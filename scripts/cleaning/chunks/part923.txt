Utei u samla u dei uba ju die kwai bad tympew sha ki nongbylla Tih dewiong ha shnong bad ki shnong ba markhap bad ka shnong jong u.
Mynta katei ka jingdie kwai jong u ruh ka la sangeh noh namarba ym don nongbylla dewiong shuh naduh ba ka National Green Tribunal ka la khang ban tih dewiong ha kane ka jylla.
Utei u samla u dei u ba la tip kyrteng kum u Niewkor Tyn rang, 30 snem karta uba shong ba sah ha ka shnong LahaLeinLailong, kaba don ha Umkiang, u dei uba saw na ki 5 ngut shipara, u dei ruh u khunswet u bym don kmie don kpa shuh.
Utei u samla u la iathuh ba na ki shnong ba marjan bad na shnong jong u dei tang ma u marwei uba  ka Star Cement ka la jied ban ai jingiarap kyrpang, bad ka ju ai T.
2000 tyngka shibnai , hynrei mynta la ar bnai um ioh shuh ia katei ka T.
2000 hajar tyngka.
Haba ia kren bad u Rupang , u samla Niewkor u ong ba u ju im sngi bad im jakpoh da kaba die kwai bad tympew sha ki nongbylla kiba don ha ki par dewiong, u la ong ba um don dukan hynrei u pynlong dukan ha ing lajong, u la iathuh ba u ju ioh kwai na ki bri lajong, hynrei mynta ki hynmen jong u ki pyniaid ia u kwai katba ki lah sha ki bynta jong ka Assam.
Haba la kylli na kaei ka daw ba katei ka kompeni pynmih dewbilat ka Star Cement ka la sangeh ban siew ia ka T.
2000 jong u , utei u samla u la ong ba ka daw ka dei ba ki la ong ba ka kompeni ka la thut ka jingtreikam namarba kam ioh dewiong shuh.
Utei u samla ha ka jingiakren bad u Rupang u la ong ba mynshuwa u lah ban pyndap ialade tang da ka kamai lajong hynrei mynta u hap ban ap thap na ki hynmen ki para ban bsa ia u.
Lah ban pynkynmaw ba ha ka jingialang pyrshah NGT kaba la long ha ka sngi thohdieng ha Phra Mer,Jaintia Hills utei u samla u la mih shakhmat ban kren ha rynsan ban pynpaw ba ka hukum khang tih dewiong ka NGT  ka la ktah ia ka ja kpoh jong u.
Shillong,22 Naitung:Ka Bhowal People’s Federation (BPF), kan pynlong ia ka jingialang jong ka ha ka  28 tarik mynta u bnai ha IB ha ka shnong Dangar.
Katkum ka kyrwoh khubor na u Organizing Secretary jong ka BPF u Bah Mike Ossiris Kharraswai u la ong ba ia kane ka General Meeting yn pynlong ha ka  28 tarik ha ka por 11 baje mynstep ha IB Dangar bad la kyrpad ia ki dkhot jong ka seng ba kin ia poi khlem pep  na ka bynta ban pyniaid beit iaid ryntih ia ki kam jong ka seng.
Ki mat kiba kongsan ba ka BPF ka la buh ka long na ka bynta ban iakren halor ka mat jong ka koit ka khiah bad ruh ban dawa na ka sorkar ban kyntiew kyrdan noh ia ka PHC sha ka CHC  bad kumjuh ruh ban buh noh ia ka Sub Centre ha ka thain Pyndensohsaw ne Jyllep.
Shuh na ka liang jong u Bah Kharraswai u la ong ban iakren ruh kumno ban wanrah shuh shuh ia ki tnad ophis sorkar kiba dei hok ki jingdonkam khamtam eh ha ka rep ka riang bad ruh ban buddien ia ki skhim dorkar kiba hap hapoh jong ka thain.
Shillong 22, Naitung:U Myntri Rangbah ka jylla Dr Mukul Sangma bad myntri ka tnad social welfare ka Debora Marak ki la iuh kjat ha ka sien ba nyng kong ha ka shnong Pathar khmah Ri Bhoi sepngi hynne ka sngi Baar ban sam ia ka jingiarap na ka Chief Minister Social Assistant Scheme (CM SAS).
Ia kane ka skhim kaba la pyntreikam ha ka por ba long myntri rang bah u Dr Mukul la sam na ka bynta ki tymmen ki kro, ki longkmie ba la iap lok ne riew kynthei ba shah ieh ha u lok bad kiba anna  ha ka dor T.
500 shi bnai na Jirang C&RD Block.
La pyntrei ia kane ka shkim ha u snem 2012, hynrei ka tnad Social Welfare haduh mynta kam pat lah ban ai ka jingkhein haduh katto ki paidbah ki la ioh jingiarap kumta ka sorkar ka la shim ban pynlong da ka pynrung kyrteng ha ki block khang ba ki paidbah nongkyn dong baroh kin ioh jingmyntoi.
La pyntrei ia kane skim ban iarap ia ki longiing kiba hap hapoh u line BPL, ong u Mukul hynrei bun ki longiing kim shym ioh ia kane ka skim kumta ka sorkar Jylla ka la rai ban pyntrei ia ka skim CMSAS ban plie lad ba baroh ki tymmen, ki longkmie bad kiba don jingduna ha ki dkhot met kin ioh myntoi.
Ngi dei ban burom bad ieit ia ki meirad parad bad khamtam kiba anna, kumba ka ktien u Blei ka ong, “Ieit ia ki para marjan kumba phi ieit ia lade bad burom ia ki kmie ki kpa naba yn pynslem ia ka rta jong phi" kaba long ruh kawei na shiphew hukum ba kum ki khun khristan ngi donkam ban kynmaw.
Kumjuh ka sorkar jylla ka wan rah ia kane ka prokram ba kyrpang ban iarap ia ki tymmen, ki longkmie bad kiba anna kaba long T.
6000 shisnem, 0ngu Dr Mukul.
Ha kane ka sngi, u Myntri Rangbah u ong ruh ba ka sorkar ka la shim khia ban pyndep kloi ia ka surok Mairang-Rani Godown kaba jngai 100 km.
Katba ka Debora ka la ong, “Wat khuslai lada ym don MLA/DC, don u Chief Minister bad nga  wan shakhmat ban shim ia kabu ksiar ban ioh jingiarap na ka shkim CMSAS.
“Ka sorkar kam lah ban shah ba ki nongkyndong kin duh ia kine ki lad jingiarap kumta ka la pynlong ia ka erollment drive ha man ki block ban pynshai ia ki paidbah kaba long kum ka awarness" ong ka Debora.
Ha kajuh ka por, ka Western Ri Bhoi Dorbar and Social Welfare Organisation ka pynpaw ia ka jingkmen ba ka la ioh ban ai ia ka dorkhas ha u Myntri Rangbah  bad dawa na ka sorkar kyntiew kyrdan ia ka Administrative Unit Patharkhmah sha ka Civil Sub Division na bynta ban wanrah ia ka jingtrei kam kaba iajan hapdeng ki paidbah bad ka sorkar.
Ia ka administrative unit Patharkhmah la thaw naduh u snem 1995, kaba kynthup mynta haduh 115 tylli ki shnong kumba 1,09000 ki nongshong shnong bad ka la don ki ophis PWD Sub Division, PHE Sub Division, Range office ka soil, extension officer agricukture AH&Veterinary dispensary, Police Out post, CHC, PHC bad kiwei kiwei kaba pyni katei ka administrative  unit ka la biang pura kyntiew sha ka Civil Sub Division kumba ka la sorkar ka la buh hakhmat eh ia ka Patharkhmah ha ki snem ba la dep.
Kiwei pat ki longkmie kiba la ai jingkren ki long ka Kong S Rnga Dy Director Social Welfare Kong D Pyrbot Child Developmet Project Officer Umsning, Bah HM Shangpliang, Director Social Welfare, Poja Pyndev Deputy Commisioner, SP-Ri Bhoi, ki engineer bad la pynphuh pynphieng ia kane ka prokram da ki jingrwai ka seng Longkmie Patharkmah bad Rabha Women Umsaw.
Nongpoh, 22 Naitung:Ka Kompeni ri syiar, ia kaba la tip kum ka Meghalaya Agrovet Private Ltd, mynta ka sngi ka la shah khang tala noh ha ka kynhun jong ki paidbah kiba la mih na ki shnong ki thaw jong ka thaiñ Umsning bad Lum Manik Raitong Area kiba la don antad kumba sanspah ngut, ia kaba kane ka jingkhang tala la ialam da ka SRS-LMRA, ka Umtrew River Protection Committee (URPC) bad ha ka jingdon lang ki ar ngut ki MDC ka thaiñ ba kynthup ia u Bah James Sylliang, MDC ka Mawhati Constituency bad u Bah Donkupar Sumer, MDC ka Umsning Constituency, ha ka jingdon ryngkat kumba 500ngut ki paidbah, lem bad ka jingdon lang ruh ka Kong Bernedines M Mohkhiew, Coordinator katei ka kompeni, ka magistrate ka Ri-Bhoi district Kong M Lyttan, ki pulit kiba la synran lang ban pyllait na ki jingjia ba sngewsih bad kiwei kiwei.
Ka jingkhang tala ia katei ka kompani kumba la rai da ki Rangbah Shnong ka SRS-LMRA bad kiwei kiwei ka long ba dei halor ka jingjaboh ba katei ka kompeni ka la pyntuid jakhlia sha ka tyllong umbam jong ki nongshong shnong ka Umsning area bad ki nongshong shnong ka Raitong area, kaba katei ka wah ban ai umdih ia ki paidbah katkum ka jing test ia katei ka um da ka King Edward VII Pastuer Memorial and Research Institute, ka la kylla bih bad kam long shuh ban dih ban bam.
Ha ka por ba ki bor shnong ki la leit ban khang tala ia katei ka kompeni Ri Syiar la wan ruh ban sakhi da ki pulit bad ki Majistor ryngkat ki ar ngut ki MDC ka thain Ri-Bhoi u bah James Sylliang ka Mawhati  bad u bah Donkupar Sumer ka Umsning Konstitwensi.
Ha katei ka jingleit khang tala kumba 500 ngut ki paidbah nongshong shnong ki la mih na la ki ing ki sem ban ia soh bad ka URPC  ban  leit khang tala ia katei ka kompeni kaba kiba bun ki shnong kham ha shuwa ban khang ki la ujor bunsien ia ka jingpynjaboh umbam um dih katei ka kompeni.
Ki paidbah ki la lap ba katei ka kompeni Ri Syiar, ka ju leh buit tuh haba ka la pyntuid eit syiar sha ki tyllong um bad ka ju tap pat da ka khyndew ia kitei ki jaboh tang ban darapjot.
U Bah James Sylliang  MDC Mawhati u la leit ban ia kynduh ia ka Coordinator  jong ka Meghalaya Agrovet Private Ltd ka kong Bernadine Mawkhiew bad ha katei ka jingiakynduh  ka la kubur ba na ka liang jong ka kompeni  kala leh bakla bad na ka liang jong ka Kong Mawkhiew ka la pan por ruh na ka bynta ban pyndep ia ki plan bapher bapher bad ruh ban ym pyntuid shuh ia ki jaboh sha wah.
Katei ka tyllong umdih ka dei na ka tnat PHE, Umsning Division, kaba la pynioh umbam sha ki bun tylli ki shnong ka thaiñ Umsning naduh 30 snem tam mynshuwa, ha kaba ha kitei ki snem kane ka um ka dang long kaba khuid ban dih ban bam bad kiwei kiwei ki jingdonkam jong ki paidbah nongshong shnong, hynrei mar ia wan katei ka kompani ha ka shnong Mawthei ban tei ia ka jaka ri syiar, ka la pyntuid pynban da ka jaboh eit syiar kat haduh ba katei ka tyllong umdih ia kaba la tip kum ka Tdoh Umtrew kan kylla bih bad kaba don jingma ia ka koit ka khiah jong ki paidbah kiba pyndonkam umbam na ka.
Katei ka kompani ka don ar tylli ki jaka ri syiar kiba heh bha ha katei ka thaiñ, kawei kaba pyntuid ia ka jaboh eit syiar sha ka Tdoh Umtrew, ba la tei ha Mawthei bad kawei pat kaba pyntuid sha ka Tdoh Umsiang kaba don ha 9Mer, Tdohumsiang, kiba long ar tylli ki wah ha katei ka thaiñ, kiba don jingma ia ka jingkoit jingkhiah jong ki paidbah.
“Nga ruh nga kubur ba na ka liang jong ka kompeni  ka leh bakla bad nga panmap na ki paidbah nongshong shnong baroh kawei" la ong ka Kong Mawkhiew bad ka la bynrap ruh ba na ka liang jong ka kompeni  ka pdiang ia ka rai jong u paidbah ban khang shwa mynta ia ka kompeni,  kat haduh bym pat dep ia ki jaka ban buh ia ki sboh ne ki jakhlia ba mih na katei.
Na ka liang jong ki paidbah kiba la sat sia halor ka jingleh khlem akor jong kane kompeni,  da kawei ka sur ki la ia pyrta beit ba dei ban khang tala noh beit shi syndon namar ka jingbym niewkor jong kane ka kompeni  na ka bynta jong ki paidbah nongshong shnong.
“Na ka liang jong ka council kala dep ban phah ia ka kynhun tohkit bad haduh mynta ngam pat ioh ia ka kaiphod  bad ngam banse ban mih sha u paidbah namar ba lyngba jong kane ka jingeh ki shnong ki don da ki phew tylli hynrei ki nongshong shnong pat ki don da ki phew hajar ngut kiba shah ktah lyngba ka jingleh khlem akor jong kane ka kompeni " la ong u Bah James Sylliang.
Katkum ka jinglap jingshem mynta ka sngi ka long kaei kaei ka jingma kaba lah ban wanrah ia ki paidbah namar ba tang wat ka jingsma ruh ka long shaba  palat bad ym lah hi ruh ban shah katno tam lei ia kito ki paidbah kiba pyndonkam ban dih bam bam ia katei ka um kaba tuid na kine ki jaka.
Shillong, 22 Naitung:Ki 13 tylli ki seng bhalang ki la sah ha umdum halor ka jingthung komiti ka sorkar ban wad ia ki lad ki lynti ban tehlakam ia ka jingwan buhai shnong ki briew nabar sha kane ka jylla.
Ka jingialang jong ki sengbhalang kaba long mynta ka sngi ki la rai ban pan jingshai na ka sorkar halor ki ar tylli ki komiti ba ka sorkar ka la thaw ban pule bniah ia ki jingtyrwa jong ki sengbha lang halor ban khang lad ia ka jingwan rung ki briew nabar.
“Ngin pynher shithi sha ka sorkar ban buh sngi ban iakynduh bad ngi ki sengbhalang hapoh kane ka taiew hi ban pan jing shai halor kane", la ong u president ka KSU u Bah Daniel Khyriem haba iakren bad ki nongthoh khubor mynta ka sngi Hatmajai hadien ba la wai ka jingialang.
U la ong ba ki 13 seng ki donkam ban ioh jingshai halor ki jnit ki jnat jong kine ki ar tylli ki komiti ba ka sorkar ka la thung.
“Ngim kwah ban tip ia ki lynti ba ka sorkar ka la shim halor ki jingai jingmut ba ngi la phah", la ong u Bah Khyriem.
Halor ka jinghukum ban kem ia ki nongialam da ka Special Court, u general secretary ka HNYF u Bah Sadon K Blah u la ong ba kam don jingmut ban pan jamin na kane ka Kashari.
“Ngi la long kiba la khreh ban shah kem ha jaka ban leit shah hajir", la ong u Bah Blah.
U la pynkynmaw ha ka jingialang bad ka sorkar ki la pynthikna ba kin weng ia baroh ki mukotduma ne ki jingpynngat ia ki nongialam sengbhalang, balei pat kip hah wan hajir.
“Hynrei kaba sngewsih ka long ba ka sorkar kam shym la bat ia ki jingkular ban weng ia baroh ki mukotduma pyrshah ia ki sengbhalang.
Ngi ieh ha ka jingstad ka sorkar ban rai halor ki mukotduma kiba sahteng kiba pynngat pyrshah ia ngi wat ban phah kem ruh", la ong u Bah Blah.
Hynrei u la ong ba kam don jingmut ban dawa ban pynduh noh ia ka Special Court bad ka shong ha ka jingstad ka sorkar.
“Hynrei ka long kaba sngew phylla ban iohi ha kano ka rukom ka sorkar ka pyndonkam ia ka Special Court.
Ngi kyrmen ba ka sorkar kam nym pyndonkam bakla ia ka Special Court,", la ong u Bah Blah.
Halor ka jingkylli la kin khot lang ne em ia ka seng thymmai ka Hynniewtrep Youth Council (HYC) ban iasoh ha ka jingdawa ILP, u general secretary ka HNYF u laong ba kumba ka long mynta, um donkam ban don kiwei pat ki sengbhalang ha ka kynhun jongki.
“Ngi la poi haduh kane ka lynti iaid da ka jingialeh, ngam iohi ba ka HYC  kan pdiang ia ki jingdawa jong ngi", la ong u Bah Blah.
Shillong, 23 Naitung:Ka KHADC ka la thaw ia ka Khasi Hills Special Boundary Committee (KHSBC) na ka bynta ban tih bniah ban lum ia ki jingtip kiba iadei bad ki jingeh ha ka thain khappud jong ka Meghalaya bad ka Assam.
Na ka liang u Executive Member ba peit ia ka Elaka u Bah KP Pang ngiang u dei u chairman ka committee katba u Joint secretary ka KHADC u Bah RS Wanniang kum u secretary ka committee.
Ki dkhot kane ka committee ki long kito ki MDC kiba ki jaka jongki hap ha khappud bad ka Assam nalor ki khlieh nongsynshar jong ki Hima bad ki Shnong.
“Ngi la thaw ia kane ka Committee da ka jingthmu ban pynthikna ia ki jingeh kiba don ha ki thain khappud bad ka Assam.
Ngin pyrshang ruh ban wad ia ki jaka ba shisha na ki Hima bad ki shnong kiba la shah kyntur ha ka Assam", la ong u Bah Pangngiang hadien ba la wai ka jingiakynduh bad ki khliehnongsynshar shnong synshar Hima.
U la iathuh ba u la bthah ia ki Hima bad ki shnong ki raij ban ai ki jingtip ba bniah bha halor ka jingwan skud jaka ka Assam.
“Ngi la pan ia ka jingtip na ki khlieh nongsynshar jong ki shnong bapher bapher ha kaba ki paidbah ki leit rejister ia ki jaka jongki sha Assam", la ong u EM ka Elaka.
U Bah Pangngiang u la iathuh ba ka bthah ia ki Hima ban sdang noh ia kane ka kam ban rejister ia ki jaka ha man ki shnong.
“Kane ka dei kawei na ki lad ban pynthikna ba ki jaka kiba hapoh hapoh ka jingpeit jong ka Council kim dei ban leit sha Assam.
Hadien ba la rejister ia ki jaka da ki Hima, ka KHADC kan sa leh ia ki kam ban rejister ia ki jaka ki puta khnang ban khang lad ia ka jingwan skud ka Assam" u la ong.
U EM  u la ong ruh ba ki la bthah ia ki Hima ban nym ai wai ia ki jaka sha kino kino ki dkhar ban buh karkhana ne kino kino ki kam.
“Ngi la iohi ha ki snem ba la dep, ba bun ki bar jylla ki la ialam bakla ia ki paidbah nongkyndong baduk ban shim wai ia ki jaka jongki na ka bynta ka jingthmu barieh jongki", la ong u Bah Pangngiang.
U la ong ba ia kane ka kam, la buh thong ban pyndep hapoh hynriew bnai.
“Ka committee kan shong jingialang man ka lai bnai ban iakren ia kane ka jingeh ha khappud", la ong u EM  ka Elaka.
Shillong,23 Naitung:Hadien ka jing thwet kaba jur kaba da ki snem tam, mynta ka sngi ki pulit ka jylla ki la ioh ban kem ia u snar jong ka Garo National Liberation Army, GNLA u Signal Ch.
Sangma, la kem ia u Sangma na ka shnong Rangdapara kaba don marjan bad ka  Gambegre,West Garo hills.
U Sangma u dei uwei na ki dkhot ka GNLA uba ki pulit ki thwet jur la kham slem hynrei mynta ka sngi la ioh kem ia u  ha ka por 4:30 baje janmiet.
U Signal Ch Sang ma u dei uwei na ki dkhot ka GNLA uba la donkti ha ka jingthom bor ia u myntri sorkar barirm u Saleng Sangma ha u kyllanglyngkot jong u snem ba la dep.
Ha katei ka por ba ka GNLA ka la thombor ia u Saleng, ki la donlang ruh sa uwei pat u dkhot ka GNLA uba la tip kyrteng kum u Hadeo Momin uba ki ju khot sin u Karak.
Ha katei ka por, kitei ki ar ngut ki GNLA ki la pynap da u bom IED ha ka lynti ban leit sha  ki thain ka  Marap gre kaba hap hapoh ka Block Gambegre, kaba dei ka lynti ka u Saleng Sangma u dei ban iaid lyngba ha katei ka sngi.
U SP ka West Ga ro hills u SP Singh haba kren sha ki lad khubor u la iathuh ba dei hadien ba ki pulit ki la ioh jingtip na ki bor syntiat ba u Signal u don ha katei ka jaka , mar-mar ki pulit ki la leit ban khang kdong bad dei ha ka por janmiet ba ki la ioh ban kem ia u.
Ia u Signal ki pulit kin leit rah sha kashari lashai ka sngi ban pan bor ban tohkit ia u.
U Signal bad u Hadeo ki dei ki arngut ki GNLA kiba ka jingthwet ki pulit ia ki kalong kumba thwet ia u Sohan D Shira.
Ha kawei pat ka khubor, u dkhot ka GNLA uba la tip kyrteng kum u  Jakra N Sangma, uba la shah kem ha ka sngi hat majai  na Asanang , ka shnong kaba jngai kumba 18 kilomitar na Tura la leit mynta ka sngi sha ka District Session Court , ha kaba la ai bor ia ki pulit ban tohkit ia u haduh 7 sngi kynthih.
U Jakra u dei uba ju donkti ha ka kam dawa pisa ha ka kyrteng  u Baichung Momin u Area Commander ka GNLA, u dei uba ju dawa pisa na ki thain ka Tura bad ki pulit ki la ioh kurup haduh T.
1,23,000 hajar tyngka na u.
Shillong,22 Naitung:Ha ka 29 tarik U Jymmang mynta u snem ka KHADC, lyngba ka tnad khaii pateng ka la khang tala, ia khyndai tylli ki dukan bar jylla ki bym don laisen khaii kiba don ha ki jaka ba dang hap ha poh ka jingpeit ka KHADC, ha Nichols Roy Building, kaba don ha rum Mot phran bad shuwa ban khang tala ka la phah jingtip sha ka trai  ing kaba la aiwai ia kitei ki dukan sha ki bar jylla.
Hynrei hadien katei na ka liang ka trai building ka kong Deoris Marba niang, ka la ujor sha ka Ing Kashari  ka jylla bad ka la kam ba katei ka dukan ka hap hapoh ka jingpeit jong ka Municipal bad ruh ba kam dei ka dukan jong kitei ki bar jylla hynrei ka dei ka dukan jong ka, katba kitei ki bar jylla pat ki dei tang ki nongtrei jong ka.
Hadien ba la poi sha ka Kashari la tian bishar ia katei ka kam ha kaba ha ka jingshong bishar, kaba la long ha ka 10 tarik mynta u bnai, bad ha katei ka juh ka sngi ka Kashari ka la ai  ia ka rai jong ka bad la pynksan ia ka Khasi Hills Autonomous District Council, kaba la don lypa ia ki ain kata kum ka Section A& B, kaba la ong ba ki bar jylla ki donkam ia ka Trading License.
Hadien ba la mih katei ka hukum na ka liang ka KHADC mynta ka sngi, ka la aiti noh ia kitei ki 9 tylli ki dukan sha ka kong Deoris Marbaniang kaba long ka trai bad la plie noh ia u tala ba la khang, katba ia ki tiar jong kito ki bar jylla kiba dei trai dukan pat la shim jingkhein da ka KHADC khnang ban ioh pynngat ia ki ha ka kuna namarba ki la pynkhein ain.
Ki pulit Enforcement ka KHADC kaba la ialam da u Superitendent u bah Polan Sohphoh mynta ka sngi ki la hiar sha kitei ki dukan kiba la shah khang kiba la don ha ka Building jong ka kong Deoris ban plie biang ia ki, ha kaba katei ka trai naduh mynta ka la lah ban ai wai biang ia ki dukan jong ka sha ki Khasi lane sha ki bar jylla ruh ka lah tangba ki dei ban dodn ia ka Trading License.
Haba ia kren bad u EM ka tnad khaii Pateng u bah Latiplang Kharkongor hapoh kamra treikam jong u , u la ong ba katkum ka ain ka KHADC ka lah ban leit khang kumto khlem da pyntip sha ki trai ia ki dukan bar jylla ki bym don laisen, hynrei na ka liang ka tnad kum ka burom ki la dep phah ia ka shithi pyntip bad la ai por kumba ar bnai tam, hynrei u la ong ba na ka liang katei ka trai ka la kam ha Kashari ba kam ioh jingtip.
Ha kaba ia dei bad ka jingaiwai biang ia katei ka dukan u bah Latiplang u la ong ba ka lah ban ai wai katba ka mon tangba lada dei ba ka ai wais ha ki bar jylla ki dei ban biang ka laisen, lym kumta ka tnad kam riej ban khang biang , u la ong ba katei kam dei tang na ka bynta ka kong Deoris hynrei ka dei kumjuh ia baroh kiba ai wai dukan sha ki bar jylla ki bym don laisen.
U EM u la pynkynmaw biang bah duh mynta ki la don haduh 66 tylli ki dukan bar jylla  ki bym don laisen  kiba ka KHADC ka la dep ban khang ha Iewduh , hynrei na kitei saw tylli la plie noh, u la iathuh ruh ba ki la don bun bah ki jingkyrpad na ki trai dukan kiba la shah khang  ban kular ba kin ym ai wais huh sha ki bar jylla, kaba haduh mynta ka tnad ka dang shong pyrkhat.
Ha kaba ia dei pat bad ka ingiakhun ha Kashari kaba ka kong Deoris ka la pyni bor ia ka KHADC u EM u la ong ba katei ka jingnud bad ka jingshlur ki trai dukan kiba dei ki Khasi, ban leit pyni bor ia ka tnad ha Kashari ka lah ban dei ka jingkynshoit jongno re jong no nadien kiba lah ban dei ki bar jylla, bad lehse ki lah ban dei ki nongbei tyngka na shadien.
Shillong,23 Naitung:Mynta ka sngi ki nongtrei jong ka Shillong District Jail ki la ioh kem ar ngut ki briew  katba ki dang thmu ban bret ia 9 song ki kynja bad 4 song ki kynja dawai powder rong stem ba la suba dei ki drok, kitei ki briew ki la thmu ban kawang  na Jail Road shapoh katei  ka phatok.
Kitei ki ar ngut kiba la shah kem ki dei kiba la tip kyrteng kum u  Vijay Chettri  bad u  Bimal Chanda.
Shillong,23 Naitung:Ka state Co-ordination Committee of coal Owners , Miners & Dealers Forum kan pynlong ia ka jingialang paidbah jong ka ha ka 26 tarik mynta u bnai ha Iew Nongjri (Borsora) ha ka por 12 baje mynsngi.
Ia katei ka jingialang paidbah la pynkhreh da ka Meghalaya Mine Owners & Exporters Association.
Ha katei ka sngi kin ia donlang ki MLA bad MDC jong baroh ki liang , ki Rangbah Shnong ha ryngkat bad ki paidbah kiba trei bad im jakpoh na ka kam trei dewiong.
Ha katei ka jingialang yn ai ia ka kaiphod halor ki kam bad ki jingpynshai jong ka Forum bad yn ia kren beit tang ka kam kaba ia dei bad ka jingshah khang tih  bad ban die ia u dewiong ba la dep sei shabar, ong ka kyrwoh na u bah M.
Kharkongor Secretary katei ka Forum.
Shillong, 23 Naitung:Ka Jingiaseng Samla Pariong Nongsynrieh Pres bytery, Shillong Branch kan pynlong ia ka jingia kynduh lang ne fresher meet ha ka 27 tarik Nai tung, 2014 ha Jaiaw Hig her Secondary School, por 1 baje nohphai sngi.
Ka jingiaseng ka khot sngewbha ia baroh ki samla na katei ka pres bytery kiba don shane bad kiba dang wan thymmai sha Shillong ban iapoi khnang sha katei ka jingiakynduh kaban long kum ka jingpdiang sngewbha ia kito kiba dang thymmai.
Na ka bynta ka jingtip phun ha 9436170204 bad 8014810091.
Kane ka long ka kyroh na u Tbn T Mawlong.
Shillong, 23 Naitung:Ar ngut shipara ki la shah pyniap Dusmon ha ki runar ki ba la iap ka jingiatip lem, katei ka jingjia ka dei ha Daitmen ka jaka kaba don hapdeng ka Laskein bad ka Iong kawang, kitei ki ar ngut shipara kiba la shah pyniap ki dei u Jalbin Dkhar, 38 snem karta katba kawei pat ka dei ka para jong u kaba dang ar met ka kong Ribaitki Dkhar, 32 snem karta.
Kitei ki ar ngut ki la mih na la ing ha ka por mynstep  da ka kali maruti Car lajong ban leit sha Shillong, hynrei ha ka por 9 baje eiei mynstep ki pulit ki la lap ia ki metiap jong ki.
Ki dei ki shipara ki dei na ka shnong Borato, kaba hap hapoh West Jaintia hills, la shimti ia ka metiap jong kid a ki pulit ka Raliang Beat House bad mynta kitei ki metiap ki dang don hapoh Civil Hospital ha Ialong bad la shai ka 24 tarik yn pyndep ia ka post Mortem.
Katkum ki dak kiba paw la suba ba ka jingshah pyniap kitei ki ar ngut ka dei tang ka jingpyniap  dusmon namarba  ki jingdon jingem jong ki baroh kynthup ia ki mobile bad ki jingdeng ksiar ki don kumjuh, kaba pyni ba kam dei ka jingshah lute.
Ha ka por ba ki pulit ki hiar sha katei ka jaka , ki la lap ba ka metiap jong u Jalbin ka don hapoh kali bad ki dak kiba paw la iohi ba utei u rangbah u la shah tied da ki kynja tiar kiba nep na ki bynta ka khlieh jong u, katba ka metiap ka kong Ribaitki Dkhar pat ka don shabar jong ka kali bad ka la shah ot ryndang, katkum ki dak kiba paw ha ka por ba ki pulit ki la  lap ia ki metiap ka pyni ba ka kong Ribaitki Dkhar ka la pyrshang ban phet na katei ka jaka hynrei ki runar ki la ot na ryndang jong ka.
Halor katei ka jingjia, haduh ba thoh ia kane ka khubor ki pulit kim pat ioh sabut eiei , bad haduh mynta ki dang buddien halor katei ka jingjia ban lap ia ki briew kiba donkti ha katei ka kam pyntriem.
Shillong, 23 Naitung:U MLA shimet u Sa leng Sangma u la byr ngem ia u Myntri rangbah ka jylla u Mukul Sangma ban rah sha u myntri kam pohiing ka ri u Rajnath Singh ban dawa synshar President Rule ha kane ka jylla lada u Lat ka jylla um shym la leh eiei ia ka jingujor jongu pyrshah ia kane ka sorkar kham tam ia u Mukul.
U Saleng uba dei u myntri sorkar barim ha kane ka sngi Balang u la iakynduh ia u Lat ka jylla u KK Paul bad u la pan ia ka jingtuklar jongu halor ka jingbym leh eiei jongu Myntri Rangbah ka jylla uba shu lapmiet tang ban leit shabar bad ieh ia ki kam ki jam jong ka jylla.
Haba jer ia u Myntri Rangbah kum u nongpep, u Saleng u la ong ha ka shithi sha u Lat ba naduh ba u Mukul Sangma u la shimti ia ka kam myntri rangbah naduh u snem 2010, u bunkam ka leit jingleit shabar bad u shong ha ka jylla tang khyndiat sngi bad kane ka la ktah jur ia ka rukom treikam ka sorkar bad ka roi ka par.
U Saleng u la ong ba ka jingleh jong u myntri rangbah ka la long bym khien snep ia ki jingeh jong ki paidbah ka jylla khamtam sha Garo Hills ha kaba ka suk ka sain ka phet sha jngai.
U la ong ba u Myntri Rangbah  u dei uba peit ia baroh ki kam ki jam  jong ka sorkar bad lada um don thikna ha ophis kan ktah shibun ia ki kam ki jam, la ong u Saleng.
“Lada u khlieh jong ka sorkar un iai long kumne, ka rukom treikam jong ki tnad sorkar kan long kaba dkoh ha ka jylla", la ong u Saleng bad bynrap ba u Myntri rangbah u dei ban don baroh 24 kynta ha ka jylla ban peit bad pyniaid ia ki kam ki kam.
Katkum ka jingong u Saleng, u Lat u la pynthikna ban peit ia kane ka jingujor jong u.
“Ngan ap la u Lat un leh ne em ia kane", la ong u Saleng.
Shillong, 23 Naitung:Ki lai ngut ki MDC ka KHNAM u bah Adilbert Nongrum, u bah James Ban Basaiawmoit bad u bah Latiplang Kharkongor ryngkat u MDC ka HS PDP uba long ruh u CEM ka KHADC u bah Ardent Basaiawmoit mynta ka sngi ki la hiar sha Iewduh ban jurip ia ka jinglong jingman katei ka Iew.
Ha katei ka jingleit jurip ki la ioh ruh ban ia kren bad ki nongshong iew ban kylli ia ka jingeh kaba ki ia kynduh ha katei ka Iew kyntang.
Haba ia kren bad u Rupang  bah Adilbert Nongrum,  u la iathuh ba ha katei ka jingleit jurip ki paidbah ki la pynpaw la ki jong ki jong ki jingeh ba ki ia kynduh , bada kawei na ki jingeh ba ki la pynpaw ka dei ka jingkhapngiah na ki jaka ieng kali, ka jingioh lad ki bar jylla ban khaii be-ain khlem laisen kaba la ktah ia ka kamai ki trai muluk  bad kiwei pat.
U bah Adilbert u la ong ruh ba kawei na ki jingeh ba ki paidbah ki la pynpaw ka dei ka jingshah khniot ki nongdie jhur ha kaba ki la shah ot bun kilo ki jhur tang na ka daw ba khate ia ka jingkhia ka byrni plastic ba ki thep jhur.
Hadien ba la ioh sngew da la ki jong ki shkor ia ki jingeh ki paidbah , u bah Adilbert u la ong ba shen ka KHADC kan sa khot da kawei ka jingialang kaba yn wan lang da ki nongrep die jhur bad kumjuh ruh ki nongthied, bad ha katei ka jingialang yn ia donlang ruh na ka liang ka Hima Mylliem.
Hadien ka jingialang u bah Adilbert u la ong ba yn sa tohkit kino kita kiba donkti ban nion bein ia u nongrep da kaba ot bun kilo tang na kawei ka byrni jhur.
Shillong, 23 Naitung:Ka State Education Mission Authority of Meg halaya (SENAM) ryngkat ka National Commission of child rights and Child Protection ki la pynlong ia ka worshop mynta ka sngi Balang ban pynshai ia ki School Managing Committee (SMC) kumno ban pynioh ia ka hok jong ki khynnah.
Ia kane ka worshop la pynlong hynne ka sngi ha State Convention Centre Shillong.
Ha kane ka sngi u Symbud Myntri Rangbah ka jylla u Prof RC Laloo u kongsan ha kaneka sngi u la ong ba  ka RTE bad ka SSA kidei ki prokram jong ki paidbah namar kata ka donkam ia ka jingiashim bynta shit rhem jong ki paidbah nongshong shnong khnang ban pynlong ia ka RTE Act kaba jop.
Ka jingiatreilang lang hapdeng ka tnad jong ka pule puthi bad ki nong shong shnong ka dei lyngba ki skul kaba pyn iaid da ki SMC bad ki leh ia ka bynta kaba khraw ban wanrah ia ka roi ka par khamatam ha ka jingnang jingstad ha ka jylla baroh kawei.
U Prof Laloo u la iathuh ruh ba 3566 tylli ki SMC la ai jinghikai haman ki block jong ki 11 tylli ki district ha ka jylla bad 213858 ngut ki nong hikai la ioh jinghikai haduh ka 31 tarik Lber 2014.
U Prof Laloo u la pynpaw ia ka jingsngewsnguh ia ka NCPCR ba la ai ka jingkyrshan bad kyrmen ruh ba kane ka workshop kan long ka jing myntoi shuh shuh ban pyniaid shaphrang ia ka kam lyngba ka RTE Act.
Ha kane ka worshop la ioh ruh ia ki nongkren kynthup ka Chairperson ka SCPCR kong M Kharkongor, u Commissioner Secretary ka tnad pule puthi u Bah Dp Wahlang, u State Project Director ka SAMAM-SSA u Bah FR Kharkongor.
Ha kane ka worshop la wan iashim bynta ki dkhot jong ki SMC, Sengbhalang, nonghikai bad kiwei.
Nongpoh, 23 Naitung:Ki nongrep ka thaiñ Umsning bad na kylleng ki shnong ka Ri-Bhoi district, hynne ka sngi ki la ioh ia ka jinghikai rep riang bad ri jingri, ia kaba la pynlong da ka Ri-Bhoi Area Welfare  Association (RA WA), ha RAWA Complex, kaba don ha ka shnong Umsning Patarim.
Ki nong shong shnong kiba la wan shim bynta na ki shnong bapher bapher ba kynthup ia ka shnong Umtasor, Umtangi, Umran Dairy, Umran Ñiangbyrnai, Lum Nongrim, Mawtynrah, Sohdadek, Paitklong, Kyn joiñ Umran, Umsamlem, Lum Umpih, Thad, Soh pdok, Khliehumtrew,Myrdon Nongbah, Rtiang, Pahamdiengsyiar bad Umsohlait.
Katei ka training la tip kum ka’Workshop on Agriculture for Grassroot Level Farmer’s Training’ ka ban long ka jingkyrkhu ia kito ki nongrep kiba iohlad ban shah hikai bad kiba pyndonkam hok ia ka sap ba ki rep ym ban shu bam suk ia kaei ba ki ioh, hynrei ba kin nang trei shitom bad kyntiew ia ka ioh ka kot jong ki ha baroh ki liang.
U Bah Donkupar Sumer, MDC ka Umsning, uba long ruh u EM ka KHADC, Shillong, u la long u Kongsan bad  uba la plie syndon ia katei ka jinghikai sha ki nongrep na ki khathynñiew tylli ki shnong jong ka district.
U Bah Don nyngkong eh ha ka jingkren jong u, u la ai khublei ia ka RAWA kaba la ju pynlong ia kiba kum kine ki workshop na ka bynta ki nongrep ka district na ka por sha ka por, khnang ba kan iarap ia ki nongrep ba kin nang pynbha shuh shuh ia ka kam rep, da kaba pynshlur ruh ia ki nongrep ba kin shim ia kine ki kabu haba don kiba kum kine ki jait jinghikai, khnang ba kin lah kumno ban pynbha shuh shuh ia ki kam rep na ka bynta ka ioh ka kot kaba biang.
U la ong ruh ba ka Ri India la tip ba ka dei kaba la wan ba ar ha ki kam rep bad ri jingri ha ka pyrthei hi baroh kawei, kumta ka donkam ruh ia ki nongrep jong kane ka thaiñ ba kin nang trei shitom shuh shuh khnang ban kyntiew ia ka nam jong ki kum ki nongrep bad ba ka pyrthei ruh kan ithuh ia ki.
Hynrei kaei kaba sngewsih ha ki jaka nongkyndong ka long ba watla ki nongrep ki trei shitom ha ki kam rep kam riang jong ki, ka jingduh jingkyrmen jong ki pat ka dei namar ka jingbym biang ki surok lynti syngkien, kaba long u budlum jong ka roi ka par, kaba bunsien ki nongrep ki diaw, u la ong.
Kum u nongmihkhmat paidbah, u Bah Don u la kyntu ia ki nongrep haba ki ioh ia kano kano ka skhim sorkar, ki dei ban long kiba iaineh bad ban kyntiew khambha shuh shuh ia ka kam rep jong ki, namar ki skhim sorkar ki long kawei na ki lad ban kyrshan bha shuh shuh ia ki ha ki kam rep bad kaba long ruh ka jingailad ai lynti ia ki ban nang lah ban kyntiew ia ka ioh ka kot.
U la ong ruh ba ka jingwan ki jingiarap kum ka KCC sha ki nongrep, ki dei ban pyndonkam hok ia ka, ym ba kin shim kabu na katei ka skhim ban thied ia ki TV ne kiwei ki mar ki mata ha ki ïing ki sem, hynrei ba kin shim ia katei ka skhim ban kyntiew khambha shuh shuh ia ka kam rep na ka bynta ka jingmyntoi ha ki ïing ki sem bad ha ka ioh ka kot jong ki.
Ha kane ka sngi la ioh ruh ia ka jingkren na u Bah B.
A Tiewla, Research Assistant ka District Planning bad ki jinghikai bad kumjuh ruh na u Bah David Shangdiar, Sericulture Demonstrator ka Ri-Bhoi district, uba la ai jinghikai ia ki nongrep ban ri jingri kum ki khñiang ryndia bad kiwei kiwei.
U Bah O,B Ranee, Director ka RAWA, u la pyniaid ia ka jingialang bad u la kren maitphang ruh halor ki kam rep bad ki khynnah skul ka Sati Raja Memorial Sec School, Umsning ki la ai jingrwai pdiang sngewbha bad la ai jingkren khublei da ka Kong B Umbah.
Shillong, 23 Naitung:U bah Ardent Miller Basaiawmoit Vice President ka HSPDP ha ka jing iakynduh bad ki nong thohkhubor, ha ka sngi hat majai u la pynbna ia ki rai ba ka HSPDP ka la shim ha ka CEC kaba la long ha ka sngi saitjain jong ka taiew ba la dep, bad kawei na ki rai ka dei ka jing pynduh pyndam noh shuwa ia ka HSPDP ha Ri-Bhoi bad ha East bad West Jaintia, da ka jingthmu ban khring ia kiwei pat kiba kwah pyniasnoh bad ka seng ba kin rung seng thymmai, bad katei ka buit u la ong ba ka dei ka jing pynkhlain ia ka seng.
Hynrei katei ka rai jong ka CEC ka HSPDP, kam shym la pynhun  ia ki nongialam katei ka seng na Ri-Bhoi, ha kaba ki la kynnoh ba ka dei ka jingleh buit tuh jong ki nongialam seng, bad ki bym shym la pyntip eiei ia ki nongialam ka Ri-Bhoi halor katei ka jingialang CEC, wat la ki dei ki dkhot jong ka CEC, bad la kynnoh ba ki  khlem kynjoh ktien eiei halor katei ka jingthmu pyndam noh ia ka seng ha Ri-Bhoi.
Haba ia kren markhmat bad u Rupang,  u bah Markus Lyngdoh, uba long u President ka HSPDP na Ri-Bhoi , uba la don bad katei ka seng naduh u snem 1972 bad uba la long ruh u MDC ka Nongpoh ha katei ka snem, u la kynnoh ba katei ka jingpyndam noh ia ka HSPDP Ri-Bhoi ka dei ka kam buit tuh u Vice President ka seng u bah Ardent Miller Basaiawmoit, uba la thmu ban thung nongialam da ki briew lajong kiba u ia sngewthuh jingmut , bad ia katei ka kam u bah Markus u la kynnoh ruh ba u bah Ardent u kwah ban thung nongialam da ki briew jong u ha manla ki District , khnang ba un ioh ban bat da kaba suk ia ka kam President ka seng kaba u bah Hopingstone Lyngdoh  u dang bat haduh mynta.
Utei u nongialam ka Ri-Bhoi u la ong ba ha u snem u ban wan kan sa don ka General Council ka seng bad ha katei ka Council lehse lada wan ki nongialam ba thymmai ha kitei ki District kan shu long tang ka jingiarah kti ban jied President noh da u bah Ardent.
“ Ka jingpyndam noh ia ka HSPDP ha Ri-Bhoi bad Jaintia ka dei tang ka kam buit tuh u bah Ardent, uba la kwah eh ban klun ia ka shuki President kaba u bah Hoping u bat mynta" ong u bah Markus Lyngdoh uba ban biang da kaba kynnoh ba baroh ki jingshim rai ka CEC halor katei ka phang dei lyngba ki jingplan jong u bah Ardent.
“ Dei u bah Ardent uba long u Planner bad u Designer halor katei ka mat tang namar ka jingbu-aid bor" ong utei u rangbah uba la kynnoh ruh ba u bah Ardent u la dep mang lypa da ia  ki briew ba un thung nongialam ha kitei ki District bad kita ki briew ki dei ki niangkohnguh kiba la pynkhreh ban shu thapkti kat kaba ong ma u.
Shuh shuh ha ka jingiakren bad u Rupang utei u rangbah u la ong ruh ba ka HSPDP kaba mynta ka dei ka HSPDP kaba thymmai ym shuh kaba rim kaba  ki nongialam radbah ki la ia trei baroh shikatta ban pynim ia katei ka seng, haba  la kylli la u la ia kynduh ne-em ia u bah Hopingstone Lyngdoh, President rangbah halor katei ka kam, u bah Hopingstone Marsharing u Joint Secretary ka Ri-Bhoi uba long ruh ha ka juh ka por u Auditor jong ka Central Body jong ka HSPDP uba dei na ka thain Block II uba la iakhun teng  ruh ha ka elekshon MLA na katei ka seng na Mawhati Konstitwensi bad uba la  ia donlang bad u bah Markus Lyngdoh u la ong ba u bah Hoping mynta u la tymmen bad u shu long tang kum u niangkohnguh u ban shu kohnguh kat kaba ki nongialam ba mynta ki ong, “U bah Hoping mynta um long shuh kum uba mynshuwa , u la kylla long tang kum u Rubber Stamp" ong u bah Marsharing.
Kum u nongialam uba la don bad ka seng HSPDP naduh shuwa ba ka jylla kan ioh ia ka la jong ka jylla ba pura u bah Markus Lyngdoh u  la pynpaw ka jingsngew diaw mynsiem namar ka jingbym burom bad ka  jingbym sngewnguh ki nongialam ba mynta ia ki nongialam kiba rim kiba la trei radbah hapoh ka seng , u la kynnoh ba kitei ki nongialam ki thmu ban beh seng pynban ia ki nongialam ba kham rim tang namar ka jingbu-aid bor jong ki, hynrei ki sngewlehrain ban shu beh seng jubor khlem da lap daw, namarba ka pyrthei ka la rkhie bein ha ka por ba ki beh seng ia ka kong Fenela L Nonglait, ong u bah Markus, kumta kumno ban ioh lad ban beh noh ia ki nongialam barim ki la thaw da ka buit ban pyndam noh.
U bah Markus Lyngdoh u la pynkynmaw ba naduh ka por ba u la shongthait noh na ka sain pyrthei u la thmu ban shongthait noh syndon na ka kam Politik hynrei u bah hopingstone Lyngdoh uba long u paralok ba ia jan eh bad u , u la wan ban pynbor ba un bat ia ka kam President  jong ka ri-Bhoi baroh kawei, bad kum u riew rim hapoh ka seng um shym la kyntait na  ka bynta ban pynkhlain ia ka seng.
Haba la kylli la  ki nongialam ka HSPDP kin leit biang ban pyniasoh bad katei ka seng hadien ka jingthaw thymmai, ‘baroh ki nongkitkam kin ym leit phai shuh sha katei ka seng, namarba u nongialam ba mynta ka paw ba u dei u bah Ardent Basaiawmoit , uba long tang kum u syntiew uba phuh tang shipor hynrei ym slem un sa jlop noh’  ong utei u rangbah uba la iathuh ruh ba kumba 500 ngut tang ki nongialam na ka thain Ri-Bhoi kin ym leit shuh sha katei ka seng.
U la ong ba mynta  baroh ki nongialam ka HSPDP kim dei shuh ki HSPDP naduh ba la pynduh pyndam ia ka, bad ki don ka mon ba laitluid ban pyniasoh bad kano kano ka seng, kaba lah ban dei ka Congress ne ka BJP bad kiwei pat ki National Party hynrei ym bad ki Party Riewlum kiba ia treilang ba ka HSPDP namarba kim don ka jingsngewnguh tang khyndiat ruh ia ki nongialam barim jong ki.
Ha ka jingiakren bad utei u rangbah u la kop ba ka HSPDP ha Ri-Bhoi kan ym lah thaw pyrthei da lei lei ruh hadien habud hadien ka  jingphet noh ki nongialam barim.
Lah ban pynkynmaw ba kham mynshuwa u Rupang  u la ioh ruh ban ia kren bad u bah Witting Mawsor bad la kylli na u la ki nongialam jong ka Ri-Bhoi bad East bad West Jaintia ki la donlang ne-em ha katei ka CEC kaba la long ha ka sngi saitjain , ha kaba na ka liang u bah Witting u la kam ba baroh ki la ia donlang bad ki la pdiang da ka jinghun mynsiem bad ka jingiasngewthuh jingmut, katba ha ka jingiakren pat bad u bah Markus Lyngdoh uba la ia donlang bad u bah Hopingstone Marsharing ki la ong ba ka seng ka khlem pyntip eiei wat tang da ka Mesaage ruh kumba ju leh ha kane ka juk mynta, bad u la ong ba u la shu ioh sngew ba ha katei ka jingialang la wan poi tang u General Secretary u bah P.
Lyngkhoi uba dei na Nongpoh uba dei u nonghikai skul ha Mawbri bad sa uwei pat na Mawhati.
Kitei ki ar ngut ki nongialam ba kham hakhmat ka HSPDP na Ri-Bhoi ki la ong ba la kumno kumno kat haduh ban shim ia ka rai ban pyndam noh ia ka seng ka la dei ban don ka jingiamir jingmut kaba  sani bha khamtam bad ki nongialam kato ka thain.
Shillong,23 Naitung:Ki spah ngut ki paidbah na ki 11 tylli ki shnong kiba dang hap hapoh ka Sein Raij , Tuber, mynta ka sngi ki la hiar sha ophis u Deputy commissioner, West Jaintia hills ryngkat ki jingdeng lama iong ban pyrshah ia ka jingbym ai shuti u DC ha ka sngi Behdeinkhlam jong ka Sein Raij Tuber.
Ha katei ka jingleit tur ryngkat ki lama iong sha ophis u DC ki paidbah kim shym la ioh ia kynduh ia u DC, namar ba um don mynta ka sngi, hynrei ki la ioh ban ia kynduh bad u Additional Commissioner u bah S.
S Syiemlieh bad ki la ioh ban ia kren bad u ban pynpaw ba ki kwah ban ioh shuti ha ka sngi Behdeinkhlam.
Ha ka jingiakren u bah Syiemlieh u la jubab sha ki ba  u la ioh ktien na u Deputy Commsioner ba ym lah ban ai shuti ha katei ka sngi Behdeinkhlam ka Sein Raij Tuber, hynrei ha kaba ia dei bad ki skul  u DC u la ong ba ka shong ha ka jingsngewbit jong ki lada ki ai shuti ruh, katba ki nongtrei sorkar pat kam shym don kano kano ka jingkhanglad ba kin shim da kiwei pat ki shuti ym ka shuti paidbah.
Hadien ka jingiakynduh bad ki bor pyniaid District na ka bynta ban pan shuti kam shym la seisoh ki paidbah jong ki 11 tylli ki shnong ki la shim ia ka rai ban leit rah ia ki 27 tylli ki Rot sha Aitnar , Tuber ryngkat ki lama iong ban pynpaw ia ka jingsngewsih jong ki ba kim shym la ioh shuti ia ka kam kaba ia dei ha shnong lajong hynrei kaba dei pat ka kam jong kiwei ki ioh shuti.
Shillong, 23 Naitung:Ka Iew Polo kaba hap ha ka jingpeit jong ka Shillong Municipal Board (SMB), ha ka jingshisha kane ka Iew ka dei na bynta ka jaidbynriew ba kin ioh ban im ja kpoh na kane ka jaka hynrei ha kane ka jaka kham bun ki bar jylla ki ba ioh ban shong dukan ha kane ka Iew.
Katkum ka jingtip ba la iohlum na kiba shong dukan ha Iew Polo, la iathuh ba ka Municipal ka ai jaka ban shong dukan kham bun bha ia ki bar jylla.
Hynrei ki don ruh ki Khasi ki ba ioh dukan hangne ha Iew Polo pyn ban ki ai wai kylla sha ki dkhar.
Hadien ba katei ka Iew rim ba dang shah pynpra dang shen ha ka Municipal ka la buh ia kawei ka Iew ba shipor nabynta ki nongshong dukan.
Hynrei katkum ka jingiathuh jong iwei i kong la iathuh ba bun kiba ioh dukan hynrei kim treh ban shong ha katei ka Iew ba shipor namar ba ka don sha jaka ba kham kyndong.
“Bun kiba ioh dukan ha kane ka jaka hynrei kim shong bad bun ki leit shong sha surok", la iathuh iwei I kong.
Itei I kong i la ong ba kane ka jingbym ia tylli lanng ki nongshong dukan ka la ktah ia ka die ka thied.
“Mynshwa ha katei ka Iew rim ki lah ban die 3 ne 4 kuri ki jhur hynrei mynta ha kane ka Iew tang kuri  ruh ka shitom ban die", la ong itei I kong I bym kwah ban pynpaw kyrteng bad I la bynrap ba tip haduh ban da dep ia katei ka Iew thymmai dang lang ne em ban kyrshan lada ka dang iai long kumne.
Lah ban kdew ba ki don kumba 300 tam ki dukan ba ka Municipal ka la pynpra bad kan shna thymmai da ka Shopping Complex bad la buh ban pyndep hapoh 2 snem.
Ka Municipal ka la pynpra ia katei ka dukan hadien ba ka la ioh ia ka hukum na ka Kashari High Court Meghalaya.
Shillong 24 Naitung:Hapoh kine ki lai bnai naduh ba shimti da ka Executive Committee (EC) thymmai ka ARPA da ki hajar ngut ki bar jylla kiba wan aplai ia ka Labour license na Khasi Hills Autonomous Ditsrict Council (KHADC).
Ym tang kiba wan bylla ha ki jait kam bapher bapher hynrei wat ki daju kham tam ha Iewduh ruh, ki dei ban don da ka labour license, bad ia kane ka kam, la pynkhreh da ka KHADC ban pan ia ka jingiatreilang bad u Syiem ka Hima Mylliem ba dei peit ia ka iew.
Hynne ka sngi haba iakren bad u EM jong ka Labour u Bah James Ban Basaiawmoit u la iathuh ba ki briew ki ba wan ban trei ban ktah ha kane ka jylla ki donkam ban don ia ka Labour License.
“Naduh ba nga shimti kum u EM, nga la pynshong nongrim bha kumno ban pyniaid ia kane ka tnad.
Ngi la shna ia ka phom bad ha kane ka phom, u bar jylla uba wan trei hangne u hap ban ioh ia ka labour license", la ong u Bah Basaiawmoit.
Hynrei, ha kajuh ka por, u la ong ba ia ki labour license jong ki nongbylla, dei ban bat da u kontraktor uba khot trei ia ki bad lada jia eiei un hap ban ai jingtip sha ka Council.
“Lada u nongtrei u phet noh, u kontraktor uba kitkhlieh u dei ban wan pynphai noh ia ka labour license sha ka Council", la ong u EM ba peit ia ka tnad Labour.
Kane ka rukom treikam ka EC ba mynta ka long kum shi bynta ban khang lad ia ka jingwan jyllei ki briew nabar sha kane ka jylla.
Katkum ka jingiathuh u Bah Basiawmoit, ia ki kyrteng jong ki nongbylla la buh thik pa thik ha ka bui jong ka Council, ban tip ki dei kiba wan naei.
“Ban ioh ia ka labour license, kaba kongsan ban pynbiang ka dei ka dur thep vote (EPIC) nalor kiwei pat ki jingdonkam", la ong u EM.
U la iathuh ruh, ba ka Council, ka la dep thoh shithi sha baroh ki rangbah shnong, ki sordar kiba hap hapoh u pud u sam ka KHADC ba kin ai ia ka jingiatreilang na ka bynta ban tip ia ka jingdon jong ki briew ba wan bylla ki bym dei Khasi.
“Haduh mynta, ngi la ioh katto katne ka jingthoh na ki shnong kiba pdiang ban ai ia ka jingiatreilang halor kane ka bynta", u la ong bad bynrap, ba lada don ka jingiatreilang hapdeng ka bor shnong bad ka Council, kan pynsuk shibun ban lap ia ki nongbylla bym dei Khasi.
U la iathuh ba haduh mynta ki briew ki ba aplai ban ioh ia ka Labour license ki la palat sha ka saw hajar tam.
Bad haduh mynta ka jingai ia ka Labour license ka dang sha khmat.
Katkum ka jingong u EM ki bar jylla kiba kwah ban kit daju ha khamtam ha Iewduh ki dei ban don ia ka trading license.
Ka Council ka la don ka jingthmu ban khot iakren ia u Syiem Mylliem ba ki Daju ha Iewduh ki dei ruh ban phong uniphom khnang ban pynsuk ia ki paidbah ban ithuh bad ruh ban lait na kino kino ki kam bymman.
“Ngim kwah ban iohi ba u dkhar ba shu wan naei naei shi sngi u wanrah da u star ban kit daju ha Iewduh", u la ong.
U Bah Basaiawmoit u la ong ba hadien ba u lah ban pynbit pynbiang ia ki jingdonkam kin sa leit ban pynlong ia ka jing jurip sha ki jaka bapher bapher ba ki bar jylla ki trei.
U EM u la ong ruh ba ha kane ka EC ba mynta ka jingai ia ka Labour license ka dei ban iaid lyngba u kontraktor namar ba un dei ma u u ban kitkhlileh ia ki nongtrei kiba wan ban bylla ha kane ka jylla.
Ka jingsiew ia ka labour license ruh ka don lai bynta, ia ka Skill labour laicense ki nongbylla ki hap siew ha ka dor T.
200, ia ka Semi skill labour license ki hap siew ha ka dor T.
150 bad ia ka Un-skill labour license ha ka dor T.
100.
Ia kane ka license ki nongbylla ki hap ban pynthymmai shwa ban dap 6 bnai.
Shillong,24Naitung:Ka Jaintia Students’ Union (JSU) bad ka Jaintia Youth Federation (JYF) ki ar tylli ki Sengbhalang kiba ia don lang ha ki thup jong ki 13 tylli ki Sengbhalang ban dawa pyntreikam iaka ILP hapoh kane ka  jylla ki pynpaw ia ka jingsngewkhia kaba jur halor ka jingmih jong ki kynrum kynram ha pdeng ki Sengbhalang bad khamtam halor ka jingshah kynnoh ba lai phew jait ha ki paidbah trai Ri jong ka Jylla.
Ha ka jingpyllait khubor mynta ka sngi lyngba ki nongialam jong kitei ki ar tylli ki Seng bhalang ki pynpaw ba ka JSU bad ka JYF kim pat klet lane ieh noh ia ka mat dawa ILP haduh kine ki sngi bad ka khylliap mat, ki ar Seng kim don jingtip bad kim don bynta ha kata ka jingdawa kaba da kawei pat ka ILP kaba shu khot Modify/ Modern ILP, bad kam tip ruh  ba don bun tylli kita ki ILP hynrei kaba ka tip ka long ba  ka don tang kawei ka ILP, kaba haduh mynta ki  dang ieng skhem ha ka nongrim ban dawa pyntreikam tang ia kawei ka ILP katkum ka Eastern Bengal & Frontier Regulation 1873.
Kitei ki 2 seng ki la pynkynmaw ba ha  ka jingiakynduh kaba khatduh bad u Myntri Rangbah ka jylla u  Dr.
Mukul Sangma halor ka mat (ILP) baroh ki 13 tylli ki sengbhalng ki  khlem ia kren ia katta ka Modify ILP lymne ai kano kano ka jingai jingmut da ka ktien lane da ka jingthoh ban thaw da kawei pat kata ka ILP, bad lada don kum kane ka JSU bad ka JYF ka kyntait mardor namar ki khlem ai kano kano ka jingmynjur lane ka jingsoi kti halor kata ka jingai jingmut.
Shuh shuh kitei ki 2 seng ki  ong ba kaba sngewsih eh ka long halor ka jingkren jong u Dr.
Mukul kiba paw ha ki lad pathai khubor kaba u la ong ba  “ ngim donkam ILP lane Modify ILP" ki la ong ba  kane hi ka pynpaw ba u Mukul Sangma um dei u nong shong shnong ka Jylla ne jaitbynriew Garo/achik, ba ula  kren pynhiar dor ia ka jait bynriew haduh katta katta, namar ym dei tang ki Sengbhalang ba kwah ILP hynrei ki trai Ri trai Muluk ruh ki kwah jur ba u myntri rangbah  u dei ban phai khyndiat sha ka rai jong u Paidbah ha ka Rally hapoh Madan Student Jaiaw ha ka 30 u naiwieng, 2013.
Ka kyrwoh na ki President kitei ki 2 seng u bah P.
L Majaw JYF bad u bah R.
N Parien JSU ki pynkut ba ka  JSU bad ka JYF ki ieng beit ha ka nongrim kaba skhem ban dawa ia ka ILP kat kum ka Eastern Bengal & Frontier Regulation 1873.
Bad lada ki para Sengbhalang ki iaid da kawei pat ka lynti kim banse  ban shim noh hi ia ka rai ban mih noh napoh ka thup jong ki 13 Seng.
Shillong,24 Naitung:Shi bynta kum ka jingiatreilang hapdeng ki paidbah bad ki bor pulit, ka dorbar Shnong jong ka Lachumier mynta ka sngi ka la noh sngewbha da san tylli ki khnap sha ki pulit ka nongbah, kum ka dak ka jingaimynsiem ba kin kham lah ban shakri khambha ha kaba ia dei bad ka rukom pyniaid kali ha nongbah Shillong.
Ia kitei ki khnap la aiti da u Rang bah Dong  ka Lachumier u bah Victor Khongmen sha u  Superitendent of Police, East Khasi Hills u bah M Kharkrang, bad ha katei ka sngi la ia don ryngkatlang ruh u SP ( City) bad u SP ( Traffic), Shillong.
Na ka liang u SP u la pynpaw ka jingsngewkmen ia ka Dorbar Shnong Lachumier, kaba la noh synniang sha ka tnad pulit, bad u la ong ba katei ka jingnohsynniang jong ki ka dei ka dak ka jingiatreilang hapdeng ki paidbah bad ki pulit.
Algiers, 24 Naitung:Kawei ka liengsuin na Algeria  ka Air Algerie, kaba la jah lynti naduhx ka jaka ba ka mih na Burkina Faso  ban leit sha  Algiers , la ngeit ba ka bthei ha suin, ong ki bor pyniaid liengsuin katei ka Ri haba kren sha kawei na ki lad pathai khubor.
“Nga pynshisha ba ka la bthei" ong uwei na ki nongpyniaid u bym shym la treh ban iathuh bniah haei katei ka lieng suin ka don bad kaei ka daw ba ka la jia katei ka jingjia.
Hapoh  katei ka liengsuin kaba dang leit lynti na Ouagadougou,  Burkina Faso sha Algiers  ki la don haduh 116 ngut ki briew , kiba kynthup ia 110 ngut ki nongleit nongwan bad 6 ngut ki nongtrei katei ka liengsuin.
Na kitei ki 116 ngut kumba mar shiteng na kitei ki briew ki dei ki nong France, iathuh shuh shu ki lad khubor.
Kham mynshuwa, u myntri ka tnad Transport ha Burkino Faso  u Jean Bertin Ouedrago  u la iathuh ba la phah ia katei ka liengsuin ba kan pynphai sha kawei pat ka lynti iaid jong ka namarba ka don ka jingkhie eriong kaba jur ha ka lynti ba ka thmu ban leit,  bad la pyntip ha ka por 0138GMT, ong uwei na ophisar.
Ar tylli na ki jet ia khun ka France kiba don ha katei ka jaka ki la her sha kylleng ki bynta jong katei ka jaka ban wad ia katei ka liengsuin ba la jah, katkum ka jingiathuh uwei na ki heh shipai ka France u la ong ba ki bor pahara ka Nigeria ki la iohi ba ki la don ki liengsuin kiba la  iaid lyngba ki khappud jong ka Mali ban wad ia katei ka liengsuin ba jah.
La iathuh ruh ba ki bor jong ka APS ki la duh ia ka Siknal jong ka AH 5017 shi kynta hadien ba ka mih na ka jaka ba ka la kiew suin.
Ki bor pyniaid jong ka Air Algerie  haba ia kren bad ki lad khubor mynta ka sngi ki la iathuh ba ki briew kiba don hapoh katei ka liengsuin ki dei kiba thmu ban leit na kawei ka jaka sha kawei pat kum na Europe, Middle East ne na Canada.
Ki bor pyniaid ki la kam ruh ba kitei ki ba don hapoh katei ka liengsuin ki kynthup ia 50 ngut ki nong France, 24 ngut ki  Burkinabe, 8 ngut ki  Lebanese, 4 ngut ki nogn Algeria, 2 na Luxembourg, 1 na Belgium, Switzerland, Nigeria,  Cameroon,  Ukraine,  bad na  Romania.
Katba ki bor jong ka Lebanese ki la kam ba la kumno kumno ruh ki la don haduh 10 ngut na katei ka jaitbynriew.
Ki 6 ngut pat ki nongtrei hapoh katei ka liengsuin kaba la jah rngai ki dei baroh ki nong Spain.
Shillong, 24 Naitung:Baroh  29 ngut ki MDC ka KHADC kynthup naduh ki Liangsynshar bad Liangiatei (liangpyrshah) kin hiar sha Block II ha ka taiew ban wan ban iatih bniah ia ka jingeh jong ki paidbah katei ka thain khappud bad ka Assam.
“Ngin leit jngoh ia ki thain khappud Block-II ha ka 29 tarik Naitung", la ong u CEM ka KHADC Bah Ardent Miller Basa iawmoit hynne ka sngi Palei.
U la ong ba ka jing thmu ba kongsan na ka bynta kane ka long ban sngewthuh khambha ia ki jingeh jong ki paidbah katei ka thain da kaba iakynduh markhmat.
“Ngi kwah ban pyni ia ka dak jong ka jingiatylli bad ki paidbah katei ka thain ban pynrung ha ki ia ka mynsiem sngew shngain,", la ong u Bah  Basaiawmoit.
U la ong ba ka long kaba sngew khia jur haba ioh sngew ia ka jingshah pyndik ki paidbah ha katei ka thain ha ki pulit ka Assam bad ki kynhun kieng atiar.
“Ngi kwah ban iakynduh ruh ia ka sorkar jylla hadien ba la dep iakynduh ia ki paidbah katei ka thain ban  shniah ia ka sorkar ba kan shim ia ki lad ki lynti ban ai ia ka jingiada bad ka jingshngain ia ki paidbah ha Block II kiba don ha khappud bad ka Assam", la ong u CEM ka KHADC.
Katkum ka jingong u CEM, ka Council ka lah ban buh nar saw ia ka sorkar da kaba buh por ba kan leh mardor ia ka jingshah banbein ki paidbah katei ka thain Block-II.
Sohra, 24 Naitung:U rangbah Donbok Kharbuli, 42 snem karta na ka shnong Pdeng Shnong, Sohra u la leh ia ka kam kaba phylla tam kaba ki paidbah ka jylla lehse kim pat ju iohi mynno mynno ruh.
Ki kam phylla ba utei u rangbah u la leh ka la pynkyndit ia baroh ki nongwan shangkai pyrthei na kylleng ka jaka kiba wan ban iaid pyngngad sha Sohra.
Utei u rangbah u la shna hi ia kawei ka kali kaba lah ban ong ba ka dei ka kali kaba rit tam, kaba ngi iohi haduh mynta,  katei ka kali kaba utei u rangbah u la shna ka long ban shong ar ngut briew, u nongniah bad uwei pat ha syndah u nongniah, bad la iohi ha ka por ba katei ka kali ka dang iaid ha surok bad haba ka iaid kam da iapher na kiwei pat ki kali.
Haba ia kren bad u bah Donbok Kharbuli, u la iathuh ba u la pynlut por haduh 4 bnai ban shna ia katei ka kali haduh ba kan da long ban niah, hynrei haduh mynta u ong ba um pat dep lut bad kan shim por ia u sa kumba ar bnai ban pyndep nadong sha dong, u la iathuh ba um shym la shna tang marwei hi, hynrei ki la don ruh ki paralok jong u kiba iarap ia u kum ha ka kam Welding.
U bah Donbok u dei tang u nongshna TV bad ki ar shaka, hynrei  kaba phylla ka long ba u la lah ban mut dur haduh ba un da lah ban pyniaid ia ka kali.
U la iathuh ba haba u shna ia katei ka kali u pyndonkam  tang da ki tiar Scooter, bad ki tiar jot kiba u thied ha ka dor thied marjot bad hadien u sa shna pynwan dur hi pat, katei ka kali kaba u shna ka dei kaba bam da ka Petrol bad u Gear pat u long kum ka kali saw shaka ym kum ka ar shaka.
Haba la kylli kumno u buh kyrteng ia katei ka kali, u bah Donbok u la ong ba haduh mynta um pat buh kyrteng namarba um pat dep ban pyndep lut nadong  shadong hynrei shen hadien ba u la dep pynbiang lutt, un sa buh kyrteng ia ka.
Haba la kylli pat kaei ka jingthmu jong u  ba u shna ia katei ka kali, u bah Donbok u la ong ba u shu shna ba u shu sngewtynnad, hynrei hadien ba u la dep shna u la iathuh ba ki la don bun bah ki nongshangkai pyrthei kiba la wan sha Sohra ki la shon dur ia ka kali jong u, ryngkat ka jingpynpaw ia ka jingkyndit ban iohi ia katei ka kali rit.
U bah Donbok u la bynrap biang ba naduh ba u la dep shna ia katei ka kali  bad hadien ba u la iohi ba ka khring pynban ia ki nongwan jngohkai pyrthei u la kut jingmut ban pynieng ia ka Krem Pubon kaba thymmai kaba don ha Pdeng Shnong, Sohra.
Shuwa ban pynkut ia ka jingiakren la kylli na u bah Donbok hato lada jia ba ki don ki briew kiba wan ban phah shna ha u  kum katei ka kali bad lada ki kloi ban thied da ka dor kaba heh, un leh kumno, utei u rangbah ula ong ba ia mynta um pat treh, namar ba un peit thuh shuwa ia kane kaba mynta kumno kan long.
Shillong, 24 Naitung:Ka Chairperson ka State Commission for Protection of Child Rights (SCPCR) Kong M Khar kongor,  ka la pynrem jur ia ka jingshahthombor bad shah leh tohmet ia ki heprit ha ki nonghikai, kiba jia ha Andhra Pradesh bad Kol kata ha kine ki khyn diat sngi bala leit.
Ka Chairperson kala pynpaw ia ka jingkyndit ban iohi kum kine ki jingleh tohmet bad pynshitom beiñ ia ki heprit ha kine ki ar tylli ki Jylla bad ka la kyntu ia ki bor khmih jong kine ki Jylla ba kin kem bad pynngat ia ki briew ba donkti ha ki kyndon ba tyngeh jong ka Aiñ.
Shillong, 24 Naitung:Ka jingai laisen bylla, ia ki bym dei khasi da ki EC barim kam long kaba shai bad ka long kaba thurmur bha.
Katkum ka jingia kren bad u Executive Member (EM) ba peit ia katei ka tnad Labour u Bah James Ban Basaiawmoit u la ong ba  katkum ka jing tip jong u ba ka EC barim ki ai labour license tang da kaba thoh ha ka rusit (receipt).
Katkum ka jingong jong u EM kane ka rukom ai kam long kaba shai bad ka rukom pyniaid ka bym biang.
“Mynta ngi la pynkylla ia ka rukom pyniaid da kaba shai ha kaba yn buh jingkhein thik pa thik", la ong u Bah Basaiawmoit.
U EM u la ong ruh ban pynlong ia ka jingtreikam jong kane ka tnad kaba shai, ka jingshon ia ki phom ruh la buh jingkhein bad ka jingdon kiba wan shim phom bad kiba wan submit.
“Da kaba shu pyndonkam da ka rusit, kam long kaba khuid bad kaba shai", la ong u Bah Basaiawmoit.
Khnang ban pynbha ia ka jingtreikam, u EM u la ong ba la pynkhreh mynta ban siew ruh da ka challan ha ki bank khnang ban lait na kano kano ka jingleh bakla bad ka jingthurmur.
Kane ka jingleh ka long shi bynta ban kynshew pisa na ka bynta ka Council watla ka long kaba rit ruh.
Katkum ka jingong u EM, ki nongtrei bylla bym dei Khasi naduh kiba niah kali, trei karkhana, shong iing ruh, ki donkam ban aplai ia ka labour license.
Kito ki bym don ia ka Labour license ki hap ban leit shim bad lada kim don ne kim leh ia ka license lada lap ka Council kan pynshitom ia ki.
Shillong, 24 Naitung:Ban pynjyrngam ia ka mariang ha East Khasi Hills, u Deputy Commissioner u la ong ba ka sor kar kan pynlong ia ka prokram thung dieng ha ka 30 tarik Naitung bad tang ha kane ka sngi, yn thung haduh 7,00,700 tylli ki tynrai dieng.
Kane ka jingthmu ka long ban wanrah ia ka dur jyrngam ha ka district bad ha ka jylla bad ruh ban pynsngewthuh ia ki samla ia ka jingdonkam ka ma riang.
Ia kane ka jing thmu yn pynlong na ka skhim Chief Ministers Youth for Green Campaign kaba hap ha Mission Green ka IBDLP.
Ka ophis u Deputy Commissioner, East Khasi Hills District ka la pynbeit ia kane ka prokram ryngkat ka jingiatreilang bad ka tnad Forest  bad ka Soil and Water Conservation Department.
U Deputy Commissioner u Sanjay Goyal u la ong ba na ka bynta kane ka jingthmu, la shim 8 tylli ki block ha ka District ban pynlong ia kane ka prokram.
Ia kane ka jingpyrshang la buh rekod ruh ka Limca Book of Records jong u snem 2016.
Hynrei ka rai ba khadduh halor kane, yn sa leh hadien ba la dept hung ia ki dieng.
U la ong ba ka bor synshar district ka la dep iakren ruh ia ka Guinness World Record Authorities ban pynrung ha ka World Record ia kane ka jingthung dieng bad mynta dang ap na ki halor kane.
Ka 30 tarik Naitung la ju rakhe kum ka sngi International Friendship Day bad la pynlong ia kane ka prokram ban pynlong ia ka jingsngew iadei paralok  bad ka mariang ban pynlong ia ka Meghalaya kaba jyrngam.
Katkum ka jingong u DC, ha kane ka prokram, yn iashim  bynta ki  paidbah nongshong shnong, ki nongtrei sorkar, ki khynnah skul.
U DC u la kyntu ia baroh ki briew ban leit sha ki jaka ba la pynbeit ia kane ka jingthmu bad ban iashim bynta khnang ba kan long kaba jop.
U Myntri Rangbah ka jylla un pyntreikam ia kane ka prokram da kaba leit thung dieng ha Leit Thiepbah hajan ka law kyntang Mawphlang ha ka por 9 baje mynstep ha katei ka sngi.
Ban pynthikna ba kine ki dieng kin im, u DC u la iathuh ba la buh ban peit ia ki ban sumar hapoh san snem.
Ka Forest Department kan thung 216700 tylli ki dieng ha ka jingheh ka jaka ba 453 hetar katba ka Soil and Water Conservation kan thung 151000 tylli ki tynrai dieng ha ka jingheh ka jaka 152 hetar.
Kumjuh ki BDO kin pynthung dieng 243000 tylli ha ka jingheh ka jaka ba 233 hetar katba ka Ecological project, Sohra kan thung 90000  tylli ki dieng ha ka jingheh ka jaka ba 69.
23 hetar.
Shillong, 24 Naitung:Dang mynhynnin ka sngi, ki nongialam ka seng HSPDP na Ri-Bhoi, ki la pynpaw ia ka jingbitar halor ka jingshah pyndam ka seng ha Ri-Bhoi bad na katei ki la mih bun ki jingkynnoh.
Mynta pat ka la mih sa ka jingkynthoh na ka liang ki nongialam katei ka seng, na East Jaintia hills halor katei ka jingshah pyndam seng.
U Rupang mynta ka sngi u la ioh ban ia kren sa bad u bah Phres Bareh, President ka HSPDP na East Jaintia.
Ha ka jingia kren u bah Phres nyng kong eh u la pynpaw ba kiei kiba u bah Markus Lyngdoh, Preisdent ka Ri-Bhoi u la kren ha u Ru pang mynhyynnin ka sngi ki long ki ba shisha, bad ha jingshisha utei u rang bah u la ong ba u mut ban kren hi kumjuh kumba la kren u bah u Markus, namar ba ki long ki jing shisha, hynrei jait ba u bah Markus u la dep kren u shu kwah ban kyrshan tyngeh ba ki dei ki jingkren kiba don nongrim.
U bah Phres Bareh u la ong ba u dei uwei na ki nongialam uba la saindur ia ka HSPDP ha Ri-Lum Jaintia, uba la don kumba 20 snem tam ha katei ka seng, hynrei u la pynpaw ka jingkyndit halor ka jingshah pyndam noh ka seng ha katei ka District khlem kano kano ka jingkynjoh ia ki para nongialam.
U la ong ba tang mar ia iohi ha ki kot khubor, u la pyrshang ban ia sain dur biang, lyngba ki jingiakren bad u Vice President ka seng u bah Ardent Miller Basaiawmoit, hynrei u la kam pat ba kyndit ba ha ka jingiakren u bah Ardent u la ong ia u lada kwah leit sha kiwei ki seng ruh khie leit, “Nga la pyrshang ia kren, u bah Ardent u la ong pynban, lada kwah leit pyniasoh sha kiwei ki seng ruh khie leit, kane ka la pynbitar ia nga" ong u bah Phres, uba la iathuh ba kham hdien u la pyrshang ban ia kren bad u General Secretary ka HSPDP u bah Enbin K Raswai, hynrei u la ong ba utei u rangbah u don hapdeng ka jingshitom bad u la pan por na ki nongialam ba un sa ia kren kham bniah halor katei ka phang, ha kaba u bah Phres u la pynpaw ba na ka liang u bah Enbin ruh ha ka jingiakren u la pynpaw ka jingsngewsih jur ia katei ka jingpyndam noh ia ka seng ha Jaintia bad ha Ri-Bhoi.
Katkum ka jingiathuh jong u bah Phres u la ong ba  ha ka jingiakren u bah Enbin u la pynpaw ha u, ba lada ka long kumne, u ruh um sngewtynnad bad lada ym lah ia pynbeit u kloi ban weng noh ialade na ka seng HSPDP.
“U bah Enbin u la ong ba u lah ban resain noh ruh lada ym poi sha ka jingiabeit" bynrap biang u bah Phres.
Katkum ka jingong u bah Phres,u la ong ba ki nongialam kiba don mynta ha ka seng HSPDP ki dei tang u bah Hopingstone Lyngdoh, President Rangbah bad u bah Enbin KharRaswai u General Secretary uba ki dkhot jong ka seng haduh mynta ki dang shaniah.
U la ong ba kitei ki jingshah pyndam seng ka dei ka jingleh shukor ki nongialam kiba dang shu wan kam trai thymmai kiba long tang ki niang kohnguh u bah Ardent Basaiawmoit, Vice President ka seng, bad ia kane u bah Phres u la ong ba la iohi ksai naduh ka por ba ka kong Fenela L.
Nonglait ka la shah beh seng.
U bah Phres u la iathuh ba tang ki nongkitkam ha ka seng na East Jaintia ki don haduh 45 ngut , u la ong biang “Na kitei ki 45 ngut tang katto katne ngut kiba don ha kane ka HSPDP kaba mynta, hynrei baroh da lei lei ruh kin ym leit phai shuh".
Utei u nongialam ka seng HSPDP u la ong ba lada un leit ban pyniasoh bad kano kano ka seng ruh da lei lei ruh un ym leit sha kiwei pat ki seng lait na ka BJP.
Ki la don ruh kiwei pat ki nongialam na East Jaintia kiba la phone sha u Rupang ban ia kren halor katei ka mat, uwei na ki rangbah uba la ioh ban ia kren kham bniah u dei u bah Donbor Malngiang, Vice President ka HSPDP na Amlarem Konstitwensi, uba la pynpaw ba baroh ki paid nongkyrshan ka HSPDP ki la shu ang lyngngoh haba iohi lyngba  ki kot khubor ba la pyndam noh ia ka seng ba ki don, u la ong ba ki paidbah kiba ieit ia katei ka seng ha katei ka District ki la sngewsih jur halor katei ka jingleh ka CEC ka HSPDP.
Shillong, 25 Naitung:U SP ka East Khasi Hills u M Khar khrang u la pynbna sha ki paidbah ba lada ki lap ne iohi ia u Keshav Chettri uba 35 snem kin sngewbha ba kin pyntip wut wut sha ki pulit ka Lumdiengjri da kaba phun ha u nombor 0364-2548151, Shillong PCR 0364-2222277, Jhalupara Out Post 0364-2541600 bad SI MN Khan 9436117661.
Une u Keshav udei u runar bah uba la phet rieh na kti jong ka ain bad ki pulit ki dang thwet ia u, la ong u SP.
Katkum ka jingong ki pulit une u Keshav udei uba sah ha ka 16 Jhalupara Shillong.
Shillong,24 Naitung:Ka Garo National Liberation Army (GNLA) ka la kynnoh ba ka jing wanrah ka  Garo Hills Autonomous District Coun cil (GHADC)  ban pyn kylla ia ka riti Dustur ka dei tang ka jingpynkylla ban iada ia u myntri Rangbah ka jylla u Dr.
Mu kul Sangma halor ki kam jinglong Schedule Tribe jong u.
U Political Secretary ka GNLA u  Bikdot Nik jang Marak  ha ka kyrwoh ba u la pyllait paidbah mynta ka sngi u la ong ‘Katei ka jingthmu jong ka Bill ka dei tang ka jingthmu ban pynwan dur ia ki bar jylla kum ki riewlum Garo’.
Ka GNLA ka la kynnoh ruh ba ka Congress kaba bat ia ka bor synshar ha GHADC ka la kyrkieh palat ban pass ia katei ka Bill tang na ka bynta ka jingbu-ain bor bad ka jingioh jingmyntoi lade.
Ka GHADC kaba don 30 ngut ki MDC ka don haduh 24 ngut ki MDC Congress, “Kano kano ka jingpynkylla ia ka riti dustur jong ki Garo, yn ym pdiang da lei lei ruh da ka GNLA" bynrap biang u Marak ha ka kyrwoh.
Katei ka kynhun lehnoh ka la byrngem ia ki MDC ka GHADC bad khamtam eh ia u Chief Executive Member u Alphonse A.
Sangma.
“Ngin leh ia kaei kaei kaba yn ym don ba lah, ban mutdur lada thmu ban wanrah ia katei ka Bill" ong biang ka kyrwoh.
Ka GNLA ka kwah ba ym dei ban  pynkylla ia ka riti ka Dustur kaba la don lypa naduh ki kulong kumah, u Marak u la ong ba ka GNLA kan ym ailad ia ka jingthmu ban pynkylla lane ban sain dur da kumwei pat ia ka Riti ka Dustur.
U Marak u la ong ruh “Kumno u briew u ba la kha da ka kmie ka bym dei  Garo lane u kpa u bym dei Garo un lah ban long u Garo, tang da ka jingithuh kita ki Kur kiba la tip kum ki  Deragata , lyngba ka jingpyrthuh bud ia ka rukom leh ki Garo? Kumjuh ruh kumno u briew u bym dei Garo yn ithuh ia u kum u Garo tang namarba u ioh tnga da ka Garo lane tang namar ba u la kular ban bud ia ka riti ka dustur bad baroh ki jingleh ba ki Garo ki leh?" ong u Marak ha ka kyrwoh.
Haba phai sha katei ka Bill u Marak u la ong , ‘ka dei ka Bill kaba la thmu ban pynduh pyndam jubor ia ka riti ka dustur kaba da ki spah  snem, kaba long pynban kum ka kam khaii’  Haba kynnoh ba katei ka Bill ka dei kaba thmu ban iada u Dr.
Mukul Sangma , Myntri rangbah uba ka kam ban tohkit  la ka jinglong ST jong u ka dei kaba shisha ne-em ka dang iaid shakhmat, u Marak u la kynnoh ba ki MDC Congress ki trei na ka bynta u Myntri Rangbah.
Khaaduh ka kyrwoh na katei ka seng , ka la byrngem ia kino kino ki riew sain pyrthei, ki myntri sorkar ne ki nongialam paidbah kiba pyrshang ban kyrshan ia u Dr.
Mukul bad u Zenith Sangma kiba katei ka seng lehnoh ka la kynnoh ba kim dei ki Garo, ka seng ka la byrngem ba kin mad ia ki jingeh ba ka GNLA kan sa leh da kaba tyngeh, pynkut ka kyrwoh.
Shillong,25Naitung:Kumba ju long manla ka sngi ki pulit , mynta ka sngi ki pulit ka West Garo hills ki la leit ban iaid pahara da ka Gypsy jong ki  ha ka surok na Rong ram sha Dadengre, hynrei mynta ka sngi kynsan kynsan katba ki dang don ha lynti uwei u bobm ba la pynap da ki suba lehnoh GNLA u la bthei katba ki dang poi ha Tebronggre, kaba don hajan Rongram kaba jngai kumba 18 kilomitar na Tura.
Ha katei ka jingjia ar ngut ki pulit langrut ki la iap , bad baroh ar ngut kitei ki pulit ki dei ki Khasi, uwei u dei uba la tip kyrteng kum u Arphuis Khymdeit katba uwei pat u dei u nongniah uba la tip kyrteng kum u Lambarthu Suchiang, uwei u la iap hashen katba u wei pat u la iap ha Civil Hos pital,Tura.
Katei ka jingjia ka la jia ha ka por 5 baje janmiet ha kaba u wei u bom IED u la bthei kynsan ha katei ka jaka.
Ki pulit ki la suba jur ba katei ka jingjia ka dei ka kam pyntriem jong ka seng lehnoh ka GNLA, uwei pat uba la mynsaw u dei uba la tip kyrteng kum u Rahul Marak, la pynkit noh ia mar-mar sha Guwahati ban shah sumar.
U SP ka West Garo Hills u la ong ba ha ka por ba katei ka jingjia ka la jia, ki la don 5 ngut ki pulit kiba la shong ha kawei ka Gypsy kaba iaid pahara , u la ong ba ki pulit hadien ba la ioh jingtip ki la hiar jurip sha katei ka jaka , bad haduh mynta ki dang ap ia ka ripod kaba bniah halor katei ka jingjia.
Na ka liang ka sorkar jylla ka la phah ka jingsngewlem sha ki bahaing ha sem jong kitei ki pulit kiba khlad noh bad na ka liang ka sorkar jylla ka la kular ban pynrben ia ki bor pahara ha kite ki thain ban ioh kem ia ki ba la donkti ha katei ka jingjia.
Shillong,25 Naitung:Tang mar ia ioh jingtip ba ki bar jylla ki la thombor ia ki pulit ka KHADC, kynthup ia ki nongthohkhubor bad ki riew paidbah kiba iaid lynti mynta ka sngi ha Iewduh, u samla Donbok Kharlyngdoh, u Convener ka sengbhalang  ba dang shu thaw thymmai ka Hynniewtrep Youth Council (HYC) uba long ruh u President barim ka KSU Mawlai Circle u la hiar sha katei ka jaka ha Iewduh ryngkat ki dkhot ka HYC ban wan peit ia kaei kaba la jia, hynrei namar ka jingpoi dier por utei u samla u la ong ba ka seng kam lap shuh ia ka jingjia hynrei tang ia ki dukan kiba khang tala lut , kham hdien u la wan ban ai mynsiem ia ki pulit ka KHADC ryngkat ki nongthohkhubor ha ka jaka ba la sumar ia ki ha Civil Hospital.
U samla Donbok haba ia kren bad ki nongthohkhubor u la pynpaw  ka jingsngewrem namarba ha Iewduh ka jaka kaba long ka pdeng jong ka sor Shillong ki bar jylla ki nud ban pyni bor haduh ba ki la nud ban thombor ia ki pulit ka KHADC kiba don ha ka Uniform,khamtam eh ka jingthombor ia ki nongthohkhubor.
U la ong ba kitei baroh lehse ki la jia lyngba ki Master plan kiba jong u Paul Leong, kiba la pynkhreh lypa ia ki tiar ki tar ban pynmynsaw kaba u la ong ba ka dei ruh ka jingthmu ban pynjem rngiew ia ka jaitbynriew.
U la ong ba na ka liang ka HYC ruh kan ia kynduh ia ki bor ka ain ban dawa ba ki dei ban kem bad pynshitom ia baroh ki briew kiba donkti ha katei ka jingjia.
Kham hadien ha ka jingiakren bad u Rupang u samla donbok Kharlyngdoh u la ong ba ka HYC, ka seng ba dang shu thaw thymmai ka kloi ban ai Volunteers lane ban ai briew kiba long ki dkhot katei ka seng lada ka KHADC ka donkam ha kano kano ka por ba kan pynlong biang ia kum kitei ki jingleit khynra ia ki dukan be-ain jong ki bar jylla.
U tei u samla u la pynpaw ka jingpangnud bad ka jingsngewkhia bad ha ka juh ak por u la ong ba ka HYC ka pynrem jur namar katei ka jingshah thombor kaba kynsan kynsan kaba ym shym la khmih lynti ba kan jia kumto ha Iewduh, u la ong ba katei ka jingshah pynmynsaw ki para doh para snam ka long kum ka jingshah pynmynsaw jong ki samla kiba ieit ia ka ri bad ka jaitbynriew.
Kham hadien u la iathuh ba na ka liang ka HYC mynta ka sngi ka la wan ia kynduh ia u SP, City bah Vivek Syiem ban kyntu ia ki bor pulit ban kem ia kiba donkti ha katei ka jingjia.
Shillong, 25 Naitung:U bah Enbin Kharras wai General Secretery jong ka seng HSPDP, ula kyntait mynta ka sngi, ba ula byrngem ban iehnoh ia ka kam General Secretery jong katei ka Seng.
Haba iakren mynta ka sngi bad U Rupang, U bah Enbin, ula ong ba ka khubor, kaba mih mynta ka sngi, ka dei kaba ialam bakla ia ka jingthmu jong ka seng bad ula ong “Ngam shym don kano ka jingtip, halor katei ka khubor" bad ula ong shuh shuh “Ka rai jong ka CEC, ka dei ban pynkhlain ia ki jingtrei kam jong ka seng".
Lah ban pynkynmaw, ba ha ka jingpynmih khubor mynta ka sngi, U Bah Phres Bareh, President jong ka East Jaintia Hills District, ula kam ha U Rupang, ba U Bah Enbin Kharraswai ruh, ula kren diaw mynsiem ia katei ka jingshah pynduh pyndam jong ka Ri Bhoi bad ka East Jaintia Hills District bad ka West Jaintia Hills District bad ba ma u ruh, ula pynsngew ba u don jingthmu ban iehnoh, na katei ka kam nongialam jong ka seng.
Shillong,25 Naitung:Ka Khun Hynniew trep National Awakening Movement (KHNAM), ka la pynrem jur ia ka jing shah thombor ki Enforcement jong ka KHADC bad ki nongthoh Kotkhubor ha ki nong khaii bar jylla ha ka por ba ki dang pyndep ia la ka kamram ba la bynshet ha ki kaba la jia mynta ka sngi  thohdieng ka 25 tarik u naitung.
Ka KHNAM ka dawa ban kem mardor bad ban pynshitom tyngeh ia ki briew kiba don kti ha katei ka jing thombor.
Ha kajuh ka por ka KHNAM ka ai ia ka jing kyrshan jong ka  ia ka KHADC  halor ka jingthmu jong ka ban pyndep hok ia ka kamram katkum ba la ai bor da ka riti synshar jong ka Ri lyngba ka 6th Scheduled.
“Ngi ai mynsiem ruh ia ka EC baroh kawei bad khamtam ia u Executive Member jong ka Trade u  Bah Latiplang Kharkongor kiba la pyndep hok ia la ka kamram.
Ngi pynshlur ruh ia ki Enforcement ba kim dei ban tieng ne riej haba ki pyndep ia ka kamram naka bynta ka Ri bad ka Jaid bynriew" ong ka kyrwoh na u General Secretary ka KHNAM u bah Batkupar Wahlang.
Ka KHNAM lyngba ka kyrwoh  ka maham ruh ia ki trai jylla bad ki bar jylla kiba pynkhein ia ka Ain jong ka 6th Scheduled bad khamtam ba ki  bar jylla kin husiar bad kiar na ki kam be-ain jong ki.
“Nangne shakhmat ,lada ka seng ka lap ia ki riew pynkhein Ain kan leh da ka ba tyngeh.
", pynkut ka kyrwoh.
Ka Hynniewtrep Youth Council , HYC ka seng kaba dang shu thaw thymmai dang shen lyngba u samla Donbok Kharlyngdoh, Convener  ka la pynrem jur ia katei ka jingleh donbor ki bar jylla khamtam ia ki briew ka ain kiba don hapoh ka Uniform, na ka liang ka HYC ka la ai mynsiem ia ki bad kyntu ia ka KHADC kaba la ialam da u bah Ardent Basaiawmoit kum u CEM ba kan ym kynran dien hynrei ban tur shakhmat ban trei na ka bynta ka iap ka im ka Jaitbynriew.
Ka Meghalaya Editors & Publishers Assoaciation (MEPA)  ka la pynpaw ia ka jingkyndit kaba khraw halor ka jingshah ktah kti iki nongthoh khubor, kynthup  ia iwei i nongthohkhubor ba dei i longkmie, katba ki dang pyndep ia la ka jong ka kamram ban lum khubor ha ka por ba ka KHADC ka dang ialeh ban weng ia ki nongdie jingdie  kiba shong be-aiñ ha Motphran bad ki shilynter ki surok ha Iewduh.
“Ka jingktahkti ia ki nongthoh khubor da kita ki nongshong die jingdie beaiñ ka long ka kam khawpud kaba ngi pynrem mardor bad ngim lah ban pdiang da lei lei ruh" ong u General Secretary ka MEPA u bah Philip Marwein.
Ka MEPA ka dawa na ki bor ba dei peit ba ki dei ban leh tyngeh ia kitei ki nongleh donbor bad dei ban pynshitom tyngeh ia ki katkum ki kyndon jong ka aiñ.
Shillong, 27 Naitung:Ki pulit jong ka Shillong ki la kem mynta ka sngi sa ia u Amit Paul bad u Istaique Ashraffei halor ka jingjia jong ka jingshah shoh jong ki pulit ka District Council ha ka sngi thohdieng ba la dep ha iewduh.
Shillong, 27 Naitung:U Lat barim ka Jylla, U Madhukar Dig he, ula khlad noh bad halor katei ka jingiap jongu, U Lat ba mynta ka Jylla, U Dr KK Paul, ula phah ia ka jingsngew lem sha kiba ha iing jong U Dighe.
Ha ka shithi, kaba la phah sha u khun jong U Dighe, U Dr KK Paul, ula pynsngew ia ka jingdiaw mynsiem jiongu, halor ka jingkhlad noh jong U Dighe ha Gurgaon bad u pynpaw ia ka jingsngew diaw bad phah ia ka jingsngewlem sha katei ka iing.
Shillong, 27 Naitung:Mynta ka sngi uwei u khynnah die dud u Sunil Kumar Rai u ba dang 16 snem ka rta u ba shong ba sah ha Meter Factory u la shah tyngah ha kawei ka kali hajan ophis jong ka Lumjingshai MEeCl ha ka por 8 baje mynstep ha ka ba u la iap ha shen.
Katei ka kali ka la jynrat ia utei u khynnah ha ka jingjngai ka ba haduh 20 meter.
Ki pulit kila thwet ia katei ka kali bad ha ka por 12 baje nohsngi la pyrshang ban bat ia katei ka kali bolero hajan Civil Hospital hynrei ka la lait phet bad kham hadien la ioh ban bat ha State Central Library.
La kem ia u nongniah katei ka kali u Norbet Malngiang u ba na Mawlai Umjaiur lem bad ka kali bolero ka ba lieh ka number ML 05 J 9953.
Shillong,25 Naitung:Ki pulit ka KHADC, ba la ialam da u Superintendent u bah Polan Soh phoh, mynta ka step ki la hiar sha ki bynta bapher bapher jong ka Iewduh, ha kaba ki la  ia bate haduh hynriew kynhun ban khynra ia ki dukan die madan kiba la pynkhap ngiah ia ki lynti iaid kjat ha Iewduh bad kumjuh ruh ban khynra ia ki dukan kiba sei palat pud ia ki tiar jong ki shabar dukan kaba la wanrah jingkhapngiah ha katei ka Iew.
Ki la sdang ia katei ka jingkhynra na Stand Sohra, ha ka por 11baje mynstep (Them Iew Mawlong) ter-ter haduh Bimola, GS Road.
Ha baroh ki bynta katei ka jingleit khynra ka la iaid beit iaid ryntih, bad ki pulit ka KHADC ki la ioh ban kurup haduh 5 trok rit ki mar kiba la die be-ain ha madan madiah kaba pyn khapngiah ia ki lynti iaid kjat bad kitei ki mar ki kynthup ia ki shana, ki karai shet shana, ki kaset phlim, bad kiwei pat ki mar rit ba la ioh ban kurup na ki khap lynti iaid kjat, bad ki trai jong kitei ki mar ki dei ki bar jylla ki bym don ia ka laisen khaii, ban trei ia katei ka kam khaii.
Hynrei tang mar ia poi ha Nichols Roy Building, kaba don sharum Motphran kaba dei trai da ka kong Deoris Marbaniang, kynsan kynsan la pynsangeh ia ki pulit  ka KHADC da u lok jong ka kong Deoris, u Paul –Leong , bad utei u rangbah u la pyni bor da kaba kren da ki ktien kiba khor ia ki pulit ha kaba u la ong “Mano ba phah ban ktah kti ia ki mar jongnga’ bad ha katei ka por u la kura ia ka kali ba ka KHADC ka la pyndonkam ban thep ia kitei ki mar ba la ioh kurup, bad katei ka la jia katba ki pulit ki dang lum ia ki bek ba ki nongshong dukan ki la pynmih tam shabar.
U Leong u la kam ba baroh ki mar kiba ka KHADC ka kurup na katei ka jaka ki dei ki jong u.
Hapdeng ka jingpyni bor, u Paul Leong, ki pulit ka KHADC kim shym la kynran dien, hynrei ki la iaid shakhmat la ka jong ka kam bad ki la hiar kham sharum ban khang ia ki dukan ba la shu shong be-ain da ki bar jylla ki bym don laisen khaii bad ha katei ka por u Paul Leong u la ktah kti ia u Superintendent ka Enforcement u bah Polan Sohphoh, ha ka por 11.
42baje mynstep bad mar kumta hi ka la mih ka sur na shadien kaba ong ‘Maro-Maro’ bad tang mar kumta la mih shi lymbung ki bar jylla kiba la don kumba 15-16 ngut ki la tur puk sha ki pulit bad bom naphang ia ki da ki dieng tylli kiba ki la pynkhreh lypa, kitei ki dieng tylli ki dei kiba la  sieh da ki   prek bad ki kynja tiar kiba nep.
Katei ka jingthombor ki bar jylla ka la jia ha ka por 11:43 baje mynstep.
Ha katei ka por kat kiba don ha katei ka jaka , ki la shah bom naphang ha ki bar jylla  bad ha katei ka jingjia uwei u pulit langrut ka KHADC, u bah Teilang Thangkhiew u la mynsaw jur bad ki bynta ba na sha khlieh jong u ki la pait bad ka snam ka la phlei ha madan.
Ki pulit ka KHADC ki la ioh ban tan noh wut wut ia u bah Teilang ban pynkit sha Civil Hospital ban phah sumar.
Ha katei ka jingjia , u nongialam ka kynhun ki pulit ka KHADC u bah Polan Sohphoh u la mynsaw jur na ki bynta ka khlieh  bad ka kti jong u, hynrei kaba la bun eh ka jingmynsaw ka dei na ki bynta ka kti namar ba utei u rangbah u la ioh ban kyrda jubor da ka kti ha ka por ba kitei ki runar kiba dei ki bar jylla ki la thmu ban tangon tyngeh na khlieh jong u.
Ki hynriew ngut ki pulit ka KHADC kiba la mynsaw ha katei ka jingjia ki kynthup ia u bah Polan sohphoh, Superitendent, bad 5 ngut ki pulit langrut ba kynthup ia u bah Teilang Thangkhiew, bah B.
Kharkongor, bah P.
Kharlukhi, bah M.
Thongni, bad u bah M.
Lyngkhoi.
La pynkit ia kitei ki ba mynsaw sha Civil hospital bad la sop la spain ia ki.
Ha katei ka por  ki la don ruh bun ngut ki riew paidbah kiba la mynsaw, namar ka jingshah bom naphang ha kitei ki bar jylla bad ki la don ruh kiba mynsaw namar ba ki  la ur bad shah khynniat, namar ba ka jingiatyngngian ba jubor ha katei ka jaka ba khapngiah; hynrei napdeng ki riew paidbah kiba la mynsaw jur ka dei kawei ka samla ba dei na ka jaitbynriew Naga, kaba shong ba sah ha Nongpoh, katei ka samla ka la wan Iew sha Shillong bad kiba ha ing jong ka  na ka bynta ban thied jingthied, hynrei katba ka dang iaid lynti lyngba katei ka lynti iaid kjat ban hiar sha ka jaka die brut kaba ki khar die madan ki shong die juti, ka la shah tied da u dieng na khlieh jong ka.
Haba ia kren bad ki nongthohkhubor hadien la dep ban sop ban spain ia ka ha Civil Hospital katei ka samla Naga kaba la tip kyrteng kum ka Khubily Sema , 24 snem karta ka la iam pangnud, namar ka jingsuh jingthar  na katei ka jingshah tied, ka la iathuh ba katba ka dang iaid lynti kynsan kynsan ka shu ioh sngew ba ka la shah tangon  na khlieh bad ka ong ba ka sngew kumba ka khlieh ka la them, bad hamar kata ka por kaba ha iing jong ka kaba la wan lang bad ka , ka kong Shasha Nongkynrih kaba sah ha Nongpoh ka la ialam noh ia ka sha Civil Hospital, la wan synran ia kitei arngut hapoh Hospital da ka kong Balari Diengdoh, kaba sah ha Nongthymmai, bad ka la ong ba mar sien ioh jingtip ka la mih napoh jingtrei ban wan phah sumar ia katei ka khynnah Naga kaba ki dang ia don jingiadei.
Baroh kiba la mynsaw la pynkit sha Civil Hospital  bad la sop la spain ia ki.
Hadien kumba katto katne por, na ka liang ka KHADC lyngba u Secretary ka la ujor sha ki pulit Lumdiengjri pyrshah ia kitei ki runar kiba dei ki bar jylla bad  la ujor ba ia kitei ki bar jylla, ki dei kiba la ialam da u Paul Leong bad u khun jong u, u Kimfa Marbaniang.
Shillong, 27 Naitung:U Bah Arrdent M Basaiawmoit u la rai ban nym shim tulop na ka District Council hynrei ka jingkylli mynta ka mih hato kiwei ki MLA kiba long MDC ha ka juh ka por kin bud ne em kumba leh u Bah Basaiawmoit.
U Bah Basaiawmoit uba dei u CEM ka KHADC u la rai ban nym shim tulop na ka Council hynrei u shim ia ka tulop MLA.
Haba iakren bad u Bah Ardent u la ong ba na ka Council u shu shim tang ka bai leit bai wan jong u kum ka bai um phniang petrol.
Katkum ka jingtip ka tulop jong u Chief Executive Member (CEM) kam duna ia ka T.
60 hajar eiei shi bnai.
U Bah Basaiawmoit u ong ba ia kane ka tulop ba um shim u kwah ba ia kane ka pisa un pyndon kam na ka bynta ka Council kaba bun.
“Nga la rai ban nym shim tulop na ka Council, watla ngam dei uba riew spah bad ka jingbym shim tulop jong nga kam dei na kano kano ka kyndon hynrei ka dei da ka mon sngewbha jong nga", la ong u Bah Basaiawmoit ha ka por ba wanrah ia ka jingkylli ha iing Dorbar jong ka Council dang shen.
Hapoh District Council mynta ki don haduh hynriew ngut ki MDC kiba long MLA ha kajuh ka por kynthup u CEM u Bah Basaiawmoit.
Ki MLA kiba long MDC ki kynthup ia u Bah HDR Lyngdoh na Sohiong (Congress), Bah Pynshngainlang Syiem na Mawsynram (Congress), Bah Metbah Lyngdoh na Mairang  (UDP), Bah HB Nongsiej na Mawthadraishan (UDP), Bah Sanbor Shullai na Laban-Mawprem (NCP) bad Bah KP Pangngiang na Rambrai-Jyrngam (HSPDP).
Haba shu khein kyllum ka tulop jong kine baroh ha ka shi bnai kan poi kumba T.
8 lak tam eiei bad lada baroh kine ki MLA kiba long MDC kim shim tulop ka Council ka lah ban pyndonkam bun na bynta kiwei pat ki kam.
Napdeng kine ki MLA kiba long MDC u bah HDR Lynsoh udei u Myntri jong ka sorkar jylla ba peit ia kam DCA katba u Bah Shullai u dei u Myntri Lamphang jong ka iing Dorbar Thawain.
Ka tulop ki MDC ki la poi kumba T.
40 hajarshi bnai eiei.
Shillong, 27 Naitung:Ki pulit ki la pynjur ia ka jingpahara ha ka thain Motphran bad Iew duh ban iada na kano kano ka jingjia kaba lah ban mih namar ka jingshah shoh tied ki briew ka KHADC bad ki nongthoh khubor ha ki bar jylla ha kane ka sngi Thohdieng.
“Ngi la pynjur ia ka jingpahara ha ka thain Motphran bad Iewduh", la ong u SP (City) Bah Vivek Syiem ha kane ka sngi Saitjain.
U la ong ba ki la ioh jingtip ba don ki katto katne ki briew kiba byrngem ia ki bar jylla kiba shong dukan ha Iewduh.
“Ngim nym ailad ia kano kano ka jingthmu ban pynthut ia ka suk ka sain.
Ngin leh da kaba tyngeh ia kino kino kiba leh pyrshah ia ka ain", la ong u Bah Syiem.
Ha kajuh ka por, u SP (City) u la iathuh ba la kem ar ngut ki briew kynthup u Amit Pal bad u Mohammed Iftiyaq kiba donkti ban hiar thma ia ki briew ka KHADC bad ia u nongthoh khubor.
Kine ki briew la kem na Barapathar, Jhalupara.
Ha kajuh ka por, la pynlait noh ia 6 ngut kiba kem ha kane ka sngi Thohdieng namar ba kim donkti.
“Ia mynta, ngi la kem saw ngut kynthup u Paul Leong bad u khun jongu, u Kimfa Marbaniang," la ong u SP (City).
U Bah Syiem u la iathuh ba ki la tip ia ki katto katne ki briew kiba donkti ha ka jinghiar thma ha kane ka sngi Thohdieng.
“Ngi la thwet ia ki bad ngin kem mardor", la ong u bah Syiem.
Ha kajuh ka por, ka UDP ka la pynrem jur ia ka jingshah hiar thma ki briew ka KHADC bad ki nongthoh khubor ha ki bar jylla.
“Ngi dawa ban kem mardor ia kito baroh kiba donkti ha ki kam ban hiar thma ia ki briew ka KHADC bad ki nongthoh khubor", la ong u Joint secretary ka UDP u Bah Donkupar Sumer  ha kane ka sngi Saitjain.
U Bah Sumer uba dei ruh u MDC bad EM ba peit ia ka Mining bad Geology u la ong ba ka party ka ai jingkyrshan ia ka jingleh ka Executive Committee (EC) ba mynta ban kyndang trading license ia ki bar jylla katkum ka ain Trading by Non-Tribal Regulation Act, 1954.
Shillong, 27 Naitung:U bah Johnsing Ranee, uba la shim, ba u dei uba im tymmen tam, uba shong ba sah ha Kutmadan jong ka Hima Sohra, ula khlad noh mynta ka sngi.
U bah Ranee, ula don 114 snem ka rta bad yn leit on tep ia u, ha ka 29tarik Naitung 2014, ha ka jingpyniaid jong ka Balang U Blei Kut Madan.
Shillong, 27 Naitung:Baroh 24 ngut ki lehnoh ka seng beain ka Achik National Volunteer Council-B, ki la shah kem na shnong Edenbari, kaba jngai kumba 7 km na Tura.
Ia kine ki dkhot katei ka seng beain la kem da ki Pulit ka West Garo Hills ha ka janmiet sngi Sajtian.
Ka Edenbari ka dei ka jaka ba ju pynlong kum ka ktem ba shipor da kane ka kynhun kieng atiar ba la  ialam da u Rimpu Marak kum u Chairman.
Ki Pulit ki la ioh jingtip ba thikna ia ka jingdon jong kine ki ehrang ka ANVC-B ha kane ka jaka bad ki la  leit ban kerkut bad kem da kaba suk  ia  kine ki ehrang ka ANVC-B.
U Superintendent of Police ka West Garo Hills u Mukesh Singh ula ong la don ki sakhi kiba khlain bha ba kine ki ehrang ka ANVC-B ki dei kiba donkti ha kaba pyniap ia ki arngut ki nongbylla bar jylla dang shen bad ka la pynlong ia ka jingtohkit.
U la iathuh ba ha kane ka jingkhynra, ki Pulit ki la ioh kurup ia kawei ka suloi DBBL, 6 tylli ki shotgun, kawei ka pistol, ki kuli.
22 bad 7.
65 lem bad ki kot ki sla jong ka kynhun.
Arngut ki nongbylla bar jylla na Mancachar, Assam kila shah pyniap mynta ka taiew ha ki jaka khapsor jong ka sor Tura.
Ka ANVC-B ka dei ka kynhun kaba la iasoi ia ka soskular ban iasuk noh bad ka Sorkar Jylla bad kumjuh ruh kala soi ia ki `agreed text of settlement` jong ka ANVC, ka Sorkar Jylla bad ka Sorkar Kmie.
Lah ban kdew ba u  Ajaju Marak u dei u Nongialam ka ANVC-B ula sei madan ia ka jingkynnoh donkti u Dr Mukul Sangma Myntri Rangbah ka Jylla bad ka kynhun jong u bad uba la phla ruh ia ka jingpyndonkam u Dr Mukul ia u Chairman ka kynhun ban ioh shong ha ka shuki Myntri Rangbah jong ka Jylla.
Pynshisha Nylla HujonUtei ha ka dur u dei u dei uba la tbit, ba ioh shon ha Umtru, Ri-Bhoi district.
Kumba long mynta hi, ki nongtrei kiba la tbit,  ki wan beit na shabar.
Ha kiba bun ki jingtrei ne project kiba iadei bad ki jingtei (civil work) jong ki kam pynroi ha kane ka jylla, kiba pyntrei ia kine ki jintrei ki dei beit ki kompeni.
Kine ki kompeni ki wan nabar bad ki wanrah ruh ia kita ki nongtrei kiba tbit kiba ki khot ki skilled labor.
Kine ki skilled labor kim donkam shuh ban rah dewbilat ne rah shyiap ne khleh ruh.
Ia kine ki jait kam la leh baroh da ki mashin.
Ka jingniah ia ki trok kit tiar ha ka jaka trei ruh dei ban niah ki skilled labor.
Ka daw ba ngim don ki skilled labor ka long ka jingduna ka jingai training jong ka sorkar ia ki samla shynrang ba duna ka thoh kot thoh sla.
Ha ka jingiakren bad ki engineer kiba pher ba pher ki la iathuh ba ka vocational training kam ju don ia kita ki daily labor jong ka Jylla khamtam na ka bynta ki trai jaka.
Kawei ka jingeh ka long ruh ba na ka jylla la jong ym pat don ki private kompeni ba radbah ki ban invest ha ki jingtrei kiba poi shaduh phew ne spah klur.
Hooid ki don ki kontractor kiba la lah ban shimti ia kine ki kam hynrei ban pyntrei pat ki hap ai nong ha ki kompeni ba na shabar.
Ka daw kaba rit ka long namar ba ki Khasi Jaintia kim pat kynjoh sha kata ka business ‘jingtei’ lane ‘builders’.
Ym pat don kita ki briew kiba ha ka ktien nongwei ki khot ki ‘Industrialist’.
Kumba long mynta ki khynnah ba leit pule shabar ki don palat phew hajar bad ki khynnah pule engineer ha ki lain ba pher kum ka civil, electrical, mechanical, architect, ki bun kum ki niut.
Ka jingeh ka long ba kine ki khynnah kim don baiseng ban sdang ia ki kompeni treikam ha la ka jong ka Jylla.
Kine ki khynnah don sap ki leit trei bad shakri ia ki kompeni shabar bad bun bah kiba leit trei shabar jong ka ri India.
Kumba u Rahul Gandhi u ju thrang ba ki samla ka ri India ki dei ban iabeh sha kata ka jinglong ‘entrepreneur’, kumta ka sorkar congress kaba synshar ha ka Jylla jong ngi ka dei ban plie lad lyngba ki bank sorkar ban kyrshan pisa ia kum kine ki samla ba lah nang lah stad.
Don ar tylli ki kompeni kiba pyntrei ia ka station ai bording ba thymmai ha Umtru, kita ki long ka ‘ITD Cementation Limited kaba pyntrei ia ki jingtei (civil work) bad ka kompeni Andritz Hydro Private Limited (Electrical and Mechanical) kaba iadei bad ki tiar ding bad kan sa wan ban pyndait ia ki mashin ai bording ynda lah dep ki civil work ha Umtru.
Kaba lyngngoh ka long wat ia ka Master Plan ka Umtru project ba thymmai ruh hap wan leh da ki stad ba nabar.
Dei kita ki kompeni ba na ri thor kiba dro ia ka jaka Khasi, kiba batai ia ka Geology bad ka jinglong ka mariang ha ri Khasi bad Jaintia.
Te haba kumta shano ki don kita ki retired engineer kiba lah leit trei shabar da ki phew snem?Lehse kan kham tad dor lada ngi don ki kompeni kiba na ka jylla lajong, kiba don ka jinglah ban shim ia kine ki jingtrei ne project bapher bapher.
Kan long ka jingmyntoi nyngkong eh ia ki samla ba duna ha ka thoh ka tar, kiban trei kum kita ki skilled labor.
Nalor kine kiei kiei, kan don ruh ka jingduna ha ka jingpynlut namar ka jingiohnong kan long beit tang na ka bynta uto u kompeni shnong uba pyntrei ia kato ka kam.
Kumba long mynta, ka jingiohnong ka leit sha u kontraktor bad sha u kompeni.
Nalor ka jingduna ha ka jingpynlut, ka jingtrei ruh ka dep kloi bad kan jin da long ka jingpynshlur ia ki trai jaka ba kin ieng ha la ki kjat.
Shillong, 27 Naitung:U Bah Pynshai M Syiem MLA ba rim ka Mylliem, ula phah ka jing ujor, sha u myntri ka Sor kar India, Arun Jaitley halor ka jingker kynroh u shipai ha ki thain Lum mawbah Upper Shillong.
Ula ong ba kane ka jingleh ki shipai ka la pynjngai ia ka jingiadei hapdeng u paidbah.
Ula ong ba la ker kynroh kum ka “Great Wall of China".
Balei yn ker tang ki thain Lummawbah kat haduh ki jaka ialehkai ki khynnah ki jaka tong um la skut lut, balei ka District Administration lane ki nongmihkhmat ba don bor kim tuklar ia kane, kren bynniaw u Bah Pynshai.
U lyngngoh haba ia kiwei ki jaka kum ha Luckier Road, la ai ban shna dukan ia ki heh spah, katba ha Lummawbah pan tang ia ka jaka ba ju leit tong um ki paidbah jong ka Lummawbah, ym ai.
Ula ong ba dei ban jurip bniah ia kane ka jingleh ki shipai balei shawei shah ban shna ing ym ju ker, katba ha ki thain Upper Shillong la ker lut.
Ula pynkynmaw ba ula ioh bun ki shithi na ki Defence Minister barim halor kane ka kam katba mynta pat wut wut la shu ker lut.
Ula kyntu ha ka shithi ia ka District Administration bad ia ki bor shipai lyngba u Defence Minister ban pyn sangeh noh shuwa lane ban pyllait ia ka jingker ia ka tyllong um jaka sait jain ha Dong nan bad ka jaka ba ju ialehkai ki khynnah hajan surok bah.
Jowai, 27 Naitung:Kum shi bynta ban ai ia ka  jing shakri sha ki paidbah ym tang haki kam ki jam hynrei mynta ka JSU kala shim iaka sienjam ban ai jing iarap iaki para mynsiem kiba don kam ka jingiarap ba kyrkieh bad da ka snam.
Ha kane ka sngi  daka jing ia trei lang bad ka tnad ka koit ka khiah jong ka sorkar jylla kum ka dak bala plie iaka Blood Bank ka JSU kala jied ia 40 ngut eiei ki member ban ai ei iaka snam ha kane ka sngi.
Kyrpad iaki paidbah ruh kumjuh kynthei bad shynrang ban mih sha khmat ban noh synniang lem shaki para mynsiem daka ba ai ei iaka snam ha kane ka sngi ha ka jaka bala buh kata ha Blood Bank ka badon ha jowai civil hospital barim (Pan aliar)naduh ka por 11 baje mynstep.
Shillong, 27 Naitung:U Director General of Police (DGP) u PJP Hanaman u la ong ba dei ka seng lehnoh ULFA kaba ai ia ka jinghikai bad ka jingkyrshan ia ka GNLA ban thaw ia u bom Improvised Explosive Devices (IEDs).
“Ngi la ioh ia ka jingtip kaba bniah ba ka ULFA ka la ai jinghikai ia ki dkhot ka GNLA ban shna ia u bom IED.
Ka ULFA ka la ai jinghikai ruh ia ki dkhot ka GNLA", la ong u Hananam ha ki nongthoh khubor haba kren ha kane ka sngi Saitjain.
Katkum ka jingong u DGP, u heh ka ULFA u Drishti Rajkhowa u la don ha jaka hikai ia ki GNLA bad u dei uba donkti ban leh ia ka jingpynbthei bom ha kane ka sngi Thoh dieng ha kaba ar ngut ki pulit ki la kyllon iap.
U la ong ba kumba 15 haduh 20 ngut ki dkhot ka ULFA ki don ha ktem ka GNLA ban ai jinghikai bad ki pyndonkam ruh ia ka lynti iaid na Durama-Bajengdoba.
“Kane ka jingtip ba la ioh, kan pynlong ia ki pulit ban kham pyntbit ia ka jingtreikam ha ka thain Garo Hills", la ong u DGP.
U la iathuh ruh ba ha ka jingkhynra jong ki pulit ha ktem basah u Commander-in-Chief ka GNLA u Sohan D Shira hajan Nengsang Adugre ha Durama Hills , ki pulit ki la ioh ban kurup ia ki tiar kiba buh por kiba pyndonkam ban shna ia kine ki bom.
“Nalor ka jingshna ia u IEDs, ki GNLA ki shna ruh ia ki tiar ba lah ban pynbthei na jngai", la ong u DGP.
Ha ka jingjia ha kane ka sngi Thohdieng, u la ong ba lai ngut ki pulit la khlad hadien ba la shah pynbthei bom ha ki lehnoh GNLA.
U Bah Constable Arphius Khymdeit u la khlad mar ia poi ha Tura Civil Hospital,  u nongniah u Lembartu Suchiang u la khlad ha ka por ba shah sumar katba u Officer in-charge ka Rongram PS u Rahul Marak u la khlad na ka jingmynsaw ha jaka sumar ha Guwahati ha kane ka sngi Saitjain.
Katkum ka jingong u DGP,  ka GNLA hapoh ka jingialam jong u Area Commander ka West Command u Baichung bad u Jarek ki la leh ia katei ka kam ban hiar thma ia ki pulit bad kane ka pyni ba ki treikam ha ka thain Tebronggre  ar sngi shwa ba kin wan hiar thma.
Halor kane ka jingjia, u DGP u la ong ba la shim ia ki lad ki lynti ba kham husiar ha kaba baroh ki police station kin peitngor bha ia ka jingiaid pahara.
U la ong ba ha kane ka sngi Thohdieng, ki pulit ki la pynlong ia ka jingiaid pahara ha ka iew  ha Tebronggre  namar ba don ki nongkhaii.
U la ong ba ka jingrahbor la leh ruh da ka jingiatreilang ka GNLA bad ka ULFA.
Ki pulit ki la ioh jingtip ba ki lehnoh UFLA na Assam ki la rahbor ia ki briew da kaba buh ha ktem ka GNLA.
Ha kajuh ka por, ka sorkar ka la ai jingiarap kyrkieh mar T.
1 lak sha kiba haiing jong kito ki pulit kiba la khlad noh ha ka jingshah hiar thma ha ki lehnoh.
U DGP u la iathuh ba baroh ki longing kin ioh ka jingburia kaba T.
7.
5 lak na ka sorkar.
Shillong, 27 Naitung:U Myntri Rangbah ka jylla u Dr.
Mukul Sangma u la pynbna  ba shen ka Sorkar kan sa pyntreikam ia ka skhim Chief Minister`s Wedding Assistance Scheme (CM WAS) ban ai jingiarap sha kito ki samla kynthei khunswet ha ka shongkha shongman.
U Myntri Rangbah u la pynbna ia kane ha Mylliem ha ka jingialang pynrung kyrteng ban ioh jingmyntoi na ka Chief Minister`s Social Assistance Scheme kaba la ai sha kiba duna bor pyrkhat, kiba duna dkhotmet, ki thei iap lok ha ka jingialang kaba la long ha Baniun kaba hap ha Mylliem C&RD Block, East Khasi Hills District.
Ha kane ka jingialang la iadonlang ruh u Bah Ronnie V.
Lyngdoh, Government Chief Whip, uba long ruh u MLA ka Mylliem Constituency, u Bah Kennedy Khryiem, MLA, i Kong Teilinia Thangkhiew, Chairperson ka KHADC iba long ka MDC ka Mylliem Constituency, Bah H.
M Shangpliang, Director ka Social Welfare bad kiwei kiwei.
Ka Chief Minister’s Social Assistance Scheme la pynbna paidbah ha u snem 2012 ha Asanang, West Garo Hills.
Lyngba kane ka skhim, la ai jingiarap T.
500 shibnai sha kito ki nongiohbhah.
Na ka bynta ki briew kiba duna dkhotmet ym don jingkhein satia ia ka rta, kynthup ia ki thei iap lok, hynrei na ka bynta kito kiba duna ha ka bor pyrkhat, ki kynthei ki dei ban don 58 snem shaneng katba u rangbah un dei ban don 60 snem ka rta.
Haba kren ha kane ka sngi, u Dr.
Mukul Sangma u la ong ba ka jingpynbna paidbah ia ka CM’s Social Assistance Scheme ka long ban pyni ia ka jingbat kular ka Sorkar ban pynmyntoi ia ki paidbah.
U ong ba ka Sorkar ka la mang pisa tam ruh sa 10 klur na ka bynta kane ka skhim.
U Dr Mukul u la pynpaw ruh ba ka Sorkar ka la shimkhia ban kyntiew ia ka ioh ka kot ha ki thain nongkyndong bad ha kajuh ka por u la pynbna ban pynurlong ia ki Cluster Development Project lyngba ka Livestock Mission ha kaba u la iathuh ba lyngba kane ka skhim, la buh thong 5 hajar tylli ki longing ban iarap na ka bynta ka ri masi bad kane kan iarap ban pynbun ia ka jingpynmih ia ka Dud bad ban pynkha ia kiwei kiwei pat ki lad kamai.
U  Dr Mukul u la sam ruh ia ka Application Form sha ki nongioh bhah ha kane ka jingialang.
Shillong, 27 Naitung:Ka  Meghalaya  Editors’ and Publishers’ Association (MEPA) ka la pynlong ia ka jingialang kut snem ha kane ka sngi Saitjain bad ha kane ka jingialang la pynlong ia ka jingiakren ia ki mat kiba bun kiba iadei bad ki kam jong ki nongthoh khubor bad kumno ban jop ia ki jingeh.
U Dr.
A.
K.
Nongkyn rih u Professor  ha Sociology Department, NEHU u la kren halor ki kam jong ki lad pathai khubor ha kine ki 43 snem ba la dep naduh ba la ioh ia ka jylla Meghalaya.
U la ong ba ki lad pathai khubor ha Meghalaya ki la leh ia ka kam kum ki rishot basaw jong ka synshar paidbah kyrpang ha ka sain pyrthei hynrei donkam ba kin phaikhmat ruh ha ka liang ka ioh ka kot bad ka jingbatai ia ki polisi bapher bapher jong ka sorkar na ka bynta ka jingmyntoi jong ki paidbah.
U la ong ba ka jingtreikam jong ki lad pathai khubor sha ki jaka nongkyndong ka long kaba duna bha.
U Dr  Nongkynrih u la kyntu ia ki lad pathai khubor ban bteng ia ka jingpeitngor ia ka jingtreikam jong ka sorkar bad ki kompnei namar ba kine ki dei ar tylli kiba donbor tam ha kane ka juk mynta.
U la ban jur ia ka jingdonkam ban sei ia ki jingshisha haba pynphriang ia ki khubor bad ban kiar na ki ktien tharai, hana kiba buh ia ka jingling artatien.
U la kyntu ia ka MEPA ban bud ia ka jingtreikam da ka jingtbit bad shemphang.
Katba u President barim ka MEPA, u Manas Chaudhuri, u la pynpaw ia ka jingsngew khia ia ka jingkynduh jingeh jong ki lad pathai khubor ha Meghalaya.
U la ai jingmut ban iatreilang iatylli ki lad pathai khubor barit khnang ban jop ia ki jingeh.
Ha kane ka jingialang la rai ruh ba  ka  tnad Meghalaya Information and Public Relations Department,  ka  sorkar  Meghalaya ka dei ban thaw ia ka polisi kaba shai ha ka rukom sam jingpynbna sha ki lad pathai khubor.
La ai jingmut ban buh ruh ia ka media committee ban peit ia kine ki jingeh ki nongthoh khubor ha ka jylla.
Ka Welfare Fund ia ki nongthoh khubor ka Journalist’ and Non- Journalists  Welfare Scheme ban pynheh bad ban kynthup lang ia ki dkhot ka MEPA ha ka Selection Committee jong kane ka skhim.
Ban ai jingiarap ia ki nongthoh khubor kiba iakynduh jingeh namar ki daw.
Ka jingialang ka MEPA ka la rai ruh ban ai ia ka jingiada ia ki nongthoh khubor kiba iakynduh jingeh namar ka jingshah byrngem ne shah pyndik haba ki trei ia ka kam.
Kan pynlong ruh ia ka jingai jinghikai ia ki nongthoh khubor ban pyntbit shuh shuh ha kane ka kam.
Kan pan jingshai ruh na ka District Council kaba shim khajna na ki nongthoh khubor bad kan pynlong ruh ia ka jingpynshai halor ki kam ba iadei bad ka ain ka nun.
Shillong, 27 Naitung:Halor ka jingjia, kaba ha ka sngi thohdieng ba ladep, ha ka jingshah shoh jong ki pulit ka District Council, ka kong Deoris Marbaniang, ka pynshai, ba kat kum ka rai jong ka kashari, ha ka 10tarik Naitung 2014, ka District Council, ka dei ban plie ia 9tylli ki dukan hapoh ar taiew bad ba ki bar Jylla, kiba don hangtei, ba ki dei ban don da ka laisen khaii pateng bad ba ka Council, kan ai hapoh shi bnai.
Halor katei, ka Council, ka la plie ia ki 9tylli ki dukan, ha ka 15tarik Naitung 2014, katba kum ka hukum jong ka kashari, hynrei, la iathuh ba ki pulit jong ka District Council, ki la leit khynra ia ki dukan jong ka kong Marbaniang bad ba kin pynjot bad shim lut ia ki tiar ki tar jongka.
La iathuh shuh shuh, ba ha ka jingujor, kaba la phah sha ki pulit Lumdiengjri bad kham hadien sha Sardar Police Station, hynrei, ym shym la leh eiei satia bad ka kong Marbaniang ka ong “Nga sngew lyngngoh, ba katei ka jingjia, ka leit jia kumtei ha katei ka 25tarik Naitung 2014, ha kaba la pynmih ruh tang shiliang ia ka jingshisha".
Ka kong Marbaniang, ka ong shuh shuh, ba u khun jongka, U Kimfa Marbaniang, ula phah ia ka jing ujor jongu ia kaba ym shym la leh eiei, katba ia kiwei pat ki  jingujor na ki saw tylli ki kynhun, la pyntreikam mardor bad ka kong Marbaniang, ka ong “U khun jongnga lei U Kimfa, u don satia ha katei ka jaka ba jia ruh, hynrei, la shu kynnoh bakla ia u, tang namar ba u leit ban ujor sha ki pulit".
Shillong, 27 Naitung:Ka Movement for Indigenous People’s Rights and Livelihood- Meghalaya (MIPRL) ka la rai bann pynlong ia ka jingiaiaid paidbah kaba jar jar (Silent March) ha ka sngi Balang ka 30 tarik  mynta u bnai haka nongbah Shillong, ka ban sdang na Madan Polo (Ground No-2) ter ter, naduh ka por 10 baje mynstep ban pyrshah ia ki hukum (Orders) ka National Green Tribunal (NGT), halor ka khyndew ka shyiap bad ki mar poh khyndew  kaba la ktah ia ki paid nongshong shnong ka ri Khasi, Jaintia bad Garo baroh kawei.
Kane ka jingiaiaid paidbah kan long ruh kum ka dak jong ka jingpynpaw, sha kiwei pat ki jylla ka ri India bad ruh ban pynpaw hakhmat jong ki nongmihkhmat ka ri India ia ki jingjaw ummat kthang jong ki trar par dewiong.
Ka kyrwoh na katei ka seng, ka kyrpad iaki paitbah baroh ban pyllait khnang ia ka por ba kordor jong ki ha katei ka sngi bad ban poi ha Madan Polo ha ka por 09:00 baje mynstep ryngkat bad ki lama iong.
Shillong, 27 Naitung:Ka jingshna ia ka Legislative wing ka Khasi Hills Autonomous District Council (KHADC) kaba la mang T.
4 klur la pynsah ngeh noh da ka Executive Committee (EC) thymmai ba la ialam da u Bah Ardent Miller Basaiawmoit hadien ba la lap ba ka jingshna ia katei ka ophis treikam kam long kaba skhem.
Katkum ka jingtip ba la ioh la iathuh ba ka kaiphod jong ka komiti kaba tohkit ia ka jingtei ia katei ka iing ophis ka KHADC Legislative wing la dep aiti sha ka EC.
Hynrei na ka liang ka EC kam pat kwah ban shu shim kam noh hak dak bad ka kwah ban tih kham bniah shuh shuh ia ki jingdkoh ka rukom tei ia katei ka ophis.
Namar kane ka daw ka EC jong u bah Basaiawmoit  ka la phah pynlong ia ka jingtohkit kham bniah ia katei ka ophis.
Ia katei ka Legislative wing ka KHADC  ba la ialam da ka EC barim hapoh ka jingialam jong u Bah Pynshngain Syiem.
Ka EC barim ka la aiti ha u Kontraktor u DG Marbaniang ban shna ia katei ka ophis khlem da khot tender bad khlem da pynbiang ia ki dur ki dar4 ha ka rukom kaba biang.
Kane ka projek kaba la mang haduh T.
4.
74 klur na bynta ban shna ia katei ka ophis hynrei ka long kaba lyngbgoh ba ka jingai kontrak kam long kaba shai bad khlem da khot tender, la ong ka tyllong khubor na District Council.
Kane ka jingleh jong ka EC kaba rim ka la pynlong ia ka EC ba thymmai ba kan wad da kaba thung ban pynlong biang ia ka jingtohkit namar ba ka iing kaba shna kadei ban long kaba skhem ym ban shu shna torti.
Shillong, 28 Natiung:U Syiem ka Hima Mylliem u Paiem Lathoh Manik Syiem u la pyn paw ia ka jingsngew kmen ia ka jingtreikam kane ka Executive Committee (EC) ba ialam da u Bah Ardent M Basa iawmoit kum u Chief Executive Member (CEM).
“Ngam pat ju ioh mad ia ka EC kaba kum kane mynta kaba trei kam shisha bad kaba long kum ka nongaibuit aibor ia ngi ka Hima", la ong u Paiem Latho.
U Paiem Latho u la ong ia kane hadien ba la wai ka jingiakynduh hynne ha ka kamra jong u CEM ha KHADC.
Katkum ka jingong u Paiem Latho, ki EC barim ha kip or mynshwa, kim ju long kim ju treikam kumba leh kane ka EC ba mynta khamtam ban phaikhmat bad pynleit jingmut ia ka Iewduh.
“Nga la ju pyrshang marwei na ka Hima ban pynkhuid ban weng ia ki jaboh ka Iewduh, hynrei ngam lah leh eiei marwei, khlem don nongkyrshan nongai bor, la ong u Paiem Latho.
U la ong ba lada ki EC bapher bapher ha kip or mynshwa, kin leh kumba leh kane ka EC ba la ialam da u Bah Basaiawmoit, ki jingeh ha Iewduh, kin nym long kumba long mynta naduh ka jingjaboh, ka jingkynrei ki kam jakhlia bad kiwei.
“Nga la ju iaksaid marwei khlem don nongiarap, ngam lah leh eiei mynshwa", la ong biang u Paiem.
U la iathuh ba ka jingheh jong ka Iewduh kam duna ia ka 8 akar ka jaka bad bun ki briew kiba sah iing ha kane ka iew hynrei nangne shakhmat, yn nym shah shuh ba kin shong iing ha Iewduh namar ba ka dei ka iew kaba kyntang bad kaba khraw jong ka jaitbynriew.
Katkum ka jingiathuh u Paiem, la don kumba 60 ngut ki nongpynkhuid ba la buh da ka Hima ban pynkhuid ia ka Iewduh man ka step bad mynmiet hynrei kane kam pat biang satia.
Ha kawei ka liang, u Paiem u la pynrem jur ia ka jingleh hangamei u Paul Leong uba bud ban pynshit ia ki bar jylla ban hiar thma ia ki briew jong ka KHADC ha ka por ba ki pynlong ia ka jingkhynra trading license ha kane ka sngi Thohdieng.
“U Paul Leong um don shuh ka jingiatip lem, nangne shakhmat ym dei shuh ban aili ia kine ki riew bymman ban sah ban shong ha Iewduh", la ong u Paiem Latho.
Shillong, 28 Naitung:Ka Executive Committee (EC) jong u Bah Ardent M Basaiawmoit kan hiar la shai ka sngi sha thain Sabuda hapoh jong ka Ri Bhoi District ban iakynduh ia ki briew kiba sah ha katei ka thain khappud bad ka Assam.
U Bah Ardent un ialam ki 29 ngut ki MDC ka Khasi Hills Autonomous District Council (KHADC) ban iakynduh ia ki briew katei ka thain bad hadien ba la wan, ki lah ban ai ia ka dorkhas sha ka sorkar ban leh ia kaba donkam.
Shillong, 28 Naitung:Ha ka 27tarik Naitung 2014, ha ka por  kumba 1:30 ei ei myn step,uwei u rangbah briew ba la tip kyrteng kum David Khongsit (Nongsawlia) uba trei ha Star Cement kum u Asst.
Engineer (Electrical) u la buaid kiad , u la rung jubor shapoh ka kamra jong ka kong K.
Pdang (buhrieh kyrteng) ba don don khun iwei bad sahwai ha iing U Drake Nongtdu ha Lum shnong bad u la jrong kti bad  pyrshang ruh ban batbor ia ka.
Hadien ba ka la lynniar bad pyrta briew bad iohlad ban mih shabar, la wan kiba sah marjan bad u lok jong ka bad u la phet noh.
Katei ka jia ha ka por ba katei ka longkmie ka dang iohthiah bad i khun ba dang 8 bnai.
Hadien ba ka la dep thoh ia ka jingujor, ka la kyrpad ia u Secretary shnong Lumshnong ban buh ia kane ka jing ujor mynta ka step.
Na ka liang ki pulit jong ka Lumshnong Anti Dacoity Camp, ki la tohkit ia baroh arliang bad phah ia kane ka kam sha ka Women Cell ha Khliehriat Police Station ba dei peit ia ki kam sniew ba leh pyrshah ia ki kynthei bad la pynngat ia U bah David Khongsit ha ka kyndon IPC 354 kaba ia dei bad ka jingktah ka burom ki kynthei bad ka jingtohkit ka la nangiaid shakhmat.
Ha ka jingiohsngew u Secretary shnong Lumshnong, Ma S.
Rupai, ia kane ka jingjia ba pynkhlemrain ia ka imlang sahlang lyngba ka jingtohkit u pulit ophisar, um sngewtynnad shuh ban don kum une u jaidbriew uba ktah ia ka burom ka ijot ki kynthei bad ruh ia ka burom ka shnong ka thaw.
Shillong, 28 Naitung:Lai ngut ki briew ki la shah kem halor ka jingkynnoh ba ki donkti ban iarap ia ka Garo National Liberation Army (GNLA) katba ki dang sam shithi dawa pisa jong ka GNLA  ha thain Man cachar.
Ia kine ki lai ngut la kem ia ki ha kane sngi u Blei na Kakripara kaba don ha ka Mancachar police station  kaba don ha  Dhubri district jong ka Assam.
Kitei ki lai ngut ba shah kem la tip kyrteng kum u Dulal Miah 30 snem ka rta ban a Mancachar, , u Biswajit Koch 20 snem bad u Aldrin Sangma 22 snem ki dei na thain Purakashia ka South West Garo Hills.
Ki pulit ka Dhubri ki la ong ba  kitei ki lai ngut ki donkti ha ka ban sam ia kitei ki shithi dawa pisa ha Mancachar.
Ki sam ia kitei ki shithi dawa pisa ha ka kyrteng ka GNLA na ki nongkhaii ka Mancachar.
Ka bor synshar District na Dhubri bad West Garo Hills district ha kane ka sngi saitjain ki la pynlong ia ka jingiakynduh bad ki sengbhalang bad ki la kular ba kin pynbiang ia ki bor jingiada ban ai jingshngain ia ki paidbah ka garo Hills.
Ka la rai ruh ban pynlong jingialang biang bad ki nongialam sengbhalang, ki nongialam  niam na Garo hills bad  Dhubri  bad ka jingdonlang ki Deputy Commissioners jong baroh ar tylli ki District.
Ki paidbah ka Assam na Dhubri District ki la dawa ban wanrah noh da ka jingsynshar President rule  ha Meghalaya.
Jowai, 28 Naitung:U Ma Sniawbhalang Dhar, Myntri ka tnad PWD, ka Sorkar Megha laya ha ryngkat ka jing synran lang jong U Ma PS Dkhar DC West Jaintia Hills District, u bah SS Syiemlieh Additional DC West Jaintia Hills District, U Bah MM Sun  Secretary PWD, U L Passah Chief Engineer PWD jong kaSorkar Meghalaya, ryngkat ki ophis ka tnat PWD, ki la leit jurip mynta ka sngi, ia ka surok Jowai Bye Pass, kaba la pyn khlad ha  Thadlaskeiñ na ka surok NH 44ban ioh ban kiar na ka jing iaid lyngba ka sor Jowai.
Kane ka surok, kaba dang shu ot thymmai mynta, kan mih sha Soomer Mihmyntdu Jowai bad ka jngai kumba 7.
997 kilometre.
Da ka jingdon jong kane ka surok, la khmih lynti, ba kan iarap shibun, ban lait na ka jingdheng kali ha Sor Jowai.
Ha kane ka jingjurip u myntri ka tnad PWD, mynta ka sngi u la lap shisha ba ka jingtrei ka dang iaid shait shait, ha kaba ka jingot khyndew, ka la jan dep lut bad ka kam kaba kham eh, ka dang sah bad kata ka long, na ka bynta ban shna ia ar tylli ki jingkieng, kaba long ha ka 5 Kilometre, kaba jrong kumba 50 metre bad sa kawei pat kaba kham heh shuh shuh, ha ka 7 Kilometre bad kaba jrong kumba 70metre.
Na ka liang U Ma Dhar, u la i hun ia kane ka jingpyntrei bad u la khmih lynti ba ka kompeni, kaba pyntrei ia kane ka surok, kan pyndep ha ka por ba la buh.
Kane ka sorkar Jowai Bye Pass na Thadlaskein sha Soomer Mihmyntdu, kaba jrong 7.
997 Kilometre, yn shna, ha kaba kin iaid ar kali shiliang shiliang, kaba long 7 metre ka pyngkiang jongka bad ka pisa, kaba la mang ban pynlut ia kane ka surok, ka long  T.
40,00,47,597.
98.
La pyntrei ia katei ka surok, da ka  M/S Dhar Brother Construction Company kaba la sdang ban trei naduh ka 21tarik Nailar 2013 bad la khmih lynti ban pyndep hapoh ka 04tarik Lber 2015T.
24klur, ban maramot ia ka surok sha MalidharKawei pat ka khubor, ka iathuh ba  ka jingkhmih lynti ki paidbah ka East Jaintia Hills ban ioh ia ka surok babha na ka NHAI, ka dang long tang ha suiñ namar ba ka NHAI, kam pat lah ban buhpor, lano ba kansdang ban pyntrei ia  kane ka surok na Jowai sha Malidhar.
Na ka liang ka Sorkar, lyngba ka tnad PWD, ka la ong ba ia mynta hi ka NHAI kam pat ioh ban pyntreiia kane ka Surok, namar ba ka Simplex Company, kaba thmu ban pyntrei ruh ka lah ban nym shim shuh ia katei ka kam bad kumta ka NHAI, kan hap khot tender biang ia katei kajuh ka kam.
Ka NHAI, ia mynta  kan ai T.
24klur sha ka tnad PWD ban ioh maramot shwa ia kane ka surok, tangba ia mynta ki dang ai shwa tang T.
5klur ha U Jymmang ba ladep ban ioh maramot shwa ia kito ki bynta kiba la jot palat bad ia ki bynta kiba sah bad kiba dang bun, yn pyntrei ha u bnai Risaw jong une u snem, ynda la rang bha ka mariang,  ong u bah MM Sun Secretary PWD jong ka Sorkar Meghalaya.
Shillong, 28 Natiung:U Syiem ka Hima Mylliem u Paiem Lathoh Manik Syiem u la pynpaw ia ka jingsngew kmen ia ka jingtreikam kane ka Executive Committee (EC) ba ialam da u Bah Ardent M Basaiawmoit kum u Chief Executive Member (CEM).
“Ngam pat ju ioh mad ia ka EC kaba kum kane mynta kaba treikam shisha bad kaba long kum ka nongaibuit aibor ia ngi ka Hima", la ong u Paiem Latho.
U Paiem Latho u la ong ia kane hadien ba la wai ka jingiakynduh hynne ha ka kamra jong u CEM ha KHADC.
Katkum ka jingong u Paiem Latho, ki EC barim ha kip or myn shwa, kim ju long kim ju treikam kumba leh kane ka EC ba mynta khamtam ban phaikhmat bad pynleit jingmut ia ka Iewduh.
“Nga la ju pyrshang marwei na ka Hima ban pynkhuid ban weng ia ki jaboh ka Iewduh, hynrei ngam lah leh eiei marwei, khlem don nongkyrshan nongai bor, la ong u Paiem Latho.
U la ong ba lada ki EC bapher bapher ha kip or mynshwa, kin leh kumba leh kane ka EC ba la ialam da u Bah Basaiawmoit, ki jingeh ha Iewduh, kin nym long kumba long mynta naduh ka jingjaboh, ka jingkynrei ki kam jakhlia bad kiwei.
“Nga la ju iaksaid marwei khlem don nongiarap, ngam lah leh eiei mynshwa", la ong biang u Paiem.
U la iathuh ba ka jingheh jong ka Iewduh kam duna ia ka 8 akar ka jaka bad bun ki briew kiba sah iing ha kane ka iew hynrei nangne shakhmat, yn nym shah shuh ba kin shong iing ha Iewduh namar ba ka dei ka iew kaba kyntang bad kaba khraw jong ka jaitbynriew.
Katkum ka jingiathuh u Paiem, la don kumba 60 ngut ki nongpynkhuid ba la buh da ka Hima ban pynkhuid ia ka Iewduh man ka step bad mynmiet hynrei kane kam pat biang satia.
Ha kawei ka liang, u Paiem u la pynrem jur ia ka jingleh hangamei u Paul Leong uba bud ban pynshit ia ki bar jylla ban hiar thma ia ki briew jong ka KHADC ha ka por ba ki pynlong ia ka jingkhynra trading license ha kane ka sngi Thohdieng.
“U Paul Leong um don shuh ka jingiatip lem, nangne shakhmat ym dei shuh ban aili ia kine ki riew bymman ban sah ban shong ha Iewduh", la ong u Paiem Latho.
Shillong, 28 Naitung:Ka Khasi Hills Autonomous District Coun cil (KHADC) kan hiar ha ka 30 tarik Naitung sha Arodonga ban kyndang ia ki nongskud jaka ha katei ka khlaw jong ka Council.
U Chief Executive Member (CEM) ka KHADC u Bah Ardent M Basaiawmoit u la ong ba kane ka jingleit kyndang, ka long ba la bun ki briew kiba la wan skud jaka sha jaka jong ka Council  ha katei ka khlaw ha Arodonga ha West Khasi Hills.
Katkum ka jingiathuh u CEM, ki pulit ka District Council kin leit sha katei ka jaka ha katei ka sngi ban kyndang naphang ia ki briew kiba wan skud jaka ei ba dei jong ka Council.
“ngin leit kyndang beit ia kiba wan skud jaka beain sha ka jaka jong ka Council", la ong u Bah Basaiawmoit.
Halor ka jingkylli la kin leit hi ne em sha katei ka jaka khlem ialam pulit, u Bah Basaiawmoit u la ong ba ki pulit ka Council leit hi hynrei la pyntip ruh ia ki pulit sorkar kiba don ha katei ka thain ban ai ia kano kano ka jingiada lada donkam.
Shillong, 28 Naitung:Ka Meghalaya Board of School Education (MB OSE) ka la pynmih ia ka rukom ialeh eksamin thym mai na ka bynta ki khyn nah ba ialeh ia ka Secondary School Leaving Certificate (SSLC), wat la ki la shah bat teng ruh.
Ha ka jingpynbna, ka Board kan ailad ia ki khynnah matrik kiba pheil ba kin ialeh eksam tang ia ki sobjek ba ki pheil ne ki sobjek ba ki shah bat.
Katkum ka jingpyn bna ka MBOSE kane ka jingailad ia ki khynnah ba kin ioh ban ialeh ia ka eksam ha ka sobjek ba kiphiel kan sdang ban treikam naduh mynta u snem 2014.
Shu buh lada u khynnah u shah bat ha ka sobjek Saian bad ka Jingkhein, u lah ban ialeh biang tang ia kine ki sobjek ba u shah bat khlem da donkam shuh ban ialeh ia baroh ki sobjek kumba long ha ki por mynshwa, hynrei lada ki kwah ban ialeh biang ia baroh ki sobjek ruh ka shong ha ki.
Katkum ka jingpynbna ka Board, la kdew ba tang kito ki khynnah kiba pheil ne shah bat hapoh lai tylli ki sobjek ki lah ban ialeh biang ia ka eksam tang ia kito ki sobjek ba ki pheil.
Ia kane ka eksam la tip kum ka Compartmental Examination kaban long naduh u 2015.
Kito kiba pas na kane ka eksam yn thoh ruh ha ka ‘Marksheet bad certificate’ jong ki  “passed under compartmental".
Na ka bynta kito ki khynnah kiba kwah ban ialeh biang ia ka eksam matrik ha ki sobjek ba ki pheil ki hap ban pyndap ia ki phom ban ioh na ka Board.
Katkum ka jingiakren bad ki katto katne ki nonghikai, kane ka jingleh ka Board ka long ba ka kwah ba baroh ki khynnah ki dei ban pas ia ka eksamin ban pynduh ia ka jingpep skul shiteng por.
Shillong, 28 Naitung:Shi bynta ban pyn sngewthuh na ka bynta ban pynkhuid ia ka Iew duh, ka jingialang jong ka Khasi Hills Autonomous District (KHADC) bad u Syiem Mylliem hynne ka sngi Nyngkong, ka la rai ban pynlong ia ka jingia lang paidbah ha Iewduh ha ka 12 tarik Nailar ban wan.
U Chief Executive Member (CEM) ka KHADC u Bah Ardent M Basaiawmoit, u la iathuh hadien ba la wai ka jingialang mynta ka sngi, ba  kane ka jingialang yn pynlong na ka bynta ban pynsngewthuh ban pyn khuid ia ka Iewduh khnang ban wanrah biang ia ka nam bad ka burom kum ha ka por mynshwa.
“Ngi la rai ban pyn long ia ka jingialang ha ka 12 tarik Nailar, ha Iewduh", la ong u bah Basaiawmoit bad bynrap, ba ha kane ka jingialang yn don ki paidbah nongshong iew, ki nongep, ki briew na ka Hima Mylliem bad District ban ai jingshai ia ka jingthmu ban pynlong ia ka Iewduh kaba khuid bad kaba shngain.
U bah Basaiawmoit u la ong ba ha kane ka jingialang, la rai ruh ba ha basa die jhur, yn nym shah shuh ban pynieng kali bad bad baroh ki jhur ne ki mar rep, kiba duna ia ka 50 kilo, ym dei shuh ban shim khajna da u Syiem Mylliem.
La rai ruh ban pynduh shi syndon ia ka jingjyllei ki pata kyaid ha Iewduh, ki nongkloh pla ne ki mentuh, la ong u CEM.
Shuh shuh u la iathuh ba la rai ba ka Hima kam dei shuh ban ot kilo ia ki mar rep ha iew ba wanrah da ki byrni ne plastik.
Ban pynduh ia ka jingjyllei ki pata kyiad, la iarai ba ki pulit ka District Council bad ki pulit Syiem kin iatreilang ban kyndan naphang ia ki dukan die kyiad, ki restaurant hynrei ia ki winestore, yn sa bishar bha la ki bud ne em ia ki jingbthah bad lada ki iaid lait, wat ia ki winestore ruh yn khang kdam beit, la ong u CEM.
Kiwei pat ki lad ba la shim ban pynkhuid ia ka Iewduh ka long ban shna kham bun ki jaka leit shabar ne ki painkhana bad kane kan long shi bynta ban khang lad ia ka jingpynjaboh ia ka Iew da kaba leit shabar pathar katba shaba lap bashem.
“Kine ki rai kin treikam naduh ka 12 tarik Nailar ban long ka jingialang paidbah", la ong u Bah Basaiawmoit.
Ym tang katta, u CEM u la iathuh ruh ba la rai  baroh ki daju bar jylla, ki dei ban rejister ia ki kyrteng jongki bad ban ioh ia ka labour license bad kin phong ruh da ka sopti uniphom.
“Ngin thoh ruh sha ki bor ka Shillong Municipal bad PHE ba kin shna bad pyniaid bha ia ki paip um kiba don ha Iewduh khnang ban pynbha ia ka iew bad ban pynsuk ia ka iaid ka ieng ki paidbah", la ong u CEM.
Ka Iewduh ka dei ka iew bad namarkata, ngi la rai ban nym shah ia ki briew ban pynlong iing sah bad kiba leh kumta, ki dei ban mih noh shi syndon, la ong u CEM bad bynrap, ba ka jingpynlong jaka sah ia ka Iew ka la pynlong ban wanrah ia ka jingjaboh bad kiwei ki jingjakhlia.
Shillong, 28 Naitung:“Ka Kashari ka la pynksan ia ngi, kumno ngin ai license ia ki bar jylla haba kim lah ban pynbiang ia ki kot ki sla katkum ka ain", la pynbam nia kylla u Executive Member (EM) ka Khasi Hills Autonomous District Council (KHADC) ba peit ia ka tnad khaii pateng u Bah Latiplang Kharkongor.
Haba iakren mynta ka sngi bad ki nongthoh khubor, u Bah Kharkongor u la ong ba ka rai ka Kashari ka long kaba shai ha kaba ka la kdew shai ba ki bar jylla kiba shong dukan ha jaka ba hap hapoh ka jingpeit ka Council, ki dei ban ioh ia ka trading license.
“Kumno ka Deoris Marbaniang ka long jong u Paul Leong ka mut ban batai bakla ia ka rai jong ka Kashari High Court", la ong u bah Kharkongor.
Hynnin ka sngi ka Kong Marbaniang ka la kam ba ka jop ia ka mukotduma ia ka Council hynrei dei ki nongthoh khubor ba ialam bakla bad kynnoh ba ka Council ka la leh bakla da kaba khynra ia ka dukan bad ka la kynnoh ka Kong Marbaniang ba ki briew ka Council, ki wan ban khang ia ki dukan.
Hynrei na ka liang u Bah Kharkongor, u la ong ba ki briew ka Council kim shym la khang ia ka dukan, hynrei ki la phah tan ia ki tiar ba pynmih tam sha lynti iaid jong ki paidbah.
“Ngi iaid katkum ka jingbthah ka Kashari bad katkum ka ain", la ong u Bah Kharkongor.
Kumjuh u Chief Executive Member (CEM) u Bah Ardent M Basaiawmoit, u la ong ka jingkynnoh ka Kong Marbaniang kam don jingmut namar ba ka pyni ia ki kam ba la leh kam iahap satia da kaba shu tied ia ki briew ka Council da ki tiar ba nep.
“Lada ngi bakla ne ngim bakla, hato ka don hok ban tied ban bom ia ki briew da ki tiar ba nep ban pynmynsaw", la ong u CEM.
U la ong ba kane ka jingjia, ka dei ka jinghikai ia ka jaitbynriew, bay m dei ban khawpud ban tieng hynrei dei ban don ka jingiatylli bad ka jingiatreilang ka jingiarap haba iakynduh ne iohi ia kum kane ka jingshah lehbein ki paradok parasnam.
U la ong ba ka jingjia ha kane ka sngi Thohdieng, ka la pynkyndit bad ka la pynlong ia ka Council ban pyrkhat thymmai wat ban pan tiar ialeh da ki suloi ia ki briew jong ka Council khnang ban pyndem ia ki briew kiba ialeh pyrshah ia ka ain.
Shillong, 28 Naitung:Napdeng 331 ngut ki samla kiba pas ia ka eksam DSC ha u snem 2011, 289 ngut ki la ioh kam katba 42 ngut ki kythei kim pat ioh kam watla ka por pynjlan ba ka sorkar ka ai por ia ki kan kut noh lashai ka sngi.
Kitei ki 42 ngut baroh kidei ki kynthei suda ki bym pat ioh kam ki la pynlong hynne ka sngi ia ka jingshah thngan ba khlem buh por ban dawa na ka sorkar ba ka dei ban thep kam noh ia ki.
Kine kiba pas ia ka eksam DSC  ki la pynlong ia ka jingshah thngan hynne ka sngi ha madan jingkieng Nongthymmai.
Iwei na kiba pas ia kane ka eksam DSC i Kong Paskalina Lyngdoh haba kren hynne ka sngi ha katei ka jaka shah thngan I la ong ba katkum ka jingtip I la iathuh ba bun ki kam ba lait ha ki tnad sorkar kum ha Veterinary, Education, Agriculture bad ha kiwei kiwei ki tnad hynrei ka sorkar pat kam thep kam ia ki hynrei ka ai daw da kumne kumtai.
“Ki la ai daw ia ngi ba ki hap ban thep ia kito kiba hap pynkynriah kam na kiwei ki District bad ban pynskhem ia ki nongtrei Reserve Casual Workers (RCW)", la ong I kong Lyngdoh.
I kong Lyngdoh I la ong ban a ka liang jong ki kin pynlong beit ia kane ka jingshah thngan ba khlem buh por haduh ba ka sorkar kan kular ban thep kam noh ia ki baroh 42 ngut.
Katkum ka jingiathuh  I kong Lyngdoh la ong ba ka jingpynjlan por 6 bnai jong ka sorkar kan kut noh lashai ka sngi hynrei kim pat ioh jubab eiei na ka sorkar haba ki ladep ai jingthoh sha ki myntri sorkar bad sha u Deputy Commissioner  ka East Khasi Hills ruh.
“Ngin shong shah thngan beit hangne katba ka sorkar kam pat ai ia ka jubab" , la ong Kong Lyngdoh bad la bynrap ba ngi la sdang ia ka jingshah thngan naduh ka 10 baje mynstep hynne ka sngi Nyngkong.
Napdeng kine kiba shong shah thngan don kiba la don khun don kti bad ki la iathuh ba ki la hap ban shu ieh kumto ia la ki khun ki kti bad don ruh kiba don ha ka pang ka shitom ki bym lah ban wan ban don bynta lang hangne.
Ka dei ka jingjia, kaba pyn lyngngoh, ba la lah ban pynkha ia ka khun kynthei, na ka kmie, kaba la iap, ha ka jingshah ther bom ha ka Israel.
Katei ka kmie, ka dei kaba na Palestine, ka la iap ha ka jingther bom jong ka Israel bad kumta, la puid noh ia katei ka kmie bad pynkha ia katei ka khun kynthei, ka bym pat dap bnai satia.
La ai kyrteng ia katei ka khun kynthei, da ka kyrteng jong ka kmie jongka, kaba la khlad noh, ka Baby Shayma Shiekh al-Eid bad mynta, ka don ha ka jingshah sumar, ha ka hospital ha Gaza ha  Khan Younis.
U Dr Fadi Al-Khrote, u shim, ba katei ka jingjia, ka dei ka kam phylla.
La iathuh ba ym pat lah ban pynthikna, ba katei ka khyllung, kan im ne kan iap, namar ba ka jinglong jong ka met jongka, ka long kaba dang eh ban rai, la kan lah ne em ban im kham bun sngi.
Shillong, 29 Naitung:U nongialam ka liang pyrshah  hapoh ka ïingdor bar KHADC, Bah Pyn shngaiñ N Syiem, uba dei u nongialam ka KHUDA-II u la ai mynsiem ia ki pulit Enforcement ka KHADC ba ki dei ki briew kiba shlur na ka bynta ban pyndep ia la ka jong ka kamram ban leit khang ia ki dukan jong ki bar jylla ki bym don ia ka laisen khaïi ha Iewduh kaba dei katkum ka bor ba la pynkup ha ka Siaxth Schedule.
U la pynrem jur ia kito ki bar jylla kiba la ialeh pyrshah ia ki bor jong ka aiñ bad ktah kti ruh ia ki lad pathai khubor haba ki la leit da ka lynti kaba jai jai hynrei kane ka jingpynibor kam mut ba ka EC kan kynran dien noh hynrei ka dei ban iaid beit shakhmat ban pyndep ia la ka jong ka kamram.
Ha ka juh ka por u la phah ruh ka jingsngewlem ia kito kiba la mynsaw ba kin ioh noh ia ka met kaba koit ba khiah.
Ha ka lah sngi u Blei  u Bah Pynshngaiñ N Syiem u la leit jngoh ruh ia uwei u pulit Enforcement uba la shah sumar ha kawei na ki hospital ha Shillong.
Shillong, 28 Naitung:San ngut napdeng ki 42 ngut kiba shah thngan ki la shah pynbam drip ha Civil Hospital Shillong mynta ka janmiet; hadien ar sngi ba ki la pynlong ia ka jingshah thngan.
Hyn rei kine ki san ngut, ki la wan phai biang sha jaka pynlong shah thngan ha Madan Jingkieng Nong thymmai hadien ba la shah pynbam drip.
Kitei ki 42 ngut kiba shah thngan haduh mynta ki dang bteng ia ka jing shah thngan naduh hynnin ka sngi haduh mynta namar ba ka sorkar kam pat ai jubab eiei ia ki.
Kine ki Grade IV ki la sdang ia ka jingshah thngan naduh hynnin mynstep ka sngi Nyngkong baroh shi miet da kaba iashong kyrain ha jaka ha syndah ka Indoor Stadium ba la da da ka turpar.
Kine ki Grade IV ki ia rai ban shnong bad miet bad sngi haduh ba kin da ioh ia ka jubab na ka sorkar ba ka thep kam noh ia ki baroh 42 ngut.
“Ngin shong shah thngan beit hangne, katba ngim pat ioh ia ka jubab", la ong kiba shah thngan.
Lah ban kdew ba napdeng 331 ngut ki samla kiba pas ia ka eksam DSC ha u snem 2011, 289 ngut ki la ioh kam katba 42 ngut ki kynthei kim pat ioh watla ka por pynjlan ba ka sorkar ka ai por ia ki kan kut noh lashai ka sngi.
Kitei ki 42 ngut ki bym pat ioh kam baroh kidei ki kynthei suda ki la pynlong hynne ka sngi ia ka jingshah thngan ba khlem buh por ban dawa na ka sorkar ba ka dei ban thep kam noh ia ki.
Kine kiba pas ia ka eksam DSC hynne ka sngi ki la pynlong ia ka jingshah thngan ha ka madan jingkieng Nongthymmai.
Iwei na kiba pas ia kane ka eksam DSC, ka Kong Paskalina Lyngdoh haba kren mynta ka sngi ha katei ka jaka shah thngan ka la ong ba katkum ka jingtip ka la iathuh ba bun ki kam ba lait ha ki tnad sorkar kum ha Veterinary, Education, Agriculture bad ha kiwei kiwei ki tnad hynrei ka sorkar pat kam thep kam ia kid a kaba aidaw da kumne kumtai.
“Ki la ai dawa ia ngi ba ki hap ban thep ia kito kiba hap pynkynriah kam na kiwei ki District bad ban pynskhem ia ki nongtrei Reserve Casual Workers (RCW)", la ong ka kong Lyngdoh.
Ka kong Lyngdoh, ka la ong ban a ka liang jong ki kin pynlong beit ia kane ka jingshah thngan ba khlem buh por haduh ba ka sorkar kan kular ban thep kam noh ia ki baroh.
Katkum ka jingiathuh  ka kong Lyngdoh la ong ba ka jingpynjlan por 6 bnai jong ka sorkar kan kut noh lashai ka sngi hynrei kim pat ioh jubab eiei na ka sorkar haba ki ladep ai jingthoh sha ki myntri sorkar bad sha u Deputy Commissioner  ka East Khasi Hills ruh.
“Ngin shong shah thngan beit hangne katba ka sorkar kam pat ai ia ka jubab" , la ong Kong Lyngdoh bad la bynrap ba ngi la sdang ia ka jingshah thngan naduh ka 10 baje mynstep hynne ka sngi Nyngkong.
Napdeng kine kiba shong shah thngan don kiba la don khun don kti bad ki la iathuh ba ki la hap ban shu ieh kumto ia la ki khun ki kti bad don ruh kiba don ha ka pang ka shitom ki bym lah ban wan ban don bynta lang hangne.
Umwang, 29 Naitung:Ka Raid Nongtung ha Ri-Bhoi district kaba hap ha ka jingiakajia iaknieh jaka hapdeng ka Meghalaya bad ka Assam ka kwah ban iapynbeit noh ia u pud u sam.
Kat kum ka jingiakren bad u Syiem ka Raid Nongtung Bah Miwel Shadap, ki paidbah kane ka Raid, ki kwah ban don beit sha Meghalaya.
Ha kine ki snem, ki paidbah katei ka Raid, kim ju leh shuh kumba long mynshwa ban shon dur ar tylli sha Assam bad sha Meghalaya.
“Mynta ngi don dur thep vote (EPIC) beit tang sha Meghalaya", la ong u Syiem ka Raid Nongtung haba iakren bad ki nongthoh khubor ha kane ka sngi.
U la ong ba ki paid bah ka Raid ki sngew shngain ia ka jingwan iuhkjat jong ki MDC ka KHADC hapoh ka jingialam jong u Bah Ardent M Basaiawmoit sha kane ka thain ban iakynduh bad ki paidbah.
“Mynta ngi la ioh ia ka NREGS, kiwei ki kam pynroi na Meghalaya", la ong u Syiem ka Raid Nongtung watla ki surok, ka IB dei ba la wan shna ka Assam ha ki por mynshwa.
Katkum ka jingong u Syiem Raid Nongtung, ka jingeh ka mih dei namar ba ki nongialam ka Meghalaya ki la aijem ia ka sorkar Assam ba wan shna surok, kam ia katei ka jaka ha ka por ba ialeh ban ioh ia ka jylla Meghalaya.
“Ha kato ka por, ki la shu wan shna surok, ki la wan buh ia ka IB, khlem don ba ong eiei na Meghalaya bad namar kane ka daw, ki sa ioh lad ban kam", la ong u Syiem Raid.
Katkum ka jingong u Syiem Raid Nongtung, ki don kumba 14 tylli eiei ki shnong kiba hap ha ka Raid.
Ha kajuh ka por, u Syiem Raid, u la iathuh ba u la shu ioh jingtip na ki briew ba ki ju don ki kynhun kieng atiar ba wan dawa pisa ha katei ka thain Umwang, Umtlieh, Ummat hynrei um pat ju ioh jingujor eiei ba ki briew kin wan sha u.
“Nga shu ioh jingtip ba ki briew ki ju shah dawa pisa ha ki kynhun kieng atiar hynrei kim ju wan sha nga, ki leit pyntip beit sha ki nongmihkhmat ki MLA ne MDC", la ong u Paiem Miwel.
Na ka liang ka Raid Nongtung ka la aiti ruh ia ka dorkhas ha u CEM halor ki jingiadei bad ki jingeh jong ki paidbah katei ka thain.
Shillong,29 Naitung:Mynta ka sngi la tep donburom ia u bah Johnsing Ranee, u tym men ba tymmen tam uba khlad noh ha ka rta kaba 114 snem, la pyndep ia ka niam ka rukom da ka balang u Blei, ha ka  shnong jong u ha Kutma dan, la iathuh da ki ba la wan ban leit on tep donburom ia utei u tymmen ba ki la don bun bah ki paidbah kiba la wan ban khublei khad duh ia u bah Johnsing Ranee ha ka sngi tep ia u.
Shillong, 29 Naitung:Ha ka 1 tarik u Nailar, ka sngi ba ka National Green Tribunal kan pynlong biang ia ka Hearing ha kaba ia dei bad ka jingkhang tih dewiong, na ka liang ka HANM ka la byrngem ba ha katei ka sngi kan leit ban shong kyllain mongor ha phyllaw jong ka Meghalaya High Court.
Katei ka rai ka HANM ban leit shong kyllain mongor ha phyllaw ka Kashari ka dei kum ka dak ka jingpyrshah ia ka jingkhangtih dewiong kaba kynsan kynsan ha kane ka jylla.
Kaba la ktah ia ka ioh ka kot bad ka kamai kajih ki paidbah.
Shillong,29 Naitung:Mynta ka miet, ki Majistor ki la hiar sha ka jaka ba ki samla wadkam ki  dang ia  shah thngan , bad ha katei ka jingleit peit ia kitei ki 42 ngut ki samla, ki Majistor ki la ialam ruh ryngkat bad ki Doktor ban eksamin ia ki.
Ha katei ka jingeksamin  ki Doktor ki la lap ba ka don kawei ka longkmie kaba dang armet kaba dei kawei na ki dkhot ka Association ki samla wadkam, ki Doktor ki la lap ba katei ka longkmie ka don hapdeng ka jing bym khlain namarba i khyllung ha kpoh i la khih, kumta ki la phah ia ka ban leit sha Hospital ryngkat bad ki, hynrei katei ka longkmie ka la kyntait bad kam treh ban leit da ka kali jong ki majistor.
Kham hadien ki para dkhot jong ka , ki la phone noh da ka kali 108 ban pynkit ia ka sha Hospital, bad haduh ba thoh ia kane ka khubor ym pat ioh jingtip shano yn pynkit ia katei ka longkmie.
Katei ka longkmie ka dei kaba la tip kyrteng kum ka kong Ensil Kharjana napoh Laimer.
Haba ia kren bad ka GS ka Association ka kong P.
L Thabah ka la iathuh ba katei ka longkmie kam shym la ud pang, bad ka la ong ruh ba kam don jingsuh jingthar ha ka met.
Ka la iathuh ba i khyllung hapoh kpoh katei ka longkmie i dang 7 bnai.
Shillong,29 Naitung:Dang ha kine ki khyndiat sngi, ha ka por ba ki nongthohkhubor ki la hiar sha ka shnong Tyrna, la lap ba naduh na Mawsmai ter-ter haduh ban da poi ha katei ka shnong ka jingsniew ka surok ka la long shaba palat, la iohi ia ki thliew ki syar  ha baroh shilynter katei ka surok, ki don lei lei ki jaka ba la pyndap wat da ki mawthup ruh.
Ynnai ia kren ia ki jingeh kiba bunjait kiba ki paidbah ki la mad bad haduh mynta ba ki dang iai mad, namar ka jingsniew katei ka  surok, kumba ju ioh sngew sha kiwei ki jaka ia ka sur ba ki paidbah ki ju ud  ia ki jingeh , ha katei ka thain ruh kumjuh ki paidbah ki la pynpaw ia ki jingeh jong ki khamtam ka jingiakynduh jingeh ha ka liang ka koit ka khiah kaba la shim por ban pynkit ia ki nongpang sha ki jaka sumar namar ka jingsniew palat ka surok.
Kum ban shu pynkynmaw ba ha kine ki khyndiat snem kiba la dep ka la don kawei ka jingjia kaba shyrkhei kaba da ki phew ngut ki mynsiem briew ki la duh ei ha ka jingkylla kawei ka Bus kaba iaid lyngba katei ka surok, ka riat shuwa ban poi Mawshamok.
Hynrei kaba kham shyrkhei shuh shuh ka long ba  ha katei ka jaka kaba katei ka jingjia ka la jia ha kine ki khyndiat snem mynshuwa kam shym la don kano kano ka jingshimkhia na ki bor kiba dei khmih, hynrei la shu ieh ryngheng khlem kino kino ki jingker kynroh ban iada ia ki kali ba iaid lynti , bad nalor kata  katei ka jaka ka la dei lypa ka jaka sloit khyndew kaba lah ban twa lada jia ba ka don ka jinghap slap.
Halor ka jingsniew palat pud katei ka surok, ki nongthohkhubor  ki la ioh ruh ban ia kren bad u MLA katei ka thain u Dr.
Donkupar Roy, ha kaba u MLA u la  kubur ba ka jingsniew ka  surok ha katei ka thain ka la long kaba la palat shisha, bad u la ong ba katei ka surok haduh ban da poi sha Mawlong.
U Dr.
Don u la ong ba na ka liang jong u kum u MLA u la iasaid hapoh Ing Dorbar Thaw-ain ruh halor katei ka surok, u la iathuh ba la saw san sien u phah ia ka proposal ba ia katei ka surok yn pynlong kum ka National  Highway bad ban shna ruh da ka Cemented Road, hynrei u la kren diaw ba watla ki la bun ki ki jingtyrwa bad ki jingai jingmut sha ka sorkar , la kyntait pynban ia baroh ki jingtyrwa.
“Dang shen ha ka Ïing Dorbar Mang Tyngka jong ka Sorkar nga la dep pynpaw halor ka jingsniew kane ka surok bad ka la don ruh ka jingtyrwa ban pynbha la bunsien hynrei ia kane ka jingtyrwa la shah kyntait bad la shu neh tang ha ki jingthoh, kiba ju long barabor ki rukom treikam ka Sorkar (Redtape Policy of Government)," ong u Dr Donkupar Roy Dkhar haba ia kren bad ki nongthoh khubor.
Ula ong ba ka jingsniew ka surok na Mawshamok sha Nongwar ka long 6 km shiteng hynrei kane ka jingsniew ka la pynpulom ia ka jingbna nam kine ki thaiñ halor ka jingkhring ia ki nongwan jngohkai pyrthei namar ka jingsniew ki surok.
“Ka la don ka jingmang kumba 3km ban maramot ia ki surok ha u bnai Naitung ba la dep mynta u snem, hynrei ka jinghap jong u slap khlem lah satia ban maramot," iathuh u Dr Don uba la ban biang ba na ka daw ka jinglong jingman ka surok ka pynpulom noh ia ka jingpaw nam katei ka thain ha ki kam jngohkai pyrthei, kaba la sdang ban khring ia ki briew na kylleng ki jaka ha kine ki sngi ba mynta".
Na ki jingiakren bad u Dr.
Don la sngewthuh ba ka jingbym lah jong u kum u nongmihkhmat ban pynurlong ia ka thong kaba u la buh ban trei na bynta ki paidbah ka dei namar ka jingbym don ha ka bor synshar.
Shillong, 29 Naitung:Ka Khasi Hills Autnonamos District Council ka la pynkhreh ban tei sa ar tylli ki Iew thymmai kawei ha ka Patarim Umsning, Ri Bhoi District bad kawei pat ha Aradonga, West Khasi Hills ha ka jaka jong ka Council ha Athiabari.
U Executive Member (EM) ba peit ia ka iew ka hat ka KHADC u Bah Donkupar Sumer ula ong ba ka rukom shna ia kitei ki iew kin long kiba bit ba biang ha kaba kin don ruh ki cool storage, ki parking lot, ki jaka ot doh ne basa doh bad ki lynti ban rung bad mih ia ki kali kin long la ka jong ka jong khnang ban lait na ka jingthut ha ka leit ka wan ki paidbah bad kumjuh ki kali.
Ha kine ki iew yn shna bun ki dukan bapher bapher bad kin don ruh la ka jong ka jaka pynhap ne thep ia ki mar ki mata kyrpang ha kali.
“Ngi la wan ban jurip ia ka jaka ha Umsning kaba long kumba 2 akar ryngkat bad ka Umsning Town Dorbar" ong u Donkupar bad bynrap na ka liang ka Umsning Town Dorbar ruh ka la mynjur ban ai ia katei ka jaka bad ka jingiakren ka dangiaid shakhmat ban pynbiang ia ki kot ki sla na bynta ban aiti sha ka council.
U la ong ba ka council kan pynkhreh noh ia ki DPR na bynta kitei ki iew ban pan jingiarap pisa na ka DoNER bad na ka 13 Finance Commission bad kiwei kiwei ki jingiarap pisa kiba lah ban bei tyngka.
“Ka jingthmu ba kongsan ban tei ia ki kitei ki iew ka long ban pynsuk ia ki paidbah bad shibynta ruh ban pynmih pisa de ia ka council.
" ula ong.
U la ong ruh ba ka council kan pyrshang ruh ban thaw ki lad ki lynti ban pynbha shuh shuh ia ki iew ba la don lypa, kata ka Iew Byrnihat bad ka Laitlyngkot kiba ka council ka dang pyniaid haduh mynta.
U la ong ba ka rukom shna ia ka iew Byrnihat kam long satia kaba biang naba bun ki nongiew kim shong ha ki basa ba la shna bad ki leit shong pynban ha madan ha jaka ban shong ha ki basa ba la dep shna.
Halor kane ula ong, ka council kan sa shong pyrkhat bha na bynta ban shna thymmai ne maramot ia ki basa ka don lypa bad kawei kaba donkam ban pynbha ia ki basa dohkha naba ka iew dohkha ka heh bha bad kumjuh ia ki basa ha Iew Lyngkot.
“Ngi la iakren ruh bad ka National Fishery Development Board na bynta ban bei pisa ban shna ia ki basa doh, na liang ka NFDB ruh ka la kular ban iarap bad ka jingiakren ka dangiai shakhmat ban ioh ia ka jingmynjur ki heh jong katei ka tnad, ka rukom bei pisa kan long long 90 percent na ka NFDB bad 10 percent na ka sorkar jylla" ong u Bah Donkupar.
Shillong, 29 Naitung:Ka sorkar jylla ka iakynduh ban buh ia ka iew ki nongdie madan namar ba kam ioh jaka ha kane ka nongbah Shillong.
Halor kane, ka myntri ka tnad pynroi sor, ka Kong Ampareen Lyngdoh ka la ong ba ka sorkar jylla kan leit tied jingkhang na ka sorkar pdeng ba kan ai jingkyrshan da ka pisa na ka bynta ban pynioh jaka ia ki nongdie madan ha kane ka nongbah.
Ka jingdon jong ki nongdie madan ka la pynkhapngiah ia ka sor Shillong khamtam ha ki lynti iaid paidbah haduh ba ki paidbah ki hap ban kiar na lynti ban iaid sharud.
Ka thain Motphran, Iew mawlong, Khyndai Lad ka dei ka ktem jong ki nongdie madan kiba satah lynter ha ki lynti iaid kjat jong ki briew.
Ka Kong Lyngdoh ka la ong ba ka Kashari Supreme Court  ka la kdew ba ki nongdie madan ki dei ban ioh jaka ban die jingdie bad ka sorkar ka dang pyrshang ban wad ia ki jaka na ka bynta kane ka jingthmu.
“Ngi dang wad ia ki lad ki lynti ban weng noh ia kane ka jingeh kaba slem bha", la ong ka Kong Lyngdoh.
Ka la ong ba ka sorkar ka dang pynkhreh ia ka polisi na ka bynta ki nongdie madan bad ha Tura, la dep shna ia ka iew nongdie madan.
Ha kawei ka liang, ki pulit ka nongbah ki la bthah ia ki nongdie madan ba kim dei ban shong die madan ha kane ka taiew namar ba ka jinglong jingman ha ka nongbah kam da long kaba biang hadien ba la mih ka jingjia ha kane ka sngi Thohdieng ba shah hiar thma ki nongtrei ka KHADC bad ki nongthoh khubor.
Shillong, 29 Naitung:2 ngut ki samla ki la iap jyllop bad 2 ngut kiwei pat ki lait im bad katei ka jingjia ka la jia mynta ka janmiet, katba kitei ki 4 ngut ki dang leit kai ban iaid pyngngad bad ban ia bamkhana ha Jingkieng Iong, kaba hap ha Laitlyngkot, ka lynti ban iaid sha Kyrdemkhla.
2 ngut kiba la iap ki dei kiba la tip kyrteng kum u Pynkhraw Lyng doh,16 snem karta bad uwei pat u Balatei Mar baniang,20 snem karta; kitei baroh ar ngut ki dei na RiatLaban, katba ar ngut pat ki paralok jong ki ym pat shym la ioh kyr teng haduh ba thoh ia kane ka khubor.
Katkum ki tyllong khubor ba la ioh lum la iathuh ba kitei baroh saw ngut ki la wankai sha katei ka JingkiengIong da ka kali Maruti Van Private, bad baroh saw ngut ki dei ki shynrang.
Katei ka jingjia ka la jia ha ka por 4:30 baje janmiet, katba kitei ki saw ngut ki dang ialehkai ha katei ka wah, hynrei kyndit kyndit baroh saw ngut ki la ngam jyllop, hynrei ha katei ka por ki la don kiwei pat ki ba wan iaidkai pyngngad, sha katei ka jaka bad ki la iohi ba kitei ki saw ngut ki la ngam jyllop.
Ha ka jingpyrshang ban iarap, ki nongiarap ki la ioh ban pyllait im tang ar ngut na ki katba ia ki ar ngut kiwei pat  ki la ngam ha trai khyndew.
Hadien ba la ioh jingtip halor katei ka jingjia ki pulit ka Pynursla PS ki la wan poi sha katei ka jaka bad la sei ia ka met iap ha ka por 7 baje mynmiet ryngkat ki kali jong ka Fire Service.
Katkum ki tyllong khubor la iathuh ruh ba katei ka jaka ba kitei ki 2 ngut ki jla ngam jyllop ka dei ka jaka ba la mana pyrshah ia ki nongwan jngohkai bad ia kiwei pat ban  rung shapoh.
La iathuh ba ha ka por ba ki pulit ki la leit ban khwai ia ka met iap kitei ki ar tylli ki metiap ki don shapoh thwei.
Umwang, 29 Naitung:Mynta ka sngi Hat majai ha ka sien ba nyng kong, ki 22 ngut ki MDC ka Khasi Hills Autonomous District Council (KHADC) ki la hiar sha Raid Nongtung jong ka Ri-Bhoi district ban ai ia ka jingshngain ia ki paidbah katei ka thain kiba shah pyndik ha ki kynhun kiengatiar bad ki pulit Assam.
Hapoh ka jingialam u Chief Executive Member (CEM) ka KHADC u Bah Ardent M Basaiawmoit,  la don lang u nongialam liangiatei (liangpyrshah) Bah Pynshngain N Syiem.
Ka Raid Nongtung ka dei ka jaka ba hap ha kata ka Block-II kaba iaknieh hapdeng ka Meghalaya bad ka Assam bad hakhmat ki MDC ba don lang ha katei ka jingialang, ki paidbah ba wan ha katei ka jingialang ki la pynpaw ba ki kwah ban don beit sha Meghalaya.
Ha ka jingialang kaba long ha Madan Umwang,  ba la iapoi ki paidbah katei ka thain, u CEM u la kylli ia ki paidbah mano ba kwah ban don sha Meghalaya bad lada ki kwah, sngewbha rah ia ki kti.
“Mano ba kwah ban don sha Meghalaya, sngewbha rah kti", la ong u Bah Basaiawmoit bad ha kane ka por, baroh ki paidbah ba wan ha katei ka jingialang, ki la rah ia ka kti ban pyni ba ki kwah ban don sha Meghalaya, ym sha Assam.
U Bah Basaiawmoit u la ong ba ka jingwan jong ki MDC ka KHADC sha katei ka jaka ban iakynduh ia ki paidbah, ka dei ba ki kwah ban ai ia ka jingshngain ia ki paidbah ba kim dei ban tieng ban sei madan ia ka jingshisha haba ki iakynduh ne mad ia ka jingshah pyndik ha kino kino.
“Ngi wan hangne ym na ka bynta ban iakren ia u pud u sam ka Meghalaya bad ka Assam, hynrei ngi kwah ba phi dei ban ioh ia ka jingshngain bad phi dei ban shong ha ka jingsuk jingsain khlem don nongpynwit ia ki hok jong phi kum ki nongshong shnong ka ri India", la ong u CEM ka KHADC.
Haba kyntu ia ki paidbah ba kim dei ban tieng ban iathuh ban sei madan lada don ki briew ba wan byrngem ne pynthut ia ka suk ka sain, u Bah Basaiawmoit u la ong, “Wat tieng ia ka jingiap namar ba lada phi rieh hangno hangno ruh, phin iap beit.
U riew shlur u iap tang shisien hynrei u khaw pud u iap bunsien shwa ba un iap shisha".
U la bteng biang, “Lada don kiba thombor ne pynwit ia ka suk ka sain phi dei ban iathuh beit ha ngi ryngkat ki sakhia ba biang, la ki dei ki pulit Assam ne ki lehnoh, phim dei ban tieng".
U CEM ka KHADC u la ong ba ka jingwan jongki baroh ki MDC ka KHADC sha kane ka thain ban iakynduh ia ki paidbah, ka long ban pyni ia ka jingiatylli ia ki mat ba iadei bad ka jaitbynriew da kaba buh ia ka politik shadien.
U la kynthah ia ki nongialam barim jong ka jylla kiba la leh sting haduh ba ka jingkit ka la ban khia ha kane ka pateng ba mynta ha kaba iadei bad ka kam pud kam sam.
“Ka jingleh sting ki nongialam ba mynshwa jong ngi, ka la pynkhia ia ngi mynta halor u pud u sam", la ong u Bah Basaiawmoit.
U la ong ruh ba ka jingiakynduh ia ki paidbah, ka long shi bynta ban lum ban lang ia ki jingtip ha kaba iadei bad ka kam pud kam sam bad na ka liang ka Council, kan sa leit ban aiti sha ka sorkar halor kane namar ba kam pynbeit ia u pud u sam, ka shong ha ka sorkar ym ha ka district council.
Katei ka thain, ka hap ha Mawhati constituency kaba la mihkhmat da u MDC shimet u Bah James Sylliang.
Kiwei kiba kren ki kynthup ia u nongialam liangpyrshah ha KHADC, Bah Pynshngain, bad u Bah KP Pangiang u Executive Member ba peit ia ka kam hima sima.
Ki MDC kiba wan lang ha kane ka sngi nalor u CEM bad u Nongialam liangpyrshah ki kynthup ia ka Lamphang ka KHADC Kong Teilinia Thangkhiew, Symbud Lamphang Bah Pyniaid Syiem, Dy.
CEM Bah Teinwel Dkhar, Bah K Plasting  Pangiang, Bah L Goodleaderson Nongsiej, Bah Process T Sawkmie, Bah James Ban Basaiawmoit, Bah Hadrian Lyngdoh, Kong Grace Mary Kharpuri, Kong Rona Khyndeit, Bah Witting Mawsor, Bah Antonio War, Bah Lamphang Blah, Bah Jansing Tynsong, Bah Donevan Wanlang, Bah Manturdy Nongrem, Bah Banteidor Lyngdoh, Bah Albinus bad Bah  James Sylliang u MDC ka thain.
Shillong, 29 Naitung:U Deputy Chief Executive Member (KHADC) Bah Teinwell Dkhar ula thet kti ba um don jingtip eiei ia ka jinglum ne pynlut pisa ha ka jingpynlong ia ka Monolit Fes tival ha Khasi Heritage Village Mawphlang.
U Bah Dkhar u la ong ba ia ki kam baroh la tip hi da u CEM barim uba la aiti sha ka Khasi Heritage Conservation Forum (KHCF) ban pyniaid ia katei ka rong ka taw ba pynlong da ka Council.
“U CEM barim u Bah Pynshngain N Syiem ula thaw hi ia ka Khasi Heritage Conservation Forum (KHCF) ban pynlong ia ka Monlit Festval ha kaba u Bah Titostarwell Chyne u long Chairman bad kiwei ki dhot khlem ka jingtip jong u kum u EM i/c Arts and Culture ha kato ka por", la ong u Bah Dkhar haba kren dang shen bad bynrap, “la shu pyntip ktien ia nga ba la thaw ia ka committee ban pynlong ia ka Monolit Festival kaba kynthup ia ki dkhot na shabar ka Council".
U la ong, " Kaba nga tip ka dei tang ka T.
20 lak ba la ai ka Council sha ka KHCF na bynta ka Monolith Festival kum ka rynsan pyninam ia ka riti ka dustur u khun Khasi Khara, katba ki jinglut ne ki jingiarap ba ioh na kiwei ki tnad ne ki kompani ngam don jingtip eiei".
U la iathuh ba ka Khasi Heritage Management Commitee (KHMC) ba la thaw da ka EC barim la pyndam noh hadien ba la ioh ia ka EC ba thymmai hapoh ka jingialam jong u Bah Ardent M Basaiawmoit kum u CEM bad kumjuh ruh ia ka KHFC.
Ha kajuh ka por, ki thymmei ba la ioh lum ki iathuh ba ka kompani Lafarge Umiam Cement Ltd ka la kular ban iarap T.
20 lak na bynta ka Monolit Fetival bad ka dang ai tang T.
10 lak bad ka tnad Tourism ka la iarap T.
3 lak katba ka NEC kaba la kular ban iarap T.
20 lak bad ka tnad Arts and Culture T.
5 lak kim pat ioh satia ia ka pisa haduh mynta.
La iathuh ba ka jingpynlut na bynta ka Monolit Festival 2013 ka la kot sha ka T.
50 lak eiei.
Katkum ka jingong u Bah Dkhar, u la shu tip ia kine na ki jingiathuh ktien.
Shillong, 30 Naitung:Lai ngut kiba la shah kynnoh ba ki dei ki  nong iarap ka HNLC ki la shah kem mynta ka sngi ha ki pulit ka nongbah Shillong, kitei ki lai ngut ki dei kiba la tip kyrteng kum u Donkupar Nongrum, Mi cheal Pakynten bad u Khraw Wanniang, baroh lai ngut ki dei na Maw prem.
Ki pulit ki la iathuh ba la kem ia kitei ki lai ngut shuwa ba kin rahbor ia u khun jong uwei u heh spah (uba la buh rieh kyrteng) bad ki la thmu ban aiti ia u khun jong sha ka HNLC.
Ki pulit ki iathuh ba kitei ki lai ngut ki la plan ban tied klep shuwa ia utei u khun jong u heh spah bad hadien ba un ym tip briew shuh kin sa rahbor ia u, hynrei ha katei ka jingjia um shym la iap, hynrei u la mynsaw jur pynban na ka khlieh jong u.
Ki pulit ki la iathuh ruh ba kitei ki lai ngut ki phla ba ki la ialeh mynleh paralok shuwa bad utei u khun u heh spah, bad ki la ioh jingtip ba thikna shaphang ka jingdon jingem jong ka ing ka sem jong u , “Ki la phla ba ki la thmu ban aiti sha ka HNLC ia utei u khun u heh spah" ong u heh pulit.
Kitei ki lai ngut ki la ngat 8 sngi hapoh ka jingtohkit ki pulit, u SP City u bah Vivek Syiem u la ong ba katei ka dei ka jingthmu rahbor kaba na kynriang jong ka HNLC, u la ong ba shen ki pulit kin sa ioh jingtip kaba bniah ia baroh ki jingshisha lyngba kitei kiba la shah kem, haduh mynta u khun jong utei u heh spah ba la buhrieh kyrteng u dang don hapoh Hospital bad um shym lei lei shuh.
Katkum ka jingkam ki pulit, la ong ba kitei ki lai ngut ki dei ki nongtrei radbah kiba trei napoh napoh ia ka seng HNLC.
Shillong, 30 Naitung:Ka KSU ka la ai ka jingtyrwa jong ka sha ka Khasi Hills Autonomous District Council (KHADC) ban iatreilang lada donkam ha ka jingkhynra trading license ia ki bar jylla.
U President ka KSU u bah Daniel Khyriem u la ong ba ka seng ka ai ka jingkyrshan ba pura ia ka Executive Committee (EC) ba mynta ka KHADC ban leh eiei halor ka jingwan khaii ki bar jylla ha kane ka ri khlem da ioh ia ka trading license na Council.
“Kane ka dei ka sien kaba nyngkong ba ka EC ha ka KHADC ka la pynlong ia ka jingkhynra halolr ka jigwan khaii beain ki bar jylla", la ong u President ka KSU u Bah Daniel Khyriem hadien ba la wai ka jingialang ka KHADC ba long hynne ka sngi Balang.
Ha kajuh ka por ka KSU ka la pynrem jur ia ka jingshah thombor ki enforcement ka KHADC ha ki briew jong u Paul Leong bad u khun jong u, u Kimfa Marbaniang.
U president ka  KSU u la maham ba ka seng kan nym aili ia kito kiba thmu ban pynthut ia ka jingkhynra trading license ki nongtrei enforcemen ka KHADC.
“Ngim artatien ban leh da kaba tyngeh pyrshah ia kino kino ki riew shimet ne ki kynhun kiba thmu ban khang lad ia ka jingkhynra trading license ka KHADC pyrshah ia ki bar jylla ba die jingdie beain", la ong u Bah Khyriem.
U la ong ba ka seng ka la tyrwa ruh sngewbha sha ka KHADC ban iadon bynta ha ka jingkhynra trading license lada donkam.
“Ngin kmen shibun eh ban iatreilang bad ka Council halor kane ka bynta", la ong u president ka KSU.
U la kyntu ia ki bar jylla kiba dei hok ki nongshong shnong kane ka jylla ba kim dei ban tieng ia ka jingleh ka Council.
“Ngi kyntu ia ki bar jyllaba dei hok ki nongshong shnong ba kin bud ia ki kyndon jong ka KHADC," la ong u Bah Khyriem.
U general secretary ka KSU u Bah Auguster Jyrwa u la kyntu ia ki pulit ban kem ia baroh kiba donkti ban hiar thma ia ki nongtrei ka KHADC bad ia ki nongthoh khubor.
“Baroh kiba donkti ha ka jinghiar thma ia ki nongtrei ka Council, bad nongthoh khubor, dei ban kem mardor bad pynshitom katkum ka ain", la ong u Bah Jyrwa.
U CEM ka KHADC u Bah Ardent Miller Basaiawmoit u la ong ba ki nongialam ka KSU ki la sngew tynnad ia ka jingtreikam kane ka EC ba mynta.
U la iathuh ha ki nongialam ka KSU ki la tyrwa ban iadon bynta lang ha ka jingkhynra trading license.
‘Nga la batai ia ki nongialam ka KSU ba kam long ia ka Council ban khot lang ia ki ha ka jingkhynra", la ong u CEM bad bynrap, ba ka Council kan long kham husiar haba leit khynra nangne shakhmat.
U la ong ba ka Council kan khot lang ia ki majistor bad ki pulit ha ka jingkhynra nangne shakhmat.
Jowai, 30 Naitung:Ki nongshongshnong jong ka shnong Nongtalang, ki la sdang biang ban mad ia ka jingjynjar na ka jingwan ka umsaw haki tyllong umbam umdih jong ka shnong.
Ki 7 tylli ki dong kiba shaniah umbam haka tyllong kaba la khot ka Amdap ha kine ki khyndiat taiew kiba la dep kila mat iaka jingeh naka daw ba shisiem bala hap slap ka tyllong um bam umdih jong ki ka kylla rongsaw bad kane ka buh iaki nong shongshnong haka jingeh.
Shisien baka um ktieh ka tuid haki tyllong um, wat hadien bala rang u slap da ki bun bun sngi ruh kane ka jingsaw jong ka um ka neh.
Naka liang jong u HH Mohrmen uba long ruh u nongialeh ban iada iaka mariang ula iathuh ba ula ioh khubor naki nongshong shnong jong ki 7 tylli ki dong kiba la shah ktah nakane ka jingkylla rongsaw jong ka um kata ka Khlachympa, ka Rymmusan, ka Tympang Club, ka Amlariang, ka Shnongpdeng, ka Shnongklor bad ka Banang ban bad ula iohi hi ruh dala ki jong ki khmat iakane ka jingkylla rongsaw jong umbam umdih jong ka shnong.
Lah ban pynkynmaw ba hadien jong ka jingujor pyrshah iaka jingtih mawshun beain haki thain Nongtalang u DC ula pynjhari iaka hokum 144 ban pynsangeh iaka jingtih mawshun bad la shah biang ba ki nongtih mawshun ban sdang tih; hadien ba kala don ka jingkular naka ki nongialam jong ka seng ban kiar naka tyllong umbam umdih.
Hynrei mynta ki dak ki shim kila paw ba naka liang jong ki trai par bad ki nongialam jong ka seng ki nongtih mawshun kim patiaw satia iaka jingkular jong ki kaba ktah iaka imlang sahlang jong ka shnong ka thaw.
Naka liang jong u ma HH Mohrmen ula iathuh, ha ki nongaikhubor ba ula pan jingtip lyngba  ka RTI la ka jingtih mawshun haka shnong Nongtalang ka dei kaba la ioh jingbit naki bor sorkar ne em.
Katkum ka jingtip kaba la ioh lyngba ka  RTI naka ophis jong ka State Environment Impact Assessment Authority katkum ka shithi No.
SEIAA/GEN/-9/2013/11 date 8 July 2014, naka liang jong ka SEIAA kala pynshai ba haduh mynta ka ophis kam pat ju ai Environment Clearance iano iano ruh haki thain Amlarem.
Shuh shuh halor ka jingkylli kaba ia dei ba la ki don ne em kiba la ju wan pan Environment Clearance nakane ka ophis ka jubab ka long ba ym ju don satia naka thain Amlarem kiba ju wan pan EC na kane ka ophi.
Ka RTI kaba la buh haka ophis Directorate of Minerals Resources, Shillong lyngba ka shithi No DMR/E (RTI) 841/06/Vol II date Shillong 7 July, 2014 kala iathuh ba namar baka DMR kam shym aibor satia iano iano ban tih mawshun ha Nongtalang kumta kala forward iaka RTI sha ka ophis jong u Divisional Forest Officer (T) West Jaintia Hills District, Jowai bad kumjuh shaka ophis jong u DC West Jaintia hills ban ai jingtip sha u nongwad RTI.
Namar kata ka jingtih mawshun ha Nongtalang kumba paw ka long ka kam beain kaba khlem da ioh iaki kot ki sla kiba biang.
Naka liang jong u Mohrmen ula kyntu iaki bor sorkar ban kin leh ia kaba donkam khnang ba kan ym jia kumba jia ha kaba iadei bad ka jingtihdewiong.
Ula kyntu ruh iaki nongialam jong ki nongtih mawshun ba kin bat iala ka jong ka kular bad ban kiar naki tyllong um khnang ba kan ym ktah iaka umbam umdih jong ka shnong ka thaw.
Shillong, 30 Naitung:Ka Khun Kynthei U Hynniewtrep Association (KKHA) ka la pyn rem jur ia ka jingshah thombor jong ki pulit ka KHADC bad ki nong thoh khubor ha ki bar jylla kiba hiar thma ha kane ka sngi Thohdieng ba la dep.
Ha ka kyrwoh ba la pynlait, ka general secretary ka Kong Sha mila Jyrwa ka la ong ba ka jingnud jong ki bar jylla ban pynmynsaw ia ki nongtrei ka KHADC bad ki nongthoh khubor ka la pyni ia ka jingleh donbor ha kane ka ri.
Ka seng ka pynrem jur ruh ia ki shi kpa shi khun u Paul Leong bad u Kimfa Marbaniang kiba la wan ban thombor ia ki briew ka KHADC bad ki nongthoh khubor da kaba ialam ia ki bar jylla khyllah jait.
“Kane ka jingleh jongki ka pyni ba kim burom ia ki briew ka ain ban leh dondor, bad ka Council kam dei ban kynran dien", la ong ka seng.
Ka la ai mynsiem ia ka EC  ba la ialam da u Bah Ardent M Basaiawmoit bad u Bah Latiplang Kharkongor ban trei na ka bynta ka jaitbynriew, la ong ka seng bad bynrap ba ka jingleh jong kane ka EC ka long ka kaba kham pher kaba la leh haba kiwei ki EC kim ju nud ban leh ban kyndang ia ki bar jylla.
Shillong, 30 Naitung:Ar ngut ki dkhot ka seng Achik National Cooperative Army (AN CA) ki la shah kem hynne ka sngi ha ki pulit.
Ia kitei ki arngut la kem  na kawei ka Night Super Bus na Mawiong hynne por 5 baje mynstep.
Kitei ki arngut kiba shah kem la tip kyrteng kum u Sengseng M.
Sangma na  Rari, North Garo Hills bad u  James R.
Marak u ba dei na Williamnagar.
U SP ka East Kha si Hills u Bah  M Khar krang u la ong ba la kem ia ki, hadien ba kila ioh jingtip ba ki don ki lehnoh na Garo Hills kiba la pyrshang ban wan rieh sha Shillong ban lait na ka jingshah khynra ha ki pulit ha Garo Hills.
Katkum ka jingia thuh jong ki pulit kine ki donkti ha kaba siat iap ia u briew jong ka kompani BNC u Avijeet Mazumdar ha  Garo Hills ha kine ki sngi ba ladep.
Ki pulit kila pyn long ia ka jingap ktem ha Mawiong bad ki la pynlong ia ka jingtalasi ia kawei ka bos ba wan Garo Hills.
Shillong, 30 Naitung:Mynta ka sngi la pynlong ia ka Tamasa thungdieng kaba heh tam ha ka jylla, kaba dei lyngb a ka Chief Minister’s Youth for Green Campaign Mission Green kaba hap hapoh ka  Integrated Basin Development and Livelihood Programme (IBDLP), la pynlong ia katei ka tamasa thung dieng  da ka ophis jong u  Deputy Commissioner, East Khasi Hills District ha ryngkat ka jingiatreilang bad ka tnad  Forest and Environment  kumjuh ruh bad ka  tnad Soil and Water Conservation, la pyn long ia katei ka jing thung dieng ha  Lait Thiep bah, kaba do hajan  ka Lawkyn tang ha Mawphlang.
Ha katei ka tamasa thungdieng, kaba shisngi, ki la don bun ki heh ki hain bad ki ophisar sorkar kiba la hiar sha katei ka jaka kaba u Myntri Rangbah ka  jylla u Dr.
Mukul Sangma u long u kongsan.
La synran ia u Dr.
