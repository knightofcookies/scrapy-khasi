ac.
in.
Shillong: U Pawan Yadav, uba dei U Manager jong ka Amrit Cement, ula ioh jamin mynta ka sngi.
U Pawan, ula shah kem ha ki pulit ka East Jaintia, ha ka miet jong ka Sngi U Blei, namar ba u set haduh shi taiew kynthih ia phra ngut ki nongtrei jong katei ka karkhana shna dewbilat haduh shitaiew kynthih, namar ba kitei ki nongtrei ki dawa tulop.
La pyn ngat ia U Yadav ha ka section 367 IPC bad hynnin la aiti,ha ki pulit ba kin tohkit ar sngi kynthih, hynrei myn hynnin ka sngi la ai jamih noh pynban ia u.
New Delhi:  Ka Indian Newspaper Society (INS), ka la thoh sha ka sorkar India, ba kan weng noh ia ka khajna kaba 10 percent, kaba la oh na ka kot shon khubor (newsprtint), namar ba katei ka dei ka jingkit kaba khia shibun eh ia ki nong pynmih kotkhubor.
Ka INS, ka pyni, ba ka don ka jingeh, ha ka jingbym ioh tista ia ka newsprint na la ka jong ka Ri, kaba pynlong ban hap ban thied na shabar ia ki kot shon khubor.
Ha ka jing pynmih khubor myn hynnin ka sngi, ka  officiating Secretary General jong ka Indian Newspaper Society, ka Mary Paul, ka ong “Ki trai kotkhubor bad makasin, ki don ha ka jingeh kaba khraw ha kine ki sngi, namar ba ka jingmih na ki advertisement ka duna shibun, ka jinglut kaba nang bun bad nangta sa ka jingmih ka juk digital ha kine ki sngi.
Shibun ki kotkhubor kiba rit bad kiba kham heh ruh, kin mad ia ka jingduh nong kaba khraw bad kane kan pynlong ia ki, ba kin hap ban khang noh".
Ka myntri pla pisa jong ka sorkar India, ka  Nirmala Sitharaman ha ka sngi thohdieng, ka tyrwa 10 percent ka  custom duty, na ka bynta ka jingthied newsprint na shabar bad nangta ia ki kot sada kiba shon ia ki makasin ruh.
Ka INS, ka dawa ia ka sorkar India, ba kan iarap kyrkieh ia ki kotkhubor ha India, da kaba weng noh ia katei ka jingkit na ki bad la iathuh ba ka jing donkam newsprint ha India, la antad, ba ka long 2.
50 million ton ha ka shisnem, ha kaba na India, lah ban ioh tang 1.
0 million ton.
Shillong:  Ka Nongthymmai Sports and Cultural Club, Shillong kan pynlong ia ka jingiakop mareh shi bynta ban rakhe iaka jingdap 75 snem ka club.
Ka jingiakop mareh kan long haka 17 tarik mynta u bna Naitung hapoh ki jaka ba hap ha Nongthymmai.
La pynkhreh ruh ia ki khusnam ia ki nongjop haka jingiakop mareh bad ia ki jingtip ba kham bniah, iakynduh ia ki nongpyniaid.
Shillong:   Ka UDP kawei na ki seng riewlum ba heh tam ha ka jylla, kala don ka jingpynkhreh ban pynkhlain ia ka party da kaba wanrah ia ka rukom treikam kaba kham bha bad kham janai.
Ka UDP kan sa jied ia ki nongkitkam thymmai ha u Nailur jong mynta u snem, bad la sngewthuh ba kan don ka jingiapyrkhat na ka bynta ban pynwandur bha ia ka party da kaba wanrah ia ki rukom treikam, ki mat kiban iadei bad u paidbah ka jylla.
Kumba ka long haduh kine ki sngi, ka UDP ka don shibun ki jingdkoh ha ka rukom treikam jongka namar ba ki dang bud sah ia ka rukom treikam kaba naduh kham mynshwa katba ka por ka la kylla sha ka juk thymmai.
Haba iakren bad u General Secretary ka UDP u Dr Jemino Mawthoh u la kubur ba ka don ka jingdkoh ha ka rukom treikam ka party bad ka donkam ban bsuh ban phrung da ki rukom treikam kaba kham biang ban pynkhlain ia ka party.
“Kum ka party ka donkam ban don ki mat treikam ba biang, ki nongrim, ki thong", la ong u Dr Jemino.
U la ong ba ka  party ka dei ban long kaba itynnad bad kaba khring ia ki samla, ia ki rangbah lyngba ki mat ki thong.
“Ngi donkam ban kham jylliew kumno u paidbah u kwah ha jylla.
Kaei kaba bha eh ban buh ia ka thong", la ong u Dr Jemino bad u la bynrap, “Ngi hap ban pynkhlain ia ka party ne party organisation".
U la ong ki paidbah ka jylla ki dang nud naduh ka jingioh ka jylla riewlum ka Hills State naba kiwei  ki party kum ka Congress ka hiar ha ka ri bad ka BJP ym pat don ba pdiang bad tang ka UDP ne NPP ba ki paidbah ki don ban jied.
U la bynrap, “Ka jingiakhun mynta ka long hapdeng ka UDP bad NPP ha ka jylla bad ym don kumwei".
Lad ki mla bad mdc udp baroh ki nud ba dawa ba dei ban pyntrei kam iaka ilp te kyrmen kan kiew bha namar baroh ki paidbah ki kwah iaka ilp ka ain ban iadaiaka jaidbynriew 7trep , lada  kim nud te u paidbah u tip khambha lano bn jied.
mynta  ka udp ka ioh ka lad ba biang bn dawa.
lada ka pynsepei te ka shong haka udp hi ,u paidbah baroh u leit sha ka udp mynta aiu kan leh naka bynta ka jaidbynriew,.
Shillong:  Ka jingialehkai phutbol myn hynnin ka sngi, ka la pulom noh naba ka la don ka jingshlei um ha ki madan ialehkai ha Polo hadien ba la ther u slap uba jur mynta ka sngi.
Ha ka jingshisha, ka SSA ka la pyllong ia ka jingialehkai jong ka 3rd division, ka 4th Division bad ka U-18 SPL.
Da ka ba sngewkhia bad sngewlem ïa ka lyngwiar pynmih durim {Film/ movie} ha jylla, ka Riti Academy ka la khluh ban kyrsiew ïa ki tyngshop puron, ki kaitor ki duhalia, ki barikor karikor ban kyntiew shaphrang ïa ka kam da ka ba kham pher.
Ñiuma, ym lah ban tynjuh diengkot ïano ïano shaphang ki durim lane thew ïa ka dor jong kino kino ki riewtbit ha ka kam shna durim.
Phewse, ka kam kamai spah bad ka ba threw ban tyllep ki paid byllien sha ki parin pyninam durim ki dei katto katne na ki thong ba ki ba bun ki Kyrseishna Durim {Film Producer} bad byllai ki ba shim bynta ki rhah bad khwan myntoi.
Kumta ka long ka ba donkam ban kdew lynti shaphang ki phang ba dei ban kyntiew sap, ban shitrhem ïa ka kam bad ban aiti met bad mynsiem na ka bynta ka thong ban jop da ka ba hun mynsiem jrut; bad kham tam ban sngewthuh shai ïa ka kam kyrseishna durim.
Nalor kata ki don ruh ki riewtbit ki ba tynneng ïa ka pyrthei sngi bad ki ba kdew kti bad kynthoh ïa ka ba lymbiang ha ka imlang sahlang, teng teng tang ban kynshoit shitkhlieh ïa ki paidbhur.
Ha ka jingshisha lah ban shem ba ki khynnah ki samla bad ki rangbah ki tymmen na jylla ki ba don la ka sap jingtbit ha la ki kam, hynrei ki la shah lam bakla ha ki rongphong jong ka imlang sahlang.
Kumta kiei kiei baroh ki shu sepei ha ka ba ym sngewthuh la ka bhah jingtbit ba la mang kyrpang.
Na kata ka daw ka durim halor ka phang jong u tiewlarun ka long ka mynsiem ba thrang, ba angnud bad ba sngewkhia ïa ki ba bun ki sap tynrai ha ka imlang sahlang jong ka jylla.
‘Kum u Kyrseishna Durim nga khlem ap lypa ïa ka kynti ban wan jia bad ngam shym la khreh na ka bynta kaei kaei da lei lei ruh; hynrei dei ka mynsiem shitrhem ka ba ïai kyrsoi shi jingim ban synñiang lem ha ka imlang sahlang ka lingbriew manbriew’ La kren mardor u Bah Raphael Warjri.
U la bynrap shuh shuh ‘Ka dei ka rai ka ba kyndit kyndit ban sdang ïa kaei kaei khlem da biang pura ki kor ki bor bad ha ka ba kyrduh ki lad ki lynti na ka bynta ban shna bad pynmih durim da ka ba bha tam kat ba lah.
Nga la ju antad bad sngewthuh ha lade ba bun na ki kyrseishna durim ne ki tynshop puron ha jylla kim da ñiewkor than ïa kane ka jingpyrshang jongngi kum ka synjuk.
Lehse ngim da sngew skhem than ïa kaei ka ba ngi pyrshang trei bad ngim da thikna katno ngin lah ban trei; hynrei baroh ha ka kynhun ka don kaei kaei ka ba shai kdar ha man la ka sienjam ba ngi kynjoh da ka jingtip ka ba rit shaphang ka kam shna durim bad ngi kyrmen ban seisoh ki kam ban noh synñiang ha ka imlang sahlang’.
Ka mat pdeng u Tielarun ka la shu mih la ka mih na pdeng ki khanatang ki parom ba jyllei ha ka deiti Khasi, hynrei la ngam jylliew ha ka khana ban tipthuh katkum imlang sahlang ha ka juk mynta.
Jar la katta, ka khana kam shym la byrsieh bad ka sah kumba ka long, hynrei la shu pyrshang ban bynrap ïa ki matti jong ki riti dustur tynrai Khasi ka ba ïadei bad ka apot na ki kam sang ba leh khnang ne ka ba shu jia ryngkhat.
Ha kawei ka liang pat la ïathuh khana katkum kiei kiei ki snap ki ba long salonsar ha ka jingim briew bad ki ba ïadei dur katkum kano kano ka imlang sahlang ha ka pyrthei.
Ka lamshwa {prelude} jong ka durim ka kdew ïa ka jinglong jingman ha ka imlang sahlang ba ka pateng bynriew ba mynta kim tip shuh ïa la ka thymmei jong ki deiti tynrai Khasi.
ka long kum ban kyrsiew ïa ka juk mynta ban sngewthuh ban ñiewkor ïa ka mynnor, ban kynshew jingtip ha ka mynta, bad ban pynwandur ïa ka lawei jong ka snap tynrai jong ki paidbynriew.
Ka dei ka ba la pyrshang ban pynim pat ïa ka mynnor kum ha kata ka juk, la pynkhlaiñ bad pynneh ha ka mynta na ma bynta ban phuh ban phieng ka lawei jong ki paidbynriew bad ka longbynriew manbynriew.
U tyngshop kongsan, u Synran Najiar u la kyndeh ban shim ïa ka bynta jong u Het Rande kum u ba im shisha ha kata ka juk hyndai ha ka sawdong sawkun ba mynbarim.
U la duriap bad trei shitom ban phong ïa ka dur ka dar bad ka jinglong da ka sap ba kynsai lajong.
Ha ka ba ïadei bad ka tyngshop kongsan, ka Darihun Marbañiang pat kam shym la khluh ban shim la ka bynta kum ka Shatai Rande namar ba ka artatien kam da sngewdei ba ka long ka ba bit ba biang.
Hynrei da ka ba ai mynsiem bad pynshlur da u Kyrseishna, Bah Raphael Warjri ka la kohnguh da ka ba kylluid mynsiem bad ka la lah shisha ban mynleh {act} katkum ka bynta ba la mang.
Ka bynta jong u Syiem Longshai la shim bynta da u Banjop Leo Kharmalki, u ba la len lade shikatdei haduh ba um salia ban mynleh ki bynta ba mynsaw da ka jingthmu ban long ka nongmuna ha ka kam shna durim Khasi ha ka jylla.
Ka long ka sien ba nyngkong na ka bynta u Rembrandt Iakmenlang Kharnaior kum u Lamkynto durim {Film Director} u ba la sei la ka sap lyngba ka jingpyrsad mynsiem bad pynshlur jong u riewtbit ba lah kham ih ha ka kam, u Bah Raphael Warjri.
Hynrei u la pynpaw la ka sap kyrpang ba shimet ha la ki kam thawlade.
Ka saiñdurpaw {screenplay}, ki kyntien kren {dialogue}, ki ktienrwai {lyrics} bad ka kam tbit daitriam {costume design} la pynbit pynbiang hi da u Bah Raphael Warjri, u ba la minot thop wat hapdeng ka jingkyrduh ki lad kyrshan bad ka ba ym lah kotbor ban thung ki riewtbit ba kynsai ha ki ba bun ki kam.
Jar la katta, u samla Elzer Dhar u la seibuit seibor ban tandurim {cinematography} ki ba kynsai, ka saiñsur tansur {sound design} ka dei ka kam radbah jong u Bah Julius L Basaïawmoit; ka taithoh durim {film editor} la pynbit pynbiang da u samla Nixon Kharbithai; bad ïa ka saiñsur rwai la shimti ryngkat da u Bah Augustine Kurbah bad ka samla Dalariti Gratel Kharnaïor, ka ba dei artat ka kaitor ba rwai ryngkat bad u samla Anderson Warlarpih.
Ha ki katto katne ki bynta jong ka khana la bynrap ai jingmut da I Prof Antoinette Kharmalki I ba shim bynta ruh kum ka Mei’yiem ha ka durim.
La tandur ïa ka durim baroh kawei ha ki thaiñ sepngi ba shathie jong ka Ri Khasi khamtam ha Mawlangwir, Synrang Mawrin bad ha Mawmahwar.
Ki longsan mansan jong ka dorbar shnong Mawlangwir, ki rangbah na shnong Markyrwat ha ryngkat bad ki kher ki mer jong ka sorkar jylla kum I Kong Isawanda Laloo, Deputy Commissioner, South West Khasi Hills District, Bah Rapbor Kharbihkhiew,EAC & BDO, South West Khasi Hills District, Dr W N War, District Animal Husbandry and Veterinary Officer, Dr V Nongbet, Senior Animal Husbandry and Veterinary Officer, South West Khasi Hills District.
Ka jingkyrshan la ïoh ruh na ki dkhot jong ka Salonsar Club bad ka Mawlangwir Sports Club.
Kawei na ki bynta ba kongsan ha ka durim ka ba la ïa tyngkhuh mawsiang ka dei na ki kulai.
Ka kynhun tihsani {Research Team} jong ka Riti Academy ka la lap ba don san jait ki kulai ha jylla ki ba nylla bad ki ba lah shongkha khleh bad ki ba na bar.
Ha kane ka jingthwet lah ïa poi sha ki thaiñ Ri Pnar, Ri Bhoi, Ri War ha Nongphlang bad sha ki hima sha sepngi bad la shem ba ki kynrei eh sha thaiñ sepngi kum ha Mawkyrwat, Phlangdiloiñ, Mawthawpdah, Umdohlun, Mawthabah bad ha ki thaiñ Nongstoin, Nongkhnum, ha thaiñ Jakrem ha Mawmahwar.
Kumta la ïashem bad u Bah Bitali Kharsyiemïong u ba lah sdang ri kulai naduh dang khatar snem ka ryta bad don byllai ki kulai ha la shnong bad ki shnong ba marjan bad ba kham pajih.
Ka jingtbit jong u bad la ki pyrsa ban hikai shong kulai ka la kham myntoi ïa kito ki tyngshop ba don ka bynta ban shong kulai.
Kumta kiei kiei ki la urlong da ka jingshitrhem bad duriap minot ha la ka kam ba dawa ka durim.
Kiwi kiwei pat ki bynta ba la sot na ka deiti Khasi dei ka ba la pyndonkam ïa u kyrwoh ban phah khubor, ka shad kñia sngei na Hima Maharam ba la pynbit pynbiang da I Bah Nestarland Wanniang bad la ka kynhun ki nongshad, bad ka phawar rongbiria ba la pynbeit da I Ma Dimrai Kharlyngdoh.
Kumjuh ruh ka phawar behmrad ba la pynbit pynbiang da i Bah Elbok Wanniang bad Bah Forwardman Lyngdoh I ba la rwai ruh ka sur tynrai ha ka durim.
Ha ka ba íadei bad ka antor ka Riti Academy ka la thaw kawei ka buit ban pynkhreh da ka sawangka ban pynphriang khubor ía ka durim bad markylliang ka durim kan kyntiew nam ía ka sawangka.
Kawei na ki jingmlien ha ka synjuk jong ka Riti Academy ka dei ban long ki ba minot, ba sngewrit bad ban kiar na ka ba beh ïa ka rongphong, khlem da kynthup lang ïa kito ki ba trei na shabar ki ba ym dei na ka kynhun.
Kumta lah ban shem ha ka por ba tandurim ha Mawlangwir bad ha kiwei kiwei ki jaka ba ki nongïalam ba hakhmat da lade hi ki sar pynkhuid ïa ka ñiut ka ñier, ki tyngshop ba kongsan ki leit tong um na wah bad leit thohdieng na khlaw, don ki ba shet ba tiew, ba khlieng ba sait, ba kit ba bah tiar bad ïa sam bam sam dih markylliang khlem da thew kyrdan ïano ïano ruh.
Ki don ki ba trei na sha bar ki ba pyrshang ban pynshoi bad buh diengpyngkiang, hynrei ki khlem lah ban kyrthuh {influence} bad la tehsong lang baroh ki dkhot ha ka synjuk.
Wat ha ba syrtok na ka kyrduh bad na ka khim khait, u Korbar Kyrseishna {Production Manager}, Bah Ioannis Shyllang ha ryngkat ki ba ïarap monlade kum u Bah Shining Pala bad Barikupar Warjri, Peter Syiemlieh ki trei shitrhem khlem da ïathan.
Baroh ki ba trei ha la ki kyrdan kyrdan la ïa ñiewkor kumjuh markylliang.
Ha ka liang ka jingkyrshan bei pisa la lah ban ïoh khyndiat khynsoit u synñiang na ka Khasi Hills District Council na ka ba noh mynsiem u Khliehduh barim, Bah Pynshngaiñ N Syiem bad malu mala na ki riew shimet ba kynthup ïa u Bah P T Sawkmie bad kiwei kiwei ki para dkhot ha ka synjuk kynthup ruh ka jingkylluid mynsiem ba marmet na ka longïing jong ki nongïalam ba ha khmat.
Ka durim ba pura la khmih lynti ban pyndep shwa ban kut u snem 2019 bad yn sa phah pyninam ha ki tamasa durim ha kylleng ka Ri India bad sha ki lympung ha satlak pyrthei lada plie lad bad ïoh kabu ka ba deihok katkum ka kam.
Bynta jong ka um ha ka sawangka ka tiewlarun.
Shillong: Ka jinghap slap ka la long kaba jur shi katdei ha ka Ri Khasi Jaintia, naduh hynnin ka sngi, ha kaba ka la don ka jingshlei um ha kylleng ki jaka, ka jingtwa khyndew, ka jingtwa ki surok ha kiba bun ki jaka, kynthup ia ka nongbah Shillong.
La iathuh ba ka thain Polo, ka la shlei Um, ka Mawlai Mawkynroh, ka la shlei Um bad ki jaka them, ki la dap da ka um hi miar bad nangta sa ka thain Malki, ka la jur ka jinghap khyndew bad ki la dkut ki surok ha ki katto katne ki jaka.
La ioh khubor ba ka Wah Umkhrah ruh, ka la shlei hi mar myntan ka janmiet, namar ka jingther jur u slap baroh shisngi kynthih ha ka nongbah.
Ka jingkhein jong ka tnat peit mariang, ka iathuh ba ka jinghap slap ha ki 24 kynta ba ladep, ka poi sha ka 72.
2 millimitre bad kane ka dei ka jinghap slap, ha ka sien kaba lai kaba heh duh jong une u snem.
Ha shwa jong kane kaba mynta ka la don ka jinghap slap kaba 90.
9 millimetre kaba dei ha ka 4tarik Jylliew 2019 bad nangta sa kaba 126.
85 millimetre kaba la jia ha ka 5th Jymmang 2019.
Ka tnat peit mariang, Meteorological Department jong ka sorkar India, kaba don ha Upper Shillong, ka ai jingmaham ba u slap, uba jur bha, un dang iai bteng hi, ha ki 24 kynta ki ban sa wan.
Shillong:  U Kishan Pal Singh, uba dei uwei na ki muktiar jong ka  M/s PUMA, SE, ula ujor ba haba ula leit ban jurip ia ki mar kiba die ha  Shillong, ula lap ba U Abdul Aziz Choudhary, U Tapash Paul, U S.
Thabah, U Asfaz Ahmed, ka Smt.
Ergina Mawthoh, kiba die madan hajan iew  Bhutia, G.
S Road, Shillong, nangta U Akshay Kr.
Gupta, U Md.
Ashraf, kiba die ha iew Bhutia, GS Road, Shillong bad U Nandu Paul, kiba die tiar hajan  Dreamland Cinema Hall, Shillong, ba ki die da ki tiar kiba thok, ha kaba ki ai kyrteng ia ka kompeni  PUMA.
Shillong: Ka KSU South West Khasi Hills District lyngba ka kyrwoh na u samla Pauldeep Tongwah,  Secretary Employment and Development Cell ka ai ka jingkyrshan ba pura ia ka jingmaham jongka KSU Mawkyrwat Circle ia baroh ki ophisar ba wan trei tang shisngi ar sngi ha ka shitaiew, namar kane ka long kumba niewbein ia ki paitbah jongka District hi baroh kawei.
Ka KSU South West Khasi Hills District ka la ioh ruh ban jurip ia ka ophis District Transports Officer South West Khasi Hills District hadien ka jingujor na ki paitbah bad la lap ba ka long kaba shisha kumba la kren ia ki paitbah.
“Ngi la ioh jingtip ruh ba ki don ki ophisar ha kiwei kiwei ki department ruh kiba ju leh kumne bad ha kano ma ka por na ka liang ka seng kan sa leit jurip kyndit ban lap ia ki jingshisha.
Ka seng ka phah ia ka khubor sha baroh ki ophisar jaituh “Lada phim sngewkwah ban trei haka District, ngi long kiba la kloi ban pdiang sngewbha ba phin mih noh suk mynsiem naka District namar ka jingdon jongphi ka long ka jinglehbein iaki paitbah khamtam ia u kup shiliang sem shiliang ba hap ban wan naki lynti ba jngai bad sah ar sngi lai sngi ha Mawkyrwat tang ban pyndep iaka kam ba phi dei ban pyndep".
Na ka liang ka seng ka la dep ban pyntip ia kane sha ki bor district bad ki tnad ba dei peit jongka sorkar jylla ba kin shimkhia ban pynthikna ba ki paitbah ki dei ban ioh jingmyntoi, lem kumta ka Seng kam banse ban shim hi iaka bynta bad ruh wat ban poi ha u pud ban khang tala noh ia kiba kum kine ki ophis sorkar.
Nga kyrshan ia ka khubor ba la pynpaw da ka KSU Mawkyrwat shaphang ka jinglehmon jong ki ophisar sorkar, jobs trei ha Mawkyrwat.
Kaba kham ktah palat ia ki paitbah ka long ka jinglehmon jong ki doktor.
Ha ki sngi saitjain bad sngi U Blei, niar ban don doktor ha Mawkyrwat.
Namarkata, nga kyrpad ia ki samla KSU ba kin da peit pyrman ia baroh ki jingdonkam jong ka dong ka thain baroh kawei na ka bynta ka bha ka miat jong ki paitbah.
Ka PSG ka la byrngem ban tian bishar ia U Neymar, namar ba um shym la leit satia ban shim bynta ha ka jingialehkai kilan met jong ka Club, kaba la long ha ka Lah Sngi U Blei.
U Neymar, u la kren shai ba um kwah shuh ban don bad ka PSG, hynrei, ula kwah palat ban leit phai noh sha Barcelona.
Hynrei la shim ba katei ka jingthmu, ka lah ban nym urlong satia, namar ba baroh ar liang ki team, kim da ia hap jingmut ban shim ia U Neymar bad ba ka PSG ruh ka shim, ba ka jingleh U Neymar, ka dei kaba kam sngew tynnad satia.
Hynnin ka sngi, ka 8tarik Naitung 2019, ka PSG, ka la bthah ia U Neymar, ba un sdang biang ia ka kam jongu, hynrei um shym la leit satia bad khlem da ioh jingbit ruh na ka Club.
U Neymar (27),u dang don ha kine ki sngi ha Brazil, ha kaba u peit ia ka Ri jongu, ba ka ialehkai pyrshah ia ka Peru ha ka phainal jong ka Copa America.
U Neymar, um shym ialehkai satia ialade, namar ba u don ka jing mynsaw, ha ka por ba ialehkai kilan met.
Hadien ba ka India, ka la pynliem ia ka Sri Lanka, ha ka jingialehkai Cricket World Cup bad ha shwa ba kan iakhun  pyrshah ia ka New Zealand, u Virat Kohli, ula ialam kai ia ka kurim jongu, ka Anushka Sharma ha Manchester, England hynnin ka sngi.
Ka Anushka, ka don mynta ha England, ha kaba ka la leit ban peit kai khnang ia ka jingialehkai hapdeng ka Sri Lanka pyrshah ia ka India, kum shi bynta ban kyrshan radbah ia u tnga jongka, ha katei ka jingiakhun World Cup, kaba long ha England.
Jowai:  Ka Ophis jong u SP ka West Jaintia Hills myn hynnin ka sngi ka la pynbna paidbah ia ka rukom iaid ki kali hapoh ka nongbah Jowai na ka bynta ban iaid beit iaid ryntih ka lehniam Behdeinkhlam ba shisien shisnem ka Sein Raij Jowai kaba sdang naduh ka 11 tarik une u bnai bad ka ban kut ha ka 14 tarik.
Haba iakren bad ki lad pathai khubor u SP ka West Jaintia Hills u bah Lakador Syiem u la ong ba yn nym shah ieng kali ha Loomsooiung Newhill (Stand Shillong) namar ha katei ka jaka yn pynshongthait ia ka Symbood Khnong Blai.
Shuh shuh ki trok kiba wan na sha Thain Shillong bad kiba wan na sha Thain East Jaintia Hills yn nym shah ban rung lyngba ka sor Jowai naduh 9 baje mynstep haduh 5 baje janmeit.
La buh No Entry ban rung sha Iawmusiang naduh 12:00 Pm onwards on haka 11 bad 12.
Yn nym shah ia ki kali ba kin rung sha Iawmusiang naduh 9:00 Am haduh 5:00 Pm ha ka  112.
07.
2019 bad yn nym shah ban pynieng kali ha Stand Ummulong bad Stand Nongbah.
Ia ki kali rit kiba wan na Shillong yn shah ban pynieng ha Jowai Shillong Road hajan Chalam Syngkon Petrol Pump bad ki kali rit kiba wan na thain Khliehriat bad Shangpung la shah ban pynieng ha Ladthadlaboh Lad-stadium.
Kito kiba wan na Dawki yn shah ia ki ban pynieng sha ki Surok Dawki.
Yn ym shah pynieng kali naduh na DC Point shaduh sha District Library ha ka 13 tarik bad yn nym shah ban pynieng ia ki kali ha Stand War.
Yn nym shah ban rung kali na Iawmusiang sha Iongpiah, Mission Compund, Panaliar, Dulong, Tpeppale bad Mynthong naduh ka 9:00 Am haduh 5:00 PM ha ka 13 tarik bad ha ka 14 tarik tang ki kali kiba don Car Pass bad ki VIP ki lah ban rung na  Dulong Junction, Mission Compound, Lumkyrwiang, Khimusniang naduh 12:00 baje haduh 5:00 Pm.
Ki kali VIP bad kiba don Car pass ki lah ban rung tang lyngba ka DC Point sha Mission Compound lyngba ka Loomkyrwiang ban poi sha Aitnar.
Ha ka janmeit jong ka 14 tarik ruh la khang ia ki kali ban iaid na  u surokMynthong lyngba ka DC Point/Chutwakhu-Jrisalein and Jowai Amlarem road namar ki riew ngeit Niamtre kin pyndep ia ka Lehniam Datlawakor.
Jowai:  Ki pulit ka East Jaintia, ki la ioh kem ia 4 ngut ki suba donkti ban lute trok ha ki surok bah naduh Ladrymbai shaduh Umkiang.
Ia kitei ki saw ngut la ioh kem hynnin ka sngi.
Uwei na kitei kiba la shah kem la udei uba la tip kyrteng kum u Shabas Dkhar uba dei na ka Shnong Rymbai Pohskur la ioh kem ia u na Umkiang katba kiwei pat la ioh kem ia ki na Ladrymbai.
Kitei kiba la ioh kem na Ladrymbai la tip kyrteng kum u Selbi Rymbai na Rymbai Iawpynsin, u Shanroi Rymbai na Moolamanoh bad u Joseph Charai uba na Karimganj District jong ka jylla Asssam.
U SP ka EJH u la iathuh ba ia kitei baroh saw ngut la pynngat ia ki hapoh ka Kyndong 395 IPC kaba dei ka Kyndong ban pynshitom ia ki nong lute.
Shillong:  Ka Meghalaya Editors’s and Publishers Association (MEPA), ka diaw mynsiem shibun eh, halor ka jing pynkiew dor ia ka newsprint, da 10 percent, lyngba ka jing oh dor lyngba ka custom duty, katba kum ka jingkren jong ka myntri pla pisa ka sorkar India ha ka taiew ba ladep.
Ka kyrwoh na ka MEPA, ka pyni ba ki kotkhubor kiba rit, ki la ia kynduh jingeh shibun ha kine ki ar snem ba ladep, lyngba ka jing pyntrei kam ia ka GST, ha kaba ki hap ban siew lypa ia ka GST kaba 5 percent na bynta ki Advertisement bad kumjuh haba thied newsprint ruh kumjuh.
Nangta sa kawei ka jingeh, ka long halor ka jingbym thikna ka dor jong ka newsprint, kaba kiew bad kaba hiar dor khlem sngewthuh sngew thaw.
Ka MEPA, ka dawa ia ka myntri pla pisa jong ka sorkar India, ba kan weng noh ia katei ka jingthmu ban oh dor 10 percent na ka custom duty.
Ka MEPA, ka kyrpad ruh ia U Conrad Sangma, myntri rangbah ka Jylla, ba un kit khia dalade ban peit ba ki bai jing pynbna jong ki kotkhubor, kin siew noh thikna ki tnat sorkar, namar ba ki la shu sahkut da ki bun bun snem, ong ka kyrwoh na  U Bah RM Shabong, President, Meghalaya Editors & Publishers Association (MEPA).
Shillong:  Ka KHADC ka la pynkhreh ban thaw ia ka Committee kyrpang na ka bynta buddien kyrpang ia ki Bill ba sahteng ba la mynjur da ka Council ha ki snem ba la dep.
U CEM ka KHADC u bah Teinwel Dkhar u la iathuh myn hynnin ka sngi ba ka Council ka la pynkhreh ia ka ia kawei ka Committee ha kaba kan bynshet ha u bah Bindo M Lanong uba la shah thung kum u MDC na ka bynta ban buddien ia ki Bill kiba sahteng ha kine ki snem.
“Ngi la pynkhreh ban thaw ia ka committee kyrpang ban khlieh da u bah Bindo M Lanong na ka bynta ban buddien ia ki Bill ba sahteng haka sorkar bad ha ka ophis u Lat", la ong u bah Teinwel.
Katkum ka jingong u bah Teinwel,  ki don haduh kumba 39 tylli ki Bill jongka Council kiba la sahteng da ki phew snem ha ka tnad District Council Affiars (DCA) bad ha ka ophis u Lat ka jylla.
“Ki don ki Bill ba sahteng naduh u snem 1995 haduh kine ki sngi", la ong u bah Teinwel bad bynrap, “kiba dang shen, ki long ka Land Bill, ka Clan Bill bad kiwei.
U la ong ba ki don ki Bill ba ka council ka thaw kiba ka sorkar jylla ka la shu pynphai khlem ka jingkynthoh watla ka dei ka rukom ba ka dei ban ai de da ka jingkynthoh halor kano ka nongrim ki kyntait.
Shillong: Ka KSU Mawlyntriang Unit hynnin ka sngi, ka la ioh ban leit jurip kyrpang ia ka skul Nongsynrang L.
P School,Mawlyntriang.
Ha kane ka sngi ka Seng ka la ioh ban ia kynduh ia ki Nonghikai bad ki nong pyniaid ka Skul bad katkum ka jingleit jurip na  ka liang ka seng la shem ba ka kamra klas ba pynlong skul ka la jot rathai naduh ki tin tap bad ki kynroh bad paia ba kyrshan ia kane ka skul ki la orpait lut rynghang bad kane ka buh ka jingma shibun ia ki khynnah ba pule hapoh ka tei ka skul namar lada jur lei u slap ki nonghikai ki hap ban phah mih noh ia ki khynnah napoh kane ka kamra bad kaba kham sngewsih ka long ba wat ka paiñkhana na bynta ki Khynnah ba pule ha kane ka skul kim shym don, bad ka phyllaw skul ruh ka long kaba khim ha kaba ki khynnah ki hap ban ia ieng assembly hapoh kamra klas, ki klas ruh kiba don ha kane ka skul ki long tang naduh Nursery haduh Klas 5.
Kumta na ka liang ka Seng ka kyntu jur ia ki briew kiba halor ba kin phai khmat lem na ka bynta kane ka skul khnang ba kum ki khynnah ba pule ha kane ka skul kin ioh ka jingshong shngaiñ bad ba kin lah ban pynleit jingmut na ka bynta ha ka jingpule.
Ha kane ka jing leit jurip la ialam da u Educational Secretary ka Unit u samla Wallam Ryntathiang bad ka jingdon ryngkat lang u President ka unit u samla Wanbiangstar Rani ha  ryngkat ka jingdon u Secretary unit u samla  Jessterfield Ryntathiang bad ka jing synran lang u Education Secretary ka KSU Nongkhlaw Circle u Samla Lotkaldinal Mawblei.
Jowai:  Uwei na ki heh jong ka Amrit Cement Limited kaba don ha Umlaper jan Mynkre ha ki thain Lumshnong u la shah kem hynnin ka janmiet ha ki pulit ka East Jaintia Hills, hadien ba la kynnoh ba u la set be-ain ia ki 8 ngut ki nong bylla jong katei ka Company pynmih Dewbilat.
Utei u heh ka Amrit Cement uba la shah kem u dei uba la tip kyrteng kum u Pawan Kumar Yadav.
Ka khubor na ki pulit ki la iathuh ba hadien ba ki la ioh jingtip kaba thikna ba ki don ki nong bylla jong katei ka Company ki la shah set ha kamra jong ka Companu kiba ju pyndonkam ban sah naduh ka 2 tarik une u bnai, ki pulit ki la hiar ban pyllait ia ki bad ha ka juh ka por ki la kem ia utei u Pawan Yadav.
Jowai:  Myn hynnin ka sngi ha ka jingiakynduh, ki heh Pulit ka West Jaintia Hills, ki la iathuh ba la ioh kem sa ia 12 ngut kiba don kti ha ka kam khaii bad kam awria kiba kynthup ia u pulit officer uba la shong thait.
U bah Donkupar Moksha (DSP) bad u MJ Manger (DSP) kiba la ialam ia ka kynhun Sit kaba dei ka kynhun tohkit ba kyrpang tang na ka bynta katei ka kam be-ain ki la iathuh ba kitei ki 12 ngut la ioh kem na ki bynta bapher bapher ka District.
Napdeng utei u heh pulit ba la shong thait ki la don ruh sa saw ngut ki nongtrei sorkar kiba la shah kem ha ki pulit.
Nongpoh:  U Bah Mayraldborn Syiem, MLA ka Nongpoh Constituency, myn hynnin ka sngi u la leit ban aiti da kawei ka kali kit nongpang (Ambulance) sha ka Nongpoh Civil Hospital, khnang ba kin ioh pyndonkam shipor, namar katei ka jaka sumar nongpang bad ka bym shem la don kali kit Nongpang mynta la shisnem kynthih.
Ia katei ka Ambulance, kaba u MLA u la aiti sha ka Nongpoh Civil Hospital, la pyniaid da ka Nongpoh Constituency Development Committee.
Ha kane ka sngi kaba u MLA u la aiti ia katei ka Ambulance, la sakhi da ka jingdon ryngkat u District Medical & Health Officer ka Ri Bhoi, u Dr.
M.
Mawrie, ka Medical Superintendent, ka Dr.
G.
Mihsil lem bad kiwei.
Haba kren ha kane ka sngi, u Bah Mayralborn Syiem, u la ong ba ka daw kaba la pynlong ia u ba un aiti shipor ia katei ka Ambulance sha ki bor pyniaid ka Hospital, ka dei hadien ba u la lap ba katei ka Hospital, kam don kali kit nongpang bad kaba la wanrah jingeh shikatdei eh ia ki paidbah ha ka por ba ki donkam kyrkieh ban kit ia ki nongpang ne ban pynkynriah sha kiwei pat ki jaka sumar.
Shuh shuh, u la ong ruh ba katei ka Committee ka la rai ban ai shuwa shipor ban pyndonkam ha katei ka Hospital, katba ka sorkar kam pat lah ban ai Ambulance, namar da ka jingdon katei ka Hospital kan iarap ia ki bor pyniaid bad ruh ki nongpang kiba donkam ha ka pang ka shitom ba kano kano ka jaka ai jingsumar khlem ka Ambulance ka buh jingeh ia ki paidbah.
Shillong:  Ka Shillong Lajong ka la pylliem ia ka Mawkhar da 2-0 kol ha ka jingiakhun ka SPL U-18 ka SSA kaba long mynta ka sngi.
Ia kine ki kol ka Lajong la thep da u  G Lynrah ha ka 48’ bad u D Wanshong ha ka 90’.
Ha kawei ka jingialehkai, ka Lawsohtun ka la jop ia ka Marbisu da 2-1 kol.
Ia ki kol ka Lawsohtun la thep da u Ba Marwein ha ka 35 minit bad u P Marboh haka 47 katba ia ka Marbisu la thep da u R Nongsiej ha ka 73 minit.
Nongpoh: Ka Mawtneng Sports Club, ka la ioh ban rah ia ka namlahduh ha ka lympung ialehkai phutbol, kaba tip kum ka 1st Eastern Ri Bhoi Football Tournament, kaba la pyniaid da ka Eastern Ri Bhoi Sports Association (ERBSA), hadien ba ka la lah ban pynliem noh da 3-0 pyrshah ia ka Umket Sports Club, ha ka jingiakhun phainal kaba la long ha madan Sohraman, Bhoirymbong.
Ha kaba kut jong katei ka lympung ialehkai, u Bah George B Lyngdoh, MLA ka Umroi Konstituensi, u la long kum u kongsan ha ryngkat ka jingdon u Samla Eugeneson Lyngdoh, u Rangialehkai ba paw ka jylla kum u special Guest, u Bah Charles Marngar, MDC ka Mawhati Konstituensi, u Bah Joplin Sten, President ERBSA lem bad kiwei ki riew rangbah jong katei ka thain.
Haba phai sha katei ka jingiakhun phainal, ka kylla step jong ka jingiakhun, ka la long shisha kaba itynnad bad kaba iakhaid bormet bha, namar ki rangialehkai jong kitei ki ar-kynhun, ki la sei shisha ia kata ka sap ialehkai kaba itynnad bad kaba la pynhun ia ki khmat jong ki paidbah, kiba la sakhi ia katei ka phainal, kumta haduh ba kut jong ka kylla step, ki la pynkut ia ka jingiakhun da ka jingiakhaid kaba 0-0.
Haba bteng ka kylla miet, ka jingiakhun kaba la nang kham shongshit shuh shuh da ka jingtreishitom ki rangialehkai na baroh ar kynhun, kumta katba ka por ka la nangiaid shakhmat u Willyboy Kharlukhi, u la lah ban lamkhmat ia ka jingiakhun da kaba pynkhih jar ha ka minit kaba 63 bad 69 minit, hynrei kaba la pynthikna syndon ia ka Mawtneng SC ban rah ia ka nam lahduh, ka dei ka kol kaba lai kaba la thep da u Mebanker Shylla ha ka minit kaba 71 bad kaba la pynlong syndon ia ka Mawtneng SC ba kan pynliem noh ia ka Umket SC da kitei ki lai kol bad rah syndon ia ka nam lahduh ha katei ka lympung ialehkai.
Ka Mawtneng SC, kaba la ioh ban rah ia ka nam lahduh, ka la ioh ban khung syndon ia ka song pisa kaba T.
50 hajar tyngka lem bad ka trophy, katba ka Umket SC kaba la shah rem noh ha katei ka phainal, ka la ioh ia ka song pisa kaba T.
25 hajar, ha kajuh ruh ka por la sam ruh ia ka khusnam ia ka kynhun kaba la wan ha ka kyrdan balai, ia kaba la khur da ka Thadrang SC bad kaba la ioh ia ka song pisa kaba T.
15 hajar tyngka bad ka Mawthei SC kaba la wan ha ka kyrdan ba saw ka la ioh T.
10 hajar tyngka.
Nalor ka khusnam sha ki kynhun, la sam ruh ia ki khusnam shimet, ha kaba ia ka nam Top Scorer la ioh da u Sharp Nongbri, Best Goalie da u Wanlambok Shadap bad u Willyboy Kharlukhi, u la ioh ia ka nam Man of the Match.
Arban P M ArbanHalor u mawramrongU shong pyrkhat wei briew,Uwei u rang samlaSha ri ki jing phohsniew.
U dei u khun badukBa pnah ka ktien thylliej,Namar jinglong ba bhaIa u baroh ki ieid.
Jingstad hasnieh pyrtheiIaki ba u la ioh,U pyndonkam baklaAkor ka bam hynroh.
Haki lai KKK u ngopYmdon balah ban ‘i,Kumno u lah ban lenMarwei tang lade hi.
Ka kyaid ba kham shalakKaba pyn pariah briew,Ha paralok u phla;“Sngewbha,wat iathuh briew".
“Tang phi te u ba bha"U ong i’u paralok,“Peit nga la kham bhabriew,Mynta ynda la nok".
Thik kumba la kularU paralok ba bha,Namar ki ia ieid ehUm nud ban shet kylla.
Watla um don kyrdanU paralok ba bha,Shisur tang ha ladeU kup jingim ba bha.
Jingim ki ia tei langBad iarap mar kylliang,“Duk riewspah",ki ju ong,“Pylla ka noh shilling".
Kum khana “Map bad klet"Thik kumta hi ka jia,Ki sdang ban ia thut nohNamar bym biang pylla.
Lai KKK kila teh mrawMynta i’u rang samla,Ymdon ‘lok ba shaniahHangno iaki un phla.
Jingim kaba kyntangHynrei dap jing sarong,I’u Blei u la kyntaitJingim bathok u phong.
Halor u mawramrongMarwei u khih pisa,‘Shano u paralok?,Ba ju synran ianga?"Ha jingthiah pang u donA!kumno balei sha,Ban leit peit ruh um shlanNamar ki jingbakla.
Ka swai ka sdot ka wanLai KKK ki shet kylla,Sha ing u leit pan map‘paralok ba shisha.
Imat ka por la dierKyntien bathiang um shem,Jingim kaba thylliMarwei u phet iamrem.
Ha syrngiew ka jingiapSha shilliang ka wah bah,Ba sep ka sngi u BnaiHangta jingpang kin jah.
“Shong suk phi ki baieid"U thoh ha sla kopi,Jingim jong u ka kutHa u tyllai phasing….
??.
Shillong: Ka KHADC ka la shim khia ia ka jingud jong ki nongrep ba ki mahajon ki dei ban sangeh noh ka jingot kilo ia ki mar rep kum ki jhur ba la wanrah ban die ha Iewduh bad ki nongrep ruh kim dei ban thew lang bad ka kriah ne ka byrni.
U CEM ka KHADC mynta ka sngi, u bah Teinwel Dkhar u la ong ba ka Council ka sngew khia ia ka jingeh jong ki nongrep khamtam kumba kila wan ud ia ka jingshah ot kilo ia ki mar rep jongki ha Iewduh.
“Kawei kaba la ia rai ka long ba ki nongrep kin thew ia ki mar rep ha kaba kin theh, bad kin thew ia kriah ne ka khoh ne byrni ne kano kano ba thep mar bad lada don ki mar ba pyut, yn kyntait noh bad yn thew kilo ia ka kriah ne khoh ne byrni bad yn khate na ka kriah ia kiba pyut", la ong u CEM.
Hynrei u CEM u la iathuh ba ki nongrep ki la ud ba nalor ba ki la weng ia ka kriah ne khoh ne byrni, ki mahajon ki dang ot kilo sa kumba 5-6 kilo bad kane ka la ktah jur ia ki nongrep kiba la trei shitom ban trei baroh shi snem kynthih.
“Ki nongrep kila ud ba nalor ba la weng ia ka kriah, la weng ia kiba pyut, ki dang ot sa 5-6 kilo.
Na ka Council kan shim khia ha kaba la don ka Committee halor kane", la ong u CEM.
U la ong ba ha ka jingshisha, la dep ia rai ha ka Council ba la kumno kumno dei ban pynduh pyndam noh ia kane ka jingot kilo ha kaba u Syiem bad ka Hima Mylliem ki la kular skhem ba la kumno kumno ym dei ban jia shuh ka jingot kilo.
Katba u EM ba peit ia ka iew, u bah Jambor War haba pyntip ia kane ka rai ha phyllaw ka KHADC ia ki nongrep ba ap hadien ba la iashong jingialang bad ki nongialam ka HFU mynta ka sngi, u la ong ba ka Council kam shym la iehnoh ia ki nongrep, hynrei kan pynthikna ba ia ka jingeh jongki, yn pynbeit noh shen.
“Ngi la thung ia ka Committee ba kyrpang ban peit ia kane ka jingeh.
Ka jingiakren ka la wan sha ka jingiasngewthuh jingmut ha kaba ka Council kan sa shim khia ia kane ban khot biang ia ka Committee ia u Syiem bad ki Myntri ka Hima Mylliem nalor ki nongkitkam ka HFU", la ong u bah Jambor.
U la ong, “Ba phin sngewhun ban leit phai, ba nga kwah ban ong hangne ba ngi la shim ia ka jingkitkhlieh namar ba ki rai la don bad kaba sah sa tang ban pyntreikam na ka bynta ka jingseisoh jong phi".
Shillong: Ka BOCA Juniors Football School lem bad ka  North East Indian Goal (NEIG) ka la jied ia 10 ngut ki nongialehkai ban leit shah pyntbit sha Bangalore na rilum Jaintia Hills.
La jied ia kine ki khynnah nongialehkai na ka jingpyrshang kaba long ha u bnai Iaiong mynta u snem ba la wan iashim bynta kumba 3000 ngut ki khynnah na kylleng ka Jaintia Hills.
Hadien ba la bishar bniah, ka BOCA ka la jied ia ki 10 ngut ban leit pyntbit shuh sha Bangalore.
Kine ki khynnah ba shah jied kin ioh ban leit skul bad ka baibam ruh nalor ka jingshah pyntbit ha ka phutbol.
Kiba shah jied ki long Besterly Ksih, Chemi Suchiang, Daniel Chullet, Grafanberg Poit, Iaishah Bareh, Ferdison Bareh, Elvis Nongtdu, Pynjailang Ryngkhlem, Hamedamanbha Thma, Hubert James Lyngdoh.
Haba pyllait kyrwoh u CEO ka NEIG bah Ajoymeson Lyngdoh u la ong ba ka NEIG kan pyllong biang ruh ia ki lympung kum kane ban kyntiew ia ka jingialehkai phutbol ha Jaintia Hills bad kan plie ia ka shlem hikai shen ha Jowai.
U la ong ba ka jingthmu ka long ban jied ia ki nongialehkai ban lah ban iashim bynta ha ka Junior I league.
Ia ka NEIG la long  Director u bah Kyrmen Shylla uba long u myntri sorkar.
New Delhi: Mynta ka sngi, ka Parliament, ka la pynlong ain ia ka jing pyndonkam da ka mon jong u briew, ia u Aadhaar, kaba long kum ka jing pynshisha ban plie account ha bank bad ban ioh mobile phone ruh kumjuh.
La mynjur da ka Rajya Sabbha ia ka The Aadhaar and Other Laws (Amendment) Bill, 2019, da ka sur jong kiba bun ki dkhot.
Ka bill, ka rai ban dain kuna T.
1klur bad nangta ban set phatok ruh, ia kito kiba pynkhein ia ki kyndon ban pyndonkam ia ki jingtip kiba ki ioh na u Aadhaar bad kaba la mynjur da ka Lok Sabbha, ha ka 4tarik Naitung 2019.
Ia ka ain The Aadhaar and Other Laws (Amendment) Bill, 2019, la leit rah ha Lok Sabbha, ha ka 24tarik Jylliew 2019.
Katei ka ain, ka ailad ban pyndonkam ia u  Aadhaar number na bynta ban pynthikna ia ka  KYC lane ia ka jingtip kaba don hapoh Bank, kaba dei katba kum ka ain  Telegraph Act, 1885, bad Prevention of Money Laundering Act, 2002.
Nongpoh:  Kawei ka trok kit masi kaba don ia u number AS-02-AC-9225 bad kaba kit ia kumba 17 tylli ei ei ki masi, hynnin ka miet sngi Saitjain ha ka por 10 baje ei, ka la kylla hapdeng ka surokbah NH-6 kaba hap hapoh ka shnong Jyntru ha Ri Bhoi.
Ka jingtip kaba la iohlum da u nongthohkhubor, la iathuh ba katei ka trok kit Masi ka dei kaba la niah da u Merajul Islam, ha kaba ka la kit ia kitei ki masi na Nogoan, Assam, da ka jingthmu ban leit pynhap sha Laitlyngkot.
La iathuh ruh, ba katei ka trok kaba la kit ia kitei ki masi, la tap bha bha da ka Tyrpal, ha kaba ym shem la ithuh ba ka dei ka trok kaba kit aiu, hynrei ka jingshisha kaba la paw ba ka dei ka trok kit masi, ka dei tad hadien ba ka la kylla noh ha katei ka jaka kaba kham long khongdong ha shnong Jyntru, namar baroh kitei ki masi kiba ka la kit, ki la mih lut na katei ka trok.
Haba iadei bad katei ka jingjia, na ka liang u SP ka Ri Bhoi, u la iathuh ba ia kitei ki masi la hap ban pynphai biang sha ka jaka kaba la wan kit ia ki, namar la lap ba ki dei kaba la shu wan kit beain bad ki bym don ia ki kot ki sla kiba biang bad ki ban pynshisha ba shano kin leit.
Lah ruh ban kdew hangne, na ka liang ka kynhun ki Nongotdoh ha Ri Lum Khasi, ki la pynlong da ka jingsangeh otdoh Masi, kaba long ruh kum ka dak ban pyrshah halor ka jingjyllei palat ka shalan beain ia ki Masi sha Bangladesh.
Shillong: Ki don da ki spah tylli ki trok kiba kit mar na Bhutan, kiba la shah bat ha ki pulit jong ka West Garo Hills ha  Paikan-Krishnai, kaba dei ha khappud ka Assam-Meghalaya, ha ka lynti ban leit sha Bangladesh, ong ka khubor ba la ioh lum mynta ka sngi.
Kitei ki nongniah kali kiba na Bhutan, la iathuh ba kam dei tangba ki shah khanglad ban rung sha Meghalaya, hynrei, ki don ki nongniah kali, kiba la shah ktah kti ha ki pulit ha katei ka thain, ong ka khubor.
Kitei ki nongniah jong ki dumper, ki kam ba ki don ia ki kot ki sla kiba biang, hynrei ki pulit ka West Garo Hills, kim shym la ailad satia ba kin iaid ban leit pynhap mar sha Bangladesh.
Haduh mynta, la iathuh ba ki don da ki spah tylli ki dumper, kiba ieng ha Paikan, kaba hajan Krishnai, ha Goalpara District, ha kaba kitei ki dumper ki shu ieng hangtei la jan shitaiew kynthih bad katei ka la buh jingeh ia ki, namar ba ki la duna pisa bad ki la duna petrol ruh bad lada ki hap ban iai don ha katei ka jaka, kumta kin hap ban shah thngan bad ban nym poi leit pynhap mar shuh sha Bangladesh.
Shillong: U Ma Lber Laloo, uba ia khun pyrshah ban pyllait ia u dewiong na ka jingteh jingkhum ka National Green Tribunal ha Supreme Court, ha ka jing pynmih khubor mynta ka sngi, u la pynsngew ba ka jingiakhun jongu, ka long kaba marwei bad kaba eh shibun, namar ba ka don ruh ka jing ialeh pyrshah, kaba long na shapoh bad shabar ka Jylla bad U Ma Lber, u ainguh ia U Blei, uba la wan rah ia katei ka jingbishar jong ka kashari, ha kaba ula ong “Ym don mano mano na ki kynhun shimet kiba don lang ha katei ka sngi, lait noh tang manga bad u pyrsa jongnga bad na ka GHADC".
“Ngai ai burom ia ka Supreme Court kaba la pdiang ia kiba bun ki jing kyrpad jongnga, khamtam ha kaba iadei bad ka jinglong trai ia ka khyndew bad ia ki mar poh khyndew bad nangta ba ia ka jingtih dewiong, yn leh da ki trai par bad kiba dei ki trai jaka puta" ong U Ma Lber Laloo.
U Ma Lber, u ong shuh shuh “Nga pan map na baroh, ba ngam lah ban pynsngewthuh ia ka Supreme Court, ba kan pyllait noh ia ka Meghalaya na ka ain jong ka Mines and Miners Development and Regulation Act 1957.
Wat la ka Supreme Court, ka la kyntait, hynrei nga khmih lynti ba ka sorkar Jylla, kan iakren bad ka sorkar India, ba kin ia pynbeit ia katei ka kam, na ka bynta ka bha ka miat ki paidbah".
La ong shuh U Ma Lber ba u ai burom ia ka sorkar Jylla, ba ka kyrshan lang ha katei ka jing ialeh mukotduma bad ba ka la ujor halor shibun ki mat, kiba dei bad ka rai jong ka National Green Tribunal (NGT), kaba long pyrshah ia ka kam tih dewiong ha ka Jylla.
Ka kam kaba dang sahteng mynta ka dei ka ain ban tih dewiong lane ka mining plan, katba kum ka jingong jong U Ma Lber Laloo, kaba dei ka kamram ban pynkhreh da ka sorkar Jylla bad la iathuh ba kat haduh ha kine ki sngi, ka sorkar Jylla, kam pat lah ban pynkhreh ia ka ain tih dewiong bad u Ma Lber, u ong ba ka sorkar Jylla, ka dei ban leh kyrkieh ia katei ka ain.
U Ma Lber, u ong shuh shuh ba ka jingthung ia ki Mine Inspector, kam dei satia ban slem, namar ba ka jingtih dewiong, ka dei ban sdang noh mar mar.
“Ka rai jong ka Supreme Court, kam biang satia ban sdang noh ia ka kam tih dewiong, hynrei ka jingtrei shitom da ka sorkar Jylla, ka long kaba donkam kyrkieh, na ka bynta ban pyniaid biang ia ka jingtih dewiong ha ka Jylla" ong utei u rangbah ha ka kyrwoh mynta ka sngi.
Shillong:  U bah P.
M Syiem, Ex MLA u la thoh sha u  Bah Prestone  Tynsong myntri rangbah ba ar bad Chairman ka High Power Committee, kaba pyni ia ka Meghalaya Slum Area (Improvement and Clearance) Act 1959, kaba la pdiang da ka sorkar Meghalaya lyngba ka Meghalaya Adoption of Laws Order No.
3 of 1973, ha kaba kane ka ain, ka ai bor ia ka sorkar  ban weng (Clearance of Slum Area in town and country side of the state of Meghalaya) lada ka jaka ka dei kaba khapngiah, bym don nala paka, um bam um dih ba biang, kaba wanrah ia ka jingma ia ki paidbah.
U Bah Syiem u la ong ba ka sorkar lyngba u Bah Prestone kam dei ban pynslem kumba leh kiwei ki Jylla ha India, haba weng ia ki jaka khapngiah kiba la kylla kum ki slum area ka them Metor.
Section 12 jong ka Act ka kren shai ba ka Slum Clearance ka mut ba ka sorkar ka lah ban pynpra bad weng ia ki jingtei iing ha kine ki jaka.
U Bah P.
M Syiem u khmih lynti ba u Bah Prestone uba long u briew uba phrang, un pyndonkam ia kane ka ain, ban weng ia ka Themiew Mawlong kaba sah ki khar Metor kaba lah khapngiah palat bad kaba wanrah jingma ia ka iaid ka ieng ki paidbah.
Ha kine ki por ka jingthud ka light kaba ym lah ban batai shuh.
La sngewdiaw la sngewsih ba ka la long ka jingduh kaba ym lah batai shu, nga la tynjuh nga la peit katba ka bai light ba ngi siew man ki bnai kam ju hiar shisien ruh, bunsien  ka nang kiew pynban, toi katkum ka rukom long briew ha ka jingkhein ia ki nongbylla lada ki la pep ban wan bylla te ka bainong ka la hiar, bad kim ong ei ei namar ki la sngewthuh ba kim wan.
Ka light pat ka wan bylla ai jingshai ia ngi bun bun ki por ka la pep trei hap siew pura pat ia ka, shano ngin ud shano ngin nam.
Ngim tip balei , toi lada pep trei ruh la dei ban iathuh da kaba shai, ban khot da kiwei.
Rev.
B.
P.
PohsngapSohryngkham.
Bah Monarch ShabongHalor ka jingkhlad jong U bah Gilbert Nongkynrih, uwei na ki nongrwai Khasi ba khraw, ki nongrwai ba pawnam ki pynpaw ia ka jingsngew duh kaba khraw, lyngba ka jingkhlad jong utei u rangbah.
U bah Therbor Lyngdoh, uwei na ki nongrwai uba pawnam bad uba la pynmih ia shibun ki kaset Khasi, ha ka thup kaba kyrteng “Shang Syntiew", ha ki snem 80-2000, ula ong ba U bah Gilbert, ula noh synniang shi katdei ia ka jingrwai Khasi.
U ong ruh “Ki bun ki jingrwai jongu, kiba ai jinghikai bad kiba ka jaitbynriew, ka dei ban sngewthuh".
Ula ong shuh “U dei uwei na ki nongsdang ban pynmih kaset Khasi bad ka jingkhlad jongu, ka dei ka jingduh kaba khraw".
U Bah Rana Kharkongngor, uwei na ki nongrwai ba pawnam, u don mynta ha ka jingthiah pang, hynrei ha ka sur kaba tlot shi katdei, ula ong “Ka jingduh kaba khraw ia ka jaitbynriew".
La ong biang da utei u rangbah “Nga ai kynmaw burom u.
Tang kata, kaba nga lah ban leh, nga sngewsih palat".
U bah Headingson Ryntathiang, sa uwei na ki nongrwai Khasi ba khraw, ula sdang da kaba ong “Lah iapher bha ha ka iaput iatem lah iapher bha, kum uwei na ki nongrwai ba lah kham iaw, ngam ju sngew ba uta u long kumta, ngi ia burom uwei ia uwei bad kane ka long kum ban ktik jingmut ia ki nongrwai ki khynnah, ba kin nang ban sngewthuh ban burom".
La ong biang U bah Heading “Ngi ia rwai shaphang ka akor kaba tam, hynrei kata ka lah jah noh hi kein.
Te lada ngam niewkor ia uto uba kham rit ianga, kumno uto kein un burom".
U Bah Heading, u ong ba ka jaitbynriew jongngi, ka long kaba shi troh bad ngi don tang katto katne ngut ki nongrwai lane kiba ai synniang  na bynta ka jaitbynriew.
Ka long ka jingduh kaba khraw, namar ki jingrwai jongu, kim dei kiba tad dor, hynrei kiba ia biang dor hi kein.
Ha ka jinglong briew ngam tip, ban shu leit noh dang katne, nalor ba ngi dang duna, nangta ka jingduh ka wan kynsan pat".
La iathuh U bah Headingson, da kaba ong, ba haba u leit recording shabar, u dkhar, u ong ba ki khasi song, ki long kiba tad shibun bad hangta, ki da pynsngap ia ki jingrwai kiba kynthoh ia ka kynthei.
“Ha kiwei ki jaitbynriew, wat ki assamese, kam ju don kaba kum kata bad ki rwai ia kaei kaei kaba tei bad kaba don jingmut".
Na ka jinglap une u nongthoh, ka jaitbynriew Khasi, ka la duh ia ki nongrwai kiba khraw kiba kynthup ia U bah TT Mukhim, uba la pynshongshit shibun ia ka prokram All India Radio, lyngba ka jingrwai “Kongthei bad I bah Duh", nangta ngi la duh ia U bah DRL Lyngkhoi, uwei na ki nongrwai pyrthei bad u nongrwai niam, uba khraw shi katdei bad ki jingrwai jongu, kiba shoh shi katdei kum “Hangno ngin shong ha bym jukut" bad “Melinda" nalor kiwei pat bad ngi la duh ia U bah Skendrowell Syiemlieh, sa uwei u nongrwai ba khraw, uba la rwai ia ki jingrwai ba myllung sat, kum “Ko Shnong ba nga ieid", nangta sa shibun kiwei pat  bad mynta sa ia u bah Gilbert Nongkynrih.
Ka jingleit on tep ia U bah DRL Lyngkhoi bad U bah Skendrowell Syiemlieh, ka dei kaba da pynpait dohnud shi katdei, ia kito kiba don ha shwa ban leit on tep, ha kaba la pyntem ia ki jingrwai jong kitei ki nongrwai bad la iohi ia u paidlang, uba ia lum sawdong, ba um lah, khlem da jaw ki ummat kthang, lyngba ki jingrwai ba kit jingmut jong kitei ki nongrwai.
Ha ka jingleit on tep ia U Bah Sken, la pyntem ia ka jingrwai “Ka shnong ba nga ieid", hynrei la hap ban pynkut noh tang shi dkhot, namar ba u paidlang, uba don sawdong, ula ia iam paitdohnud dohnam.
Na ka liang jong U Rupang.
com, u ai khublei kitbok, ba U bah Rana Kharkongngor, un nang ioh bor noh.
Ki nongpule jong U Rupang.
com, ki lah ban phah ia ki mesej kitbok ia utei u nongrwai ba khraw ka Ri Khasi, ha kaba ngin pynmih ha U Rupang.
comNga kitbok kit rwiang ia i Bah Rana Kharkongor ban koit ban khiah noh.
Kum kine ki nongrwai kiba don ka rukom ba kham pher bad kiba la rah ia ka burom  ka put ka tem ki sur jingrwai khasi naduh  ki snem kiba mynshuwa ym pat don uwei ruh u ban lah mih mujli ban bud ia ki style bad ki standard ba i Bah Rana i ju buh ryntih ba ki jingrwai khasi.
Nga kit bok kit rwiang ba phin koit noh kloi.
Nongpoh:  Hynnin ka sngi Saitjain, ka Umsning Town Dorbar (UTD) ka la pynkup burom ia ka Kong Macdalyne S.
Mawlong, kaba dei ruh ka MDC ba thymmai jong ka Umsning Constituency.
Ha ka jingpynkup burom kaba la long ha Umsning Auditorium Hall, ki la don bun ki riew rangbah kiba la wan sakhi ha katei ka jingpynkup burom ia katei ka MDC bad kita kiba kynthup naduh u para jong ka u Bah Jason S.
Mawlong, uba dei ruh u MLA ka Umsning, u Chairman ka UTD, u Bah A Makdoh, u Secretary General, Bah K Warjri lem bad kiwei kiwei.
Haba iadei bad katei ka jingpynkup burom, na ka liang u Chairman ka UTD lem ki longkmie jong ka UTD, ki la ai da ki jingai sngewbha sha ka Kong Macdalyne Sawkmie Mawlong.
Shillong:  Ka Khasi Students’ Union Shnongpdeng Unit  myn shi sngi, ka la leit buh ia ka jingthoh kyrteng ha lad Darrang – Shnongpdeng namar ka jingbym suidniew ka Sorkar lyngba ka tnat PWD ban buh kyrteng.
Hadien ba ka seng ka la ioh ka jingujor na kiba bun ki briew kiba shem jingeh ban wan sha kine ki shnong, khamtam kiba wankai sawari namar ka bym biang ki jingthoh, ban kdew lynti ia ki ba kin poi shapoh Shnongpdeng bad Darrang kiba long kiwei na ki jaka ba khring bad itynnad hapoh Ri Khasi.
Ka jingthoh kaba don ha katei ka lad ka dei ka bym shai shuh bad kaba la shu ieh kumto khlem buh da kaba thymmai la bun bun snem mynta.
Ka KSU Shnongpdeng Unit ka kyrpad jur ruh ia ka Sorkar ba kan pynkloi ban siang rong noh ia ka surok Shnongpdeng – Darrang khnang kan suk ka leit ka wan ki nongwankai sawari (tourist) sha kine ki jaka, ong  ka kyrwoh da u Samla Shiningstar Kongwang Pulicity Secretary ka KSU Shnongpdeng Unit.
Shillong:  Ka UHM Jirang Circle hapoh ka jingialam u President Bah Center Syngkli ki lah ioh kem bad pynsangeh noh ia ki dkhar na Assam kiba ju mlien ban wan tuh dieng na ka khlaw jong ka District Council ba hap hapoh Jirang bad ka jingpom dieng pathar kine ki khar Assam ka la iaid bun bun snem bad ba kim tieng ne suidniew ia ki trai shnong hapoh ka thain.
Hadien ba ioh jingtip mar mar ki la hiar ban leit jurip da lade bad la lap kitei ki dkhar na Assam ki wan kynhun kynhun ban pom dieng bad kit da ki thuk ne ar shaka sha Assam hadien ki dkhot ka seng ki la pynsangeh noh ia kane ka kam beain jong kine ki khar ryngkat ka jingmaham ba kim dei shuh ban dang wan pom dieng na Meghalaya.
Kumta ka seng ka kyntu jur ia ka District Council ba kan leh ei ei halor kane ka bynta bad ka dei ban pynkhlain bad ban pyrkhing shuh shuh ia ka check point/check gate jong ka khnang ba kine ki dkhar ba wan pm dieng be-ain kim ym ioh lad ban ne leh donbor.
Na ka liang ka seng kan ym shong kli kti bad ba kan dang iaid shakhmat khnang ban lah ban tehlakam ia ki kam beain baroh.
Kane ka long katkum ka kyrwoh na u Publicity Secretary ka Jirang Circle u bah Sylvester L Mawnai.
Shillong: Ka seng Shooting Association Meghalaya (SAM) ha ka sngi kala pynlong ia ka jingiakop siat pistol kaba san hapoh jong ka Assam regimental Centre (ARC) ha kaba da ki phew ngut ki la wan ban ia shim bynta.
Ia kane ka jingiakop kaba ar sngi, ia kaba la tip kum ka “ Meghalaya State Shooting Championship" ia kaba la juh pynlong da ka SAM.
Shuwa ban sdang ia ka jingiakop siat Pistol la pynlong ia ka jingshim smai da ki nongiashim bynta ha kane ka jingiakop.
Kane ka jingpynlong ia kane ka jingiakop ka long kaba kongsan haduh katta katta na ka bynta ka jylla Meghalaya namar ha u snem 2022 ka jylla kan sa pdiang iaka National Games ha kaba ka jingiakop siat  pistol ka dei kawei na ki jingialehkai ha ka national games.
Shillong: U Rang ialehkai ba paw na ka jylla, u samla Eugeneson Lyngdoh ba dang shu dep ban soi biang bad ka Bengaluru FC bad u samla Aiban Dohling rang ïalehkai ba la soi da ka FC Goa, ha ka sngi Thohdieng ki la leit ban plie ïa ka shlem ai jinghikai phutbol kaba hap hapoh ka skhim jong ka Mission Football Grassroot Centre jong ka tnat sports ka sorkar jylla.
Ka jingplie ïa kane ka shlem ai jinghikai phutbol ki hep barit ka wan lyngba ka ophis u District Sports Officer ka East Khasi Hills District ïa kaba la plie paidbah ïa ka ha madan ïalehkai phutbol jong ka ophis PHE bad ïa kane ka shlem ai jinghikai yn tip ïa ka kum ka Rangdajied Maw-ngap Centre.
Nalor kine ki ar ngut ki samla ïalehkai, la don lang ruh u District Sports Officer ka East Khasi Hills District u bah D.
Dan.
Hadien ba la dep ban plie ïa kane ka shlem ai jinghikai, la pynbud pat da ka prokram ïalehkai ba la ïakhun hapdeng ki khynnah kiba don ha ka shlem ai jinghikai jong ka JNS Grassroot Centre pyrshah ïa ka Rangdajied Mawngap Centre.
Ïa ka jingïalang plie ïa kane ka shlem ai jinghikai la pynïaid ïa ka da u football coach ka tnat sports u bah Khlaiñ Pyrkhat Syiemlieh.
Na ka liang u DSO bah D.
Dan u pyntip ba ïa ka pro-kram ai jinghikai kaba pura ha kane ka shlem ïa ki khynnah barit yn sa sdang ïa ka naduh u Nailar mynta ka snem.
Shillong:  Ka District Khatarshnong kaba hap hapoh ka Sohra Presbytery lyngba ka SELD Committee, kum shi bynta ban ai ka jingshakri sha ki paidbah ka thaiñ, ka la ïoh ban pynlong ïa ka jingai jingsumar ei (Free Medical Camp) ha ka shnong Laitmawsiang(Sohra) ha ka sngi Saitjaiñ bala dep.
Ka SELD kala pynlong ïa katei ka camp da ka jingïarap lang jong ka Herelina Khonglah Gospel Ministry.
Ha katei ka prokram la wan ïashim bynta da palat 100 ngut ki nongshong shnong na katei ka shnong bad kiwei pat , kata naduh ki tymmen, ki rangbah kynthei shynrang nalor ki khynnah kiba la ïoh jingsumar ei lyngba kane prokram bad kaba long da shisha ka jingkyrkhu kaba khraw ïa ki paidbah jong ka thaiñ.
Na ka liang jong ka District la ïoh ka jingkren na u Chairman jong ka u Rev.
D.
L.
Syiemlieh bad u ba long ruh u Secretary ka Committee, uba la pynkynmaw ïa ka Ministry jong U Trai Jisu kata, ka jingpynkhiah jong ka Met bad Mynsiem (Healing Ministry).
Na ka liang jong ka  HKGM Ministry la ioh ka jingkren na U Dr B.
Lato, uba la pynkynmaw ba ka Ministry ka kham pynleit jingmut sha ki Nongkyndong kiba dang sah dien ban iarap ha kaba ai  bad sumar ei.
Katba na ka liang jong ka Balang kata  T.
Bn S.
Buhphang u la ai khublei kyrpang ïa ka District lyngba ka SELD Committee kaba la wanrah ia kane ka programme ha ka Balang bad ka shnong.
Ia katei ka medical camp la pynlong da ka jing ïatreilang hapdeng ka SELD Committee jong ka District bad ka Heralina Khonglah Gospel Ministry kiba la ai ïa ki doktor bad ki staff lem bad ki dawai dashin kiba ïadei bad ki jingpang jingshitom jong ki briew ha kito ki thaiñ.
Na ka liang ka SELD Committee ka pynpaw ka jingsngew nguh kyrpang ia ka shnong Laitmawsiang bad kumjuh ruh Ia ka Balang  kaba la ia don bynta na ka bynta ka tei ka program.
Ia katei ka jingïalang la pynïaid da U T.
Bn SS Majaw uba long u Chairman jong ka SELD Committee.
Shillong:  Ka Lawmali Pyllun SC ka la pynliem ia ka Nongmensong da 2-0 ha ka jingiakhun ka 3rd division ka SSA kaba long ha kane ka sngi Saitjain ha madan Polo.
Ia kine ki kol ka Lawmali la thep da u T.
Wanniang 27’ bad u  L.
Nongkynrih 29’.
Ha kawei ka jingialehkai, ka Sanmer SC ka la shah pylliem ha ka Gorkha SC da 0- 1 bad ia kane kawei ka kol ka Gorkha la thep da u  V.
Sharma 65’.
Kawei pat ka jingialehkai, ka  Mawreng SC ka la pylliem ia ka Mawkriah West da 1-0 bad ia kane ka kol la thep da u C.
Nongbri 39’.
Ha ka jingiakhun jong ka SPL U- 18, ka Langsning ka la shah pynliem ha ka Rangdajied Unoted da 0-1 kol bad ia kane ka kol la thep da u G.
V.
Lyngdoh.
Ki paidbhur ha  Dharmanagar, ki la thang lut khoit ia ki nongshong thuk thuk, ha kaba la kynnoh, ba ki dei ki dkhot jong ka seng BJP, hadien ba ki leit pyntieng kohtympan mynta ka sngi, ha ka por ba pynlong ia ka elekshon Panchayat ha katei ka jaka.
Katei ka jingthang ia kitei ki thuk thuk, ka dei ha  Dharmanagar, West Chandrapur.
Kitei ki dkhot BJP, ki la shah shoh bad shah thang ki thuk thuk jongki,  katba ki dang ia iaid shongshit ban kanbas elekshon Panchayat ha katei ka thain bad katei ka la pynkhie bitar ia kitei ki trai shnong bad ki la thang ia 22 tylli ki thuk thuk ha katei ka jaka.
La iathuh ba ki la shoh ruh ia kitei ki dkhot ka BJP, da ki dieng, ha kaba ki la don katto katne ngut kiba la mynsaw.
Shisien ladon iwei i theiHa kawei ka jaka,Kyrteng ka shnong ngam kwah iathuhShu pule ka khana.
Dang sha ki khat’ ka ryta jong iI shong bylla diesha,I pep skul noh bym lah kyrshan‘mar ba duna pisa.
Ka dur kyntniak kum b’la oh-shrongKumba ia ong ki briew,Ki rang khynraw ki swait sawdong,Kum ‘ngap ha kper syntiew.
I khring ia khmat jong ki dribarBan wan dihsha hangta,Mar shi-kyntien u kwai i song,Ynda lah dep dihsha.
Malik ia I ki sngew sarongBa wan bun ka pisa,Kum I nongtrei koit ym ju shem,Shu dap hi smam ka pla.
Ki rangkhynraw ba pnah thylliejIa I ki pah ki phon,Kumba dohkha ka ngat h’u khwai,Tang uwei ka imon.
Ki kmie ki kpa sangsot bapliBa phah bylla diesha,Artat dang khatsaw snem ka ryta,I lah ialang samla.
“ko khun baieid" la ong ka kmie,“sngap ka jingkren jong ngi;Uei uta ba phi ialang?Khot ngin ia kren mangi".
“ba phin shu leh la kum ki mradKata te khun ymdei,Khot noh ha ing kum ka akor,L’a duk riewspah salei".
Arsngi hadien la poi u rangRyngkat ki lok ki jor,“tangba phi lah poi te pyrsa,Kane kien ka akor".
U trei u smat ha ing i kiawLa iaroh de i kthaw,Ka pap ha ba dum kam neh slem,Kdar haba shai ka paw.
La ring ka phone na shnong u rang,Ka kmie ka sngew ba kren,“shano u tnga jong nga?" ka ong,Ka kyrhuh kum lar-en.
“Laingut ki khun un ieh rangliHanga ka riew kynthei,Ka pap shiryta hi un sa kit,Un shah takor h’U Blei".
Ki kmie ki kpa bym pyrkhat bhaKi khun haka lawei,Ki kmen toh hoh b’la ioh pyrsa,Poi shaka kit khunrei.
Da kynmaw dngong longkmie longkpaKumjuh ko khun samla,Shuwa ban shim jinglong rangbah,Da khan da pyrkhat bha.
Shillong: Na ka daw jong ka jingjur palat jong u slap ka surok na Mawsynram ban leit sha ki thain Lawbah,harum Wah Mawlangdiar, ka la twa mynta ka sngi bad kane ka la pynlong ba ki kali kim lah shuh ban leit ban wan na Mawsynram sha Lawbah.
Ka jaka jong katei ka jingjia, ka dei kaba jngai kumba 3 Kilometre sharum jong ka shnong Mawsynram.
Katkum ka jingiathuh ki briew na katei ka jaka, ki la ong ba kane ka jingtwa jong ka surok ka long ha riat Mawksir, ka jingtwa jong ka surok ha kane ka jaka ka la pynlong ia ki bun phew tylli ki shnong kiba dei ban iaid lyngba kane ka surok hapdeng ka jingeh.
U Bah Alvin Sawkmie MDC jong ka Mawsynram u la iathuh ba u la ioh ia kane ka jingtip mynta ka sngi ha kaba ia dei bad ka jingtwa jong kane ka surok, u la iathuh ba la shai ka sngi un leit hi da lade ban peit ia kaei kaba lah ban leh khnang ba ki paidbah kin nym ia kynduh jingeh.
Ki la don saw ngut ki samla kiba shah kem, hadien ba ki la shoh ia uwei u samla Muslim ha Barpeta bad pynbor ia u, ba un pyrta ‘Jai Shri Ram’.
Katei ka jingjia, ka dei ha Jyoti Gaon, kaba don hajan ka  Fakhruddin Ali Ahmed Medical College bad ka la jia ha ka step phyrngab jong ka sngi thohdieng, haba ki samla kiba shong da ka thuk thuk, ki rung ha kawei ka dukan dawai bad ki la shoh ia U Rakibul Haque, uba dei u nongtrei jong katei ka dukan dawai.
“Kitei ki runar, ki la shoh ruh ia U  Kurban Khan bad U Buran Ali, kiba trei ha ka dukan sha kaba marjan bad hadien kata, ki sa pynbor ia kitei ki lai ngut ban pyrta Jai Shri Ram" ong U  Jakir Hussain, President jong ka West Barpeta Traders’ Association.
Shillong: U CEO ka Divalicious Mrs Universe Pvt Ltd, u Naresh Madaan, ula pynbna  ia ka jingjop kawei ka longkmie ia ka nam lah duh ha ka rynsan iakop thei bhabriew da kaba wan ha ka kyrdan kaba lai kum  ka Divalicious Mrs.
Universe 2019.
Kane ka longkmie ba la don ruh ar ngut ki khun ka dei ba shong ba sah na nongbah Shillong ba la tip kyrteng kum ka Tina Momin Das bad ka la ioh rah ia ka nam jingjop ha ka jingiakop kum ka thei bhabriew ha ka rynsan iakop ia ka Divalicious Mrs.
North East India Universe 2019.
Haba iakren bad ki lad pathai khubor hynnin ka sngi, ka Tina ka la pynpaw ka don jing thrang ban leh eiei ban iarap na ka bynta ki kynthei jong ka thain shatei lam mih ngi ba kin lah ban pynurlong ia ka jingphohsniew jong ki.
“Nga la pynkhreh ruh ia lade ban leit ia shim bynta ha ka jingiakop thei bhabriew ban long shabar ka ri India na u bnai Naiwieng," la ong ka Tina.
La iathuh ruh ba ka la shah jied ban long ka State Director na ka bynta ka Meghalaya, na kane ka seng ba la tip kum ka Divalicious Mrs.
Universe Pvt Ltd.
Na ka liang, u CEO u Madaan u la pynpaw ba ka Tina, hadien ba la shah jied kum ka State Director ka la donbor bad ka la lah ban jied ia ki nongiashim bynta ban phah sha ki jingiakop thei bhabriew bapher bapher kum ka Mrs.
Heritage World, Divalicious Mrs.
Curvy Queen of India bad ka Elite Miss World ka ban pynlong da ka Divalicious Mrs.
Universe Pvt Ltd.
Lah ban kdew ba ia kane ka jingiakob thei bhabriew ba la ioh rah da ka Tina la pynlong ha Palm Green Resort ha Delhi, ha kaba 30 ngut ki nongiashim bynta ki la wan na kylleng ka ri India.
Haba kylli, u la ong, “Ha Meghalaya la iohi ba ki don bun ki jingiakop thei bhabriew hynrei kine kum ka Miss Shillong, Miss North East bad kiwei kiwei hynrei ia kine ki jingiakop khlem pat ithuh da ka sorkar India.
"U la pynpaw ia kane da kaba ong ba ia ka Divalicious Mrs.
Universe Pvt Ltd la ithuh da ka sorkar pdeng.
New Delhi: Nangne shakhmat, kito kiba don ia u aadhar number, ki lah ban shim da utei u number jongki bad ban sei pisa kaba palat ia ka T.
50hajar, ha kaba mynshwa, la ju pyndonkam da ka pan card.
La iathuh ba nangne shakhmat, ki Bank bad kiwei de ki tnat sorkar, kin hap ban pynkhreh, ban pyndonkam ia u aadhar, ha kaba mynta la ju pyndonkam da ka pan number, ong U Ajay Bhushan Pandey, Revenue Secretary ka sorkar India, hynnin ka sngi.
“Mynta phi don 22 crore u pan number, uba la pyn iasnoh bad u aadhar number bad nangta sa 120 klur ngut, kiba don aadhar, kumta lada phi donkam ia u pan, kumta phi dei ban don shwa ia u aadhar, sa leit sha u pan number bad sa pyndonkam, katba kito kiba don aadhar, kim donkam ban ioh ia u pan number" ong U Pandey.
U Pandey, u iathuh shuh shuh ba lyngba U Aadhar number, yn lah ban sei pisa palat ia ka T.
50hajar, khlem da pyndonkam ia u PAN.
Ban khanglad ia ka jing pyndonkam pisa tuh, kumta la pyndonkam da u PAN, na bynta ka jingsiew pisa kaba palat ia ka T.
50hajar bad U PAN, u donkam ruh lada thied jaka ne thied iing kaba palat ia ka T.
10lak.
U Pandey, u iathuh ruh ba U Permanent Account Number (PAN), un iai long uba lah ban pyndonkam, ha kaba ki briew ki lah ban pyndonkam da u PAN lane kumjuh da u aadhar number, katba kum ka jingsngew bit jongki.
AIS Suja“Phi wat ieit ia ka pyrthei" kane ka dei ka jingong ka ktien u Blei, ka Baibl.
Shisien pyrkhat kumno ngin ym ieit ia ka pyrthei haba ngi shong ha ka pyrthei, ngi im ha ka pyrthei, bad kumta ngi la dei ban ieit kein ia ka pyrthei, ban sumar ia ki sawdong sawkun jong ka, ia ki khlaw ki btap ki lum ki kwah ka khyndew ka shyiap ka maw ka dieng, ki mrad ki mreng.
Hynrei ym dei ban sngewthuh bakla haba ka ktien u Blei ka ong kumta “Phi wat ieit ia ka pyrthei".
U Blei um kren ia kane ka pyrthei (earth) hynrei u kren bad thew ia ka pyrthei ba kynja mynsiem (Spiritual world).
Hynrei shaphang kane ka pyrthei kaba ka saian ka ong Planet Earth, dei ban ieit kein ia ka katba u bynriew u dang don halor kane ka pyrthei.
Kane ka long ka pyrthei ba ngi lah ban iohi (Visible earth) hynrei ka don ka pyrthei bym lah ban iohi, bad u briew u ieit pynban ia kata ka pyrthei bym lah iohi (Invisible world), bad kata ka pyrthei kaba kum kata ka dap da kiei kiei kiba u Blei um sngewtynnad satia.
ka jingieit te ka jingieit, ka don ha ka dohnud u briew hynrei u briew u dei ban sumar kaba kum kano kata ka jingieit u jied.
Bad ka jingieit kaba kum kata ka jaid pyrthei, ka shet shukor pynban ia u nongieit (Lover).
“Phi wat ieit ia ka pyrthei, lymne ia kita kiei kiei kiba don ha kata ka pyrthei".
Kiei kita kiei kiei kiba don ha kata ka pyrthei kaba kum kata? Ka jingkwah brai ka doh, jingkwah brai ki khmat, jingsarong shaphang ka jingim, bad kumta ter ter.
1 Ioannis 2:15-17.
Ka jingkwah brai ka doh – ka doh, ka dei ka met u briew (Physical body).
Bad ia kane ka doh, ka ktien u Blei ka ong ‘ba ka dei ka jingsarong u Blei, bad ba u Mynsiem u Blei u shong hapoh kata ka doh (jong nga jong phi), te uba pynjot ia kata ka jingshong u Blei, ia uta kein u Blei un sa pynjot".
1 Korinth 3:16.
Ha kano ka rukom u pynjot? Da ki jingkwah brai ka doh kein ki long; kaba ia kai kynthei, kiba mane blei thala, kiba klim, kiba ranglong kynthei, kiba leh sih para shynrang, kiba tuh, kaba lalot, kiba buaid, kiba kren bein, kiba khwan".
1 Korinth 6:9-10.
Bad kiba kum kita ter ter, ki long ki jingkwah brai ka doh kein.
Kine ki long kata ka pyrthei – ki jingkwah brai.
Ka jingkwah brai ki khmat – u Blei u la ai ia ka met ha u briew kaba don burom, ka khmat badon burom.
Hynrei u briew u pyndonkam bakla ia kita ki dkhot met.
Ka khmat, ka long kawei kaba shukor lada u briew um pyndonkam hok ia ka, namar ka long ka iit khmih jong ka met.
Ki khmat ki iohi ia kiei kiei kiba bha bad kiba sniew kiba dei bad bym dei.
Hynrei da ki khmat u briew ne ka briew ki shet shukor ialade haba ki iohi.
Lyngba ki khmat u briew u kwah brai namar ba u peit bad iohi.
La pyndonkam bakla ia ki khmat ha kaba i kwah lalot ha kaba tuh, ha kaba mane blei thaw, ha kaba i kwah ia kiei kiei ka bym kot bor ban ioh, kaba i kwah ia ka iing ki briew ia ka kali ki briew ia u tnga bad ka tnga ki briew, ha kaba u Blei u la dep adong naduh mynnyngkong da kaba ong – “Men ym klim, men ym tuh, men ym i kwah ia ka tnga u para marjan jong me, ia ka lyngkha, ia ka mraw, ia ka masi ia ka kada u para marjan jong me" Deuteronomi 5:17-21.
Kine ki dei ki jingkwah brai jong ki khmat bad shibun kiba kum kita, kaba ki khmat ki pyllong ia u briew ban kwah brai bad ialam syndon sha ki jingjah burom bad jingsngewsih, tang namar ba u briew um niewkor ia la ka met bad ka jingim lajong.
Ka jingsarong shaphang ka jingim – kane ruh ka wan na ka jingbrai bad khlem da tip ia ki ain u Blei.
Ka jingsarong bunsien ka mih na ka dohnud ba sngewheh sngewkhraw ialade, kaba long ka pop u Lucifer soitan, kaba khlem pynhapoh ialade, kaba khlem pyrkhat ia ka lashai bad ka ban sa wan.
U Jisu u la ong – To sumar, to kiar na ka jingkwah lalot namar ka jingim briew kam shong ha ka jingdap kyrhai jong kiei kiei ba u don.
U Jisu u la ong ruh – ba don u briew uba riewspah u Blei u la kyrkhu ia u haduh bym ngiam jaka ban buh u la man bha eh bad u la ong – Ko mynsiem, pha don shibun kiei kiei, shong suk, to bam to dih, to leh kmen.
U Blei u ong ia u Ah me u biej ha kane ka miet yn pan noh ia ka mynsiem jong me na me, te ki jongno te kin long kine kiei kiei ba me la khreh lypa? Kane ka pyni ia ka jingkhlem pyrkhat, ka jingsarong shaphang ka jingim khlem pyrkhat kaei ka jingim bad balei u riewspah kumne? Um pyrkhat ba dei ka jingkyrkhu na u Blei, hynrei u sngew sarong ia la ka jingim.
Loukas 12:13-20 / Jakob 4:13-16.
Kine kiei kiei baroh kim long na u Kpa (Blei).
Hynrei na kata ka pyrthei ki jingkwah brai.
1 Ioannis 2:16.
Ka jingkwah brai, ka long kata kaba ieit ia ka pyrthei, bad kata kaba ieit ia ka pyrthei ka pyllong ban kwah brai.
Ki jingkwah brai baroh ki mih na ka dohnud u briew bad ka pyntngit ia u briew.
U Jisu u ong – “Naba na shapoh ka dohnud ki briew ki mih ki jingmut bymman: Kaba klim, ba ia kai kynthei, ba pyniap, ba tuh, ba kurup, pynsniew, arsap, leh nuti, khwan lalot, khmih sniew, kren bein, sngew khraw, lehbiej" Markos 7:20-23.
Kine baroh, kim long na u Blei, hynrei na kata ka pyrthei – ka pyrthei ki jingkwah brai.
Kumta, “Lada uno uno u ieit ia kaba kum kata ka pyrthei, ka jingieit u Kpa (Blei), kam don shuh ha u" 1 Ioannis 2:15.
Lada ka jingieit u Blei kam don shuh, kata ka mut ka don ka jingieit soitan kaba mar khongpong ia ka jingieit Blei, kata ka long ba u soitan u long u nong shohnoh briew, u nongpyniap, bad u nong thok nongshukor bad ka jingshisha, kam ju don ha u.
ki jingkwah brai ki long  – ka pop.
“Jar uba iai leh pop, u long na u soitan naba u soitan u ju leh pop naduh mynnyngkong" Ioannis 3:7-8.
Dei na kata ka daw, ba u Blei u khot ban kylla bamut kloi na kita ki jingkwah brai ka doh kiba long tang shipor bad kaba shukor ia ka mynsiem junom.
Namar kata, “To ialeh pyrshah ia u soitan te un phet iap noh na phi" Resist the devil and he will flee from you" Jakob 4:7.
“Phi wat ieit ia ka pyrthei" 1 Ioannis 2:15.
Amen.
Nga sngew tynnad bha ban pule ia ki jingthoh jong ine i rangbah.
Ki ai ka jingmyntoi ianga haba nga pule iaki.
U Blei un kyrkhu kyrpang iaphi ba phin nang iai pynmih shuh ki article da ka jingialamu Mynsiem Bakhuid.
Pynmih shuh ki jingthoh khnang ban long kajing myntoi ia ki paidbah ba smat ban puleGod bless you bah nang iai pynmih shuh shuh kan long ka jing kyrkhu ia phi bad kan long ka jing myntoi ia ngi.
Shillong: Mynta ka sngi saitjain, ka dei ka sngi, ha kaba ka jingdheng kali, ka la jubor tasam baroh shisngi sha ka thain Upper Shillong.
Ka jingdheng kali, ka bteng naduh ka por mynstep, ka iai bteng baroh shisngi bad hadien ka por nohsngi, ka la nang jubor shaba palat.
Kat haduh ka por ba thoh ia kane ka khubor, la iohi ba ka jingdheng kali, ka la jubor shi katdei, ha kaba ka la bteng shaduh sha lad Hynniewmer.
Ki nongleit jingleit sha Iewduh, ki shimpor haduh 2 kynta shiteng tam, ban poi na 7mer, namar ba ka jingdheng kali, ka nang jubor katba nang hiar sha Iewduh bad khamtam na Umshyrpi shaduh sha them Iew Mawlong.
Ka khubor kaba dang shu ioh, la iathuh ba ka jingdheng kali, ka jubor bha mynta ka sngi na surok bah Mawlai sha Mawiong, kaba la poi shaduh sha Ryndang briew.
Ki nongpule jong U Rupang.
com, ki la nang phah jingtip shuh bad ki iathuh ba ka jingdheng kali, kam pat kut satia haduh kane ka khyllipmat bad ki ai jingmut ruh ban ai heading noh, da kaba ong “Baroh shisngi baroh shimiet, jubor bah ka dheng kali".
Kat haduh kane ka khyllipmat, ka  surok Upper Shillong, la iohi, ba ka dang khapngiah smam, da ki kali kiba mut ban leit sha ka nongbah Shillong.
Mynhynin te la palat shisha.
Jakhom hi khait haba ngi wan phai na Nongpoh ha ka por janmiet.
Tura: Ka trok kaba na Assam, ka la kem ding ha Anogre, West Garo Hills mynta ka step.
La iathuh ba katei ka trok, ka dei kaba kit ia ki buiam lyer shet bad ka dei kaba wan na Assam ban leit sha Tura, hynrei la iathuh ba katba ka dang phai ha khongdong, ka la don ka jingjaw jong ka lyer shet bad la iathuh ba katei ka trok ka la kem ding bad katba kin da poi ki pulit pynlip ding, katei ka trok, ka la jan ingkhong lut khoit.
Shillong: Ka Khasi Jaintia Butcher Welfare Assiociation mynta ka sngi ka 6tarik u Naitung 2019 ha ka jingkynduh ia ki nongpathai khubor, ka la iathuh ia ka jingpynkut noh ia ka jingiakhih ban sangeh ban thied ia ki masi  ka ba la sdang naduh ka 7 tarik u Jylliew 2019.
Na ka liang u President  ka KJBWA u bah Generous Warlangpih  u la ong “Ngi la shim ia kane ka rai hadien ba ngi la pynlong ia ka jingialang ban pynkut noh ia ka jingiakhih jong ngi ka long hadien ba ka sorkar ka la shim ban teh lakam ia ka jingkhaii tuh sha ri Bangladesh.
"“Na ka liang ka hima lada ka ai ia kata ka shalan kan ktah jur ia baroh ki briew kiba ju pyniaid ia ki masi sha ri Bangladesh, ki wan ha ka sur ki nongotdoh, hynrei mynta ka kynti lyngba ka jingshim ia ka rai da ka Sorkar ka la pynhun shisha ia ngi ba kin lah ban teh lakham ia kine ki jing shalan" ong U Bah Warlarpih.
Na ka liang ka KJBWA kin pynlong noh ia ka iew ha Meghalaya Live Stock Market Lumnongrim,  Byrnihat ha RiBhoi District ha kaba ka iew kan long tang shisien shitaiew bad ha kane ka iew ia ki masi ba ki wan die kin peit shwa da ki doctor na veterinary bad ban ai shalan ruh da ka tnad Veterinary.
Bengaluru: 12 ngut ki MLA jong ka Karnataka, ki la iehnoh kam mynta ka sngi bad katei ka long ka dak, ka ban buh jingeh ia ka sorkar Congress, JDS ha katei ka Jylla.
Ka jing risain, kitei ki 12ngut kan wan rah ia ka jing shong synjor jong ka sorkar synrop ha katei ka Jylla bad katei ka jia, hadien ba ki ar ngut ki MLA jong ka seng Congress, kiba kynthup ia U  Anand Singh bad U Ramesh Jarkiholi, ki la hiar shuki noh kum ki dkhot ka dorbar Jylla.
Kitei kiba risain mynta ka sngi, ki long 3ngut na ka seng JDS bad 8ngut na ka seng Congress, ha kaba ki la aiti ia ki shithi risain jongki sha u lamphang dorbar Jylla, U KR Ramesh Kumar.
Lada jia ba u lamphang dorbar, un pdiang ia ka jingiehnoh kam jong kitei ki MLA kiba risain mynta bad kiba la dep risain, ha ka 1tarik Naitung 2019, kumta ka jingdon briew jong ka seng Congress, JDS, kan hiar sha ka 105ngut bad katei kan ia ryngkat bad ka jingdon MLA jong ka seng BJP bad hangta ka sorkar jong U H D Kumaraswamy kan lah ban khyllem.
Shillong:Ka kong Ialyneda Khongwir ka la kynnoh, ba ka la shah thombor ia ka jaka ha u heh spah u ba kyrteng u Khrikshon Lyngkhoi, ha kaba u la shna surok na ka jaka jong ka kong Ialyneda khlem da ioh jingbit na ki.
Ka kong Ialyneda Khongwir, ka la kren bad ki nong pathai khubor ha Shillong Press Club mynta ka sngi ka 6 tarik u Naitung 2019 kaba dei ha ka shnong Laitkynsew, Pammad Raid Mawlieh, kaba hap ha ka Hima Khyrim Syiemship.
Ha ba ia kren bad ki nong pathai khubor u bah Victorian Lyngdoh Lyngkhoi u la ong “U bah Khrikshon Lyngkhoi u ba shong ba sah ha Nongmynsong u la tih ia ka jaka ban pynmih surok ban lait iaid sha ka jaka jong u bah Khrikshon, khlem da ioh jing bit na ngi bad haba ngi la leit ban ia kren ia ka jingtih jong u, u la pyni da ka  kot ka ba la ai jingsoi  da u syiem ka Hima Khyrim, katba  ynda ngi la leit kylli na u Syiem na ka liang u Syiem u la kyntait ba u ai NOC.
"U bah Victorian u la bynrap da ka ba ong “Ngi la leit kynduh ia u Lyndoh ka Raid Mawlieh u bah Famli Lyngdoh ba u ai ia ka NOC na ka liang u lyngdoh ruh u la kyntait ba ki la ai NOC"Na ka liang ki kur Khongwir ki kyrpad ia ka sorkar ba kin iarap peit lang ia kane ka jing thombor jong u ne u heh spah.
U jumai uba khlain bor bha, ula khie ha ki bynta ba shathie jong ka California bad kaba dei ruh ka ka sien kaba ar, tang hapdeng ki khyndiat sngi.
U jumai uba khie ha ka sngi thohdieng, u dei uba khlain haduh 7.
1 magnitued, katba uba khie ha ka sngi palei, u dei uba khlain 6.
4 magnitued.
La iathuh ba utei u jumai, uba neh shiteng minit, ula pynmih ding ruh ha ki bynta jong ka California.
Ka Dr Lucy Jones, kaba dei ka stad peit jumai jong ka  California Institute of Technology (CalTech), ka iathuh ba une u jumai uba khie ha ka sngi thohdieng, u dei uba khlain bor tam hadien jong u snem 1999.
Ka Jones, ka iathuh ba uwei pat u jumai uba khlain kumba 7.
0 magnitued, un lah ban khie biang ha ka taiew ban wan.
Utei u jumai, u khie ha ka por 8.
19 baje mynmiet ha ka por jong katei ka Ri.
La iathuh ba ki don shibun ki jaka kiba kem ding, na ka jingbthei jong ka lyer shet lane ka jingpait ka lyer shet bad nangta sa ka jingdon kiba mynsaw, ha kaba la phah leit jngoh da ki Ambulance.
Wat la ki don ki iing kiba la khyllem, ki surok kiba la pait, hynrei ki don pat khyndiat ngut kiba mynsaw bad kim pat don satia kiba iap, ong ka khubor.
Ka la mih ka khubor, ha ka Agenzia Info Saleziana (ANS), kaba la thoh ha ka 5tarik Naitung 2019, ha kaba la thoh ba U Lat ka Jylla, U Tathagata Roy, ula thung ia arngut ki lyngdoh niam, kum ki dkhot jong ka tnat ialehkai ka sorkar Jylla bad kitei ki long U  Fr Anthony Kharkongor, Delegate for Youth Ministry of the India-Shillong Province bad director of the high school “St.
Anthony “; bad U Fr Michael Makri, Director of the Don Bosco Youth Center and of the Don Bosco Media Network.
La iathuh ba ia katei ka hukum, la pynmih ha ka 27tarik Jylliew 2019.
La thoh ha katei ka khubor ANS, kaba la thoh na Shillong, ba U Lat ka Jylla, ula bthah ia kitei ki arngut ki lyngdoh niam Salesian, ba kin peit bad pyntrei kam ia ki prokram, na bynta ban kyntiew ia ki samla, ha ka kyrteng ka sorkar Jylla bad kitei kin kynthup, ha ka ki prokram kiba iadei bad ka kolshor bad ha kiwei de ki prokram kiba iasnoh ha kylleng ka pyrthei.
Uwei u syiar ryngkuh, uba kyrteng U Maurice, uba dang shu kynih shen, ula shah ujor sha kashari, ha ryngkat bad ka trai jongu,  ka Corinne Fesseau bad ka daw, ka long namar ba u pynthut thiah ia ki para marjan, lyngba ka jing kynih jongu, ha ka por mynstep.
U Maurice bad ka trai jongu, ki don ha kawei ka dew lynnong kaba sha kyndong bah jong ka France, ka Saint-Pierre-d’Oléron bad ka dei ka shnong kaba rit shibun, ha kaba ki don ki briew kiba ju wan sah kai tang teng teng sha katei ka shnong rit bad ka jingdon briew ha katei ka shnong, ka long tang kumba 22hajar ngut, hynrei ha ka por lyiur, kaba dei ka por ba ki ju wan sah kai ki briew kiba nabar, ka jingdon briew, ka lah ban palat sha ka shiphew shah na katei kaba ju long man ka por bad la iathuh ba ki dei kitei kiba wan sah pyngngad, kiba la ujor pyrshah ia utei u syiar ryngkuh.
Hynrei kitei ki nongshong shnong lem bad U Mayor jong katei ka jaka, ki sngew pyrshah ia katei ka jingkhanglad ia utei u syiar, ba un kynih, halor ka nongrim, ba kitei ki nongkyndong, ki dei ban bteng ha ka jingim kaba ki ju long baroh shi katta, naba ki shim ba ka jingkhanglad ia u syiar ban kynih, kam mut ba ka dei tang ia katei kawei ka daw, hynrei ka ktah ruh ia ka jinglong jingim jong ki briew kiba don ha katei ka shnong hi baroh kawei, kaba ki ju im suk kynjai ha ryngkat ki sur ba sngewthiang kiba wan na sawdong jong katei ka shnong, lada dei na ka jing kynih, ka jingpang ki sim ki doh bad sa ka jing ia iaid ia ieng bad iakren ia khana ha shnong ha thaw.
La iathuh ba kat haduh mynta ka sngi, ka kashari, kam pat shym la ai ia ka rai jongka, halor katei ka jing ujor jong ki para marjan bad ym lah ban tip, la ka rai ka long ban pyniap noh ia utei u syiar ne ban kynriah noh ia u, na katei ka shnong, tang namar ba u kynih.
U Floyd Mayweather, u pyni khyllew ia ka spah jongu, kaba u don haduh  $2million da ka tyngka pliah, ha kaba ula pyni ha ki social media.
U Mayweather, u dei u nong ia kura, uba la pawnam ha ka pyrthei, ha kaba um ju shah rem, ha ki jingialehkai jongu, ha ki 50 sien kynthih, ba ula iakhun bad shibun ki rang ia kura bapher.
U Mayweather, u pyni ia ka pisa, kaba da ki  $100 bad kitei baroh ki poi sha ka  £1.
4million.
Nangta u pyni sa ka medal ksiar, kaba don ha ka ryndang jongu bad nangta sa ka baje, kaba la ju deng da U  Arnold Schwarzengger, kaba ym ju kham don ba pyndonkam, kaba shongdor  £52,702.
Nangta u pyni sa ki  $20, kib kot sha ka $200,000 (£159,000).
La antad ba ka spah jong U Mayweather, uba don 42 snem ka rta, ka long hapdeng ka  £557m haduh £795m bad la ju kynnoh, ba u dei u briew, uba ju leh khyllew bad pyni briew ia la ka jong ka spah.
U Mayweather, u don ia kawei ka jet, kaba u ju leit jingleit, u don shibun ki maw lynnai, shibun ki kali remdor bad sa ka jaket kaba remdor shibun.
Balei ba ko trok dewiong kit bei ain ki dang bteng ban shalan haduh mynta,,,,,,,,, sha byrni hat……….
Lyngba ki khyrdop talasi  jong ka NG T.
Bah Monarch ShabongU Bah Gilbert Nongkynrih, uwei na ki nongrwai Khasi ba khraw, ula khlad noh bad khlem pep ki jing kynmaw ieid ia utei u rangbah, ki long halor ki jingrwai ba pawnam jongu, kiba ngi shait iohsngew ha ki kaset ha ki snem 80-90 bad kumjuh ha All India Radio, kum ka Elmolin, Khun Baduk, Ko Pa Jongnga, Ha Syrngiew Jingieid bad sa shibun kiwei kiwei.
Ha ki snem 80, wat la ngam kynmaw thikna shuh ia ka snem, nga la iohlad ban ialam ia U  bah Gilbert Nongkynrih, ha kawei ka miet ia rwai ha shnong jongngi ha Umniuh Tmar bad hangta, nga lap ba ki para shnong jongnga, haduh katno ki iap bieit ia utei u kaitor ba khraw, namar ba ha ka por ba u rwai bad ka hollow kaitar, ki ia mih ki kynthei khynnah ban ia pyndait pisa ia utei u nongrwai ba khraw, ha kaba don na ki katto katne ki kynthei, ki bym ioh lad shuh ban pyndait na ki jain, ki la pyndait sa na u u shniuh jongu.
Hadien kata, nga shait ia kynduh tyngkhat ia U bah Gilbert bad nga ju lap ba haba u leit rwai sha ki shnong, u ju leit da ka Jeep, ha kaba u leit lem bad ki nongput nongtem kiba biang, ba kynthup ia ki jingtem jong kane ka juk bad nga ju leit shongkai teng ruh ha ki jaka ba u shait don ha ki dukan die kaset ha Iewduh bad wat ha iing sah jongu ha Laitumkhrah bad U bah Gilbert ula bat kum u snar ka rwai kumba 20 snem eiei, kaba dei naduh ki snem 80 haduh ki snem 2000 eiei bad lah ruh ban ong, ba ki kaset jongu, ki dei kiba da iaid iew bha ha kito ki por.
Ka dei ruh  ha katei ka por, ba ki paidbah, ki dang ia shongshit jingrwai bha, da ki jingrwai kaset bad ki tape recorder, ha kaba ki don ki nongrwai kiba paw bha kum U bah Rana Kharkongngor lane ka Jingkieng Ksiar, U bah Skendrowell Syiemlieh, U bah Therbor Lyngdoh u nongrwai jong ka Shang Syntiew.
Ngam kynmaw satia, la katno tylli ki thup kiba utei u paralok, ula pynmih jingrwai, hynrei lehse ki la don da ki phew tylli.
U bah Gilbert, u dei uba don sap bha, ha ka rwai jingieid ha kaba ki jingrwai jongu, kiba u rwai shaphang ka jingieid, ki dei kiba shoh bha bad kiba ki nongsngap kim ju ngiah ha kito ki snem, khamtam ka jingrwai kaba la ju iohsngew bha kum ka Elmolin bad nangta sa kawei pat “Namar ba nga dei u khun baduk" bad kiwei kiwei.
Kham hadien, haba nga ruh ngam da smat shuh ban rwai, ngam ju iakynduh shuh ia U bah Gilbert, wat la nga shait ia kynduh tyngkhat, ha ka por ba u niah taksi ruh.
Mynta la bunsnem, ngam da ia kynduh shuh, hynrei khlem pep, ka Ri Khasi Jaintia, ka la duh ia u nongrwai uba khring jingmut shibun ia ki riew ieid jingrwai Khasi jong kane ka juk.
Ha kawei pat ka khubor, ka All Meghalaya Dancers Association ka phah ka khubor sha kiba ha iing ha sem khamtam ia I lok bad ki khun ki ksiew U Bah Gillbert Nongkynrih, uba la nohsynniang lyngba ki jingrwai sha ka ri bad ka jaidbynriew.
Na ka liang  ka seng ka buh ka jingdwai na ka  bynta ka iing ka sem ha ka juh ka por ka buh jingdwai ruh ia U Bah Gilbert ba un poi suk  ha ka dwar u Blei, ong ka  khubor na U Publicity   Secretary  Bah  Costar Sawkmie ha ryngkat ki dkhot jong ka seng AMDA.
Jowai:  Ha ka jingialang kaba la long ha ka 26 tarik une u bnai ba ladep ha Sweet Chilly Hotel, Mynkre, East Jaintia Hills ha kaba ha kane ka jingialang la ia kynduhlang ki dkhot bad nongialam ka All Jaintia Cement  & Clinker Transporters’ Association bad ki dkhot bad nongialam ka Coal Suppliers Association- ka seng ki nongshallan dewiong sha Kharkhana pynmih Dewbilat.
Ia kane ka jingialang la pyniaid da u ma Hambertus Nongtdu, uba dei u President ka Coal Supplier Assocation.
Ha kane ka jingialang la shim ia kawei ka rai ban khang pyrshah ia baroh ki Company pynmih dewbilat ba kin wanrah ia u Dewiong na bar jylla.
Na ka liang u ma Balen Thubru uba dei u President ka   All Jaintia Cements & Clinker Transporters’ Association u la iathuh ruh ba hadien ka jingiatai kaba sani bha, la shim ruh ia ka rai ban maham jur ia kino kino ki nongshallan (Transporters) dewiong kiba wanrah ia u dewiong na bar jylla.
kine ki ar seng kin pynshitom ia ki katkum ka rai kaba la shim ha katei ka jingialang lada lap ba ki don kiba wanrah dewiong na bar jylla sha kitei ki Kharkhana Dewbilat kiba don ha East Jaintia Hills.
Shuh shuh u ma Balen Thubru u la iathuh ba hadien katei ka jingialang, na ka liang ki nongialam ka All Jaintia Cement & Clinker Transporters’ Association (AJCCTA)  bad ka Coal Suppliers’ Association (CSA) ki la ia shong jingialang ruh bad ki heh Company ha katei ka juh ka sngi bad la pynsngew ha ki ia katei ka rai ba la shim da kitei ki ar seng.
Ha kajuh ka por, na ka liang ka AJCCTA ka la ai khublei ia ka sorkar MDA hapoh ka jingialam u Conrad K Sangma bad kumjuh ia u ma Lber Laloo kiba la wanrah ka jingjop na ka bynta ban weng ia ka rai khang khyrdep ban tih dewiong da ka NGT ha kaba ka Iing Bishar kaba ha khlieh duh ka la dep ban ai ia ka rai ha ka 3 tarik une u bnai na ka bynta ban ioh tih dewiong biang kumba ju long.
Shillong:  Ki dkhot jong ka Hill Farmers Union central body bad na ki unit bapher bapher ki la shim ai ka rai ban nym leit die jhur sha iewduh ha ka 8 tarik mynta u bnai namar ba kin hap ban leit sha ka jingialang ha ka 8 tarik mynta u bnai ha ka por 10.
30 baje mynstep ha Khasi National dorbar Hall Mawkhar ban iakren halor ka jingot kilo be-ain ha iewduh bad kiwei ki jaka ha Ri Khasi Jaintia.
Na ka liang jong ki Unit ki la kyrpad ia baroh ki nongrep ha man la ki shnong ba kin wan ban iashim bynta ha kane ka jingialang jong ka HFU bann iakren halor katei ka mat kaba kongsan kaba la ktah bha ia ki nongrep ka jylla baroh kawei.
Na ka liang jong u President jong sengkmie u la pyntip ba na ka liang jong u Mytnri ka tnad ka rep ka riang u la pyntip ba u kwah ban iadon lang ha katei ka jingialang jong ki nongrep bad na ka liang jong ka seng ka pdiang sngewbha ia u bad ka kyrmen ba yn lah ban leh ei ei halor kane ka jingeh ba  ki nongrep ki iakynduh kata halor ka jingot kilo be-ain ia ki mar rep.
Na ka liang jong ka seng ka khot sngewbha ia baroh ki nongrep, ki nongri jingri bad baroh kiba don bynta ha ka rep ka riang ba kin wan ban iashim bynta ha kane ka jingialang kaba la pynbeit da ka HFU ha Mawkhar Dorbar hall ha ka por 11 baje mynstep.
Shillong:  Ka MLA ka Congress ka Kong Ampareen Lyngdoh ka la kyntait ba don ki MLA ba thmu ban mih na ka party kumba la kam da u MLA ka NPP u bah Sniawbhalang Dhar.
Haba kren myn hynnin ka sngi, ka kong Ampareen ka la ong, “Ka lah ban don ka jingkam ita I myntri ba ka la don ka jingiakren bad ki MLA ka Cong, hynrei ka ain khang kyntiap seng ne ka Anti-Defection ka la long ka ain kaba khlain ban teh ia ki MLA bad kam long suk ia ki MLA ban ong ban leit noh shate ne wan shato hynrei ngin ap ia ka por".
Ka Kong Ampareen kam shym la kren beit la kin don shisha ne em ki MLA ka party ba thmu ban leit iasoh sha kiwei pat ki party kiba don ha kane ka jylla hadien ba ka party ka la shah rem kput ha ka elekshon MP ba la dep ha ka ri, kaba la ktah jur ruh ia ka party ha kane ka jylla kaba don 19 ngut ki MLA.
Hynrei ka Kong Ampareen ka la ong ba kiei kiei ha ka sain pyrthei ki lah ban jia bad kan ap ia ka por ba kan batai.
Ka la ong ba ha kum kane ka por, ka la don beit ka jingiatan tyllai hapdeng ki party, kaba lah ban dei hapdeng ka NPP ne ka Congress ne bad kiwei ki party.
Kum ka nongialam ka Congress, ka la ong ba ka party ka angnud ban don ka jingsnohkti lang ban iathaw ia ka sorkar ha ka jylla ha ki bnai ne ki snem ban wan ban pyniaid ia ka jylla shaphrang.
“Kum ka nongialam kaba shah jied u paidbah, ngan peitngor ngan long kaba tip ia ka ain bad kaba sngewthuh ia ka jingdawa ia ki jingdawa ki paidbah", ka la ong.
Ka la ong ba ha kum kane ka por, kin don beit ki jingiakren sharum shaneng ba kita kin leit kin shata bad kita kin wan shata.
“Ngin peit kaei kaba donkam ban leh bad ban ong ban leit shata ne ban wan kita, kan pynhiar dor noh ia ka jinglong MLA bad ka Congress ka tyrwa ia kiwei ki party ba lada lah ban iashong lang ha ka sorkar ha ki bnai ban wan, ngi long kiba la khreh", ka la ong.
Ka la bynrap, “Ym dei ban shah ia ki lad pathai khubor ban pynialam bakla ia ki paidbah".
Shillong:  Ka Kong Ampareen Lyngdoh kaba shah thung ha u president barim ka AICC u Rahul Gandhi ka la ong myn hynnin ka sngi ba ka la phah ia ka shithi iehnoh kam kum ka nongpeit ia ka jylla Mizoram kum shi bynta ban bud ia ka jingiehnoh kam president u Rahul Gandhi.
Haba kren sha u t7, ka Kong Ampareen ka la ong ba ka la phah ia ka shithi iehnoh kam kum ka nongpeit ia ka jylla Mizoram lyngba u secretary sha ka AICC.
Lah ban kdew ba myn shi sngi, u Rahul Gandhi ula ieng beit triang ha ka nongrim ban nym shimti shuh kum u president ka Congress bad ula ai jingmut ia ki nongialam ka party ban thaw noh da ka kynhun ne ka committee ban wad ia u president ba thymmai.
U Rahul ula iehnoh ia kam president hadien ba ka party kam shym la lah ban jop donburom ha kane ka elekshon MP ba la dep.
Ka la ong, “U Rahul hadien ba la shah rem u la sngewsih ia ka jingbym lah ban ioh bun ki MP ban pynkhlain ia ka seng ban iapoi sha ka jingiakren ne ban ialam ban thaw sorkar pdeng.
U la rai ban aiti ia ka kam president sha kiwei pat ki nongialam ka party".
Ka la bynrap, “Nga kum ka Secretary  ba peit ia ka Mizoram ka AICC ba la shah jied ha u Rahul, nga sngew haba u president u iehnoh, nga ruh kum ka secretary jongu ba la jied ban peit ia katei ka jylla, nga ruh nga sngew ban iehnoh ia ka kam.
Nga la phah sha u secretary ban ai sha ka AICC".
Ka la ong ba I u president thymmai ka party yn rai da ka seng kmie lyngba ka committee ba la thung khnang na ka bynta kane ka kam.
Shillong:  U MLA ka UDP naka Mowkaiaw konstitwensi, u bah Nujorki Sungoh, u ia thuh ba ki paitbah na ka thain Jaintia khamtam na ka konstitwensi jong u, ki sngew biang ia ka jing rai ka Supreme Court halor ka jingpyllait noh na ka kti ka NGT ban tih  ia u dewiong haka jylla,myn haka sngi balang ba ladep.
Ha ba iakren myn hynnin ka sngi,utei u MLA  u la ong, “Haduh mynta,ngam pat ioh jingtip eiei ba ki paitbah jong ka thain ka ri lum  Jaintia bad na ka konstitwensi jong nga ki ba wan ban ong eiei halor ka rai jong ka SC,bad nga ngeit ba ki paitbah ki sngew hun  halor ka rai.
"U la ia thuh ba ki jaka jongki briew hapoh ka konstitwensi jong u kim dei ki ba don par  dewiong,kumba long kiwei pat ki jaka ha ka thain.
Haba la kylli ba kum u nongmihkhmat sha ka iingdorbar kaba u paitbah u la jied,kaei ba u don ban ong ne iohi halor katei ka rai jong ka SC kham tam bad ka MMDR ACT 1957, u la iathuh ba u donkam ban hap peit bniah shwa halor katei,bad ia mynta um pat lah ban kynthoh eiei.
Kumban kdew hangne,ka supreme court kala pyllait noh na ka kti jong ka NGT ban ai lad iaka jingtih ia u dewiong haka jylla,hynrei ka don pat ki kyndon kiba ki trai,ka sorkar bad ki hap ban bud pyrkhing.
Halor kane ka bynta,mynta ka donkam satang iaka jingstad jong ka sorkar jylla ban shna iaka mining policy khnang ba u paitbah un im suk un im na ki ain ka sorkar pdeng ki ba dang ap dngong ban ym laitluid wat la la long trai iak khyndew ruh.
Shillong:  Ka Bharatiya Janata Party (B.
J.
P.
) kum ka dak ban kynmaw burom iaka jingdap snem jong U President ba nyngkong ka Jana Sangh kan pynlong iaka programme pynrung dkhot thymmai kumjuh ruh ia kiba la rim ha baroh ki jaka jong ka jylla Meghalaya ka ban sa sdang naduh ka 6 tarik Naitung 2019 haduh 11 tarik Nailar 2019 por 10 baje mynstep shaneng.
Ia kane ka jingpynrung kyrteng yn leh ha baroh ki constituency bapher bapher hapoh ka jylla.
Ha kane ka jing pynrung dkhot,Meghalaya Pradesh la jied ia 5 ngut ki dkhot ban peit bniah iaka jingpynrung kyrteng sha ka seng, kiba kynthup ia U bah  Ernest Mawrie, Convener, U Rikman G Momin, Co-convener, U bah I.
J.
Dameki Paswet, Bah  Babul Suting, U Pramod Koch kum ki dkhot.
Ha kaba iadei bad ha West Jaintia Hills District bad kumjuh ruh ha East Jaintia Hills kin pynlong ia kane ka prokram pynrung kyrteng iaki dkhot ba thymmai.
Ha West Jaintia Hills District la jied kine ki jaka harum ban leh ia ka jingpynrung dkhot ia ki dkhot ba thymmai kumjuh ruh ia kiba la don lypa bad katei kan long ha Iawmusiang, Jowai, ha Raliang, ha Mookaiaw bad ha Amlarem.
Iaki jingtip ba kham bniah halor kane, lah ban phone ha kine ki No.
9863560668, 9615093166, 7005616459, 87310,64993, 9862692070, 9366340082.
(West Jaintia Hills).
Ha East Jaintia Hills, kan long ha Khliehriat, ha Sutnga Saipung kan long ha  Jalaphet Pyrdung.
Ki number ban iakren ki long 8131972391, 6002830906, 9612167216, 8258880315, 8837023562, 8014578992.
(East Jaintia Hills).
Ia ka jing pyrung kyrteng iaki dkhot lah ban leh da kaba ai Miss Call ha kane ka No: 8980808080 bad ynda dep kane sa leh ia kaba bud kaba la batai lut katkum ka sms ba phi ioh, lada phi don jingeh ne ban tip kham bniah sngewbha ban phone ia kitei number phone ba la kdew haneng.
Shillong: U bah Marwein, u ophisar ba dei peit ia ka Milk Processing Centre kaba don  ha Mawiong,u la iathuh ba mynta ka jing pynmih dud na katei ka jaka ha Mawiong ka la kiew ha kaba la lah ban pynmih 16 hajar litar shisngi shisngi hadien ba la plie iaka processing unit ba tymmai.
Ka jingngiam jong katei ka jaka ba thymmai ka long haduh 40hajar liter shi sien thep.
“Mynta hi kumba ka long ngi la lah ban pynmih kumba 16000 litar shisngi haba khein kyllum naka jingngiam ka unit kaba 40000 litar,"la iathuh u tei u ophisar.
U tei u ophisar ka tnad pynmih dud,u la iathuh mynta ka sngi ha ka jingiakren bad u, bad u la ong  kadaw ba ka jingioh ka kot tang kattei,ka dei namar ba ki nongri masi kim wan rah lut sha katei kajaka, namar ki kwah ban die ha ki jaka ba ki don bad ia ka daw ym lah ban tip.
Haba la kwah ban tip ia ka jingdon ki jaka na ki thain aiu ba ki shait wanrah,u la iathuh ba ki jaka ba bun ki dei na ki thain bhoi bad na ki shnong ka East khasi Hills.
Shuh shuh,u la iathuh ba lyngba ka sorkar pdeng,ki nong ri masi ki ioh ia ka jingiarap ha ka dor kaba kot 11 klur, ha kaba iakne ka leit beit beit sha Milk Union ban pyniaid ia ka.
Haba kylli,la ka ophis ka don bynta kumno ia ka ban peit halor katei ka song pisa kaba wan sha ka Milk Union ba la tip da ka East Khasi Milk Union utei u sahep u la ong ba em naka liang ka ophis kan ym don kti eiei kumno ban leh halor katei,namar ka pisa ka poi beit ha kti jong ka union, hynrei ka shong ha ka ban pyntreikam ia ka tei ka song pisa katkum ka jingpruid lain ba ka la phah sha ka sorkar.
Shillong:  U myntri ka jylla ba peit ia ka pule puthi u bah Lahkmen Rymbui u la pynpaw ka jingsngew kmen ia ka rai ba la pynmih ka kashari ba heh duh ka ri, ka Supreme Court ban pynksan ia ka hok longtrai ia ki riewlum kane ka jylla halor ka khyndew ka shyiap bad ka spah ba don ha ka.
“Ka rai ka Supreme Court ka long ka rai kaba pynsngew tynnad ia baroh, namar ba shwa por ba mih ka rai na ka National Green Tribunal (NGT) ka la mih ka jingiakren ba ngim don hok ia ka marpoh khyndew bad ia ka spah ba don ha jaka bad ka dei jong ka sorkar India", la ong u bah Lahkmen haba kren myn hynnin ka sngi.
U la ong , “Hynrei ka rai ka Supreme Court ka la pynskhem ia ngi ba ngi long trai ia ka khyndew ka shyiap bad ka spah ba don ha ka bad kane ka la pynsngew tynnad ia baroh".
Ha kajuh ka por, u la ong ba ka jingbuh kyndon ka Supreme Court ban bud ia ki ain ka sorkar pdeng haba tih dewiong kum ka MMDR Act, ka Coal (Nationalisation) Act, ka Environment and Forest Act bad kiwei, hap ban bud ia ki ha trei ia kano kano kam.
“Hynrei ha kaba iadei ban bud ia ki ain ka sorkar pdeng, ngi hap ban bud ia ki ban iada namar ba haba ngi leh ia kano kano ka kam, ngim dei ban pynjot hynrei dei ban iada", u la ong.
U la ong ba kawei pat ka long ba ka sorkar kan thaw lad ha kano ka rukom, ka lah ban iasaid ia ka sorkar pdeng ban pyllait na ki ain ka sorkar pdeng bad ka lah ban buddien ia ka jingdawa ban pyllait ia ka jylla na ki ain ka sorkar pdeng lyngba ka jingpynbna u President ka ri.
“Ngi dei ban sngewthuh ba ka rai ka Supreme Court ka dei halor ka jingiadei bad ka ain, hynrei ioh ka dang don ka lad, ka sorkar kan wad lad ban pyllait ia ki ain ka sorkar pdeng lyngba ka Presidential Notification", u la ong.
Shillong:  Ka khubor na U Rangbah shnong Pynter jong ka Raid Shabong, Khyriem Syiemship ka iathuh ba la pynkut noh iaka jingpyrshah ba la neh 26 snem ha shnong Pynter.
Katei ka jingpyrshah ka la sdang naduh u snem 1993,ha kaba u bah Jngun Khongmawloh bah u bah Binud Tangsong ki la ialam ia ki 25 iing ban wanrah ia ki ba bun ki kynrum kynram kaba la pynlong ruh ban ia kiew iing lieh iingsaw.
Hynrei,dei pynban ha ka 3tarik Jylliew 2019, ha ka dorbar shnong bad ba la iashim bynta da baroh ki tnum iing ba la ialam da u bah Jonathan M.
Nongkrot u ba long u Rangbah Shnong jong ka Pynter kaba la pyndap jingkmen  ia ki, ha kaba ki la pdiang sha la iing iakitei ki 25 iing kiba la ju long ki nongialeh pyrshah baroh shi katta 26 snem.
U Rangbah shnong u la ong, “Ka ladei ka history jong ka jingkmen naka bynta baroh ki paitbah jong ka shnong pynter kiba lamad ia u soh bathinag hadien bun bun snem ba ki la mad iaka jing ipait ia pra hapoh shnong poh thaw.
"U Rangbah Shnong lem bad ka dorbar baroh kawei ki la pdiang sngewbha ia kitei ki long iing  bad da ki kyntien ba kin ym leh shuh iaki kam pyrshah shnong ban wanrah iaki jingkulmar khnang ban ia im haka suk ka sain bad ban burom ia u rangbah shnong kum u ba ha khlieh duh jong ka shnong,bad ban bud ryntieh ia ki adong,ki ain shnong  ain thaw kumba la shna da ka shnong.
Shillong: Mynta ka sngi la pynlong ha ka sien kaba nyngkong ba ka Sorkar Meghalaya hapoh ka jingialam jong u symbud Myntri Rangbah, u bah Prestone Tyngsong ka la pynlong ia ka jingialang bad ka State Animal Welfare Board halor ka phang ban iada ia ka jingleh tohmet ia ki mrad.
Ha kane ka jingialang, ki la iatai shaphang ki mat ban iada ia ki jingleh tohmet ia ki mrad ki ba  ri bad kum juh ruh ia ki mrad ki ba im sha khlaw.
Ka sorkar ka la rai ban thaw ia ka jaka sah ki mrad, khamtam ia ki mrad ki ba shu im ha surok, ha kaba  na ka liang u bah Prestone u la pynpaw ba kine ki seng mon sngewbha kin sumar sukher ia kine ki mrad ki ba im ha surok.
Na ka liang u bah Prestone u la pynpaw ruh ia kino kino ki ba leh tohmet ia ki mrad kin hap ha ka ain.
Uwei u riew bunlok, u don jingthmu ban ioh lok biang ha ka sien kaba saw, hynrei ula sniewbok, ba ka leit lap noh ka tnga ba nyngkong jongu bad ka la patom ia u ha kashari, ha ka por ba u dang leit ban iathoh bad katei ka tnga kaba saw jongu.
Utei u dei u briew, uba kyrteng U Mumtaz, ula leit poi ha ka kashari, kaba ha Araria jong ka Bihar, wat la u dei ialade, uba na  Bettiah district.
U Mumtaz, u la don 30snem ka rta bad u mut ban ia poi kha bad kawei pat ka briew, kaba na Kursakanta jong ka thain Araria, hynrei lyngba ka jingleit poi jong ka tnga nyngkong jongu, ka phyllaw jong ka kashari, ka la kylla long noh ka jaka ialehkai drama kaba da itynnad tasam, ha kaba ki don bun bah kiba peit kai ia ka jingshah shoh u tnga ha ka tnga la jong.
Ki pulit ki iathuh ba U Mumtaz, u iakynduh ia katei ka tnga thymmai jongu, ha ka facebook bad la iathuh ba la iohi ia U Mumtaz, ha phyllaw jong katei ka kashari bad mar ia iohi, ki la pyntip ia ka tnga jongu bad mar kumta, ka la wan beh mar mar sha katei ka jaka.
Mar ia poi ka tnga jongu lem bad ki paralok jongka, ki la sdang ban shoh ban dat ia utei u briew bad haba ki pulit, ki la leit ban tuklar ruh, ki la shah ktah kti kylla, ha u paidbah, uba la khluit tyngeh ia utei u tnga bad ki la kawang maw bad pynjot ia kawei ka kali pulit.
Ki pulit ki la shimti ban tohkit ia utei u briew bad kumjuh ia katei ka lok thymmai bad hadien ba ki la ioh ia ki jingshisha kiba biang, kin sa pynhap ha ki kyndon kiba iahap bad katei ka jingthmu jongu ban ioh tnga biang ha ka sien kaba saw.
Ka Israel, ka la lap mynta ia ka lynti kaba U Jisu u ju iaid ha ki por ba u don ha ka pyrthei bad katei ka dei ka lynti, kaba lah tap noh da ki sanium bad ka don ha kawei ka jaka, kaba don ka jaka rep phan.
Ka City of David Foundation, ka la pyni paidbah mynta ka sngi, ia katei ka lynti iaid kaba don bad ki maw kyndon, kaba la ju iaid da U Jisu Khrist, ha ka por ba u dang don ha ka nongbah Jerusalem bad ha ka por ba u leit sha ka temple jong ki Jiw ha Jerusalem.
La lap ia katei ka jaka, da kito kiba leit ban maramot ia u nar um, uba tuid na kawei ka pung ha Sialom ha u snem 2004 bad la iathuh ba katei ka dei ka pung, kaba ki riewngeit ki ju sum ju sait ialade, ha shwa ba kin leit sha katei ka temple.
La pyni paidbah ia katei ka lynti iaid kjat, ha ka Sngi U Blei ba ladep, ha kaba la don lang da u nongaiktien ka sorkar America ha Israel, U David Friedman bad nangta sa ka dkhot jong ka Senate ka America, ka  Lindsey Graham.
U Friedman, ha ka jingkren jongu, u ong “Katei ka wan rah biang ia ka jingkren jong ka Bible sha ka jingshisha".
“Na ka jingbthei jong u nar um, kaba la jia 15 snem mynshwa, ka wan mih kane ka jingshisha shaphang ka pung ha  Siloam, bad nangta sa ka lynti iaid bad kaba ialam beit beit sha ka temple.
Ki riewngeit ki lah ban mutdur ba ki don ha katei ka por, ha kaba U Jisu, ula iaid na kane ka lynti" ong U Vice President, ka CDF, U Doron Spielman.
Shillong: Ka Hynniewtrep Youth Council (HYC) War Jaiñtia Circle ka la leit ia kynduh ia u CEM ka JHADC ha ka sngi balang 3tarik mynta u bnai, ban wanrah noh ia ka ain “Protection and Promotion of Traditional Medicine Act" ban ithuh ia ki kobiraj ne ki nongsumar bad ai dawai kynbat hapoh rilum Jaiñtia.
Ha kane ka jing iakynduh, ka HYC ka la ai jingmut ia u Ma Thombor  Shiwat u Chief Executive Member ka JHADC ba dei ban wanrah da ka ain ban ithuh ia ki nongsumar ba ai dawai kynbat khnang ba kin dup lah ban ai ka jingsumar kaba paka ia ki nongpang bad ban iada ia ki jingthung jingtep kiba long ki dawai ban pynkoit ia ki briew kiba pang bahar rukom.
Nalor kata ka HYC War Jaiñtia ka la dawa na u CEM ka JHADC ban buh ia ka jaka ne institute hapoh War Jaiñtia ka ban ai jinghikai shaphang ka rukom sumar bad ai dawai tynrai bad pynneh pynsah ruh ia ki khlaw ki btap.
U President u Samla Yoodahunki Shylla  uba dei u nongaibuit halor kane ka ain, ula ong, ka ri lum Jaiñtia ka don shibun ki rangbah ki longkmie kiba nang ia ka rukum sumar tynrai tang da kaba pyndonkam ia ki dawai kynbat ba la ioh lyngba ki khlaw ki btap, hynrei kumba la long hi mynta ki nongsumar dawai kynbat ha ri lum Jaiñtia kim pat ioh ka jing ithuh na ka konsil bad kam don kino kino ki lad jingiarap ba kin ioh na ka konsil ne ka sorkar jylla.
Ha kajuh ka por u President ka HYC War Jaintia ula ong haba ong konsil kaba mut ban pynneh pynsah, hynrei ka long pynban kaba bam duh, kumjuh ruh wat u CEM u la pynpaw ha ka seng ba ka JHADC ki iabud tang ia ka kam pisa, hynrei kim don ki kam pynroi bad kum ka seng ka pyrshah jur ia kane ka jing kren u CEM ba ki paitbah ki khlem jied ia ki MDC tang ia ka pisa, hynrei ban leh eiei lane ban iada ia ka jaitbynriew rilum Jaiñtia.
Kum ka seng HYC ka ieng skhem ha ka nongrim ka jaitbynriew ban bud dien ia kane ka ain haduh ban da jop.
Ha kajuh ka por u Ma Thombor Shiwat ula ai khublei kyrpang ia ka HYC War Jaiñtia kaba la wanrah ia kane ka ain,ha kaba peit  jngai ban pynneh pynsah ia ki dawai kynbat khasi hapoh rilum jaintia, kumjuh u CEM ula kular ban shimkhia halor kane ka kam ban wanrah ha ka commitee khnang ban ioh iakren phylliew jingmut halor kane ka ain bad yn sah ithuh noh da ka JHADC, ong ong ka kyrwoh khubor na u Publicity  u Samla Riki Mukhim.
Shillong: Ka Pynbhashisha Ryntathiang 11 snem ka rta, kaba la shah rong um ha ka 27tarik Jylliew 2019 bad ia met jongka, la lap  ha ka 3tarik Naitung 2019.
La post mortem ia ka met ha ka 4 Naitung bad bad la ioh ruh ban tep donburom ia ka met jongka ha u lum jingtep ka Balang Presbyterian Mawblei(Sepngi) ha kane kajuh ka sngi.
Kane ka jingjia ka la jia,  katba ki dang kam ia ka wah Umsohiong baroh arngut shipara kata, ka Pynbhashisha 11 snem ka rta bad ka Lidia Ryntathiang 9 snem ka rta, ha ka por ba ki dang wanphai sha ing na skul.
Ka jingjia basngewsih ka la lap ia ka hynmen, katba ka para ka la lait im.
Ha kaba iadei bad kane ka jingjia, ka Dorbar Kur Ryntathiang ryngkat bad ka Ing jong U Pynbhashisha Ryntathiang kiba shong basah ha Umsohiong, Sohiong C&RD Block ka don ban ai ia ka jingsngewnguh kaba khraw eh ia kito baroh kiba la wan ban iakyrshan lem ia ka ing ha kum kane ka por ba ka ing ka shem ia ka lanot, ong ka kyrwoh na U bah K Rynntathiang,General Secretary, Dorbar Kur Ryntathiang.
Shillong: Mynta ka sngi, ka Khasi Students’ Union (KSU) Jaintia Hills District Unit (JHDU), hapoh ka jingialam u bah Ohibait Dkhar President  bad ka jingiatrei lang ka KSU Narpuh Circle, ki la leit ban khynra work permit bad labour license ia ki nongtrei bar jylla ba trei ha ka khyrdop lum khajna, kaba don ha Lumshnong.
Ha kane ka jingleit khynra la lap kumba 32 ngut ki nongtrei bar jylla kiba trei ha katei ka jaka lum khajna bad wat tang uwei ruh um don ka work permit ne labour license.
Ka seng ka la ai por ia kitei ki nongtrei bar jylla ba kin mih hapoh 3 sngi, kata kin hap ban mih ha ka sngi nyngkong.
Ka seng ka ioh jingtip ruh ba kitei ki nongtrei bar jylla ki leh ba heh, haba ki shong trei kam ma ki, haba ki nongtrei trai shnong kim don.
Kitei ki bar jylla, ki pynthut ia ka leit ka wan ki kali kamai local ne ki kali shimet jong kato ka thaiñ bad ki daiñ kuna katba mon.
Ka seng ka ioh jingtip ruh ba ka jinglum khajna ka iapher na ka khyrdop ha Lumshnong bad kaba don ha Pasyih WJH.
La iathuh ba ha Pasyih, ki nongtrei ki ithuh kino ki trai shnong ne ki kali kamai local bad ki kali shimet jong ka thaiñ, katba ka khyrdop ha Lumshnong kam ithuh satia namar ki dei ki  nongtrei bar jylla.
Ha kane ka juh hi ka sngi ka seng kam shah shuh ia kitei ki nongtrei barjylla ban bteng lum khajna.
Ha ka sngi nyngkong ki dei ban mih noh lym kumta ka seng kam banse ban leh da kaba tyngeh.
Ha katei ka jingkhynra la ia donlang ruh u bah SS Niangti Finance Secretary, ka KSU JHDU bad katto katne ngut ki dkhot bad u bah KS Suchiang, President KSU Narpuh circle bad ki dkhot, ong ka kyrwoh na u Samla Laitphar Syngkrem, Publicity Secretary KSU JHDU.
New Delhi: Ka Nirmala Sitharaman, myntri pla pisa ka sorkar India, ka la pynbna mynta ka sngi, ba ka khajna ia ka petrol, kan kiewdor sa T.
1 na ka shi litar, katba ka khajna ia ka ksiar, kan kiew sha ka 12.
5 percent, na kaba ju long mynta shiphew percent.
Ka Sitharaman, ka pynbna ruh ba ka khajna, kan kham heh na ka bynta kito kiba don ka kamai kaba palat ia ka T.
2 haduh T.
5klur bad nangta ia kiba kamai T.
5klur shaneng, la nang pynkiew shuh shuh.
Ka myntri ka la pynbna ruh ba ka sorkar kan ot khajna lane ka TDS (tax deduction at source), kaba long ar percent, na ka bynta kito kiba sei pisa palat ia ka T.
1klur ha ka shisnem na ki bank account jongki.
Lyngba ka jingsei nia madan, U bah BM Lanong, uba dei uwei na ki MDC ba dang shu dep bam smai sha Khasi District Council, ka pyni shai ba ka UDP, kan  dang iaid dawa biang ia ka bhah jongka na kane ka sorkar Meghalaya Democratic Alliance (MDA) bad khlem pep, kan lah ban leh beit, da ka buit sianti jongka, ha kaba kan iaid beit shakhmat, kumba ka la leh ha ka elekshon MP, ha kaba ka la iaid shaneng sharum bad pynbna ba u kandidet jong ka seng UDP, un dei u kandidet jong ka seng MDA bad ba u kandidet, un ialeh ha ka shap jong ka bom bad ba kiwei pat ki seng, kin ia thep lang baroh baroh ha ka bom.
Na kaei kaba ngi ia tip ha shwa ka elekshon Lok Sabbha, la sngew kumba ka elekshon Rajya Sabbha, kan leit sha ka bhah jong ka NPP, hynrei lyngba ka jingkren jong U bah Bindo Lanong, ka pyni shai ba utei u nongialam, un nym ialam bakla satia ia ki paidbah, hynrei ka pyni ba ka UDP, ka dang iaid shakhmat ban wad ia u briew, uba bit duh na katei ka seng bad ba kin pynbor sha ka kynhun MDA, ba kin kyrshan ia utei u kandidet ha ka elekshon Rajya Sabbha, ka ban long la shem snem bad hangta kan wan biang ka mat, ba ka UDP, ka dei ka seng kaba ha khmat duh, kaba kyrshan ia ka NPP bad kumta, katei ka bhah jong u dkhot sha Rajya Sabbha ruh, ka dei ban leit sha katei ka seng, lane lada kim kyrshan, kumta ka don ia kawei pat ka lynti, ha kaba ka lah ban wad jing kyrshan nawei pat.
Ki seng kiba don ha kane ka sorkar synrop, lada dei ka NPP, HSPDP, PDF lem bad kiwei kiwei, ki la dei ban kyndit thiah noh mynta, lyngba katei ka jingphla jong U Bah Bindo, namar ba katei ka mat, kan nang iaid ha ka jing iakren ha ki sngi ki ban sa wan, ha kaba ka Congress kaba dei sa kawei pat ka seng heh, kan peit ha kliaw bad shim kabu ban pynkhih ia kane ka sorkar MDA.
Ngin dang ia peit, hynrei ngi iohi ba ka elekshon Lok Sabbha, ka dei kaba kongsan tam, hynrei ka la shu pulom ei khamakha, namar katei ka jing ia khwan lalot tasam, nangta ka wan sa ka bhah MDC sha Khasi District Council, ha kaba ka la ioh kam trai ka UDP bad nangta sa kiwei pat ki political appointment kiba paw khah khah, kiba dei na katei hi ka seng.
[rms].
U Sheikh Mohammed bin Rashid al-Maktoum (69), ula don ka jingsuba sniew kaba jur ia ka tnga jongu, ka Haya bin al-Hussein (45), ba ka don jingiadei kaba jan bha bad u nong pahara jong katei ka iing, uba shong ba sah ha London.
La iathuh ba U Sheikh, ula leit rah ia katei ka mat, ha ka kashari jong ka Family Division jong ka High Court ha Dubai bad ka dei ruh na katei ka daw, ba ka Haya, ka sa phet bak na katei ka Ri, ha kaba la iathuh ba ka don ka jingtieng kaba khraw ia ka jingim jongka.
La kynnoh da U Sheikh, ba ka Haya, kaba dei ka tnga kaba hynriew jongu, ka ju ai ia ki jingai sngewbha sha utei u nong pahara bad katei ka la pynlong ia ki nongbud jong U Sheikh, ba kin don jingsuba sniew.
U Sheikh, ha ka instagram, jongu, ula thoh ha ka ktien Arabic bad ong “Pha dei ka nongshukor, pha la shukor ia u briew uba shaniah tam ia phi bad ia ka jingleh jongphi la ia tip paidbah".
La iathuh ba ia utei u nongbud, la pyntrei da ka UK Mission Enterprise Limited, kaba don ka ophis jongka ha London.
Haduh mynta ka Haya, ka don ha ka jaka rieh jongka, ha kaba la shim, ba ka don ha ka iing jongka, kaba  £85million, kaba don marjan bad ka dulan jong ka Kensington.
La iathuh ba ka Haya, ka la plan slem bha, na ka bynta ban lait phet na katei ka iing sah jongka, kaba ha Dubai ha ryngkat bad U Sheikh, uba dei u tnga jongka.
Lah ban pynkynmaw ba ka khun syiem Latifa (33), kaba dei kawei na ki 23ngut ki khun jong U Sheikh, kaba u ioh na ki hynriew ngut ki tnga jongu, ka la phet rieh ha U Rymphang 2018, hynrei, ka la shah kem noh bad mynta ka don ha ka jingshah set phatok ha Dubai.
Haba nga iohi ia ka kot khubor ba la mih ha ka 22.
6.
2019 ba la thoh shaphang ka jingai mukotduma jong u Pastor K.
Pyrtuh pyrshah ia ka Synod (See Not) halor ka suspension ia ka kam Pastor jong u nga sngewdei ban ai ka jingkyrshan kaba pura ia utei u Pastor.
Ki don artylli ki daw balei ba nga kyrshan ia u Pastor Pyrtuh.
Kita ki long kine harum:-.
Nongpoh:  Ka District Magistrate, jong ka Ri Bhoi District, ka la pynjari da ka kyndon ain 144 CrPC, ban maham pyrshah ia baroh ki briew ne kino kino ki kynhun, ba kim bit shuh ban tih khyndew ha kylleng ki jaka kiba dang hap hapoh ka Ri Bhoi District.
Ka jingpynjari ia katei ka kyndon, ka dei hadien ba la lap ba ka la don ka jingtih khyndew beain ha kiba bun ki jaka ha Ri Bhoi bad khamtam eh ha ki thain Killing, ha kaba lyngba jong katei ka jingtih khyndew, ka la wanrah ia ka jingjulor ha ka Mariang, namar lyngba ka jingtih khyndew ka pynlong ia ki lum ba kin twa bad kaba la wanrah pat ia ka jingjulor ia ki iing ki sem, ki Post Electric, ki Pipe um bad kaba ktah ruh ia ki nala um.
Josper S.
DuraU Haracles u la siat da u khnam ia u mrad dur-briew, u Nessus, hadien ba la wieh ia uta u khnam ha ka bih snam jong u Hydra, na ka daw ba u Nessus u la jan leh khlam akor bad khlem rain ia ka tnga jong u, ka Deianeira.
Uta u mrad dur-briew u la iathuh ia kata ka kynthei ba ka sopti ba la pdem ha ka snam jong u kan kylla long ka nongring jingieit kaba donbor ban pynshoh jingieit bad pynthame iano iano ruh haba phong ia ka.
Uta u mrad dur-briew un leh hok ia kaei kaba u la ong ha ka.
Ha ki snem kiba hadien u Heracles u la iapmat ia ka khun Syiem IOLE.
Ka Deianeira, namarkata, ka la phah sha u ia kata ka sopti ba la khleh bih bad long bih.
Khyndiat por shuwa ka jingrakhe ia ka jingknia-ainguh ia u kpa jong u, u Zeus, u Heracles u la phong ia kata ka sopti.
Ha ka sngi ka jingainguh, kaei kaba la jia ka long ba ha ka khyllipmat ba u Heracles u dang  synreit jingiwbih ha ka ding kaba meh ha duwan, ka jingkhluit jong ka thylliej ding ka la pynum hin ia ka bih ha kata ka sopti bad ka la ngam shapoh ka met jong u.
Ka jingpang ka la rhem bad ka la pynsyllang kumba dung da ki ki thyrnia khluit ia ka met u Heracles bad um lah shuh ban shah.
U la lynniar kliang bad pynkylla khongpong noh ia ka duwan.
U la ialeh ban tar iakata ka sopti na u, hynrei ka la dait tdam haka doh jong u.
U la tar tyngeh bad jubor ia ka sopti, bad pynban ka doh jong u ka la khoh klang, bad ki shyieng jong u ki la paw lieh shaid.
Ka snam jong u ka la kynshait bad thnam kum ka um khluit.
Hapdeng kat kata ka suhsat bad ka kordit, u la noh ialade sha um bad ngam jlang shapoh wah, hynrei kata ka bih ka nang trei jur pynban.
Naduh kata ka por kita ki um ki la shu khluit sah, bad la khot ia ki namarkata Thermopylae.
Haba um lah shuh ban pyllait ialade na kata ka sopti-bih, u Heracles u la hukum ba dei ban kynton diengiap noh khnang ba un thang im ialade.
Mar ia dep leh kumta, u la kiew joit ha kita ki diengiap ba la kynton, bad, da ka jingkwah jong u, ki paralok jong u ki la ai ding puk ia ki.
Ka ding ka la ieng buk bad ka la bam duh ia u Heracles.
Dei da kumne u la iap noh.
Bad u Zeus, u kpa jong u, u la ong:“Kata kaba im junom ha u Heracles ka la lait phar na ka jingiap.
Ngan sa pdiang sngewbha ia u sha Olympus.
Ki ‘lei shynrang bad ki ‘lei kynthei kin sa ia kubur lang ia ka jingkylla-blei jong u".
Ka dor jong u briew ka long kaba thikna tang lada u long uba la pynkhreh ban knia ia la ka jingim na ka bynta ki nongrim ba u ieng (Convictions).
(The worth of a man is certain only if he is prepared to sacrifices his life for his convictions).
Ha ka History jong ka pyrthei bad ha kiwei  pat ki kot bad ki jingthoh, ngi la ju pule ia ka jingim jong ki briew kiba la ieng bad bat skhem ia la ki jong ki nongrim bad ki jingngeit haba ki sngewthuh ba ka long ka jingshisha.
Kum ka nuksa, haba ka dorbar ki Jiw ha Jerusalem ka la byrngem ia u Petros bad u Ioannis ba kim ym kren shuh hano-hano ruh ha ka kyrteng u Jisu, hynrei u Petros bad u Ioannis ki la iathuh ha khmat kata ka dorbar, “La ka shong hok ha khmat u Blei ban sngap ia phi khamtam ban ia u Blei, to khan ma phi: namar ngi ngim lah ban ym kren ia kiei-kiei ruh ia kiba ngi la iohi bad ngi la iohsngew".
Ha ka jingbishar kut ia u ha u worms ha u snem 1521, u Martin Luther, da ka jingsngew skhem bha, u la ong, “Hangne nga ieng.
Ngam lah ban leh da kumwei pat.
Ah Blei iarap ia nga.
Amen" (Here i stand.
I cannot do otherwise.
God help me.
Amen).
U William Wilberforce (1759-1833), uta u MP ka Ri Bilat u la iakhun pyrshah ia ka jingkhaii bad jingring mraw ia ki dohiong.
Khatduh u la jop ia kane ka thma.
Dei tad haduh u snem 1833 (u snem ba u iap) ba ka British Parliament ka la pass ia ka Bill kaba ai jinglaitluid noh ia baroh ki mraw kiba don bad kiba shong hapoh ka Ri Bilat bad ki Ri ba synshar ma ka.
U Wilberforce u don ha ka jingthiah pang mynba u la iohsngew ia kane ka khubor, bad u la ainguh eh ia u Blei.
U la khlad noh na kane ka pyrthei ha ka 20 tarik, July, 1833 bad la tep donburom ia u ha Westminster Abbey.
Ki paidbah ki la ia synran ia ka metiap jong u ki la shlei mam ki surok bah, bad iwei na ki laingut ki la thab ia la ka shadem bad iam pait dohnud dohnam.
Ha ka 31 tarik, July, 1834 da ki hajar ki Negros (mynta ki khot noh ki Africans) ki la ialum lang ha ki iingmane jong ka British West Indies da ki khmat kiba phuh samrkhie bad shlei da ka jingkmen namar ka jinglaitnoh na ka jinglong mraw.
Haba ka por shiteng synnia ka la poi, joit ki la ieng bad pyrta da ka jingkmen.
Ka jingsawa ka jingpyrta jong ki sngew kumba kan jynrat ia ki tnum iingmane.
Naduh kata ka khyllipmat ia ki 800,000 (phra lak) ngut ki mraw dohiong kiba la shah bat mraw hapoh ka hima Bilat, la pyllait noh ia ki na ka jinglong mraw bad ki la ioh ia ka jinglaitluid.
U Wilberforce, u Wilberforce – u la bat skhem bad dait neh ia la ka nongrim ba u ieng (a man of principles).
U la ju ong, “I am sick of battle and long for quiet.
But I’ll not leave my poor slaves in the lurch" (Nga la thait ia kane ka thma bad kwah ban shong kynjah noh marwei.
Hynrei ngan ym iehnoh ia la ki mraw ha ki diengshiah).
Ngim lah shuh ban khein ia ka dor ba shisha jong u Mahatma Gandhi, u Pandit Jawaharlal Nehru, u Sardar Vallabh Bhai Patel, bad kiwei kiwei pat ki riewkhraw jong ka ri India, ba haduh katno ki la leh bad knia ia la ka jingbit khnang ban pynioh ia ka jinglaitluid na ka jingsynshar u Phareng, ba ka shyllangmat jong u paid India kan iaryngkat kyrdan bad kiwei pat ki kynhun briew jong ka pyrthei.
Ngin ia phai noh mynta sha la ka jong ka Ri, ka Ri jong ngi u Khasi Pnar.
U Tirot Singh, u Syiem jong ka Hima Nongkhlaw, u la ieng skhem ia la ka nongrim da kaba u la jied ban sah kum u Syiem hapoh phatok ban ia kaba long u Syiem tyngshop halor ka khet.
U la bthah ia la ki nongap ba kin leit phai noh sha shnong bad ba kin iathuh ia ki khun ki hajar jong u ba u Tirot Singh u la im bad la iap u Syiem (That Tirot Singh lived and died a King).
U Woh Kiang Nangbah um shym la tieng bad kyiuh ha khmat ki dohlieh haba ka khyllipmat ban phasi noh ia u ka la jan.
U ieng triang kum u diengbah bymlah pynkhih da ka shyllangmat jong u nongjop.
Ha kaba batai shaphang ka jingbishar jong u Woh Kiang Nangbah, u Col.
Dunsford u la thoh ba u Woh Kiang Nangbah u la kyntait ban ong ia ki ktien jingsmai ba la hukum ia u ban bud.
Ha ka jaka kita ki ktien u la ong pynban, “Ngan kren ia ka jingshisha watla phi phasi ia nga na ka bynta kata" Shaphang ka jingiaid jong ka jingbishar, u Col.
Dunsford u la iathuh ba u Woh Kiang Nangbah u leh bymkhein briew bad u khlem kyrpad ban pan map ia  u.
U la kiew sha ka rynsan phasi khlem salia bad khlem tieng, bad ha ka sur kaba shai kdar u la ong, “Peit sha nga, ko ki khun jong kane ka Ri ba la ai u Blei.
Lada ka khmat jong nga ka phai sha ka diang haba kamet jong ka shad padoi ha u tyllai, ngin sa sah mraw junom.
Hynrei lada ka phai sha ka mon, kine ki mynder kiba wan thombor kin sa phet na ka Ri jong ngi hapoh ki shispah snem naduh mynta".
Ka khmat jong u ka phai sha ka mon.
Ka jingphasi ia u Woh Kiang Nangbah ka la long ha ka 30.
12.
1862 ha Iawmusiang, Jowai.
U la long u briew jong u Blei.
Ki ktien jong u ki la long ki ktien ka jingiathuhlypa.
Ki Pharreng ki la mih noh na Ri India 84 snem hynniew bnai khathynriew sngi hadien katei ka sngi ba sah kynmaw pangnud.
Ka Rimai Nangbah ka kha ia une u khla-ka-wait ha Tpeppale, Jowai.
U dei na ka thymmei Sookpoh.
U kiang Nangbah bad ki nongbud jong u ki ieng da ka wait, u sum, ka stieh, bad u khnam ban beh ia ki nongsynshar mynder, hynrei ki la shah jop da ka jingshet kylla ki parakher paramer, kiba long kita ki daloi tyngker.
Ki nongdie ri  ki la ioh mar mar shih hajar tyngka, na ka sorkar phareng.
Haduh mynta mynne, ngi dang iohi ia ka bor tyngka ba ka synshar donbor.
Namar shi kham u sbai Rupa,Ki die duh ia ka Ri shirta.
Ha kane ka juk kaba mynta, ha kane ka ri jong ngi u Khasi Pnar, ka i-paw ba ka long kaba eh than ba ngin ioh ia ki nongialam – ki briew kiba skhem ha ka jingmut jingpyrkhat.
Kumba ka paw, ngi iohi ba ngi don pynban ki nongialam-ri kiba synjor bad sator, ki bym neh skhem ha la ka jong ka nongrim, bad kiba shu soh-padoi nawei shawei (swinging leaders) tang ban bit ban biang ialade bad ia la ka iing ka sem da kaba leh klet noh ia la ka jaidbynriew ha kaba ki ruh ki long ka bynta kaba donkam.
Kum ka jaidbynriew kaba im ha kane ka juk kaba mynta, ngi lah ban ong ba ngi long kiba sniew bok eh.
Ia kane ka pateng jong ngi lah ban khot ‘Ka pateng jong ki nongialam bym seisoh’ (A generation of unwanted leaders).
Ym tang katta, hynrei ki dak ki shin ki la paw shai ba kita ki nongialam bym seisoh jong ngi , ki long kiba la pynkhreh ban kieng atiar ban bam duh ia kane ka jaidbynriew jong ngi haduh ka pasoh, ka khlein, bad ki shyieng ki shruh jong ka.
Ha ka sien kaba ar, u Barack Obama u la jop biang ia ka Election President ha U.
S.
A.
Ha ka jingkren paidbah jong u ha Chicago, u la ong, “….
and we know in our Hearts that for the United States of America, the best is yet to come" (Bad ngi tip ba hapoh ki dohnud jong ngi ba na ka bynta jong ka United Sates of America, kaba bha tam ka dang ap ban wan) – (Ref.
The Shillong Times, November 8, 2012).
Ha kaba iadei bad ngi pat u Khasi Pnar hangne ha la ka jong ka Ri, ngi nud ban ong ba kaba sniew tam ka dang ap ban wan lynser ia ngi.
U Rama u la rung shapoh Ayodhya, hadien ki khatsaw snem jong ka jingshah pynryngkang-par.
Ha kane ka por u la lah ban pyllait ia kane ka pyrthei na ki bor basniew, na ki rakot (demons) kiba la pynsaja ia ka da ki spah snem.
U la sngew hun ba u la lah ban pynjot ia ki.
Shuwa ia kane, ki paidbah ka Ayodhya slem-slem ki la iai ap ia ka jingwan phai u Rama.
Ki ju iarwai paidbah, “The Eagle shall bring hither from a distance him that is fit to be called, wandering wild in strange lands" (Ka pukni kan sa wanrah sha kane ka jaka na ka ri ba jngai ia uta uba bit ban shah khot, uba dang iaid sakma ha ki ri nongwei).
Pleng dang dei ban kha ia u/ki nongpynim ia kane ka jaidbynriew jong ngi.
Lano kata kan long, dei sa tang ka por hi kaba lah ban iathuh.
Ngi ju ia rwai mynshuwa-Balei sha, balei sha,Ki saw ki sla ha khlaw;Balei sha, balei sha,Ka ud ka langbyrkaw.
Ko ki khlur ki nongphiraBad  phi ki lyoh bun rong,Hangno ngan shem u maw shongthait,Ia dohnud kaba mong.
Shillong: Mynta la jan shibnai ki nongdie doh masi ki la khang doh masi ha nongbah Shillong, kaba la sdang naduh ka 7 tarik u Jylliew bad katei ka jingkhang doh masi ka dang iai bteng haduh mynta mynne  ruh.
Mynta ka sngi u nongthohkhubor u la leit ban jurip ia ka iew die doh masi ha basa doh ha iewduh bad la lap ba ka basa doh masi ka thylli bad ki don katto katne tylli ki dukan kiba ju die doh masi kila  die noh da ka doh sniang.
Haba la twad shaphang ka jinglong jingman ka rukom iohnong, hadien ba la khang ki nongot doh  masi, uwei na ki nongdie doh sniang u la ong ba ka iew kam kiew kam hiar satia naba ki nongdie doh masi ruh mynta ki shong die doh sniang.
Nangta ki paitbah kiba ju bam doh sniang te ki thied doh sniang bad ki ba bam doh syiar ki thied doh syiar bad kiba ju bam doh masi te ngam tip ki leh kumno.
Ki nongdie doh syiar ki la ong ba ka iew ka long kumjuh kam kiew kam hiar bad ki iathuh ba kiba thied doh syiar ki dei beit kito kiba ju bam doh syiar bad ka neh kumjuh,wat la don ki sngi kiba kham kiew malu mala ruh.
Haba la pyrshang ban kylli ruh na ki nongdie dohkha,ki la ong ba ka jinglah die jong ki kam da long eh ban ong ba ka kiew ne ka hiar,hynrei la sngewthuh ba kadon hi ka jing kham kiew,wat la kim iathuh haduh katno ka tam iakaba mynshwa.
Guwahati: Ka khubor sorkar ka iathuh ba ka jingpang Japanese encephalitis ka la nang pur sted ha kaba 45 ngut ki mynsiem ki la iap ha baroh ka jylla Assam,bad kiwei pat kiba dang shah sumar ki don ha kylleng ki District ka jylla.
Kitei kiba iap ki dei na  ki District Jorhat, Dibrugarh, Karimganj, Kamrup (Metro), Kamrup (Rural), Barpeta, Nagaon, Darrang bad na  Sonitpur.
U   myntri ka koit ka khiah ka Assam u Pijush Hazarika, haba iathuh sha kilad pathai khubor ka Assam,u la ong ba ka sorkar ka sngewkhia jur namar ka jing ktah jong ka jingpang,bad u la ong ba ka sorkar kan pynbiang iaki lad jing sumar khnang ba ki nongpang kin ioh biang iaka jingkoit jongki.
Lah ban kdew ba da ki spah ngut ki briew ki la iap ha Assam ha kine ki khyndiat snem ba la lah, kaba 134 ngut ki la iap naki jingpang ha u 2013,165 ngut ha u snem 2014,135ngut  ha u 2015,92 ngut ha u 2016,87 ngut ha u 2017bad 94 ngut ha u snem 2018.
Ka kynhun ki heh doktor na ka  Ministry of Health and Family Welfare ba la khlieh da u Sanjeeva Kumar ba dei u Additional Secretary jong ka tnad ki la leit jngoh ia ka jylla bad ban pynlong ia ki jingtwad ban tem ia kane ka jingpang.
Mumbai: U nongthawain ka Congress, u Nitesh Rane, ba dei u khun ba khamrit jong u Myntri Rangbah barim Maharashtra u Narayan Rane, ryngkat bad ki nongbud jong u ki la shah kem noh mynta ka sngi, halor ka jingkynnoh ba u la leh tohmet ban theh da ka umktieh ia u Engineer jong ka  National Highway Authority of India (NHAI) bad hadien kata la teh noh  ia u da u tyllai ha ka jingkieng,namar la kynnoh ba  ka jingsniew ki surok  ha ka surok bah  Mumbai-Goa  ba la jia ha  Kankavli jongka  Sindhudurg district.
Ka khubor ka ia thuh ba ki pulit kin sa rah ia ki lashai ka sngi ha iing bishar.
U Rane u dang thmu ban leit jurip, ia ka Gadnadi hajan ka Vagade Gaon kaba hapoh ka konstitwensi jong u namar ka jingud ki paitbah halor ka jingshah khang  um ba la shah ktah da ka jing pyntrei ia kawei ka jingtrei, ha kaba Deputy Engineer u Prakash Shedekar u la hap ban shim ia ka jingkitkhlieh namar katei ka jing bym pyndep ia katei ka jingtrei.
Ha ka video bala iohi paitbah la iohi ba u Rane u la leh tohmet ia u Engineer bad ong ia u balei ba um shym la shna iaka lynti iaid shipor.
U Narayan Rane u la pynrem ia katei ka jingleh bad u la pan map ruh na u deputy engineer.
U  Narayan Rane u dkhot ka  Rajya Sabha ba dei na ka BJP u la ong, “U nongmihkhmat ba la jied u don ka hok ban thlia iakano kano ka jingtrei  ba ka sorkar ka leh halor ka nongrim ban myntoi u paitbah, hynrei ngam ia mynjur ia kaei ba la leh da u  Nitesh bad ki nongbud jong u,nga pan map na u ophisar u bala shah ktah kti.
"Ia kitei ki briew la pynhap kes hapoh ka thanad pulit ha kaba ia u tei u MLA yn sa kem noh.
U Nitesh Rane um trei bha shuh bad ka  Congress, pynban, u la kham bun por bad ka Maharashtra Swabhiman Paksh (MSP) ka parti bala sdang da u kpa jong u.
Shuh shuh,la ong ba u Sameer Nalawade, u chairman ka District konsil naka MSP u la byrngem ia u Engineer ar sngi mynshwa ban leh eiei ia u namar ka jing bym shim khia iaka surok,katba ki heh sorkar naka tnad NHAI ki dang mut ban rah iakatei ka mat sha ki bor bahalor ban pan jingiada pulit halorka jingshah byrngem da ki dkhot ka MSP.
Shillong: Hadien ba ka Supreme Court, ka la rai ban plie biang ia ka jingtih dewiong ha ka Jylla, ka mih ka mat jong ka jingiakren ia ka jingeh kaba ki trai shnong jong ka Ri Khasi Jaintia, ki ia kynduh ha kine ki san snem ba ladep bad kitei ki kynthup naduh ka duh kam duh jam, ka jinghiar ka kamai kajih, ka jinglut jingsep ha ka pisa pilain bad sa ki jingeh kiba bun bah, kiba ki ia kynduh hadien ka jingkhang dewiong.
U Ma Balios Swer, President ka Jaintia Coal Miners & Dealers Association (JCMDA), u iathuh ba kawei ka jingmyntoi, ka long ba hadien ka jingkhang u dewiong, kiba bun ki briew sha Jaintia Hills, ki la phai sha ka rep bad ula ong “Mynta lada phi leit sha ki par dewiong, phin iohi ia ki jingthung jingthep, ki jhur ki jhep, ha kaba mynshwa kim ju don satia" bad ha ka kyntien jong utei u nongialam, u kam ba 80 percent ki briew kiba trei dewiong, ki la phai noh sha ka rep hadien ka jingkhang dewiong ha u snem 2014.
Ha kawei pat ka liang U Ma Swer, u iathuh ba ka jingkhang dewiong, ka la ktah ia 2lak ngut antad ki briew ha Jaintia Hills, ha kaba u shim ba kawei ka briew lane uwei u briew, un kamai kaba duna eh T.
2,000 ha ka shisngi bad kumta ha ka shisngi, ka jingduh ha ka pisa kan poi sha ka T.
4klur antad bad lada khein ha ka shisnem, kumta ka pisa, kaba la shu duh ei, kan poi sha ka T.
48klur antad lane kaba long sha ka T.
250klur antad.
Katba ha ka jingialeh mukotduma jong ki nongkhaii bad ki trai par, tang na Jaintia Hills, la antad ba kan poi sha ka T.
5klur eiei bad haba khein antad, ha kine ki san snem ba ladep, tang ka pisa kaba poi sha ki muktiar khlem pep, kan poi sha ka T.
10klur, na baroh ki kynhun, namar ba la iathuh ba uwei u muktiar, uba shu pdeng ha Supreme Court, u buh dor T.
5lak na bynta shisien leit ia said ha Supreme Court bad uba kham bit lei, u khlieh dor haduh T.
10lak shisien leit ia said.
Nangta haba khein bad ka leit ka wan, kito kiba ia don bynta, kaba ki la ia hiar ia kiew sha Delhi bad sha Shillong bad sha Kolkata, la shim, ba ka jinglut baroh kan poi sa T.
10klur eiei bad kumta ka pisa kaba la ngam ha ka jing ia khun ban pyllait biang ia u dewiong kan poi sha ka T.
20klur baroh.
Williamnagar: Ki pulit ka  East Garo Hills ha ka Sngi balang,  ki la iohkem ia ki 4ngut kynthup iwei khynnah rit namar ka jingdon kti ban buh ia ki tiar siat.
Ia kitei kiba la shah kem la ithuh kum Sujit N Marak na MeECL Colony jongka Williamnagar, u Jublune Marak  29 snem  na Samanda Chinemgre  jong ka EGH bad u Jewil Ch Momin 20snem na  Nangapa Chidimit  EGH.
Kitei ki la shah kem ryngkat ki tiarsiat, 2 tylli ki AK 56 hadien bala talasi da ki pulit ka  EGH DEF bad ki  SF -10 commandos,ha kaba la iathuh da u Ringrang TG Momin ba dei u heh pulit ka District.
Katba, ia utei u khynnah ba la kem lang,la phah noh sha jaka ai jing iasyllok.
Shillong:  Ka High Level Committee (HLC) ka la rai ban ai lad biang sa shisien ia ki briew ba sah ha them iewmawlong ba kin wanrah sakhi ban pynshisha ialade ba ki dei kiba trei ha ka Shillong Municipality Board (SMB) bad ha kiwei ki tnad sorkar.
Kane ka rai ka long hadien ba ym don ba wan wanrah sakhi haduh hynnin ka sngi, kaba dei ka sngi kut ba la ai por 30 sngi kham mynshwa.
Ka HLC kham mynshwa, ka la buh por naduh 3 tarik Jylliew haduh 3 tarik Naitung ia ki briew ba sah ha them iewmawlong ba kin wanrah ia ki sakhi sha ka ophis ka Shillong Municipal Board.
Haba kren mynta ka sngi hadien ba la wai ka jingialang, u symbud myntri rangbah ka jylla, u bah Prestone Tynsong uba long u chairman ka HLC, u la iathuh ba ka Committee hadien ba la iathir sani ia ki kot ki sla, ka la rai ban ailad biang sa 30 sngi ia kito kiba sah ha them iewmawlong ban wanrah sakhi, bad ia kane la bynshet ha ka  Shillong Municipality Board (SMB) ba kan leh biang ia kane ka kam.
“Haduh myn hynnin ym don ba wan ban wanrah sakhi bad hadien ba la iathir bha, bad katkum ka jingbthah ka High Court, la rai ban pynjlan sa 30 sngi ban ailad ia kiba sah ha them Iewmawlong bad la bynshet ha ka Shillong Municipal Board ban leh ia kane", la ong u bah Prestone.
U la ong ba ka High Court ka la bthah ia kito kiba sah ha them iewmawlong ban kohnguh ia ka jingbthah ka HLC ban iashim bynta ha ka jingniew briew ba la leh da ka Municipal Board.
