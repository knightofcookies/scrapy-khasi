Hadien jong kine ki nongtied, ki san ngut ki nongtied kiba bud ki la lah ban kamai tang 23 run haduh ba kin khyllem lut ha shuwa ban kut ka over.
Lashai ka sngi ka kynhun ka jylla kan ioh ban iakhun sa bad ka Delhi.
Ka jingiakhun hapdeng ki kynthei kaba ha Surat, ka kynhun ka jylla ka la hap ban khylliap noh ha ka jingiashim bynta ha ka lympung Women’s U-19 One Day Trophy, hadien ba ka la shah rem noh ha ka Maharashtra kaba la lah ban tied haduh 445/5 ha ki 50 over ha ka kylla step.
Ka Fennysha Nongruum ka la lah ban shim wicket da 2/56 ha ki 8 over, Indariakor Kharwanniang da 1/16, Jayshree Singh 1/66 ha ki 6 over bad ka Kambesa A Sangma 1/74 ha ki 10 over.
Ha ka jingbeh thong ka Ankita Sharma ka la tied bun da 30 run bud sa ka Emisakani Warjri da 18 run bad dang iaineh hadien ba ka la mih madan ha ka pali kaba khyndai.
Ka jingtied bol jong kane ka kynhun ka la kut noh tang ha hapoh ka over kaba 23 da kaba kamai tang 87 run bad liem lut baroh ki nongtied.
Tel Aviv: Da ki million ngut ki riew paidbah, ki la iehnoh ia la ki ing ki sem bad ki la phet na ki bynta ba shatei jong ka  Gaza Strip bad katei ka dei na ka jingsngew tieng, ia ka jinghiar thma jong ka Israel, sha katei ka thain, pyrshah ia ki ehrang Hamas.
Haduh mynta, ki la don 4hajar ngut ki  briew, kiba iap, naduh ba ka sdang ka jingleit thombor ki ehrang Hamas, sha Israel, ha ka 7tarik Risaw 2023.
Hynnin ka sngi, ki don 500ngut kiba iap, ha ka hospital ha Gaza, hadien ka jingther bom jong ka Israel, ha katei ka Hospital, ong ka tnat ka koit ka khiah jong ki ehrang Hamas.
Na ka liang ka Israel, ka kyntait,  ba ka donkti halor katei ka jinghiar thma, ia ka hospital bad U Joe Biden, President ka United States, ula pynpaw, ia ka jingsngewdiaw, kaba jur,  halor ka jingbthei ha  Al Ahli Arab hospital ha Gaza.
Na ka liang ka Jordan, ka la pynsangeh noh ia ka jingiakren iasuk bad ka United States, kaba dei ban long ha ka Sngi Balang, ong ka khubor na ka sorkar Jordan.
U  Ayman Safadi, u iathuh ia ka al-Mamlaka TV, ba kane ka thma, ka la wan rah ia ka thain, sha ka jingeh kaba jubor tam.
U Joe Biden, u don jingthmu, ban leit sha Amman, mynta ka sngi, hadien ka jingleit jngoh jongu, ia ka Israel.
Na ka liang U Benjamin Netanyahu, myntri rangbah duh ka Israel, ula kynthoh, da kaba ong “Ka pyrthei, ka dei ban tip, ba ka dei ka jingleh riewkhlaw jong ki lehnoh ha ka hospital ha Gaza bad kam dei satia, ka jingther bom ki shipai IDF.
Kito kiba pyniap ia ki khun jongngi, mynta, ki la pyniap ia la ki jong ki khun ruh" ong U Netanyahu.
Shillong:Ka Seng Khasi Kmie, ka dap da ka mynsiem kaba sngewkhia ba kan ïoh pdiang ia ka khubor halor ka jingkhlad noh ka jong u Rangbah Don Kupar Dkhar, uba long u President jong ka Seng Khasi Kmie, ha ka step jong ka 15 tarik u Risaw, 2023.
Ha kane hi ka janmied, kum ka dak ka jingburom ïa une u Rangbah, ka Seng ka la pynlong ïa ka jingïalang sngewlem hapoh ïing seng ha Mawkhar, Shillong ha kaba ki Dkhot jong ka Seng, kim lah khlem da pyrto ïa u synñiang u bynhei, uba une u Rangbah u la noh haba ïadei bad ki kam ban pynneh pynsah ïa ka Niam, ki riti – ki dustur kat kum ka pyrkhat Khasi tynrai.
Ka jingduh noh jong ka Seng Khasi Kmie ïa la u President, uba long u Nongïalam u ba ha khliehduh, ka long ka jingduh kaba khraw kaba yn ym don kyntien ban batai, khamtam eh ha kum kane ka por kaba ka Seng ka dang donkam bha ïa ka jingïalam ka jong u.
U long da shisha u Rangbah uba trei da ka mynsiem kaba shlur, ka mynsiem kaba rhem bad ka jingshem phang.
U la long ruh uba da ïeng skhem halor ka nongrim ban pynneh ban pynsah ïa ki matti jong u khun u khasi khara, u Hyñiewskum, u Hynñiewtrep.
Kum ka dak ka jingburom ïa une u rangbah, ka jingïalang jong ka Jylli Pyrkhat Kam jong ka Seng Khasi Kmie, kaba la long ha ka 16 tarik u Risaw, 2023, ka la shim ïa ka rai ban khang ïa ka Seng Khasi College, Jaiaw bad baroh ki Skul kiba hap hapoh ka jingpeit bad jingkhmih jong ka Seng Khasi Kmie ha ka 18 tarik u Risaw, 2023, kaba dei ka sngi leh niam kaba khatduh ïa ka met jong une u rangbah, khnang ba baroh kiba don ha kitei ki jaka pule jong ka Seng Khasi Kmie kin ïoh ban ïa shim bynta lang ban leh burom khatduh ïa une u nongïalam jong ka Seng.
Ka khubor na ki ehrang Hamas, ka kam, ba ki don 200ngut, kiba la iap ei mynta ka sngi, ha ka hospital ha Gaza bad katei ka jia, na ka jingther bom jong ka Israel.
La iathuh ba u bom uba khlain bor jong ka Israel, ula leit hap ha katei ka hospital, ha Gaza bad ka la pyniap ia ki 200ngut ki briew, ong ka khubor.
Ka Hema Malini, ka rakhe ia ka jingdap 75 snem jongka, hynnin ka sngi, ka 16tarik Risaw 2023 bad ka la don ka khawai dawai, kaba heh bha, ha kaba ki la bun ki khlur ak phlim, kiba pawnam, kiba leit shim bynta lang bad kitei ki kynthup ia  U Salman Khan, ka Vidya Balan, ka Esha Deol, U Sonu Nigam, U Ayushmann Khurrana, U Jackie Shroff, U Anupam Kher bad ka Padmini Kolhapure, kiba leit shim bynta, na shibun kiwei pat.
Ha katei ka miet, ka don ka jingrwai, kaba sah kynmaw, ha kaba la rwai sngewbang bha, da ka aktress ba pawnam bha, ka Rekha bad ka Hema bad ka Rekha, ki ia rwai lang ha rynsan, ia ka jingrwai, kaba ai kyrteng  ‘Kya Khoob Lagti Ho’.
Ka Rekha, ka rwai ia katei ka jingrwai, kaba sngew ieid bha, kum ka jingniew burom ia ka Hema Malini, kaba dei ka jingrwai, kaba sngewieid bad kaba sngewshoh mynsiem bha  ‘Kya Khoob Lagti Ho’ bad la iohi, ha ki video, ba kitei ki arngut ki aktress hyndai, ba ki ia snohkti iwei ia iwei bad ia shad ha ryndan, lem bad ka tem ka put, kaba da sngewhun shikatdei.
Shillong:U trai ka ïing ba pluh ha Thana Road ha Khyndai Lad u Amit Singhania, ula pynpaw ia ka jing sngewsih namar ba ka jingkylla dpei ka ïing jongu, ka la long pyn ban kum ka tamasa ia ki briew ban thaw khana lorni.
Haba kren mynhynnin ka sngi, u Amit ula ong ba kam don kano kano ka jingbuh insurance ia ka ïing bad baroh ki tiar ki tar ki la ingkhong lut khait, hynrei donbok ba lait ka mynsiem.
Ula ong ba kaba kongsan kam dei katno klur ka jingjulor hynrei ka jinglut kaba jur tam ka dei ka jingpang mynsiem ka jingsngewsih halor kane ka jingjia ban kynmaw ia ka iing kaba la sah naduh u pa ieid mei ieid jong u.
“Ki paidbah ki don ka jingmut jingpyrkhat bun rukom.
Ngam don kano kano ka jingbuh insurance wat tang shi naia ruh", la ong u Amit haba kren mynta ka sngi sha ki lad pathai khubor.
Ula pynpaw ia ka jingsngewsih kthang ia ka jingkhlad jong kawei ka mynsiem briew ha kane ka jingjia.
U la iathuh ba la ioh sngew ia ka khana lorni jong ki briew ba laiphew jait, halor kane ka jingjia hapdeng ka jingsngewsih kthang, hynrei u ainguh ia u Blei ba ki la lait im ha kane ka jingjia.
Wat la um tip ia ka daw ka jingpluh ka iing, hynrei ula iathuh ba ka don lai tylli ka tyndon shet LPG, hapoh katei ka jaka kaba la bthei.
“La ioh sngew ba ka la mih ka tdem, katba ngi dang don ha ophis bad la dap da ka tdem bad ngi la mareh noh wut wut shabar tang ban lait im da kaba pynpra ia ka kynroh na bynta shadien bad ioh mih shabar", la ong u Amit.
Ula kyntu ia ki briew ban kiar na kaba shna khana lamler, halor kane ka jingjia.
Lah ban kdew ba ka ing ba saw mala kala pluh ha ka sngi Saitjain haduh ba kala shim ia ka jingim jong uwei u nongtrei, bad mynsaw uwei u nongpynlip ding.
Ka shim por haduh jan ar sngi ban lah ban pynlip lut ia ka ding kaba klang ia kane ka ïing.
Shillong:U Myntri Rangbah ka Jylla u Conrad K Sangma ha ka sngi Nyngkong, ula leit jurip ïa ka Building jong u Amit Singhania ha Thana Road, Police Bazar, Shillong, kaba la shah bam duh khait ha ka ding kaba pluh myn ha ka sngi Saitjaiñ.
Kane ka building ka don bun ki godown bad ka Ïingsah jong u Singhania, ka la shah pynjulor ha kane ka ding.
Ki kali pynlip ding kat haduh mynta ki dang ïakhun ban pynlip ïa ka ding.
Ka jingïakhun ïa ka ding ka la jan kot haduh 40 kynta hynrei watla katta ka ding kam pat lip lut.
Kane ka jingjia kala jia ruh tang arsngi hadien ka jingleh mock drill jong ka Sorkar Jylla ban tem ïa ki jinglynshop ki bor jong ka mariang.
U Myntri Rangbah ka Jylla ula shong bishar kam halor kane ka jingjia baroh bad u Chief Secretary, u Director General of Police lem bad ki Heh Ophisar ka Jylla.
U Myntri Rangbah ula ïakynduh ruh ïa ka Longïing u Singhania bad pynpaw ïa ka jingsngewkhia halor kane ka jingjia haba ai jingithuh ruh ïa ka jingtrei borbah jong ki shipai, ki Pulit, ki pulit pynlip ding bad ki kynhun bapher bapher kiba ïa don bynta ha kaban tem ïa kane ka jingjia.
Shillong:Kum shi bynta na ka jingpynkhreh ïa ka jingpynlong ïa jingïaseng jong ka Balang Presbyterian ha Umpling, na ka liang jong u CEM ka KHADC uba long ruh kum u MDC jong ka thaiñ u la leit ban ïakynduh ïa ki nongïalam Balang ba kynthup naduh ki Tymmen Basan, ki Rangbah Balang nalor kiwei ki nongïalam ka Balang Presbyterian Umpling.
Ha kane ka jingïakynduh nalor ki nongkitkam ka Balang Presbyterian, la donlang ruh u Rangbah Shnong u Bah S Pyngrope bad secretary shnong Bah Lewis Jyrwa, ki Rangbah Dong bad kumjuh ruh Sdo PWD By pass Division, Sdo PHE Electrical Division.
Kane ka jingïakynduh ka long halor ka jingthmu jong ka jingpynlong ïa ka jingïaseng Synod Pdeng ka ban long ha u bnai Lber jong u snem 2024, bad kane ka jingpynkhreh ka la long kaba la khamjan bha ka por bad kane ka jingwan jurip ka long na ka bynta ka jingdonkam ban pynbha ïa ki surok, ki lynti syngkien, ka umbam umdih bad kiwei kiwei.
Haba kren sha ki lad pathai khubor na ka liang u CEM u Bah Pynïaid Sing Syiem u la ong, “Ki kam pynroi ha ka shnong Umpling kam dei dang shen hynrei naduh ba dang long ruh kum u MLA bad lah ïoh ban pynrung bun tylli ki skhim bad lah ïoh sanction ruh naduh u Naiwieng mynshem snem ba kynthup ïa ka skhim um ka JJM kaba lah jan kot sha ka T.
37 klur, nangta ka skhim surok kaba jan kot sha ka T.
6 klur kaba long na ka bynta ban pynïar bad pynkhlaiñ ïa kine ki surok ba mynta jong ka PWD Roads bad ki don ruh kiba dang thymmai kumjuh.
"U la ong ba u pynpaw ruh ïa ka jingkmen ban ïohi ba ki skhim surok ba la ïoh naduh ba u dang long u MLA mynta ki dang treikam bad ïohi ba ka jingmaramot surok ka dang ïaid shakhmat mynta kum ka jingpynïar ki surok, ki jingtei kynroh, ki Nala bad ha kane ka jingjurip la ïakren ruh halor ka jingai jingmut ne proposal ba dang thymmai kaba ïadei bad kane ka jingïaseng Synod kumba la sngewthuh ba na ka Estimate ba la dep ban leh ka la poi T.
2 klur 34 lak bad haba ïadei bad kane ym pat ïoh jingmang tyngka bad lyngba kane ka jingïakynduh la sngewthuh ba la hap ban pynsted ïa ka kam khnang ban ïoh noh ïa ka sanction kaba thymmai na ka bynta kane ka jingïaseng Synod.
“Ka long ka jingkyrkhu kaba khraw halor ka jingwan ka Synod, ka jingkyrkhu ha ka jinglong mynsiem bad kumjuh ruh ka jingkyrkhu ïa ka shnong ha ka roi ka san bad ka jingkyrkhu ha baroh ki liang, bad da ka jingïatreilang jong baroh yn lah ban pynurlong sted ïa kane ka jingdonkam ha ka por babiang," ong u CEM ka KHADC.
Bha ba pdiang jingiaseng heh ban bha ki lynti syngkien, poi umbam umdih bad kiwei kiwei de ki jingmyntoi.
Da lah dep te sa ia peit bad tip hi ym don shuh ba kit khlieh baroh is thet ktikynmaw haba phi ai jingiarap ia ka jingiaseng synod kam mut ba phi lehbha (favour) eiei ruh em.
ka dei ka kamram jong ka state towards religion in india.
kaba sngewsih bad pynmong dohnud ka long ba ka npp ka iatreilang bad ka seng kaba pyrshah khristan.
Shillong:Ka Khasi Authors’ Society (KAS), mynhynnin ka Lah Sngi u Blei ka la dawa na ka Sorkar jylla, ba dei ban ithuh noh ia ka ktien Khasi kum ka Ktien Sorkar lane ka ‘Official Language’ jong ka jylla, ha kaba ka la ai ruh ia ka dorkhas ha u Myntri Rangbah ka Jylla, u Conrad Kongal Sangma ha ka jing iakynduh ha kamra treikam jong u.
U President ka KAS, u Dr.
DRL Nonglait, ula ong ba ka KAS ka la dawa na ka sorkar jylla ba ka dei ban ithuh noh ia ka ktien Khasi kum ka Official Language ne ktien sorkar jong ka jylla, da kaba wanrah ka jingpynkylla ha ka Meghalaya Language Act, 2005, namar kumba long mynta ka ktien Khasi kadei ka Associate Official Language ha ka jylla katba ka Official Language, la pynlong ia ka ktien English kaba dei ka ktien nongwei.
Kawei pat ka mat ba ka KAS ka la iakren bad u Myntri Rangbah, ka long halor ka jingithuh noh ia ka ktien Khasi ha ka khyrnit kaba Phra jong ka Riti Synshar ka ri.
U Dr Nonglait ula iathuh ba ka KAS ka la pynsngew ha ka Sorkar ia ka jingiakhih ba la pynlong ha Delhi, bad ka la dawa ruh na u Myntri Rangbah ban pynsawa kajuh ka Sorkar sha ka Sorkar India, kata ban dawa wanrah da ka Bill ha ka sien shong Parliament ban sa long kumba la dawa da ka KAS.
Ha kaba iadei bad ka Official Language, u nongialam ka KAS, u la iathuh ba u Myntri Rangbah ula kular ba ka Sorkar kan khmih bniah ia katei ka jingdawa bad yn sa bthah ia ka tnad kaba dei khmih ban leh ia kaba donkam.
Ha kaba iadei pat bad ka jingdawa ban ithuh noh ia ka ktien Khasi, u Conrad, u la kular ba un sa phah noh ka jingthoh sha ka sorkar pdeng ha ka taiew ban wan.
Lah ban kdew ba ka KAS ka la pynlong ia ka jingiakhih ha Jantar Mantar, New Delhi dang shen da kaba lum ia baroh ki seng sain pyrthei, ki sengbhalang ban iadon bynta lang shi bynta ban dawa pynrung noh ia ka ktien Khasi ha ka khyrnit ba phra ka riti synshar ka ri.
Nongpoh: Ki paidbah nongshong shnong bad kiba pyndonkam ia ka surok na Pahammawlein 20mer sha ki thain Umdap ha Ri Bhoi, ki la pynpaw ia ka jingsngewsih kaba jur eh halor ka jingsniew palat ka naduh 20 mer ter ter shaduh ka thain Umdap bad kaba la wanrah jingeh shisha ha ka leit ka wan ki paidbah.
Katkum ka jingiathuh da ki riew paidbah, ki la ong ba kumba ka long mynta, ka surok ka la sniew shaba palat eh, ha kaba ka surok ka la dap satang sa da ki thliew ki syar ha shilynter jong utei u surok.
Katto katne ngut ki nongshong shnong kila pynpaw ruh ba kane ka jingsniew u surok kala pynjynjar bad pynsohsat ïaki paidbah nalor ka jingsniew, ki don ruh ki jaka ba long pung ktieh ba wat ki kali ki shem jingeh ban ïaid kumba utei u surok u dei u ba kongsan bha ha katei ka thaiñ ba pynïasoh ruh bun tylli ki shnong bad kaba poi ruh sha ki shnong khappud ka Meghalaya bad Assam shaduh ki thaiñ Marmaiñ, hynrei la shu leh klet mynta la bun phew tylli ki snem khlem siang rong lane pynbha.
Haba iadei bad ka jingsniew jong katei ka surok, na ka liang ki paidbah ki la kyrpad ruh sha ka sorkar naduh ki nongmihkhmat ba kin phai khmat lem ha kaba ïadei bad katei ka jingeh kaba ki paidbah ki ïakynduh ban pynmang skhim lane ban shna kino kino ki lad ki lynti ban pynbha ïa katei ka surok naka bynta ka jingbit jingbiang jong ki paidbah haka leit ka wan.
Ha ka jingkynoi jong ki sla jingtip bapher bapher na ka mobile phun la iohi shisha ba ka la lah ban khate noh ia ka por thiah jong kiba bun.
Imat la tyllep lut kane ka bor kynsha kaba ym don shuh ka jingkhein por ia ka por ban pynshongthait ia la ka met.
Ka shkor ki khmat bad ki kti ka bunkam pynban ban pynhun ia ka jingkwah ka dohnud jong ki.
La kane ka jingwan ka juk thymmai ka la mih ka jingkhnium bad ka jingud jong ki riew rangbah bad tymmen ia ka jing i bunkam bad pynbyrngia palat ialade hynrei kim lah leh ei ei shuh namar ka dei ka juk ka jingkylla ba la beh than sha ka jingpynsuk ia u khun bynriew.
Ka step tlang kaba khriat ka pynlong ia ki briew ba kin sngewtynnad ban khie thiah sngi namar ka jingkhriat.
U bah Bok wat hapdeng ka jingkhriat hynrei u hap mih dang step ban beh sha la ka kam.
“Dih noh kpa ka sha ioh ka dait thah" ong ka menkmie“To kmie" ong u kpa“Wanrah kato ka jaket syaid jong nga bad ka tupia" ong u menkpa ia la ka lok“To kpa" ong ka lok“Phin wan katno baje shibit?" kylli ka menkmie.
“Mynta nga hap leit peit kato ka kali u Peter" jubab u menkpa“Phi lah ioh seh?" bniah ka menkmie“Hooid, lah phun u paralok ba u mut ban die noh" iathuh u menkpa“Karno u khein dor?" bniah biang ka menkmie“Um pat ong thikna tangba tharai shi lak tam jait ba nga dei u paralok ba jan jong u" ong u menkpa“Kata ka dang biang palat kein" ong ka menkmie“Tate lah ioh ai Christmas gift ia u Peter" ong biang ka menkmie“Kam da dei eh phi ka gift hynrei ka shu long ba u sngew suk kein namar lah shah ram ma nga bad un sa ai ne ngan sa ot pat khyndiat khyndiat na ka tulop jong u" pynsngewthuh u menkpa“Phin leh kumta kpa?" kren lyngngoh ka menkmie.
“Hooid, kumta kein, balei phim sngew dei?" buh jingkylli u menkpa“Em, nga shu kylli kein.
Ka shong ha phi u rangbah kein" jubab ka menkmie“To nga la leit ba lah slem bad ngan beh kat ba lah ban wan kloi sha iing ba lah khriat.
Ngi ba lah ring sti kumne te ym lah shah shuh ia ka jingkhriat" ong u menkpa bad u mih artat“To kpa to nang bha kamai" kren kit bok ka tymmen jong uHaba u bah Bok u la poi ha kata ka jaka iakut bad u paralok u la leit peit shwa ia kata ka kali.
Haba u paralok jong u u la pyni u iohi ba ka kali ka dang i biang bha.
Ka dei ka Alto rong maroon bad ka dang dei ka ML05 N“Te ka dang i thymmai bha du kane ka kali jong phi" ong u bah Bok“Hooid ka dang bha bad ka dang tip top bha hi kein.
Ka kali ba niah hi u trai ka pher namar nga sumar bha ia ka" ong u bah Living“Te, katno phin kein ia nga?" kylli dor u bah Bok.
“Kumto kumba nga lah ong ia phi haba phun tang shilak arphew hajar lah biang" kren pynthikna u bah Living“Ban dei ha kiwei ngan ai ngan phah beit shilak hynriewphew hajar" ban ktien biang u bah Living“Khublei shibun ia ka jingsngew paralok jong phi" ong u bah Bok“Kata phi mut ban thied noh da kawei pat kaba kham bha?" kylli u bah Bok“Hooid, ki khun ki ong ban thied noh da kaba kham rem ban kham suk bad kham aram haba leit jingleit jngai" iathuh u bah Living“Kata ruh ka dei, ka kali rem ka pher shibun na kiba tad" mynjur u bah Bok“Bad kane phi lah long 2 tylli ki kali, dei?" bniah u bah Living“Hooid, tangba ngan da peit ngan buh baroh ar ne ngan pyniaid noh kawei" iathuh hok u bah Bok“Haba ka lah don bad phi ka shong ha phi la phi die kham rem ruh sa leh aiu" ai jingmut u bah Living“Ka dei kaba phi ong" mynjur u bah Bok“Ale rung shapoh iing ngin ia dihsha shwa" wer u bah Living“Hooid kein da dihsha ka kham syaid.
Nga myntlang nga sngewtynnad eh ban dihsha bunsien bunsien namar ka pynsyaid" mynjur u bah BokHadien ba ki la shongkai kumba 5 minit ei ei ka khun kynthei u bah Living ka la wanrah sha dud kaba ibang bha bad lai jait ki jingbam kynthup ia u kek.
Haba la dep dihsha u bah Bok u la leit peit jingtrei noh bad u la kular ha u bah Living ba un wan shim noh ia ka kali ha shuwa ka 24 tarik December.
Nongpoh:Ka Shillong United ka la ioh ban khur ia ka namjop ha ka lympung ialehkai jong ka FKJGP Pahamsyiem Unit, kaba la long ha madan ialehkai ka NSCA Pahamsyiem, kata hadien ba ki la lah ban pynliem noh pyrshah ia ka kynhun ialehkai ka Ri Bhoi Police ha ka Tie Breaker da 5-4.
Ka jingialehkai ha katei ka sngi, ka long ba ha baroh ki arkylla jong ka jingiakhun, ka la kut noh ha ka jingiakhiad kaba 1-1, hynrei haba ki nongpyniaid jong katei ka jingialehkai, ki la rah noh sha ka Tie Breaker, ka Shillong United FC ka la pynliem noh ia ka Ri Bhoi Police.
Ka jingpynlong jo ng ka FKJGP Paham syiem Unit ia katei ka lympung ialehkai, ka long ruh kum shibynta ban rakhe ia ka jingdap ba shisnem pura jong katei ka Unit, kaba la pynskhem ha u snem 2022.
Ia katei ka lympung ialehkai, la wan ban plie da u bah Luistar Lyngdoh President ka FKJGP-NKHD, ha ryngkat ka jingdon u Bah Ricky Majaw, President Ka FKJ GP Nongpoh Circle, u Bah Jetwin Lyngdoh Rangbah Shnong Pahamsyiem lem bad kiwei.
Ha kine ki sngi ngi la ïohi bad sakhi ïa ka jingmih pyrthei jong ka ka VPP kaba la kam ba ka kwah ban ïoh ïa ka synshar khadar ba khuid ba lait na ka bamsap bampong lada ka wan ha ka bor.
Lada kwah shisha ïa kata dei pynkhuid shwa ïalade khamtam ïa u thylliej ym ban shu jler bad ban shu leit ïalap election tang ïa thngiat jong kiwei bad ban shu leit beiñ leit kynthoh ïa kiwei pat ki para MLA man ba ki rung sha ki Constituency ki ju leit beiñ ïa uto u MLA na katei ka constituency ba um leh eiei.
Ka don ka jingsngew ban shu kynthoh klumar namar don ki MLA/MDC kiba la leh bha ha ki constituency jong ki.
Ki ai ki scheme ki wanrah ki development na bynta jong ka jingdonkam jong u paitbah hapoh constituency kumno ngin shu klet ïa ki kam ba ki la leh.
Don ki MLA kiba kloi ban kner la ki kti ban ïarap ïa kiba pang ba shitom kiba kyrduh kiba shem jynjar ha ka jingim jong ki ki kum ki nongmihkhmat ki kloi ba peit lem ïa ki.
kumno ngin shu klet noh ïa kiba kum kita.
Lada phi kwah ïa kata ka synshar khadar ba khuid dei ban ïa burom lem bad dei ban ïa ieit markylliang.
Ym ban ïa bishni bad kawang ktieh wei ïa iwei.
Ki MLA/MDC kiba Don ha ka sorkar ne kiba Don ha ka Liang pyrshah ruh dei ban ïatreilang lada kwah ka synshar khadar bakhuid ban ïa kyntiewlang lane ban ïa aijingmut lang lada Don kino kino ki bym biang ne ki jingbakla dei ban dei ïa pynbeit lang.
Hynrei katba ka mynsiem jingieit bashisha kam don kumno keiñ ngin lah ban pynkhuid lane katba ngim pat lah na kaba kynthoh beiñ ïa kiwei kumno keiñ ngin khmieh lynti ba kiwei kin burom ïa ngi.
Katba ngi dang don ka mynsiem bishni ïa kiwei bad katba ngim pat lah ban Don ka mynsiem jingieit ïa kiwei pat kumno ngin khmieh lynti ïa ka jingbha ba kan wan ha jingim jong ngi.
Kumno ngin ieit ïa ka jaitbynriew Lada ngi dang don ka mynsiem bishni bad shun ïa la u para doh para jaitbynriew.
Kumno ngin ïa khun ïa ki issues jong ka jaitbynriew haba ngi dang ïa tan para jaitbynriew para nongïalam.
Ban ieit ïa U Blei ruh ngi hap ban ieit nyngkong eh ïa u para briew.
Kumjuh ruh kum ki Nongïalam jong kano kano ka party ne ki Nongkyrshan ruh kim dei ban bishni noh ïa kito ki bym treh ban kyrshan ne bud ïa ki.
Baroh wei pa iwei ngi don ka hok ban jied ne ban kyrshan ïa kano kano ka party ne uno uno u kyrtong namar kata Lada phi kwah kata ka jingkhuid ym ba phin bishni ne kynthoh bad kren katba mon tang namar ba kim treh ban kyrshan ïa phi.
Kyntien Phira, ieit ïalade burom ïa kiwei.
Shillong:U Bah BM Lanong, uwei na ki riew sain pyrthei barim jong ka jylla, ula pynkynmaw, da ka jingkren jong U Biren Singh, myntri rangbah ka Manipur, ha kaba u ong ba katei ka jylla, ka don ia ka ain ILP, hynrei, kam lah satia, ban khanglad ia ka jingjyllei jong ki mynder ha katei ka jylla bad ka dei halor katei ka mat, ba u kynteit, da kaba ong “Kumno ngin check ia ka influx, lada ngi ioh lashai, ia ka ILP, katba ki rel ki wan hangne?" la kylli U bah Bindo bad halor katei ka mat, ula ong “Kine ki sengbhalang, ki dei ban jubab ia kane" namar ba ki ong “Ai ILP, ngin sa ai rel" bad ula ong “Nga naduh ba sdang, nga ong, ka ILP kam don jingiadei bad ka rel".
Nangta, ula bteng biang, da kaba iathuh, ba ka wan ka ain, kaba phah na Delhi, ha u 2021, ka wan sha District Council, kaba kyrteng ka Swamitva bad kata ka ain, ka dei, ka ban wan rah ia ki nongwei, sha ki 7hajar ngut, kiba wan rah da ka Survey of India bad ka Panchayati Raj Department bad kitei kin shong haduh 5 snem bad kin leit thew ia ki khyndew na suinbneng bad ban ai jaka da ka sorkar, kan ai um, kan ai jaka sah bad lada ki wan kita, kumta katno ngut, ki ban ioh khun ioh kti bad ka dei lyngba, ka jingphah jong U Conrad sha ka District Council, ba ka Council ruh, ha ka por ba long CEM, U bah Titos, ka la kyntait ia katei ka ain, ong U bah Lanong bad kumta, la pynphai noh ia katei ka ain jong ka sorkar India.
Kumta katei ka jingleh jong U Conrad Sangma, ka dei kaba u ong U Bah Bindo “Nga sngewnguh ia U Conrad halor kane, ba ula phah sha District Council bad ba um shym la leh hi" bad u la ong ruh ba u sngewnguh shibun eh, ia U bah Titos ruh, ba ula pynphai noh ia katei ka ain jong ka sorkar India.
Nongpoh:Mynhynnin ka sngi u Blei, u Mansukh L.
Mandaviya, myntri ka tnad ka koit ka khiah na ka tnad Health and Family Welfare, u la wan iuh kjat ia ka Ri Bhoi District, kaba dei kawei na ka district kaba la shah jied kum kata ka ‘Aspirational District’ na ka sorkar kmie bad ha katei ka jinghiar Ri Bhoi, u la leit nyngkong ban jurip ia ka Umsawnong kharai Health and Wellness Centre bad hadien kata la don pat sa ka jingiakynduh lang ki ophisar (Review Meeting) ha Conference Hall Nongpoh.
Ha katei ka sngi, ba utei u Myntri ka sorkar pdeng, u la hiar sha Bhoi, la synran lang ruh da ka jingdon lang ka myntri sorkar jong ka sorkar Meghalaya kaba dei peit ïa ka tnad ka koit ka khiah, ka Dr.
Ampareen Lyngdoh bad la ïa don lang ruh da u Deputy Commissioner ka Ri Bhoi, u Arpit Upadhyaya, u SP ka Ri Bhoi, u Giri Prasad bad kynthup kiwei kiwei ki ophisar na ki tnad sorkar bapher bapher.
Ha ka jingialang bad ki ophisar sorkar ha Nongpoh, na ka liang ka ophis u Deputy Commissioner u la ai ruh ia ka jingpynshai ne ka jingpyntip halor ki jingpyntreikam ia ki kam pynroi bapher bapher lyngba kita ki skhim ba kane ka District ka la shah jied kum kata ka Aspirational District.
Ka Kong Ampareen Lyngdoh, kaba la kren sha ki lad pathai khubor, ka la ong ba katei ka jingwan iuh kjat une u myntri ka sorkar pdeng sha ka jylla Meghalaya, ka dei kaba u la wan ban plie paidbah ia ka regional Cancer Centre bad kiwei kiwei ki lad ai jingmyntoi ha North East Indira Gandhi Institute of Health and Medical Science ha Shillong.
Ka la ong ruh, ba kumba la pynpaw da utei u myntri ka sorkar pdeng, ha kaba la jingthmu ka long ban kyntiew ha ka liang ka koit ka khiah da kaba wan rah shibun ki kam pynroi bad ha kawei ka bynta ruh u la kren kyrpang ia ka Ri Bhoi District kaba shah jied mynta kum ka Aspirational District.
Shillong:Hadien kumba ar phew saw kynta, la lah ban pynlip ia ka jingklang ka ding ia ka dukan ha Thana Road ha kane ka sngi Saitjain kaba ialam sha ka jingkhlad uwei.
Uwei pat u nongpynlip ding u la mynsaw na ka jingiap op tdem haba u dang ialeh ban tem ia ka ding bad la rah sha jaka sumar.
Uba khlad ha ka jingiap op tdem ha kane ka jingjia pluh ding u Sampat Singh Jangir, u dei u manager jong ka Bhajan lal.
Uwei uba sah jan, uba iohi ia kane ka jingjia, u la iathuh ba hadien ba la ioh sei ia ka met jong u, kam don satia kano kano ka dak mong hynrei la suba jur ba ka jingkhlad ka lah ban dei na ka jingiap op tdem hapoh na ka jingjur ka ding bad ka tdem.
Katba u nongpynlip ding uba mynsaw la ithuh kum u Alexander Mukhim jong ka Fire Service Department bad la pynkit sha Shillong Civil Hospital.
Kiba sah marjan katei ka jaka, kila iathuh ba kim ju iohi ka jingima jong ka jingpluh ding ha katei ka jaka bad kila par niangkhriat.
Ia kane ka iing kaba saw mala, la dei trai u Amit Singhania kumba la iathuh u para jong u.
ka kamra ha madan, la shna kum ka ophis, katba ka mala hajrong la sah briew jong ki ar tylli ki longing.
Don bok ba ki la lait im ha kane ka jingjia shwa ba kan klang ka ding.
Watla ym pat ioh jingtip thikna haduh katno ka jingjulor hynrei, la antad ba kam duna shuh ia ka 8-10 klur tyngka, la ong uwei uba sah jan katei ka jaka.
U la iathuh ba ula ioh sngew nyngkong ia ka jingbthei ka tyndong shet (LPG) haduh san ne hynriew sien hynrei um mut dur ba ka dei pynban katei ka jingjia.
Ki briew na ka tnad pynlip ding, kila ong ba kane ka dei ka jingjia kaba jwat bha ban iakhun nalor ka jingkhim ki lynti ban iaid ki kali kit um, kaba la buh jingeh ia ki ban talain ban pynlip ia ka ding.
Kaba kham sngew phylla, ka long ba ia ki kali pynlip ding la wanrah shuh naduh Nongpoh, Umiam, Mairang bad na Jowai nalor kiba la don lypa ha Shillong bad kumba 15-17 tylli ki kali kit um la wanrah sha katei ka jaka.
Na ka jingjur ka ding, ki pulit pynlip ding kila pan jingiarap ruh na ki shipai, bad ki shipai suin.
La iathuh ba u nongpynlip ding uba mynsaw, u kyllon namar ba iap op tdem bad la pynkit noh ia u mar mar sha Civil Hospital, Shillong.
Halor kane ka jingjia, kam pat don satia ka kyrwoh khubor na ka sorkar bad ka bor district bad ki pulit ruh ki kiar ban kren eiei sha ki lad pathai khubor.
Shillong:Ka jingïalang kaba la khot da ka Hynñiewtrep Border Disputes Redressal Forum (HBDRF) kaba la wan ban ïashim bynta da ki sengbhalang bapher bapher naduh ka KSU, JSU, HNYF, JNC, APUF, JWAM bad kiwei, ki Doloi Elaka Raliang, Shilliang Myntang, Nongjngi bad u Doloi ba shuthung jong ka Labang Nangphyllut, ki nongshong shnong ka thaiñ Elaka Labang Nongphylut bad kiwei, ki riew shemphang kum u Dr.
P.
Pasah, Retired Professor NEHU, B.
Sari President Jaiñtia Dorbar, President ka Synjuk Waheh Chnong Ri Jaiñtia ma A.
Lipon, ma M.
M Thaïang bad kiwei.
Ïa ka jingïalang la pynlong ha District Library Myngthong Jowai, kaba la pynïaid da u Chairman ka HBDRF ma C.
Sungoh ha ka jingïadonlang ruh u Bah T.
Passah Spoke Person ka Forum.
Hadien ba la wai ka jingïalang na ka liang u Chairman ka HBDRF, u la ong ba ka ha kane ka jingïalang la shim ïa ki katto katne ki rai kiba ïadei bad ki kam khappud.
Ha kaba u la ong ha ka jingïadei bad ka jingpynbeit pud ha ki thaiñ Khaduli bad Psiar ne Block I ym pat lah ban ïoh jingtip bathikna na ka sorkar.
U la ong ruh katkum ka jingong jong ka sorkar ban pynbeit shwa tang ïa ka Khanduli bad Psiar Sector na ka liang Forum, ki sengbhalang bad ki paidbah jong ka Elaka Labang Nongphyllut bad Pangam Raliang kim sngewïahab satia ïa kata ka jingmut jong ka sorkar, hynrei ki kwah beit tang kawei kata ban pynwan ïa ka Block I bad II shapoh ka jylla Meghalaya.
U la ong ba ha kane ka jingïalang la khmih lynti ban ïoh ïa u pud u sam san phew dei ban pan shi spah khnang ban ïoh sanphew bad ha kaba ïadei bad u pud u sam jong ka Labang Nongphyllut ba ym dei ban duh bad lada duh, la dei ban ïa um snam ne ban ïap ruh ym salia, ong u ma Sungoh.
Na ka liang u ma T.
Pasah u la ong ba ka Forum bad baroh kiba don ha kane ka jingïalang, u la ong ba ka jingthmu ba kongsan ka long ban pynthikna ba ka Block I bad Block II ki dei ban poi shapoh Meghalaya.
U la ong ruh ba la shim ïa ka rai ban pyrshah ïa ka jingthmu jong ka sorkar ban shim ïa ka rai ban ïakren shwa tang ka Psiar bad Khaduli kaba ym lah ban pdiang satia.
Ha ka jingïalang la ioh ruh ïa ka jingai jingmut na ka liang kiwei de ki seng bad ki riew rangbah kiba la ïadon ha kane ka jingialang.
Shillong:Ka iew rud surok kaba don ha Mawkdok kaba la dep plie, kam pat lah ban treikam, namar ba ka dang don sa katto katne ki jingdonkam ban pynbiang ia ka.
Kane ka iew kaba la plie u myntri ka tnad ka rep ka riang barim u bah Banteidor Lyngdoh ha ka jingdon lang u MLA ka thain Sohra u bah Gavin M Mylliemngap ha ka 10 tarik Kyllalynglot 2023, la kham katto katne bnai mynshwa, ka dang sah kumto, bad katkum ka jingtip, ka daw ka dei namar ba ka dang donkam ban shna ia ka jingkhang (shutter) ban long kaba shngain ban buh ia ki mar ki mata, namar ba ka dang long lyngkrang.
La tei ia kane ka iew ha ka jingmang pisa kaba T.
84 lak ha ka jaka kaba dei jong ka PWD (Roads) ha surokbah Shillong-Sohra.
Kane ka iew rud surok (layby market) ka don 20 tylli ki dukan rit bad kawei ka jaka restaurant.
Ka jingthmu ban shna ia ka iew ka long ban iarap ia ki nongrep ban die ia ki mar ba dang ot na lyngkha bad ban kyntiew ia ka kamai kajih jongki hynrei, kan long ruh ban khring ia ki nongwankai pyrthei.
Hynrei kaba kham kongsan ka shong ha ki nongshong dukan, kumno kin leh khuid, ban buh ia ki mar ha ka rukom kaba itynnad ban khring ia ki nongleit nongwan ryngkat ka jingiatreilang bad ka Market Committee.
Haba iathuh halor kane ka iew, u Sordar ka Mawkdok bah Wallam Nongrum u la iathuh ba ha ka jingshisha ia ka iew, la dep plie hynrei, kam pat treikam namar ba dang ap ban shna ia ki jingkhang (shutter) namar ba ka dang long lynkrang.
Katkum ka jingiathuh u Sordar, mynta ka don ka jingshna ia ki jingkhang ha Dympep ia kajuh ka iew kaba kum kane bad ynda la dep na Dympep, yn sa shna sa ha Mawkdok shwa ban pyndonkam noh ia ka.
New Delhi:Ka Bhartiya Janata Party (BJP) lyngba u president u jong ka u J.
P Nadda, ka la pynpaw ba yn ym don shuh ki seng saiñ pyrthei trai ri, ha ki por ban sa wan.
U Nadda u la kren ia kane ha ka jin-ialang jong ka parti BJP ba la tip kum ka joint national Excutive jong ki 7 tylli ki Front jong ka parti BJP kaba la kut ha ka Sngi u blei.
Ha kane ka jingialang ka parti BJP, ka la pynbna ruh ba ka la pynkhreh bad iaid shakhmat haba iadei bad ka elekshon ban wan ha u snem 2024.
U President ka BJP haba ai jingkren, u la ong ba ha ki por ki ban sa wan ki parti riewlum, yn sa pynjah noh na ka ri bad tang ka parti BJP, ka ban sah bad yn ym don ruh kiwei  pat ki parti ki ban iakhun pyrshah ia ka BJP.
U JP Nadda, u la ong ruh ba ka parti BJP ka don ia ki buit treikam.
“Ngi iakhun na bynta ban ioh jingmut bad ka parti jong ngi ka iakhun pyrshah ia ka synshar khadar paralok bad shi ïing shi sem".
U la kynthah ruh ia ka parti Congress, ha kaba u la ong ba ka parti Congress kan ym lah ban ia ryngkat kyrdan bad ka parti BJP wat hadien 40 snem ruh, namar ka parti ka don, ia ki buit treikam bad ka parti BJP ka long kaba khlain haduh katta katta, wat ki briew kiba don ha kiwei pat ki parti la 20 snem ki dang phaikhmat bad wan noh sha ka BJP.
Ka BJP ka don haduh 215 tylli ki ophis treikam hapoh jong ka ri kiba dang shu dep ban tei thymmai bad sa kumba 512 tylli ki dang don hapdeng ka jingtei bad kumba 16 tylli la plie mynta ka Sngi bad 7 tylli ki mawnongrim la buh ha jylla Bihar ban tei ia ka ophis treikam jong ka seng.
Ka ophis treikam jong ka BJP ka don ia ki E-library ki kor internet ba biang, ka don ka jaka ban iatai iathir ha ophis treikam jong ka,na ka liang ka parti ki la pynkhreh ia ka Hardware, hynrei kin pynsah shwa ia ka Software.
Tel Aviv: Haba ka Israel, ka dang pynkhreh, ia ki tup ki man jongka, ban hiar thma sha ki bynta jong a Gaza bad kumta, U  Eleazar Chungthang Menasha, u samla, uba 29 snem ka rta, uba la pynheh pynsan ha Manipur bad uba don mynta ha Jerusalem, ba ula shim ia ki riam shipai bad pynkhreh ialade, na bynta katei ka jingialehthma sha Gaza.
Hynrei, um dei satia, tang U Eleazar, uba don ha ki madan thma jong ka Israel bad ki don sa  200ngut ki  Bnei Menashe, kiba na  Manipur bad Mizoram, kiba don mynta ha ki madan ialeh thma.
U Eleazar Chungthang Menashe, u dei uba la ioh ia ka khusnam Presidential Medal of Excellence bad ula trei ha ka  13th Golani Brigade bad ka Golani Brigade, ka dei ka kynhun shipai, kaba pawnam bha jong ka  Israel Defense Forces (IDF).
Haduh mynta, ki don 85,000ngut ki Jew ha Israel, ong U  Yitzhak (Isaac) Thangjom, executive director jong ka Degel Menashe, ha ka India Today, kaba dei ka seng, kaba iarap ban leit ialam ia ki Jews, kiba don ha  Manipur bad Mizoram.
La iathuh shuh shuh, ba ki Jew, ki poi sha India, namar ba ka dei ka Ri, ka bym ju don ka jing iapher niam bad ka jingpyniap bein, ia ki briew, kiba dei na kiwei pat ki niam, naduh ki pateng kiba mynshwa.
Shillong:Myn ha ka sngi saitjain, ki ar tylli ki kynhun na ka jylla ki la mad ka jingshah rem, haba na ka liang ki shynrang ha ka Vinoo Mankad Trophy one day tournament ba lah ialeh ha Vijayawada, ki la shah rem noh ha ka Uttarakhand da 296 run, katba ha ka lympung Women’s U-19 One Day Trophy ba la ialeh ha Surat ki thei jong ka jylla ki la shah rem ha ka Tamil Nadu da 10 wicket.
Ka Uttarakhand kaba lah jop ia ka toss ka la kamai jem haduh 430/7 ha ki 50 over da ka jingioh ki ar tylli ki century kiba heh, kata u Aarav Mahajan 140 run bad u Poorvansh Dhruv 174 run.
Lymda dei da ka jingioh ar tylli ki century na kitei ki nongtied ka liang ka pyrshah, ka Meghalaya kan jin da la lah ban lehbha ha ka kylla step ha kaba la iohi ba ka la lah ban weng shuwa 3 ngut ki wicket ha ka jingkamai kaba 92 run ha shuwa ba kitei ki radbah ka liang pyrshah kin ioh ban thlieh jem da 319 run na ka bynta u wicket uba saw ha ki 31.
3 over.
Uba la kawang bol bha na ka Meghalaya u dei u Shavian Blah da kaba ioh ban shim 2/63 ha ki 10 over.
Nalor jong u u Angkit Tamang u ioh 2/67, D Marak 1/66 bad u Cham Marbaniang 1/73.
Namar ka jingbuh thong kaba heh, ka Meghalaya ka la shem shitom shikatdei ban kot palat ia kata, hynrei ka la ialeh katlah katiai ban pyndep ia la ka bynta.
Uba la tied bun u dei u Shubham Rasaily da 29 run.
U Tamang u tied 18 run, Rituraj Rabha 17 run bad u Avinash Rai 13 run.
Ka kynhun ka la ioh ban ialeh 47.
4 over bad kamai tang 134 run da kaba liem lut baroh ki nongtied.
Mynta ka sngi ka kynhun kan ioh ban ialeh sa bad ka Hyderabad.
Haba phai pat sha ka lympung jong ki kynthei, ka kynhun Meghalaya kaba la hap ban tied shuwa, ka ioh ban kamai tang 44 run ha ki 26.
3 over, ha kaba ka Tamil Nadu ka la lah ban tam ia katei ka thong tang ha ki 4.
4 iover khlem da duh wicket satia.
Kaba la tied bha ka na ka Meghalaya dei ka Janicka Marak da 21 run.
Ka jingialeh kaba bud bad kaba khatduh jong ka Meghalaya ha kane ka tournament kan long pyrshah ia ka Maharashtra mynta ka sngi.
Nalor kane ka lympung, sa kawei pat ka lympung jong ka Meghalaya kata ka, senior men’s Syed Mushtaq Ali Trophy T20 tournament kan ioh ban sdang mynta hi ka sngi ha kaba ka kynhun jong ka jylla kan ioh ban iakhun nyngkong shuwa bad ka Hyderabad kaba yn ialeh ha Jaipur.
Tel Aviv: Ka thma hapdeng ka Israel bad ki ehrang Hamas, ka la poi mynta sha ka sngi, kaba hynniew bad ki shipai jong ka Israel, ka Israel Defence Force (IDF), ka pyntip, ba ka la pynkhreh bha, ia ka jinghiar thma ha Gaza Strip bad katei kan kynthup, ia ka jinghiar thma, kaba na suin na ryngkew bad na duriaw ruh.
U Benjamin Netanyahu, myntri rangbahduh ka Israel, u kren shai, mynhynnin ka sngi, ba ka jingialeh, kaba jur, ka dang ap shakhmat.
Ki lad khubor, ki iathuh ba ki don da ki phew phew hajar ki riew paidbah, kiba la mih noh na shatei jong ka Gaza, namar ka jingpynkhreh jong ka Israel, ban ialeh, da ka thma ryngkew, pyrshah ia ki ehrang Hamas  bad ba ka jingiap, ka la poi mynta sha ka 3,500ngut, na katei ka thma, ba kynthup ia 1,300ngut ki nong Israel bad sa 2,200 ngut ki nong Palestine, ba kynthup ia 600ngut ki khynnah rit.
Katba ki riew paidbah, ki dang thawlad ban hiar shathie jong ka Israel, hynrei ki nongialam ka Hamas, ki la khang lynti, ia ki paidbah ba bun, na ka bynta ban pynlong ia ki paidbah, kim ki stieh, ki ban iada ia ki, na ki jingshah ther bom ne shah siat iap ha ka Israel.
Ha ka sngi thohdieng, ba ladep, ka Israel, ka la bthah ia ki 1.
1 million ngut ki riew paidbah, na shatei jong ka Gaza, ba kin mih, na la ki iing, ban lait im ialade.
Hynnin ka sngi, ka Israel, ka la nang pynjlan shuh, ia ka por, ba ki riew paidbah, kin  hiar ialade sha ka bynta ba shathie jong ka Gaza bad katei ka dei, hadien, ba ka Israel, ka la ioh ban siat iap, ia arngut ki snar ehrang jong ki Hamas.
Kitei ki snar ehrang, kiba la shah siat, ki long  Murad Abu Murad, uba khlieh ia ka jingialeh thma, kaba na suin bad nangta sa U Ali Qadhi, uba peit ia ka jingialeh thma ha ki khappud jong ka Gaza bad ka Israel bad la siat iap ia U Qadhi, da ka jingkhyrwit da u bom ba na suin.
U Qadhi, uba don 37 snem ka rta, u dei uba la lait na phatok jong ka Israel, ha u snem 2011.
Ka jingthwet ia kiba shah rahbor, ka dang iaid shakhmat, hynnin ka sngi, ha kaba la khlieh, da ka kynhun  Sayeret Matkal, kaba dei ka kynhun kaba triem bha, ban thwet ia ki lehnoh bad ban wad ia ki riew paidbah, kiba shah rahbor bad shah set ha ki ehrang.
Tel Aviv: Ki shipai Israeli, ki la ai por, lai kynta; ia kito kiba shong ba sah, shatei jong ka Gaza, ba kin phet noh mar mar sha ki bynta ba shathie jong katei ka nongbah bad katei ka dei ka jingmana, ka long, ba kin lait im ialade, na ka jinghiar thma kaba ha ryngkew, da ki shipai jong ka Israel.
La iathuh, ba katei ka jaka, kan dei ka jaka ialeh, kaba tyngeh pyrshah ia ki ehrang Hamas.
Katei ka jingaipor, ka sdang naduh ka por 10baje mynstep, haduh ka por 1baje nohsngi mynta ka sngi.
Ki shipai jong ka Israel Defence Force (IDF), ki la kren shai, ba ki dang pynkhreh, ia ka jingialeh, kaba na suin, na ryngkew bad na duriaw ruh.
Ki shipai Israel, ki la pynbna, mynta ka sngi ruh, ba ki la ioh ban pyniap, ia u  Billal al-Qedra, u nongialam ba heh duh jong ka  Nukhba force, ha ka jingleit hiar thma jongki, ia ka Gaza, ha ka janmiet jong ka sngi Saitjain.
Shillong: La ioh ban pynkut noh ia ka training Beauty Parlour Management ha ka 10tarik  Risaw 2023 kaba long ha ka SBI RSETI Ribhoi ka ba don ha Umsning Ribhoi District.
Ka training ka la sdang naduh 11tarik Nailur 2023 haduh ka 10tarik Risaw 2023, la ioh ban pynkut ia ka training da ka jing sam ia ki certificate sha ki trainees ki ba la pyndep ia kane ka training da ka jingiadon ryngkat lang U State Controller of Assesment and Certification Shri Chaitan Kumar (SCR).
Na ka bynta ki nongshongshnong jong ka Ribhoi district bad jaintia hills district ki ba kwah ban wan sha ki training bapher bapher ki ba don ha katei ka institute ki lah ban contact ha kine ki number 9362696876/8974671787 na ka bynta ki jingtip ba khambniah ha ka por 10:00baje mynstep, haduh 5baje janmiet.
Shillong: Ka ding kaba la klang bha ha ka thain Khyndailad, ka la pyntieng, pynsyier ia ki paidbah nongiaid nongïeng ha katei ka jaka, ha kaba la iohi ia ki thylliej ding bad ka tdem kaba ima bha ka la mih na kata ka jingpluh, kaba la sdang ha ka por 1.
20 baje nohphai sñgi jong ka sngi saitjaiñ.
Katei ka ding, kaba jubor bha, ka dang neh wat hadien 8 kynta ruh ha kaba u wei u briew u la iap noh bad u wei pat u dang jah rngai.
Une uba la khlad noh la tip kyrteng kum u Sampat Singh Jangir,u ba dei u manager jong ka dukan Bhajanlal, ha kaba u la sahkut shapoh jong ka kudam katba u dang leit shim tiar bad la sngewthuh, ba utei u  briew, ula  iap, namar ka jing bymlah ban ring mynsiem.
Ki pulit ki la ïathuh ba la lah ban sei ia ka met jong u tei u briew dei lyngba kawei ka jingkhang it kaba rit, hynrei u la iap noh, namar ka jing bymlah ban ring mynsiem.
Ka long kaba shitom ia ki Pulit ban poi ha katei ka jaka, namar ka jaka ka long kaba khim haduh katta -katta.
Kane ka ïing paki dulan ka don ha syndah jong ka Payal Cinema, ha jan ophis treikam jong ka Congress parti ha Police Bazar Shillong, kaba la dei trai da u Govind Singhania, Murli Singhania bad u Nilesh Singhania.
Ka la don ruh ka khubor, kaba iathuh, ba ka payal Cinema ka la kem ding hynrei, kham hadien la pyntikna ba ka dei ka ïing paki dulan ha syndah ka payal Cinema kaba la tip kum ka Janata Furniture Building.
Ki pulit pynlip ding ki la pyrshang bad iakhun palat ia ki thylliej ding kiba la klang bun kynta, ha kaba ka jingtrei shitom ka jong ki la lah ban tem noh ia ka ding haduh ka por 8 baje mynmiet.
Ka jingpynlip ia ka ding ka dei na ki bynta ba sha khmat hynrei ki bynta ba shadien ka tdem ka dang mih.
Ka kynhun shipai suiñ, ki shipai ryngkew, ki shipai Assam Rifle, ki pulit ka jylla Meghalaya bad ki pulit pynlip ding ha ryngkat ki bor pyniaid distrik ki la don ha katei ka jaka.
La pyndonkam ruh ia ki kynja dawai, khnang ba ka ding kan ym ioh lad shuh ban pur sha kiwei ki bynta jong ka ïing kiba ka ding kam pat klang.
Shillong:U Bah Bindo Mathew Lanong u Myntri sorkar barim jong ka sorkar jylla bad u MDC ba mynta ha Khasi Hill Autonomous District Council, u ba la long ruh u Editor bad u trai jong kotkhubor khasi ba pawnam bha ha ki por ba mynshwa ba la tip kyrteng kum u “Lum Shyllong".
Haba iakren bad une u riewrangbah, u la ïathuh, ia ka jingai kyrteng jong u ia ka kotkhubor ba u Lum shyllong, u dei u ba bun bha ki khana, ki histori bad u wei na ki lum u ba jrong tam ha jylla Meghalaya bad u ba don ruh ha pdeng sor Shillong, u ba ki niam tynrai na jylla ki juh lehniam leh rukom ban duwai phirat ha u lei Shyllong manla u snem.
U bah Bindo u la ong ruh ba ym tang kita ki kynhun niam, kiba kheiñkor ia u Lumshyllong, hynrei baroh ki kheiñkor namar ki khyndai umdih umtong hi ki mih na u Lum shyllong, kiba ki briew ha ki bynta jong ka sor Shilllong ki ioh ia ka um bam umdih.
Kum u wei na ki nongthoh khubor u ba la rangbah bad shemphang, wat la u la sahngeh noh ia ka kam thoh khubor, hynrei u la ïathuh pat ba ka jingpynmih jong u ia ka kotkhubor ka long beit ban kyntiew ia ka thoh khubor, ha kaba ula pynmih ia U Lum Shyllong, ha u snem 1977 bad u iathuh, ba ha kitei ki snem, ki kot khubor, ki bun kiba wan na bar, kum ki khubor ha ka ktieñ, Hindi,Assamese, phareng bad ki khubor khasi ba don ha katei ka por ki ba kham mih bha hi ki dei dei tang ar tylli, kata u Nongsaiñhima bad U pyrta u Riewlum.
U bah BM Lanong u la ïathu shuh shuh ruh ba u la pynmih ia ka kotkhubor u Lumshyllong ha u snem 1977, hynrei ha ki snem 90 khlieh u la hap ban sahngeh noh ia katei ka kam namar ka jingbun kam bad dei ruh ha kitei ki snem ba u la long kum u MLA.
Haba phai sha ki jingthoh, ba la mih ha u Kotkhubor Lum Shyllong ki artylli ki kolom ba la thoh Kak shi kak bad ka Nia Motphran ki dei kiba la khring bha ia ki nongpule, ha kaba u editor jong kane ka kotkhubor u la batai ba ka jingbuh ia kine ki Column ar tylli ka dei ban pynbang pynthiang ia ka kotkhubor.
U la batai shai ruh ba ka nia Motphran, ka dei, ha kaba ha motphran hi ki briew na kylleng jong ka ri Khasi Jaiñtia ki poi ban thied bad ka ju don ia ka jingiatai nia ki rangbah Khasi, ha kaba ki la ju kren sin, da u tmaiñ bad u tmoh.
Haba iadei bad ka jingjah noh jong kiba bun ki kotkhubor u bah Lanong u la ïathuh ba ka daw ba kongsan hi ka dei ka jing iaid sted jong ka por namar ha kane ka pyrthei ba thymmai, ki juk ba thymmai kaba pynsuk,kaba kloi bad kaba shai ruh.
U la ong ruh ba ka jingjah noh jong kiba bun ki kotkhubor.
hi ka dei ka dei ka jingduh kaba khraw ia ka jaitbynriew bad ka jingpynjah noh jong u ia u Lumshyllong, ka dei namar ba u khlem shim kum ka kam ba pura, hynrei tang kum ka kam ba shipor, khamtam lei hadien ba u la shah jied kum u MLA.
Haba kren shaphang ka saiñ hima sima u bah B.
M Lanong u la ong ba u lajop haduh hynriew sien kum u MDC bad ar sien kum u MDC bad kumba 40 tylli ki snem u la ai ka jing shakri ia ki paidbah.
Kumta ban bate ia ka por sha ka kam thoh khubor u khlem lah shuh, dei na kata ka daw u hap jied kawei na pdeng kine ka kam thloh khubor bad ka kam shakri paidbah.
Ha ki snem ba u bah Lanong u dang thoh khubor ia u Pyrta u Riewlum ba ka la wan ka Emergency ha ri India, kaba u la ñiew kum kawei na ki por ba u kynmaw sah namar ha katei ka por ym shem la don shuh ka sorkar ne ki District Konsil.
Kum u nongthoh khubor, u iathuh, ba ula iakynduh ia ka jingthaw bad khyllem sorkar, ka jingthaw bad pynduh ia ki seng sain pyrthei bad kawei na kita, ka dei kaba la thmu da u bah Martin Narayan Majaw, ban pynduh noh ia ka seng PDIC, kaba la kam trai da U bah GG Swell bad katei ka la pynlong ia u Bah G.
G Swell, uba don ha Burma, ba un thoh sha u bah Martin N Majaw ba um dei ban bun ktien than “Namar lada nga wan shato, ngan ai tang da kawei ka back kick, ia U bah Martin, ka la biang".
U Bah Bindo, u la ñiew ia u bah Bring Buhai Lyngdoh kum u wei na ki rangbah u ba la btin bad ialam lynti ia u ha ka sain pyrthei, namar ha ka por ba u rung sha ka saiñ hima sima ha u snem 1972 u bah BB Lyngdoh u lah don ha ka saiñ hima sima bad kum u wei na ki nongialam.
U bah Lanong u la ong ruh ba u dang burom ia u bah B.
B Lyngdoh, namar u dei u briew u ba la aiti ia lade hapdeng jong kiba bun ki jingtynjuh, ki jing pyrshang ban pynthame, pynshoi hynrei u ne u riewrangbah u khlem khih.
Ha kaba u la kdew ruh ba ha u snem 1976, ka Myntri Rangbah duh barim jong ka ri india ka Indira Gandhi, ka la pynbor ia u bah B.
B Lyngdoh ban rung noh sha ka parti Congress, ha katei ka por, ha kaba ki nongialam na rilum Garo kum u Capt W Sangma u la leit ban rung noh sha ka parti Congress, katba u bah BB Lyngdoh pat u pyneh beit triang.
Dei na ka jingleit rung jong u Capt W Sangma sha ka Congress parti ba ka seng APHLC ka la jah ha u snem 1976, ha kaba saw ngut ki nongialam ki la iehnoh kam myntri, kum ki jong u bah BB Lyngdoh, u SDD Nichols Roy, PR Kyndiah bad DD Pugh ki la iehnoh kam, ha katei ka por, ha kaba u ba lam khmat ban iehnoh ia ka kam myntri ha ka sorkar u dei u bah BB Lyngdoh.
U bah Lanong u la ong ruh ba kine ki lai ngut ki nongialam ki la shim ia u bah BB Lyngdoh, kum u nongialam bad u dei ruh u nongialam u bym juh kylla ka nongrim, naduh ba u la don ha ka saiñ hima sima haduh ba un da khlad noh bad u dei ruh u briew bym pat juh rem ha ka elekshon.
Kum u wei na ki dkhot jong ka ïingdorbar thawaiñ KHADC u ba la long kum u dkhot la hynriew u bah Bindo Mathew Lanong, u la ïathuh “Lada kam don ka District council ki briew jong ngi kin ym long kumne kumba ngi long mynta, hynrei ngi la jah bad ngi la kylla Manipur shwa ma ngi".
U bah Lanong u la ong ruh wat la ka aiñ bat ia ka khyndew ka shyiap jong ka sorkar lane kata ka Meghalaya Land Transfer Act ka don, hynrei ki jaka ha nongkyndong hi ki dei ki nongsynshar lem bad ka District council kiba iada.
Ka Meghalaya Land Transfer Act jong ka sorkar jylla, ka la don lypa, hynrei dei ki District Council, kiba la pynjanai bad pynbha shuh shuh bad ban wanrah pat ia ka rukom bat khyndew da kaba ki jaitbynriew riewlum ki jong ngi ki pyndonkam na ka por sha ka por bad la slem bha.
Haba ïathuh ia kiba bun ki kam ba ka District Council ka la leh ban iada bad pynsuk ia ki jaitbynriew ritpaid u bah Bindo u la kdew kum ka jingshim bishar ha ki shnong ki thaw, ka jingiada ia ka jingtuh jait bad jing shim jait jong kiwei pat ki kynhun jaitbynriew ki bym dei ki khasi.
Shillong:Ka Synjuk ki Rangbah Shnong Border Area Raid Nong tung (SRSBARN) ki la kynduh ïa u CEM ka KHADC u Bah Pyn ïaid Sing Syiem ban pynpaw ïa ka jingai khublei ïa ka EC jong u halor ka jingshimkhia ïa ki jingeh ba ki 22 tylli ki shnong ki mad kiba dang hab hapoh ka Raid Nongtung.
Hapoh ka jingïalam jong MLA bad u Vice chairman ka KHADC u Bah Charles Marngar bad u President u Bah Blik Sohtun hadien ba ïakynduh ïa u CEM ki la ong ba naduh ba la leit jngoh 3 bnai mynshwa da u CEM, ki EM ka KHADC bad ka Karbi Anglong Autonomous District Council (KAAC) kane ka thaiñ ka la shongsuk shongsaiñ khlem da don shuh ki jingjia jingïakynad, wat la ka Block II kadei ka thaiñ ba don jingïakajia pud hapdeng ka Meghalaya bad Assam.
Hynrei ki la pynpaw pat ka jingeh ba mynta na ka liang ka KAAC lyngba ka tnat forest ka la buh ïa ki 5 tylli ki khyrdop lum khajna kiba don ha Sabuda, Umsynduk, Jatalong, Umjaknieh, ha madan Umwang-Umsohphoh ha kaba ki la lum ïa ki marrep kumta kane ka la buh jingeh kumta ki la wan ban kynduh ïa u CEM.
“Ngi ïohi ba ka la don ka jingïatreilang hapdeng ka KHADC bad ka KAAC bad kumba long mynta kam don shuh ka jingpynthud ïa ki kam pynroi.
Mynta ha ka jingïakynduh ka long ban kyrpad ïa u CEM ban leh eiei halor kine ki khyrdop bad na ka liang u CEM hapdeng ka jingïalang u la phone ïa u CEM ka KAAC ban kyntu ïa u ba na ka liang ka Karbi kam dei ban pynthud khamtam ïa ki nongrep bad nongshong shnong ha katei ka thaiñ bad na ka liang u CEM KHADC u la pynbeit syndon ba kan dei ban don biang ka jingïakynduh hapdeng kine ki 2 ADC halor kane ka kam," ïathuh u Bah Blik Sohtun.
U la ïathuh ba ha katei ka thaiñ kam shym la don shuh ka jingsniew namar ha kane ka thaiñ ki Karbi bad Khasi ki long kum shi para namar ïa u pud u sam la ïa shaniah beit ha ki ar sorkar bad yn ïai ap haduh ban da dep.
Haba phai sha ki khyrdop lum khajna u Bah Blik u la ïathuh ba haduh mynta ka dang ïaid ka jingkhrong khajna, bad ki shim kyllum lang, ïa u synsar ki buh da ka dor ki lum da ki moholder jong ki, ki lum haduh 7 bad 8 hajar shi pickup kumta kane ka wanrah ka jingeh ïa ki nongrep bad ïa kane ladep ban ujor sha ka ophis Deputy Commissioner.
U la ïathuh ba kine ki khyrdop ki la don la bun bun snem hynrei watla khlem ïaid na ki jaka ba don ki khyrdop na ka liang ka KAAC ka lum beit ki khajna wat ïa ki diengïap ba pom na khlaw.
Ha kawei pat ka bynta na ka liang u Bah Charles Marngar u la ai khublei ïa kane ka Synjuk kaba la shimkhia bad kumjuh ruh ïa u CEM ka KHADC u ba la lah ban poi sha ka jaka kaba la mad jingeh lah slem, kane ka jingwan jngoh u CEM mynta ka la don ka shongsuk shongshngaiñ.
“Ïa kane ka mat ba don ki khyrdop nga la kren ha budget session ka Sorkar jylla kaba ïadei bad ka lum khajna (taxation) hynrei khlem ïoh jubab thikna na u Myntri Rangbah namarba la don kiwei pat ki MLA kiba la wanrah sha ka mat u pud u sam bad don kiba rah map ha Ïing Dorbar thaw aiñ ha kaba u Myntri Rangbah u khlem pyndep ban jubab ïa ka jingkylli jong nga," ong u Bah Marngar.
U la kyntu ba ïa ki rukom pyntreikam ïa ki skhim Sorkar Pdeng kam dei ban don ka jingpynthud.
“Halor u pud u sam baroh ki 22 shnong ki Ïalong kawei bad kwah ba u CEM un donlang bad ban kren ïa ka shongsuk shongshngaiñ, ym kumba long ha Lapangap.
Ngi kyrpad ïa u CEM ban shimkhia halor ka suk ka saiñ ka thaiñ.
Ha kawei ka liang haba kren sha ki lad pathai khubor u CEM ka KHADC u Bah Pynïaid Sing Syiem u la kyntu ïa kine ki shnong ban ïatylli khnang ban ïoh ka bor ban ïatreilang bad kine ki shnong khamtam halor u pud u sam ban ïoh rah hapoh ka Regional Committee bad ka KHADC kan ai jingïarap ïa kine ki shnong la ka long ha kano kano ka bynta.
“Haba ïadei pat ki 5 tylli ki khyrdop ka KAAC, kidei kiba lah kham slem bad na ka liang jong nga nga la phone ïa u CEM ka KAAC la ïoh ban ïakren bad ka KHADC ka pynpaw ba haba ïadei bad ki marrep ne thoh dieng ïap kim dei ban lum khajna, wat la ïa ka gate yn ym pat lah ban ong eiei namarba ka dang don hapdeng ka jingïakren pynbeit pud.
Ngi la buh ïa ka sngi ba baroh artylli ki EC ngin ïa kynduh halor kine ki jingeh bad ba ki lad pynroi kim dei ban shah pynthud.
U la ong ba watla ka shongsuk ka la don, hynrei ki nongshong shnong ki dangsyier, bad lada dang don ka jingpynthud ka KHADC kan hiar beit wat lada dei shiteng mied ruh bad halor ka jingpynbeit pud ha katei ka thaiñ ki jaitbynriew kidei ban don beit tang na ki Karbi bad Khasi ym na kiwei ki jaitbynriew.
Ka Israel ka ioh ia ka kyrteng na uwei u briew uba ka kyrteng jong u kham mynshwa u dei u Jakob.
U angel u ong ha u Jakob – yn ym khot shuh ia ka kyrteng jong me, u Jakob, hynrei u Israel: naba kum u Syiem ma la ioh bor bad u Blei bad ki briew, te me la jop ruh.
Kata ka jia ha kawei ka jaka kaba ki khot ka Penial, kaba mut naba u Jakob (Israel) u la iohi ia u Blei hangta.
Genesis 32: 28-30.
U Blei u la kyrkhu shikatdei eh ia u Jakob.
U Blei u ong – Te yn ym khot kyrteng shuh u Jakob ia me, hynrei u Israel kan long ka kyrteng jong me: kumta u la khot kyrteng ia u, U ISRAEL.
U Blei u ong ruh ha u Israel – Nga long u Blei uba donbor baroh: to da nang kharoi, to da nang man bun ruh.
Ka jaidbynriew bad ka jingialang ki jaidbynriew kin ia mih noh na me bad ki Syiem ruh kin mih na ka syngkai jong me.
Bad ka ri ia kaba Nga la ai ha u Abraham bad ha u Isaak, ha me kein ngan ai ia ka bad ha u symbai jong me hadien jong me Ngan ai ia kata ka ri" Genesis 35:9-12.
Kumta kein ia kaba u Blei u la ai ka dei ka ri Israel kein bad ki dei ki jaidbynrew Jiw.
Hooid hadien ki pateng kiba bun ba ka jaidbynriew Jiw ka la mane bleithaw ki la klet ia u Blei jong ki uba la wallam noh ia ki na ka jinglong mraw na ki Egypt kumba 430 snem.
U Blei um lah ban klet ia kane ka jaidbynriew haduh kine ki sngi ba mynta.
U Blei u la kular ha ka shibun ki jingkular wat lada kam pat tip ia u Jisu kum u Messiah jong ki haduh kine ki sngi ba kim lah ruh ban pdiang ia kata namar la tap matlah ia ki khmat ba kynja mynsiem jong ki.
Hynrei ngi iohi ba u Blei u la nang iai pyndep ia ki kular jong u halor ka Israel.
Wat lada ka pyrthei Arab ka ialeh ban pynduh jait ia ki, wat lada u Adolf Hitler u la mut ban pynduh jait syndon ruh um lah ha ki snem 1939-1945 AD.
Mynta ruh, ka pyrthei Arab lyngba ki Hamas ki Hesbolah ki pyrshang ban rat dyngkhong ia ki Israel, hynrei kim ym lah da lei lei.
Balei? Namar ba ka ktien u Blei ka la kren.
U Blei u ong – “Lada kine ki jingbuh rukom ki leit noh na khmat jong nga, ong u Trai, kumta u symbai Israel ruh un duh noh na ka ban long ka jaidbynriew hakhmat jong Nga ha la karta, kaba mut – katba ka sngi, u bnai bad ki khlur ki dang neh ha sahit bneng, ki Israel ruh kin ym lah ban jah na ka sla jong kane ka pyrthei.
Jeremaiah 31: 35-36.
Balei? Namar ka Israel ka dei ban neh bad ban pyndep ia ki jingiathuhlypa baroh.
Namar ka Israel ka ieng na ka bynta ka pyrthei baroh kawei (Israel stand for the world).
Ka Israel ka la nang ioh bor na ki rta sha ki rta (age to age) ka la nang roi ruh ha baroh ki liang.
Ka daw ka long namar ba u Blei u la kren.
Bad mynta ngi iohi ia ki jingshisha ba ki nang paw na ka por sha ka por.
Bad kata ka long ba ka Israel ka long ka Atiar thma jong u Blei.
Ong u Blei – “Pha long u Sdie iapom bad ki atiar ialeh thma jong Nga, da Pha ngan pynlwet ia ki jaidbynriew, bad da Pha Ngan pynjot ia ki hima …….
Ngan pynlwet ia ki Nongsynshar bad ki deputies" Jeremaiah 51:20-23.
Mynta, ngi sngewthuh khyndiat hangne, kaei ka Israel?.
Shillong:Ka jylla Meghalaya khamtam ha ki jaka them, ka la shah lynshop ha ka jing pang Dengue ha kaba 44 ngut ki briew kila ïoh pang bad uwei u rangbah ula ïap, na duh 3 tarik Risaw 2023.
Une u rangbah u dei na ka thaiñ Tura, West Garo uba la ïoh ïa ka jingpang brain hemroid namar ba la jur palat ka jingpang Dengue.
Haba pynthikna ïa kane ka Myntri ka tnat ka koit ka khiah ka Kong Ampareen Lyngdoh ka la ïathuh ba kane ka jingpang Dengue ka la pur tang ha ki bynta ka them rithor jong ka thaiñ Garo Hills.
Ka Kong Ampa reen ka la ïathuh na naduh 3 tarik Risaw, kane ka jingpang ka la sdang pur ha ki bynta ka Garo Hills bad na ka liang ka tnat ka koit ka khiah ka la dep ban eksamin haduh 77 ngut ki briew.
“Ka jingpang Dengue kaba dei ka jingïabit na ki kynja pyrjong ka la pur namar ka jingshlei um, ka jingkiew kynsan ka jingshit ha ki thaiñ rithor ka Garo Hills hynrei ki paidbah kim dei ban syier mynsiem namar kane kam dei ka jait jingpang ba ïabit para briew," la ïathuh ka Kong Ampareen.
Ka Kong Ampareen ka la kyntu ïa ki paidbah ba kin shim khia da kaba leh khuid bad da kaba phah eksamin ha ki jaka sumar lada don jingshit bad da kaba bud ryntih ruh ïa ki kyndon ka tnat ka koit ka khiah kaba la kdew shai ïa ki lad jingïada na kane ka jingpang Dengue.
Kala ïathuh ba ka tnat ka la bthah ïa baroh ki jaka sumar ban ai ki lad jingsumar ïa baroh kiba don ka jingpang ha ki thaiñ Garo Hills.
Haba kylli hato kane ka jingpang ka pur ne em sha kiwei ki thaiñ ka jylla, ka Myntri ka tnat ka koit ka khiah ka la ong, “Haduh mynta ïa kane ka jingpang ka sakhi tang ha rithor ka thaiñ Garo Hills bad la sngewthuh ba kane ka jingpang ka don tang ha ki jaka ba jur ka jingshit ka suiñbneng.
Hynrei na ka liang ka tnat ka koit ka khiah ka la pynkhreh ïa ki lad jingïada bad mynta ka kynti kane ka jingpang, ka la sdang hiar bha ha Garo Hills".
Ka khubor, kaba sngewsih sat ia ki  nongdih bad kata ka long, ba ka seng jong ki nongdih, kaba tyrwa ban sam ei ia ka kyiad sha ki paidbah, ka la shah rem noh, ha ka elekshon, kaba dang shu pynlong shen ha Austria.
Ka kyrteng jong katei ka seng, ka dei ka Beer Party bad ka tyrwa, ban sam ei ia 50 litar ka beer sha ki rangbah  bad ka tyrwa ruh, ia 20 litar sha ki khynnah ha ka shibnai.
Kam dei tang katta, katei ka seng, ka tyrwa, ban buh ia ka jaka dih kyiad ei, ia ki paidbah ha ka nongbah Vienna.
Kat katei ka jingtyrwa jong katei ka seng, kaba la dei ban ia ngop lut ia ki nongdih, ha katei ka Ri, hynrei, ka wan balai pynban bad ka ioh tang 12 percent na ka vote.
Ka Beer Party, ka kam, ba ka beer, ka dei ka jingdih, kaba ki nong Austria, ki bang bha bad ka jingdih antad, ia ka beer, ka long  170 pint ha ka shisnem, na ka bynta uwei u briew bad katei ka seng, ka tyrwa ruh, ban hikai, ia kito kiba dih duna, ba kin lah ban dih kham bun, ia ka beer bad ka tyrwa ruh, ba kan nym khang shuh, ia ki dukan die kyiad, hynrei, kin trei kam beit baroh 24 kynta.
Katei ka dei ka seng, kaba la seng, da u Dominik Wlazny, uba dei u nongrwai punk jong katei ka Ri, ha u snem 2015 bad utei ula ialeh elekshon, ha u snem ba ladep bad u wan ba lai, da kaba u ioh 337,000 vote.
U Wlazny, 36, uba dei u doktor, u ju iarap ia ki paidbah, da kaba ong “Lada phi kwah sngaid bad  kwah dih kyiad shibun shibun, kumta jied ia ka seng jongngi, ka  Beer Party.
".
Shillong: Ka Myntri ka sorkar jylla kaba dei khmih ia ka tnat jong ka ain, ka kong Ampareen Lyngdoh, ka la ong ba da lei lei ym bit satia ban ktah ia ka riti bad khamtam lei lei ia ka jinglong u Khasi naduh kipor kiba mynshwa.
Kane ka jingong ka Myntri ka dei halor ka jubab ia ka jingkylli na ki lad pathai khubor, ia ka jingdawa jong ki kato katne ki longkmie ban aiti lang ha ki ban long kum u khlieh ban pyniaid ia ka shnong ka thaw.
Na ka liang ka kong Ampareen ka la ong ruh ba ka ain ka dei ka ain ba ka rukom pyniaid ka long beit kum kata ka rukom ban pyniaid ha kaba maka shimet ka don la ka jong ka jingburom.
Nalor katta ka la ong ruh ba ma kum ka MLA, kam juh treh ban shimti ne ban pdiang ia katta ka jinglong dkhot ba pura ha ka dorbar shnong, tangba ka la ong ba kum ka MLA kam sngew iapher ia ka rukom trei jong ka bad ki Rangbah.
Ka la pynpaw ba ha kum kane ka por kam dei satia ban don ka jingkulmar jingmut bad ka kyrmen ba ka bhah kaba 33% ia ki longkmie ban iashim bynta ha ka dorbar thawain.
Ka la ong ba ha ka jingpeit u longshwa u manshwa, ia ki longkmie la buh bynta ha ki kato katne tylli ki kyndon ha ka imlang ka sahlang namar  kum ka longkmie kan dei ka nonglum nonglang ia ka iing ka sem, ka ban pynhiar ia ka pateng ka jait ka khong, hynrei lait na kane,  ha ka synshar ka khadar ki dorbar ki longkmie kim juh don bynta lang.
Hynrei  ka pynpaw ba kane kam  mut ba ka longkmie kam don la ka jong ka iktiar ha ka imlang ka sahlang, pynban dei ban burom ia ki kyndon u longshwa u manshwa, hynrei hapdeng ka jingtyllun jong ka por, bun ki dorbar khamtam lei lei ha sor, ki la shah ia ki longkmie ban jied ia ki Rangbah shnong, hynrei ki longkmie ki kynduh jingeh namar ba bun ki longkmie kin nym don ia ka por ban mih ha ka por mynmiet lada mih kano kano ka jingkulmar lada kan kit kam rangah shnong.
Kaei ba I kong Ampareen I kren ka long kaba dei eh.
Ka jing ialehkai kriket jong ka Indian Premiere League, kan sdang naduh ka 19tarik Nailur 2020.
Ka jingialehkai kan long ha ki lai tylli ki nongbah ha Dubai, Sharjah bad Abu Dhabi.
Saturday 19th September 2020MUMBAI INDIANSvsCHENNAI SUPER KINGS18:00 @ venue, 19:30 IST (14:00 GMT)Match 1, Sheikh Zayed Stadium, Abu DhabiSunday 20th September 2020DELHI CAPITALSvsKINGS XI PUNJAB18:00 @ venue, 19:30 IST (14:00 GMT)Match 2, Dubai International Cricket Stadium, DubaiMonday 21st September 2020SUNRISERS HYDERABADvsROYAL CHALLENGERS BANGALORE18:00 @ venue, 19:30 IST (14:00 GMT)Match 3, Dubai International Cricket Stadium, DubaiTuesday 22nd September 2020RAJASTHAN ROYALSvsCHENNAI SUPER KINGS18:00 @ venue, 19:30 IST (14:00 GMT)Match 4, Sharjah Cricket Stadium, SharjahWednesday 23rd September 2020KOLKATA KNIGHT RIDERSvsMUMBAI INDIANS18:00 @ venue, 19:30 IST (14:00 GMT)Match 5, Sheikh Zayed Stadium, Abu DhabiThursday 24th September 2020KINGS XI PUNJABvsROYAL CHALLENGERS BANGALORE18:00 @ venue, 19:30 IST (14:00 GMT)Match 6, Dubai International Cricket Stadium, DubaiFriday 25th September 2020CHENNAI SUPER KINGSvsDELHI CAPITALS18:00 @ venue, 19:30 IST (14:00 GMT)Match 7, Dubai International Cricket Stadium, DubaiSaturday 26th September 2020KOLKATA KNIGHT RIDERSvsSUNRISERS HYDERABAD18:00 @ venue, 19:30 IST (14:00 GMT)Match 8, Sheikh Zayed Stadium, Abu DhabiSunday 27th September 2020RAJASTHAN ROYALSvsKINGS XI PUNJAB18:00 @ venue, 19:30 IST (14:00 GMT)Match 9, Sharjah Cricket Stadium, SharjahMonday 28th September 2020ROYAL CHALLENGERS BANGALOREvsMUMBAI INDIANS18:00 @ venue, 19:30 IST (14:00 GMT)Match 10, Dubai International Cricket Stadium, DubaiTuesday 29th September 2020DELHI CAPITALSvsSUNRISERS HYDERABAD18:00 @ venue, 19:30 IST (14:00 GMT)Match 11, Sheikh Zayed Stadium, Abu DhabiWednesday 30th September 2020RAJASTHAN ROYALSvsKOLKATA KNIGHT RIDERS18:00 @ venue, 19:30 IST (14:00 GMT)Match 12, Dubai International Cricket Stadium, DubaiThursday 1st October 2020KINGS XI PUNJABvsMUMBAI INDIANS18:00 @ venue, 19:30 IST (14:00 GMT)Match 13, Sheikh Zayed Stadium, Abu DhabiFriday 2nd October 2020CHENNAI SUPER KINGSvsSUNRISERS HYDERABAD18:00 @ venue, 19:30 IST (14:00 GMT)Match 14, Dubai International Cricket Stadium, DubaiSaturday 3rd October 2020ROYAL CHALLENGERS BANGALOREvsRAJASTHAN ROYALS14:00 @ venue, 15:30 IST (10:00 GMT)Match 15, Sheikh Zayed Stadium, Abu DhabiDELHI CAPITALSvsKOLKATA KNIGHT RIDERS18:00 @ venue, 19:30 IST (14:00 GMT)Match 16, Sharjah Cricket Stadium, SharjahSunday 4th October 2020MUMBAI INDIANSvsSUNRISERS HYDERABAD14:00 @ venue, 15:30 IST (10:00 GMT)Match 17, Sharjah Cricket Stadium, SharjahKINGS XI PUNJABvsCHENNAI SUPER KINGS18:00 @ venue, 19:30 IST (14:00 GMT)Match 18, Dubai International Cricket Stadium, DubaiMonday 5th October 2020ROYAL CHALLENGERS BANGALOREvsDELHI CAPITALS18:00 @ venue, 19:30 IST (14:00 GMT)Match 19, Dubai International Cricket Stadium, DubaiTuesday 6th October 2020MUMBAI INDIANSvsRAJASTHAN ROYALS18:00 @ venue, 19:30 IST (14:00 GMT)Match 20, Sheikh Zayed Stadium, Abu DhabiWednesday 7th October 2020KOLKATA KNIGHT RIDERSvsCHENNAI SUPER KINGS18:00 @ venue, 19:30 IST (14:00 GMT)Match 21, Sheikh Zayed Stadium, Abu DhabiThursday 8th October 2020SUNRISERS HYDERABADvsKINGS XI PUNJAB18:00 @ venue, 19:30 IST (14:00 GMT)Match 22, Dubai International Cricket Stadium, DubaiFriday 9th October 2020RAJASTHAN ROYALSvsDELHI CAPITALS18:00 @ venue, 19:30 IST (14:00 GMT)Match 23, Sharjah Cricket Stadium, SharjahSaturday 10th October 2020KINGS XI PUNJABvsKOLKATA KNIGHT RIDERS14:00 @ venue, 15:30 IST (10:00 GMT)Match 24, Sheikh Zayed Stadium, Abu DhabiCHENNAI SUPER KINGSvsROYAL CHALLENGERS BANGALORE18:00 @ venue, 19:30 IST (14:00 GMT)Match 25, Dubai International Cricket Stadium, DubaiSunday 11th October 2020SUNRISERS HYDERABADvsRAJASTHAN ROYALS14:00 @ venue, 15:30 IST (10:00 GMT)Match 26, Dubai International Cricket Stadium, DubaiMUMBAI INDIANSvsDELHI CAPITALS18:00 @ venue, 19:30 IST (14:00 GMT)Match 27, Sheikh Zayed Stadium, Abu DhabiMonday 12th October 2020ROYAL CHALLENGERS BANGALOREvsKOLKATA KNIGHT RIDERS18:00 @ venue, 19:30 IST (14:00 GMT)Match 28, Sharjah Cricket Stadium, SharjahTuesday 13th October 2020SUNRISERS HYDERABADADVERTISEMENTvsCHENNAI SUPER KINGS18:00 @ venue, 19:30 IST (14:00 GMT)Match 29, Dubai International Cricket Stadium, DubaiWednesday 14th October 2020DELHI CAPITALSvsRAJASTHAN ROYALS18:00 @ venue, 19:30 IST (14:00 GMT)Match 30, Dubai International Cricket Stadium, DubaiThursday 15th October 2020ROYAL CHALLENGERS BANGALOREvsKINGS XI PUNJAB18:00 @ venue, 19:30 IST (14:00 GMT)Match 31, Sharjah Cricket Stadium, SharjahFriday 16th October 2020MUMBAI INDIANSvsKOLKATA KNIGHT RIDERS18:00 @ venue, 19:30 IST (14:00 GMT)Match 32, Sheikh Zayed Stadium, Abu DhabiSaturday 17th October 2020RAJASTHAN ROYALSvsROYAL CHALLENGERS BANGALORE14:00 @ venue, 15:30 IST (10:00 GMT)Match 33, Dubai International Cricket Stadium, DubaiDELHI CAPITALSvsCHENNAI SUPER KINGS18:00 @ venue, 19:30 IST (14:00 GMT)Match 34, Sharjah Cricket Stadium, SharjahSunday 18th October 2020SUNRISERS HYDERABADvsKOLKATA KNIGHT RIDERS14:00 @ venue, 15:30 IST (10:00 GMT)Match 35, Sheikh Zayed Stadium, Abu DhabiMUMBAI INDIANSvsKINGS XI PUNJAB18:00 @ venue, 19:30 IST (14:00 GMT)Match 36, Dubai International Cricket Stadium, DubaiMonday 19th October 2020CHENNAI SUPER KINGSvsRAJASTHAN ROYALS18:00 @ venue, 19:30 IST (14:00 GMT)Match 37, Sheikh Zayed Stadium, Abu DhabiTuesday 20th October 2020KINGS XI PUNJABvsDELHI CAPITALS18:00 @ venue, 19:30 IST (14:00 GMT)Match 38, Dubai International Cricket Stadium, DubaiWednesday 21st October 2020KOLKATA KNIGHT RIDERSvsROYAL CHALLENGERS BANGALORE18:00 @ venue, 19:30 IST (14:00 GMT)Match 39, Sheikh Zayed Stadium, Abu DhabiThursday 22nd October 2020RAJASTHAN ROYALSvsSUNRISERS HYDERABAD18:00 @ venue, 19:30 IST (14:00 GMT)Match 40, Dubai International Cricket Stadium, DubaiFriday 23rd October 2020CHENNAI SUPER KINGSvsMUMBAI INDIANS18:00 @ venue, 19:30 IST (14:00 GMT)Match 41, Sharjah Cricket Stadium, SharjahSaturday 24th October 2020KOLKATA KNIGHT RIDERSvsDELHI CAPITALS14:00 @ venue, 15:30 IST (10:00 GMT)Match 42, Sheikh Zayed Stadium, Abu DhabiKINGS XI PUNJABvsSUNRISERS HYDERABAD18:00 @ venue, 19:30 IST (14:00 GMT)Match 43, Dubai International Cricket Stadium, DubaiSunday 25th October 2020ROYAL CHALLENGERS BANGALOREvsCHENNAI SUPER KINGS14:00 @ venue, 15:30 IST (10:00 GMT)Match 44, Dubai International Cricket Stadium, DubaiRAJASTHAN ROYALSvsMUMBAI INDIANS18:00 @ venue, 19:30 IST (14:00 GMT)Match 45, Sheikh Zayed Stadium, Abu DhabiMonday 26th October 2020KOLKATA KNIGHT RIDERSvsKINGS XI PUNJAB18:00 @ venue, 19:30 IST (14:00 GMT)Match 46, Sharjah Cricket Stadium, SharjahTuesday 27th October 2020SUNRISERS HYDERABADvsDELHI CAPITALS18:00 @ venue, 19:30 IST (14:00 GMT)Match 47, Dubai International Cricket Stadium, DubaiWednesday 28th October 2020MUMBAI INDIANSvsROYAL CHALLENGERS BANGALORE18:00 @ venue, 19:30 IST (14:00 GMT)Match 48, Sheikh Zayed Stadium, Abu DhabiThursday 29th October 2020CHENNAI SUPER KINGSvsKOLKATA KNIGHT RIDERS18:00 @ venue, 19:30 IST (14:00 GMT)Match 49, Dubai International Cricket Stadium, DubaiFriday 30th October 2020KINGS XI PUNJABvsRAJASTHAN ROYALS18:00 @ venue, 19:30 IST (14:00 GMT)Match 50, Sheikh Zayed Stadium, Abu DhabiSaturday 31st October 2020DELHI CAPITALSvsMUMBAI INDIANS14:00 @ venue, 15:30 IST (10:00 GMT)Match 51, Dubai International Cricket Stadium, DubaiROYAL CHALLENGERS BANGALOREvsSUNRISERS HYDERABAD18:00 @ venue, 19:30 IST (14:00 GMT)Match 52, Sharjah Cricket Stadium, SharjahSunday 1st November 2020CHENNAI SUPER KINGSvsKINGS XI PUNJAB14:00 @ venue, 15:30 IST (10:00 GMT)Match 53, Sheikh Zayed Stadium, Abu DhabiKOLKATA KNIGHT RIDERSvsRAJASTHAN ROYALS18:00 @ venue, 19:30 IST (14:00 GMT)Match 54, Dubai International Cricket Stadium, DubaiMonday 2nd November 2020DELHI CAPITALSvsROYAL CHALLENGERS BANGALORE18:00 @ venue, 19:30 IST (14:00 GMT)Match 55, Sheikh Zayed Stadium, Abu DhabiTuesday 3rd November 2020SUNRISERS HYDERABADvsMUMBAI INDIANS.
Ki ia dei shi samla bad ki ioh pang khlam corona ruh ha kajuh ka sngi.
Ka Malaika Arora, ka pyntip paidbah, mynta ka nohsngi; ba ka la ioh ia ka jingpang corona virus bad la iathuh ba kam shym pyni dak eiei ruh em, ba ka don ia katei ka jingpang.
Mynta ka Malaika, ka don ha ka jingshong kyrpang jongka, ha la iing ha Mumbai.
Ym tang katta, uba ieid jongka, ruh U Arjun Kapoor, u iathuh mynta hi ka step, ba u ioh ia katei ka jingpang corona bad utei ruh um shym pyni dak eiei shabar, ba u don jingpang bad mynta, u don ha ka jingshong kyrpang ha iing.
Buh ia ki kti ha kiba pang, te kita kiba pang kin iohkhiah.
Markos 16:18.
Kane ka long ka hukum u Jisu Ia ki.
11 ngut kiba leit ialap ka Gospel.
Hadien ba u la ong to leit sha ka pyrthei ialap ia ka Gospel ha ki bynriew baroh.
Haba u Jisu u phah kumne, u la ai ruh ka bor ha ki ban leh kambah (miracles) tang da kaba buh ki kti ha kiba pang.
U ong ruh ha ka kyrteng jong nga kin ia beh noh ia ki ksuid.
Don kiba mutdur ba kane ka hukum u Trai Jisu kan long tang ia kito ki khadwei ngut bad tang ha kito ki por.
Hynrei EM kam dei kumta, namar une u juh u Jisu uba la ai bor ia ki khadwei ngut, u dang ai bor ruh hangi mynta namar u long u juh hynnin, mynta bad shaduh ki bymjukut.
Uwei pa u wei uba ngeit udei ban ngeit ia kane, bad kito kiba pang ki dei ban ngeit ia kata, namar kadei ka hukum kaba u Trai Jisu u la phah, ki bymngeit te kila rem lypa, ong u ka ktien u Blei.
Lada kim ngeit ym don ba leh ban pynngeit ia ki, ka sah ka mon jong ki hi.
Kane ka pateng bynriew ka donkam iaka jingialap ia ka ktien U Blei ryngkat ki kambah (miracles) namar ki long ki sngi kiba eh shitom ka dohnud u briew ruh ka eh, kumta u Jisu ha ba u phah, u la ai ka Bor (power) bad ki kambah (miracles) kin jia, ba kita ki bym ngeit kin ioh ngeit, ba kita kibym iohi kin iohi ia ka Bor ka kyrteng u Jisu Khrist, ka kyrteng halor ki kyrteng baroh, “BA HA KATA KA KYRTENG U JISU KI KHOHSIEW BAROH KIN DEM KHRUP, kiba ha ki Bneng, kiba ha ka khyndew bad kiba hapoh khyndew kein, u thylliej baroh un phla shynna BA U JISU KHRIST U LONG U TRAI, Jesus Christ is Lord.
Philipi 2:9-11.
Kano kano ka jingialap, kano kano ka jingduwai kaba ha ka kyrteng u Jisu, ki khohsiew ki hap ban dem khrup, ki jingpang, ki jingeh ki bor ksuid bor soitan, kino kino kim lah shan haka kyrteng u Jisu uba na Nazareth.
Ki hap ban dem khrup ki hap ban mane ki hap ban surrender (aiti) ha ka kyrteng kaba don bor U Jisu Khrist, kiba don ha bneng ki angel kiba ha ka pyrthei kiba dei ki briew bad ki ksuid, kiba hapoh ka khyndew ki suid iap, ki hap ban kohnguh kein.
Kadei ha kine ki sngi ba u ta uba la khot ialade u Khristan ne uba ngeit u dei ban ngeit shisha.
Ymtang ban hun ha ki niam ki rukom, ymtang ban hun ba la don hapoh ka balang, hynrei dei bandon ka jingngeit kaba khraw haka kyrteng u Jisu.
U Jisu u kren shai u ong – “Shisha shisha nga ong haphi, uta uba ngeit ha nga ba kita ki jingleh kiba nga leh; uta ruh un leh".
Ioanis 14:12.
U Jisu u la ai ka bor ym hano hano tang ha kiba khyndiat hynrei u ai lang baroh ha kiba ngeit.
Ia kaei kaba u Jisu u leh, kita kiba ngeit ruh kin leh, ong ka ktien u Blei hynrei ia kane ka Bor, uta uba ngeit u don kam shwa ban iit ialade ban duwai ban pan ia ka bor ha ka kyrteng u Jisu Khrist.
Ioanis 14:13-14.
Kumta ym da ka jingsarong, ym da ka jingsngewkhraw, hynrei ha ka them ka jingsngewrit ban duwai ban pan ka bor na U Jisu namar u hi u la ong – “Lada phin pan ia kaei, kaei ruh na nga ha ka kyrteng jongnga – IA KATA NGAN LEH KEIN".
Ioanis 14:14.
Ynda kumta un ai bor ha kito kiba ngeit, ba kita ki ba pang kin ioh khiah bad ban beh ruh ia ki ksuid haka kyrteng u Jisu uba na Nazareth.
Ka pyrthei ka donkam mynta ia ki kambah ki jingpynkhiah bad ki kambah ban pynkhiah ia kiba pang da kaba buh ki kti haki bad da kaba pynsleh da ka um phniang ha ka kyrteng u Trai Jisu.
Jakob 5:14-15.
U Jisu lyngba u Mynsiem Bakhuid (Holy Spirit) u dang trei haduh mynta tang lada ki briew kin ngeit bad donkam tang ka jingngeit hi.
(Only believe).
Ka pyrthei ka ap khmih ia ki kambah (The world is looking for God‘s miracles).
Amen.
Paralok ba ju pule ia ki jingthoh jong nga, mynta ka 06.
09.
2020 kaba dei ka Sunday, nga ai khublei ia phi ha ka kyrteng U Jisu Khrist.
Ki la don ki briew kiba la khang ia nga ban thoh article, tangba ngam pdiang bad ngam patiaw namar kane ka dei ka mon sngewbha jong nga.
Naduh ba sdang ka Lockdown nga shait thoh article borabor watla ym man ka sngi.
Kane kaba mynta ka dei kaba 81.
Ka khubor ba nga kwah ban pynkynmaw ia phi ha kane ka Sunday ka long shaphang KA KHYNDEW RUD LYNTI, ba la seng nongrim na ka jingkren pharshi U Jisu shaphang u Nongbet, ba phi lah ban pule na Mt.
13:4; Mk.
4:4; Lk.
8:5.
Ka khyndew rud lynti ha kaba sdang kam dei ka khyndew kaba eh.
Hynrei ka sa kylla long noh ka khyndew kaba eh na ka daw ba la wan ïuh borabor ki kjat jong ki briew bad mrad.
Peit thuh ia ka rud lynti ba ju iaid ki masi, ka khyndew ka long kumno?Ha kane ka jingkren pharshi u Jisu ka khyndew rud lynti ka thew ia ka dohnud ba la kylla eh jong ki briew, la ki longkpa, ki longkmie, ki samla, ki nongkit kam niam, kiba shitrhem, kiba smat ban leit jingiaseng bad kino kino kiba la ioh ia ka jingiaroh na ki para briew.
Kumba ka khyndew rud lynti ka kylla eh da ka jingwan ïuh borabor da ki kjat jong ki briew bad ki mrad, kumta ruh ka dohnud jong kita ki briew kiba la ioh ia ka jingiaroh bad ka nam babha ka kylla eh dei namar ka jingwan ïuh u Soitan.
Lada la ailad shisien ia u Soitan ban jam kjat, khlem pep un wan iuh sa ha ka sien ba ar, balai, basaw… bad borabor.
Ym dei tang ba un wan ïuh, hynrei un pynlong ka jaka shongthait man ka teng.
Ki briew kiba don ia ka dohnud kum ka khyndew rud lynti kin kylla long kiba sarong, kiba sngewhok, kiba sngewkhuid, kiba sngewbiang, kiba sngewstad, kiba kren beiñ, kiba isih ia kiwei, ki bym don jingmap, kiba pynhiar kput, kiba sngew ba tang ka niam jong ki kaba hok, kiba leh arsap…Mynshuwa ki long kiba dap da ka jingieit, ki beh brai ia ka hok, kiba burom mar kylliang, hynrei naduh ba iohlad u Soitan ban ïuh kjat ka khyndew babha (dohnud jong ki)ka la kylla eh noh.
Ka khyndew rud lynti ka lah ban dei ka dohnud jong nga ne jong phi ko paralok.
Ka lah ban dei ka dohnud ba la kylla eh jong ki pastor, ki tymmenbasan, ki phadar, ki evangelist, ne kino kino kiba ju ioh jingiaroh na ki para briew.
Ïa kiba kum kita ki briew kiba la kylla eh ka dohnud kum ka khyndew rud lynti ym don lad shuh ban pynbha.
Kum kita ki briew kin leit beit beit sha dujok.
Lehnohei ka jinghikai ktien Blei ia kum kita namar u symbai babha um ioh lad ban ngam shapoh.
Kiba kum kita ki briew kin ong, “Kat ia nga uba bat ia kane ka shuki jong ka balang phi dang wan batai ma phi? Phi dei uei?" Lehnohei ka jinglong riewniam lada ka dohnud ka long kum ka khyndew rud lynti ka bym lah ban pdiang wat lada don ba kren ia ka jingshisha.
Shillong: Ki bor pyniaid District, ki la rai ban weng noh ia ka jing khang dam  ia Naz Hotel bad ka Grace Hotel Complex ha Bimola Point, Sweeper Colony, Mawlonghat, naduh hynnin ka sngi, nangta la  weng ruh ia ka jing khang dam ia ka iing jong ka kong PD Lyngwa, Mynsam (Rum) Lower Lumparing.
Nangta la rai ban khang dam ia ki iing jong U Bah  S.
Roy, ha ka iing jong U bah  B.
Nongkhlaw, Howell Road, Laban, ka iing jong ka kong P.
Lyngdoh (tenant), ha ka iing jong ka kong S.
Khongjee, Anand Bhavan, Howell Road, Laban, nangta ka iing jong U  S.
Sharma (u nongshongwai) ha ka iing jong ka kong A.
Lyngdoh ABP Road, Iewdak, Laban, ka iing jong U Dinesh Kumar Shah (nongshongwai) ha iing jong ka kong  Lorina Rynjah, hadien ka  Zenith Jubelieth Club, St.
John Area, Laban, nangta ka iing jong ka kong  G.
Pyngrope, Amjad Ali Road, pyrshah ka  City Guest House, Laban, ka iing U  N.
K.
Das, hadien ka  Laban Police Station, Laban bad ka iing U  S.
Das (1st floor), pyrshah SBI ATM, Laban Last Stop bad katei ka hukum khang dam, ka trei kam naduh ka 5tarik Nailur 2020.
Ha kawei pat ka hukum, la rai ban khang dam ia ki iing jong U  P.
Dey, Mynsain, Upper Lumparing bad ka iing ka kong  T.
Nongkhlaw, Lumdorbar, Upper Lumparing bad katei ka hukum, ka mih naduh hynnin ka sng, ka 5tarik Nailur 2020.
Ha kawei pat ka khubor, la khang dam naduh hynnin ka sngi, ia ka iing jong  ka Biola Mawthoh (ka nong shongwai) ha ka iing jong ka kong  Y.
Mawniuh, Mynsain, Mawnei, Lower Lumparing, naduh hynnin ka sngi.
Nangta la rai shuh ban khang dam ia ki iing jong U bah  L.
Lyngdoh Mawphlang (u nong shongwai) ha iing jong U  K.
C.
Bairo, Lawsohtun Block – 5 bad ha iing jong ka  Dr (Mrs) B.
Kurbah (1st floor), Lawsohtun Block – 4, kaba don hajan CID Quarters, naduh hynnin ka sngi.
Nangta la khang dam ia ki iing jong U  Haradhan Paul ha Oakland, naduh ka 5tarik Nailur 2020.
Shi sngi, ha shwa ba un iap, U  Sushant Singh Rajput, ula phah pisa sha U  Raees, uba peit ia ka jaka rep jongu ha Lonavala bad katei ka dei ka pisa, na ka bynta ba un thied bam ia ki lai tylli ki ksew jongu, U  Amar, Akbar bad U Anthony, kiba u ri bad sumar U Raees.
“Ha ka 14tarik Jylliew 2020, nga iohi ia ka khubor ba U Sushant sir, ula pyniap ialade ha ki telebishon channel bad ngam shym la lah ban mutdur satia.
Shi sngi shwa kata, ula phah pisa sha ka account jongnga, ban thied jingbam ia ki ksew jongu, U  Amar, Akbar bad Anthony," ong U Raees.
Shillong: Iwei I longkmie I ba la 65 snem ka rta I la ioh ban mih noh na Nazareth hospital hynnin ka sngi hadien ba I la jop ia ka jingiakhun pyrshah ia u khñiang jingpang COVID-19.
La iathuh ba ine I longkmie I la don jingshit bad I la don ia ka jingshitom ring mynsiem haduh 7 sngi katba ka oxygen jong I ka la poi tang haduh 65% bad I la don ia ka jingpang pneumonia ha ka por ba I leit shah sumar ha Nazareth hospital ha ka 13 tarik u Nailur.
La shem ba I don ia u COVID-19 ha ka por ba I wan admit ha hospital.
I dei ruh iba don ia ki jingpang diabetes, hypertension, hypothyroidism bad chronic obstructive pulmonary disease.
I la shah sumar bha na u khñiang COVID-19 bad ruh ia ka jingpang shit bad ki jingshitom ba I don kiba ktah ia u tor.
La sumar ia I ha ryngkat da ki dawai bad la ai ruh ia ka oxygen kaba haduh 70 litar shi minit ban iarap ia I ha ka jingring mynsiem.
Im shym la don kano kano ka jingshitom bajur ha ki sngi por ba sumar ia I.
“Naduh ka sngi kaba lai ba sumar ia I, I la pyni ia ka dak ba I la sdang ban jem, bad ha ka sngi kaba hynriew ka jingring mynsiem jong I ka la sdang ban long improve bad ka jingai lyer oxygen la pynduna noh sha ka 20 litar bad hapoh ar taiew I la jem pura tangba I don ka dak shitom ha ka kpoh" ong u Dr Debomallya Bhuyan, HOD department of Internal Medicine.
“I la long I Covid-19 (RT PCR) negative ha ka sngi kaba 22 ha ka 3 tarik u Nailar" u la iathuh.
U Dr Bhuyan u la ong, “Ka jingdon jong ine I longkmie ba la 65 snem ia ka mynsiem iakhun iba la ialeh pyrshah ia kane ka jingpang ka long kaba phylla.
Ngi ngeit skhem ba kane ka jingjop jong ine I longkmie ka long ka jingai mynsiem ia ki paidbah ha Shillong ba kim dei ban tieng ne syier.
"“Haba shim nuksa na kane ka case jong I, nga kwah ban ong sha ki paidbah ba kim dei ban tieng lade ban duh mynsiem.
Ka jingktah jong une u khñiang jingpang COVID-19 ka long kaba duna bad nga kyntu ia ki paidbah ban long adkar bad ban sumar ialade ha kum kine ki por," u la pynkut.
Ka ktien Assamese, naduh mynta, kan dei ka sobjek, kaba dei ban pule haduh Class X, ha baroh ki skul phareng ha Assam, ong U Himanta Biswa Sarma, myntri ka pule puthi ka sorkar Assam.
U Sarma, u ong ruh ba kane ka ain pule puthi kaba thymmai, kan pynkhie rasong ia ka ktien kmie nangne shakhmat.
Haba kren ha ka jingialang hynnin ka sngi, U Sarma, u ong ba nalor ka sobjek jong ka Science bad ka Mathematics, ki khynnah skul, kiba pule English Medium, ki hap ban pule ruh ia ka Assamese, haduh Class X.
U Showik Chakravorty, uba dei u para jong ka Rhea Chakravorty, ula shah kem ha ki pulit jong ka  Narcotics Control Bureau (NCB).
Halor katei ka jingshah kem, U Lt Col Indrajit Chakraborty, uba dei u kpa jong ka Rhea Chakravorty, ula ther tyngeh, halor ka jingeh, kaba la jia ia ka iing jongu, ha kine ki ar bnai ba ladep, na ka daw ka jingiap jong U  Sushant Singh Rajput.
U Indrajit, ula kynthoh, da kaba ong “Khublei shibun India, phi la kem ia u khun jongnga, nga thikna ba phin sa kem sa ia ka khun kynthei jongnga bad ngam tip sa iano shuh phi mut hadien jong kitei".
“Phi lah pynjot thiaw ia ka iing jong ki middle class bad kata ka dei namar ba phi wad ia ka jingshisha bad kitei baroh ki dei kiba la pyn shisha suda.
Jai Hind" ula ong.
Ka jingkren jong U Indrajit, ka dei hadien ka jingshah kem jong u khun jong, U Showik Chakravorty bad nangta sa u nongpeit ia ka iing jong U Sushant, U Samuel Miranda, ha kaba ka jing tohkit, ka dang iaid mynta halor ka jing dih droks utei u aktor bad ia kiei kiba pynpoi droks ia u.
U Showik, u iathuh ba ula ju pynioh droks ia U Sushant bad kumjuh ia kiwei de ki aktor jong ka bollywood bad ba la phah thied ia kitei ki droks da ka Rhea, kaba dei ka hynmen jong.
Ka jingpang corona virus, ka nang kiew stet ha India bad ha ki 24 kynta ba ladep, kiba ioh pang, ki poi sha ka 90,633 ngut bad baroh kiba ioh pang ha India, ki la poi mynta sha ka 41,13,812 ngut.
Kiba iap ha ki 24 kynta ba ladep, ki long 1,065 bad baroh kiba iap, ki la poi sha ka 70,626 ngut.
Kiba ioh pang corona, ki kiew bha ha India, ha ki 14 sngi ba ladep, ha kaba na ka 30 lak ngut, ka poi sha ka 41lak ngut lane ka jingdon jong 11 lak ngut tang ha ki 14 sngi.
Kiba dang don ia katei ka jingpang ha India, ki long 8,62,320 ngut bad kiba la jem ki long 31,80,866ngut, ong  Ministry of Health jong ka sorkar India.
Shillong: Ka kmie jong kawei ka khynnah kaba la ioh ban pyllait noh na Meerut, myn hynnin ka sngi ka la ai khublei ia baroh kiba don bynta ha ka jingpyllait im ia ka khun jong ka kaba shah rahbor ha uwei u briew uba treilang bad ka ha Delhi.
Haba iakren bad ki lad pathai khubor, ka kmie jong kane ka khynnah ka la iathuh ba ka khun jong ka, ka la shah pynbiej ha utei u briew naduh ba sdang ka lockdown ha ka Ri baroh kawei bad la ioh jingtip halor kane tad haduh ba ka kmie ka la ioh ia kawei ka message lyngba ka khun jong ka ba phah lyngba ka phone.
Ka la iathuh ba ka khun jong ka leit trei sha Delhi ha u bnai kyllalyngkot bad ka sah ryngkat bad iwei I bahaing jong ka.
Mar ia pynbna ia ka lockdown, une u briew u la khot ia ka sha Meerut da kaba pynbiej ia ka.
U advocate Amit Joshi u la iathuh ba kane ka khynnah ka la shah lehbeiñ bad ka la shah leh beijot ha une u briew hadien ba u la ioh ka kabu ban ialam lang ia ka.
Mar ia ioh jingtip halor kane la ujor da ka ejahar ha Madanrting Police Station bad la pyntip ruh sha ki pulit jong ka Meerut Police Station.
U bah Lambor Malngiang, MLA ka Nongkrem u la iarap mardor ban lap ia kane ka khynnah, u la iathuh ba une u briew u la ialeh ruh ban pynkylla niam jubor ia kane ka khynnah.
Ha ka jingleit pyllait im ia ka, u la iathuh ba ka dei ka kamram jong u ban iarap ia ki paidbah na ka constituency jong u.
U la kyrpad ruh ia ki khynnah samla jong ka jylla ban phikir haba ki leit pule lane leit trei shabar ka jylla.
U la ong ia ki kmie ki kpa ba ki dei ban shimkhia bha ia ka leit ka wan, ia ka jaka sah, lane ka jaka ba ki pule bad ba ki jaka ba ki leit trei kin dei kiba kham shngain bad kaba biang na ka bynta ka jingshngain jong ki khynnah samla.
Ha kajuh ka por, la ioh jingtip ba ia une u runar la ioh ban kem noh da ki pulit jong ka Meerut Police station ha ka 28 tarik Nailir.
La pynngat ia u ha ki kyndon section 264, 323 bad 342 jong ka IPC bad kumjuh ha ka kyndon jong ka Narcotics Drugs and Psychotropic Substances (NDPA) Act.
Ka khlam ka la pynjulor bad ki samla kynthei, shynrang bad kiwei pat, ki shaiong bad sheptieng ban pyrkhat ia ka jingpynjot jong ka.
Ha kajuh ka por kane kam pat dei kaba kut jong ka jingim bad barabor ka jingshai ka ap ha ba kut ka lynti iaid ba dum tliw tliw.
Ha ka almanac jong ka Balang Presbyterian kane ka dei ka taiew jong ki samla bad kane ka sermon ka mih na ka jingiakren-iatai bad ki katto katne ngut ki samla kiba phohsniew bad saindur ia ka lawei.
Ka nuksa bakhraw ba u Jisu u pynpaw ka long ba u niewkor ia ki briew baroh bad haba u iakren-iatai nia, u iajngi lang ha ka thwei pyrkhat jong ki bad ki ruh ki iasuh khlieh lang ha ka thwei pyrkhat jong u lyngba ki nia, ki jutang ne jingkylli ba ki buh ha khmat jong U.
Ha kane ka rukom U iashim bynta lang bad ki paidbah nongshong shnong bad saindur ia ka jingim bad ka lawei.
Katkum ka Bible, ki don katto katne ki khep ba u Jisu u iakren-iatai nia markhmat para marwei bad ki briew halor ka jingim bymjukut.
Ka wei, ka dei bad ka nongsamaria ha ka pung u Jakob (Ioanis 4).
Kane ka jingiakynduh ka la pynkhih win ia ka shnong ka thaw ba kumno u Jisu, u Jiw u pynpoh ialade ban iakren bad ka nongsamaria, khamtam eh bad ka kynthei kaba thoh bria? Ha ka por u Jisu ym don jaka ia ki kynthei ha ka imlang sahlang; ki kynthei ki shah leh bein, shah lorni, shah pynrem bad shah byrngem pyniap.
Hynrei u Jisu u iada ia ka nongsamaria, bad ryngkat bad ka, u saindur bad pynwandur thymmai ia ka jingim bad lawei jong ka.
Ka ba ar, ka dei ka jingiakynduh bad u Samla riewspah bad ha kine ki jingiakynduh u Jisu u iatai nia kum para ba ia ryngkat , nalor nangta ryngkat bad ki u saindur bad pynwandur lang ia ka jingim bad ka lawei.
Ka jingim bymjukut ka dei ka sobjek kaba jylliew bad ha ki Jiw ki kyndon ban ioh ia ka jingim bymjukut ka dei ka jingbud pyrkhing ia ki Hukum ne ka Jutang.
Ha kine ki ar tylli ki khep jingiatai u Jisu u pynpaw shynna ba ka jingim hangne ha sla khyndew ruh ka long kaba kongsan.
Ka jinghikai shong tynrai ka Balang Khristan ka long ba ka jingim bymjukut, ka dei ka jingim ba suk ba tngen, ka jingim ka bym don shuh ka jingjynjar bad ka bym iap shuh ha Bneng.
Hynrei u Jisu u hikai ba ka jingim bymjukut kam dei tang kata ka jingim ka ba suk ha Bneng bad u pynpaw shai ba ki briew ki dei ruh ban ioh ia kata kajuh ka Bneng hangne ha pyrthei.
Namar kata ka daw U la wan sha ka pyrthei ban ai ka jingim ba dap kyrhai.
Ka jingim ba dap kyrhai ba u Jisu u ialap ka dei ka Bneng hangne ha khyndew bad u Jisu u trei bad wer ia ki synran bad nongbud ban phohsniew, ban saindur bad ban pynurlong ia ka Bneng hangne ha khyndew.
Ka Gospel u Markos 10:17-23 ka iathuh shaphang ka jingiatai bad jingiapynphai nia hapdeng u Jisu bad u Samla riewspah.
La uta u samla u kylla ba mut ne em, lane u bud ne em ia u Jisu ? kam dei ka mat puson ha kane ka sermon.
U Jisu u niew ia une u Samla kum uba iaryngkat, u niewkor shikatdei ia ka jingtip bad ka jingshempang jong u halor ka Hukum bad khamtam eh u niewkor-niewtang ia ka bor bad jinglah (potential) jong u.
La plie ia ka jingiakren-iatai nia da ka jingkylli, “…ko Nonghikai babha, kaei ngan leh ban ioh ka jingim bymjukut? U Jisu u iakren bad u samla Jiw bad na ka jingiakren la sngewthuh shai ba u samla u don ka jingtip bad ka jingnang jingstad, nalor ka spah.
U tip bad bud ia ki Hukum.
Ka long ka jingiakren kaba jylliew bad haba jubab ia ka jingkylli, u Jisu u kdew sha ki artylli ki mat (i) ka jingsumar ia ka Hukum bad (ii) ka jingieid ia u Blei bad ia ki para briew.
Halor ka mat kaba nyngkong kam long kaba eh ia u Samla ban pynpaw ba u bat ia ki Hukum.
Hynrei ha ka mat ba ar u Samla u shem shitom ban pynphai nia ne pynksan ialade bad ka dei ka jingduna kaba khanglad ia u ban mad ia ka jingim ba pura.
Ka Hukum ne ka Jutang ba ki Jiw ki iateh bad u Yaweh ka sdien ha ki ar tylli ki rishot, ka jingieid ia U Blei bad ia ki para briew.
Katkum i Phadar Sngi, ki kyntien “khie die noh katba me don" ki mut ieid ia u Blei da ka dohnud bad mynsiem baroh (Duteronomi 6:4-6) bad ki kyntien, “ai ruh ha kiba duk" ka mut ieid ia la u paramarjan kumba ia lade (Lebitekos 19:18).
Ha Ki Kam Ki Apostol, ka jingiasam-iabhah bynta lang na ka spah ka long ka nongrim ba kongsan tam jong ka kynhun ki Khristan ba nyngkong.
U Samla watla u don ka bor bad ka jinglah, hynrei um lah pat ban pynpura ia ka jingim namar ba u don ka jingduna.
U ieid ia ka spah ym ia u Blei.
U klet noh ia kiwei ki para briew lane para jingthaw kiba don ka juh ka hok ban im bad ioh ka jingim ba dap kyrhai.
Da ka jingieid sbun u Jisu u pyni ia uta u Samla “kawei me dang duna", bad ki riewstad Bible ki ong, ia kine ki kyntien la ring jingmut na ka ktien Grik “hen se histeri" kaba mut ba u briew ne ka briew ki don ka jingkyrduh tasam bad ki donkam haduh katta katta ban pyndap pura ia ka longbriew bad lada kim lah ban pynbiang, ka longbriew kan ym pura lano lano ruh.
Kum ka nuksa u briew uba don tang ka ‘tikamon naduh ba dang kha, u donkam ia ka ‘tikadiang ban pura bad ban biang ka longbriew.
Kumta lyngba kane ka jingiatai u Jisu u angnud ban pynwandur ia ka jingim jong u Samla, ban iapuson lang bad ban saindur ia ka jingim bad lawei, namar ba u tip ba une u samla u don ka bor bad jinglah bad un long ka jingkyrkhu bad jingmyntoi ia kiwei.
U Jisu u iohi ba u donkam ei ei, na kaba um lah ban lait ban biang pura ka longbriew man briew.
U Jisu u kwah bad thrang ban leh ei ei na ka bynta jong u, kumta u iakren-iatai nia bad u.
Ki samla ki dei ka kynhun kaba khlain bor tam ha ka imlang sahlang bad U Ioanis ha ka shithi ba nyngkong 2:14 u kubur ia kata bad ka history ruh ka iathuh ba ki samla ki lah ban pynkylla dur ia ka imlang sahlang bad ka synshar khadar.
Kumba 65% ki samla ha ka Jylla ki dei kiba hapoh 30 snem ka rta.
Ka por samla ka dei ka por ba ngi kut jingmut ban aiti ialade na ka bynta ka lawei bad ngi kyndeh mynsiem ban mutdur bad ban leh shibun ki kam ha ka jingim.
Mynta ka samla Greta Thunberg, kaba dang 17 snem ka rta ka ialam khmat ia ka jingiakhih paidbah ba radbah kylleng ka pyrthei ban pynneh pynsah ia ka Mariang.
Kane ka samla ryngkat bad ki million ngut ki para samla kylleng ka pyrthei bad ha ka Jylla ruh, hapoh ka lama “Fridays For Future" ki ieng bad iakhun pyrshah ia ki rukom treikam jong ki Nongsynshar bad ki Sorkar kiba pynjot bad pynsniew ia ka Mariang.
Kine ki samla ki iapuson lang bad saindur ia ka lawei ka Ri bad ki angnud ban ioh ia ka Mariang kaba bha pateng la pateng, ban ring mynsiem da ka lyer kaba khuid, ban dih da ka um kaba shngiam bad sngur, ban bam ka bam kaba tei, ban trei bad ban kamai jakpoh khlem da pynjulor ia ka mei Mariang.
Haba iakren bad katto katne ngut ki samla kiba hapoh 30 snem ka rta ki pynpaw shibun kiei kiei, naduh ka jingkyrmen haduh ka jingangnud, bad hapdeng ka khlam ki shlur ban phohsniew bad ban saindur ia ka lawei.
Lah ban ong haba iakren bad ki, la shem ba pleng ka lawei ka shlei da ka jingkyrmen.
Ngan sot hangne ia ki symboh pyrkhat jong ki.
Uwei u samla u ngeit, “ba ka lawei kan long kaba bha bad kiei kiei kiba u thmu ne wad ki la don lypa bad ka jingim jong u.
Khlem ka jingkyrmen ka jingmut jingpyrkhat ka long kaba diaw bad dum.
Hapdeng ka jingduhkyrmen nga peit sha ka lawei da ka jingkmen.
Ka jingkyrmen ka long ka atiar kaba don bor bha na ka bynta ki samla.
Ka jingpyrkhat shimet kan wanrah ia ka lawei kaba sngewsih, hynrei ka jingieid kan saindur ia ka lawei kaba kham pher bad kaba khlem khwan myntoi.
" (Joel)“Ka khlam ka la ktah shibun ia kiba duk.
Hynrei ka khlam ka dei ban wanrah ka jingkylla ha ka jingim, ka synshar khadar, ka rukom im bad ka lawei kan long kaba thymmai.
Ban im ka jingim ka ban long ka jingkyrkhu bad jingmyntoi ia kiwei.
"(Emi)“Ka khlam kam dei kaba wan na u Blei bad bunsien dei ma ngi kiba long ka daw jong ki jingeh bad jingsniew.
Ka khlam ka dei ban wanrah ia ka jingiajan, jingiaieid bad ban kyrshan iwei ia iwei pat.
Kata ka dei ka lawei kaba kmen bad ba dap jingkyrmen.
" (Aiti)Amen.
U Babu Kular Khongjirem u dei u nonghikai(Asst Teacher) jong ka KJP Girls’Hr.
Sec.
School Mawkhar,Shillong.
U la long u nonghikai mynta la kumba 34 snem naduh ba u la join ha katei ka skul naduh u snem 1986.
U dei u nonghikai ha ka ktien khasi bad social science.
U la pyndep ia ka BA(Hon)ha ka subject Khasi bad ruh ha ka Political Science.
Ia ka B.
Ed, pat u la pyndep ha u snem 1995 na PGT College,Shillong.
U la iai neh kum u nonghikai ha katei ka skul haduh kine ki sngi.
Naduh ba la plie ia ka skul step (morning section) ha katei ka skul ha ka snem 2005,la pynkhamti ia u da ki bor pyniaid skul ba un Incharge ia katei ka skul step.
Ha kane ka skul step,ki khynnah skul kiba wan pule ki dei ki khynnah ba duk bad ba rangli suda na sor bad nongkyndong ruh kumjuh ki bym ioh lad satia ne duh lad ban leit bteng biang ha ki skul sngi(day section) kumba ioh lad lem kiwei kiwei ki para khynnah ba kham ioh kham kot(well to do students).
Kiba bun na kiba wan pule ha kane ka Skul Step ki dei ruh ki khynnah kiba trei bylla bad sah ha iing briew,kiba ju trei ruh ha ki trai ing ha sor Shillong.
Don ruh kiba la pep skul noh (drop out) hynrei ki wan bteng biang ia ka jing pule jongki haduh ban da pass SSLC na katei ka skul.
Ki don ruh ki khynnah bylla kynta bad bylla sngi namar ki bsa hi da lade ia lade.
Kum kine ki khynnah na ki long ing BPL ne ki bym don kmie don kpa shuh na kata ka daw, kim kot bor shuh ban leit skul sngi hynrei ki bteng ia ka jingpule ha ka skul step ba ka dor jong ka bai skul ruh ka duna shibun.
Kine ki khynnah ba duk(poor and un- derprivelaged students) hadien ba ki pass ia ka SSLC Examnination jongki, ki pyrshang pat ban ia ksaid ban ioh ki kam rit kam ria hangne hangtai ban lait na ka kam shong trei ha ing briew shi rta.
Don napdeng jongki kiba la ioh ki kam nonghikai sha nongkyndong.
Don pat kiba hikai ha higher secondsry school bad college ruh.
Don kiba trei ki kam rit kam ria ha hospital,ha office sorkar, don pat ynda ki la pyndep ia ka SSLC examination ki leit noh da ka training ne vocational school bad ki la sdang ban seng kam ne dukan lajong kum ki dukan suh jain bad thain jain,ki dukan beauty parlour,bad kum ki nongdie dukan ha kylleng ka sor shillong bad ha shnong jong ki.
Kane ka la pynkylla dur bak ly bak ia ka jingim jongki bad ka kamai kajih lem bad ka ioh kam ioh jam(generate employment oppotunities,) jongki khlem poi pyrkhat tang na ka daw ba ki ioh lad ban bteng ia ka jingpule ha katei ka skul step.
Ka daw ba kongsan kaba don nadien bad jar jar jong ka jingjop bad kylla dur jong kine ki khynnah khun swet ba duk ba rangli ha ka jingim jongki kadei ka jingdon bad ka synniang(contribution) jong U Babu Kular Khongjirem uba ju long ym tang u nonghikai ia ki hynrei u nongsneng u nongkraw,u nongpyni bad ai mynsiem ia ki ba kim dei ban duh jingkyrmen ne pyndem ha ka jingduk bad jingjynjar jongki.
U ju pynshlur ia ki khynnah ba ki dei ban jop ia kne ki jingeh ba kum ki briew ngi kynduh ha ka jingim ba man la ka sngi.
Dei pynban lyngba kine ki jing eh kiba phrang ia la lawei ba phyrnai ha ka jingim u briew.
Ka Institute of Advance Management,na Guwahati, hadien ba ki la wad bniah ia ki skul ha Shillong, ki la ioh ia ka recommendation na ki bor pyniaid jong katei ka skul halor kitei ki kam bah,bad ka jingshakri ba jar jar jong utei u nonghikai ban kyntiew bad pynkylla dur ia ki khynnah ba duk ba shem pap(under privelaged students),ka la rai bad ai jing mynjur syndon ban confer ‘Teachers’ Award’ ia ka kyrteng u Babu Kular Khongjirem mynta u snem 2020.
Ha ka jingshisha,ka paw biej shibun ia ka sorkar Meghalaya jongngi ba kam pat ithuh(recognised) satia ia ka jingshakri jong kum kitei ki nonghikai skul kat haduh ba ki bor pyniaid skul kiba na sha bar(outside institute) jong ka state ki ithuh(recognised) pynban ia ki jingshakri ba jar ba jar jong utei u nonghikai.
Dang don bun ki nonghikai kiba trei shitom kylleng ka state la ha sor ne nongkyndong kiba dei hok (deserving teachers)shisha ban ioh award lada ka sorkar ka wad bad pynshitom hok shisha ban wad ia kum kita ki nonghikai ban ia kaba shu ai award ne thoh kyrteng tang na miej office jong ki officer sorkar.
Ki nongpang corona virus, ha India, ki la poi mynta sha ka  4.
1 million ngut bad ha katei ka jingkhein, ka India, ka la tam ia ka Brazil ha ka jingbun ki nongpang coronavirus.
Ka India, mynta ka wan ha ka kyrdan ba ar jong ki ri, ka pyrthei, ha ka jingbun kiba ioh ia katei ka jingpang khlam ha ka pyrthei, ong ka jingkhein, kaba la pynmih da ka  Worldometers.
Jowai: U Local MLA ka Jowai, u ma Wailadmiki Shylla mynta ka sngi Saitjain u la plie paidbah ia ka kali kit nongpang (Ambulance) kaba la pynioh jingiarap lyngba ka Chief Minister’s Relief Fund sha ka Khliehtyrshi PHC, West Jaintia Hills District.
Haba plie paidbah ia katei ka kali, la pynlong ia ka jingialang kaba lyngkot ia kaba la pyniaid da u Dr.
S Dkhar uba dei u Medical Officer badei peit ia katei ka PHC.
U Dr.
KC Ajar u la ai ka jingkren pdiang sngewbha ia kiba la shah kot sngewbha sha katei ka jingplie ia katei ka kali.
MDC ma Lakhon Dkhar la ïathuh ba ïa kane ka PHC la sdang ïa ka kum ka Sub Center naduh u 14 tarik u July snem 1986 bad la rai ban kyntiew kyrdan ia ka sha ka kyrdan PHC ha u snem 1997.
U la ong ba ka jingdon kane ka PHC ka la ai jingiarap shibun ia ki paidbah kiba don sawdong jong ka shnong Khliehtyrshi.
Na ka liang u ma Wailadmiki Shylla kum u kongsan u la ai ka jingkhublei kaba kyrpang ia u Myntri Rangbah ka jylla u Conrad K Sangma uba la kloi ban iarap ia katei ka PHC da kane ka Ambulance.
“Nga la ia kynduh ia u Myntri Rangbah tang shisien ban pynsngew ha u ia ka jingdonkam ban don ka Ambulance ha kane ka PHC bad u la kloi shisha ban iarap", la ong u ma Shylla.
U ma Shylla u la pyntip ruh ba ha kaba iadei bad u surok uba jrong tang 4 km ban poi sha katei ka jaka ai jingsumar na Surok bah ba la ioh ia ka Sanction bad la khot ruh ia ki tender ban pyntrei noh ia ka khamtam haba la rang ka bneng.
Kiwei de kiba la ïadon lang ha katei ka prokam ki kynthup ïa u Rangbah Shnong ma K.
Rymbai, MDC ba shusieh (Nominated) u ma O.
Lamin, u MDC ka Jowai North u ma Brightstar Chyrmang bad u MDC ka Jowai South u ma Saron Pasweth bad u ma Ailad Bhoi MDC nalor ki nongtrei ka PHC, ki ASHA bad kiwei de.
Shillong: U Dr Aman War, DHS (MI),  u iathuh ba hadien ka jingioh positive jong ki 3 ngut ki nongtrei ha Secretariat,  ki briew jong ka tnad ka koit ka khiah ki la leh ia ka jingtest ia ki 56 ngut kiba long ki High Risk Contact jong kine 3 ngut bad haduh mynta ka sngi, ki don  9 ngut ki nongtrei jong ka Secretariat kiba la test Covid -19.
Na ka liang jong u Dr War, u la iathuh ba haduh mynta ka jingwad ia ka contract tracing ka dang iaid shakhmat bad ia kine ki department kiba ki dn kine ki nongtrei, la khang shwa shipor.
U Dr War u la ong ruh ba ka jingkhang shitaiew jong ka sorkar jylla ia ki riewpaidbah ban wan sha Secretariat kan long ruh ba ki briew jong ka tnad ka koit ka khiah kin lah ban wad ia ki briew kiba ia bit ia ka ne ka jingpang ha kane ka ophis.
Myn hynnin ka sngi u Symbud myntri rangbah ka jylla, u bah Prestone Tynsong u iathuh ba ha ka ar sngi yn pynkhuid bad synreit dawai ia ka building jong ka Meghalaya State Secretariat bad ia ka building jong ka Additional Secretariat bad kumjuh ruh ban iada na ka jingsaphriang jong kane ka jingpang Covid -19 ka Sorkar ka la shim ia ka rai ban khang ia ki riew paidbah ba kin wan sha kine ki ophis naduh ka 7 tarik u Nailur 2020 haduh ka 11 tarik u Nailur 2020.
Ka nonghikai ha China, ka ioh da kawei ka buit bad kata ka long ba ki khynnah skul jongka, kin shong beit bha ha ki jaka shong jongki bad ba kin sngap bha ia ki jing batai kot bad kata ka long, da kaba ka phah tap na khlieh jongki, da ka kot pule jongki hi.
La iohi ha ka dur, ba baroh ki khynnah, ki shong ha ki kamra klas jongki bad ki tap na khlieh da ki kot pule jongki bad katei ka jingjia, ka dei ha Nanyang, kaba don ha Henan jong ka Jylla China.
Ka jing pynneh ia ka kot ha khlieh jong ki khynnah, ka long namarkata ba kin hap ban shong beit khop bad shong pynbeit met, katba ki dang sngap ia ka jing batai kot bad ki dang thoh jingthoh ruh.
Kam dei tang ha katei ka Jylla, hynrei la iathuh ba ha kawei ka skul ha   Jiangsu, east China, ki leh hi da katei kajuh ka rukom, namar ba ki don bun ki khynnah kiba byrie, namar ba ka rukom shong jongki, kam biang.
La iathuh ba ki don bun bha ki khynnah kiba byrie ha China bad jan mar shiteng na ki nongshong shnong, kiba don hapoh 18 snem ka rta, ki long byrie ki khmat jongki bad ki khynnah high school lei, ki shah ktah bha na katei ka jinglong.
La iathuh ba ki don 81 percent ki khynnah skul ha China, kiba ha ka rta kaba 16 haduh 18 snem ka rta, kiba don ia katei ka jing byrie ki khmat jongki, katba 14.
5 percent kiba hynriew snem ka rta, kiba la deng iit khmat.
Shillong: U Director ka tnad ka koit ka khiah u Dr Aman War, u iathuh ba mynta ka sngi ki briew kiba ioh covid positive ki long haduh 182 ngut, ha East Khasi Hills District 121, ha RiBhoi District 31 ngut, ha West Khasi Hills District uwei ha North Garo Hills District 2 ngut bad ha West Garo Hills District 12 ngut.
Haba iakren bad ki ladpathai khubor u Dr War, u iathuh ba ki 121 ngut ki briew ki ba la test covid positive ha East Khasi Hills District  ki kynthup ia ki 97 ngut ki High risk contact, 5 ngut ki kynhun shipai, 7 ngut ki nurse bad 6 ngut ki nongtrei jong ka Civil hospital uwei u Doctor bad kawei ka nurse jong ka Ganesh Das Hospital.
Ha RiBhoi District kiba la test covid positive ki long 31 ngut kynthup ia ki 13 ngut ki kynhun shipai bad 18 ngut ki High risk contact; ha West Khasi Hills District uwei u dei u high risk contact, ha West Garo Hills District 12 ngut ki ba la test covid positive ki kynthup ia ki 7 ngut ki kynhun shipai, uwei uba ioh ILI case u dei u nongtrei ka koit ka khiah, uwei u ba wan phai na shabar jylla bad 2 ngut ki high risk contact.
Na North Garo Hills District uwei u dei u high risk contact bad u wei u dei ba wan phai na shabar ka jylla ha East Garo Hills district ki 15 ngut kiba la test Covid positive ki kynthup ia ki 14 ngut ki nongshong dukan ha Rongjeng Bazar bad uwei u High Risk Contact.
Ha ka jylla haduh mynta ki briew kiba don ia kane ka jingpang ki la kot sha ka 1374 ngut, ha East Khasi Hills District 915 ngut, ha Ri Bhoi District 120 ngut, ha West Khasi Hills District 31 ngut, ha South West Khasi Hills District uwei ha West Jaintia Hills District 8 ngut, ha East Jaintia Hills District 25 ngut ha East Garo Hills District 97 ngut, ha West Garo Hills District 144 ngut, ha South Garo Hills District 22 ngut, ha North Garo Hills District 8 ngut bad ha South West Garo Hill District 3 ngut.
Ki briew kiba la ioh jingkoit pura ki long 1527   ngut kynthup ia ki 59   ngut ki ba la koit mynta ka sngi.
Ki sample kiba la dep ban phah test ki long 97,550  tylli  kiba long negative ki long 94418  tylli bad ki result kiba dang ap ki long 216   tylli bad ki briew kiba la khlad na kane ka jingpang ki long 15 ngut kynthup ia uwei u ba la khlad myn hynnin ka sngi ha West Khasi Hills District.
U Dr War u la iathuh ba une u briew u ba la khlad, u dei u ba la tip kyrteng kum u Khangsngi Nongsiej u ba shong ba sah ha Ksehkohlong kaba hap ha Mawthadrashain Block u dei u ba la 65 snem ka rta bad la ialam ia u ha Mirang Civil Hospital na ka daw ba u shitom ban ring mynsiem, hynrei ha ba la test la lap ba u don ia ka jingpang Covid -19 bad ki la phah noh ban rah ia u sha Civil Hospital namar ka jingshitom jur, hynrei tang shiteng lynti u la khlad noh.
Shillong: Ka jingpang corona, ka la nang kiew jur ha ka Jylla mynta ka sngi, ha kaba ki don 182 ngut kiba ioh pang tang mynta ka sngi, haduh ka por 1 baje nohsngi.
Ha East Khasi Hills, ki don 121 ngut kiba ioh pang bad na kitei ki kynthup ia 116 ngut ki riew paidbah.
Ka Ribhoi District ruh ka kiew bha, ha kaba ki don 31 ngut kiba ioh pang mynta ka sngi bad na kitei ki kynthup ia 18 ngut ki riew paidbah bad nangta sa ka East Garo hills ruh ka kiew bha, ha kaba ki don 15 ngut ki riew paidbah, kiba ioh pang bad nangta sa ka West Garo hills, ha kaba 12 ngut kiba ioh pang thymmai mynta ka sngi.
Shillong: Mynta ka sngi ka 5 tarik une u bnai ,la ioh ban pynlong ia ka jingialang ba la khot da ka Seng FKJGP-War Jaintia ia baroh ki Rangbah shnong bad Secretary Shnong na ki 13 tylli ki shnong kiba kynthup ia ka Padu bah, Padu Masku, Padu Mawjyllang, Khonglah, Nongbareh rim, Nongbareh Lyntiar, Ammutong, Mawlong, Pamshadong Shnong, Pamshadong Shmia Shyiang, Mawngap, Amkoi bad ka shnong Kudeng Rim.
Ha kane ka jingialang la wan ruh ban kyrshan lang da ka seng KSU – War Jaintia bad ka Seng HNYF – SRMC.
Ka jingthmu jong kane ka jingialang kaba la pynlong ha ka Community Hall jong ka Padu Masku, ka long halor ka mat ka jingdawa ban kyntiew kyrdan noh ia ka Padu State Dispensary sha ka Primary Health Centre.
U bah Shlur Mukhim President ka FKJGP-WJC haba ai jingkren ,u la iathuh ba kane ka state Dispensary kaba lah jan dap da ki sanphew snem ka rta, ka long kaba lah shah ieh khunswet lah slem ha ki bor ba dei khmih bad ka long ruh sa tang kane kawei hapoh ri kum Jaintia kaba ym pat shym la kyntiew kyrdan satia haduh mynta.
Ia kane ka jingialang, la pyniaid da U bah Reachingson Kongwang uba dei u General Secretary ka FKJGP-WJC bad la leh ruh ia ka recording Secretary da U bah Stelin Mukhim uba dei u Secretary Shnong ka Padu Bah.
U bah Seilut Pohshna uba long u rangbah shnong ka Padu Masku, haba ai jingkren u la kyntu ia baroh ki rangbah shnong ban sei lut ka buit ka bor ban kyrshan tyngeh ia kane ka jingdawa na ka bynta ka jingmyntoi ki paitbah ka thain.
U bah Worning Khonglah, rangbah shnong ka shnong Khongkah, u la ong ba ka jingkoit jingkhiah kaba ngi donkam hakhmat eh ym kiwei kiwei ki jingdonkam kiba ngi dang lah ban ap bad kam myntoi ban ioh im ka kamai kajih haba la duh ia ka jingkoit jingkhiah.
U bah Tarzon Lymba, President ka Seng HNYF u la pyni nuksa ba ki paitbah shnong kiba hap hapoh ka Dawki Phc ki ioh jingiarap bha haba jia ba ki pang ki shitom namar tang shishah tyngka lah poi ha jaka ai jingsumar hynrei haba phai pat sha kane ka thain ,sngew myllung ban ioh sngew ia ka jingeh ki paitbah haba ki pang ki shitom namar ka jingjngai palat ka jaka ai jingsumar.
U bah Lurman Talang, Secretary ka Ksu-wjc haba ai jingkren u la iathuh ba ka Seng jong ki ruh ka la shimkhia bha ia kane ka kam da kaba leit iakynduh ia u Health Minister ha ki por ba lah dep.
Kiwei kiwei pat kiba ai jingkren ki kynthup ia u bah Willson Talang, Rangbah shnong ka Nongbareh rim, u bah Witness Pohtam Rangbah shnong ka Lyntiar bad ki katno katne ki riew rangbah.
Ha kane ka jingialang ba mynta ka sngi, la thung ia ka Joint Action Committee on Demand of Up Gradation of Padu State Dispensary to PHC.
U bah Reachingson Kongwang u la shah jied kum u Chairman kane ka committee bad u bah Stelin Mukhim kum u Secretary.
Kiwei de ki nongkitkam ki kynthup ia u bah Seilut Pohshna – Vice Chairman,Bah Shlur Mukhim – Vice Chairman, Bah Worsing Khonglah – Asst.
Secretary, bah Lurman Talang – Joint Secretary, Dr.
Arwind Khonglah – Adviser, Bah Bah Witness Pohtam – Adviser, bah Tarson Lymba – Adviser, kynthup ia baroh ia ki rangbah shnong bad Secretary na ki khatlai tylli ki shnong ki ban long ki executive member.
Kum ban shu pynkynmaw, na ka seng FKJGP-War Jaintia ka la shimkhia ia kane ka mat da kaba leit buh dorkhas hakhmat ha sorkar ha u snem 2012 bad da ka jingbuddien ka seng, ha u snem 2013 la btah ia ka DHS ban peitbnaih ia kene ka kam.
Hynrei namar ka jingbympatiew eiei na ka liang ki bor ba dei khmih, haduh mynta ym pat ioh jingtip eiei halor kane ka kam.
Kane ka thain kaba kdup ia bun tylli ki shnong kiba hap ban mad ia ka jingjynjar kaba shyrkhei namar ka jingjngai ka jaka ai jingsumar ka sorkar kum ka CHC bad PHC, ka long kaba sngew synei haba ki iathuh ba ki hap ban mad ia kane ka jingeh la bun bun snem bad khamtam haba iadei bad ki nongkha khyllung kaba buh jingma ia ka jingim jong ki ban leit wad jingsumar sha jngai khlem da ioh jingiarap shuwa hajan.
Pynursla: Kum shi bynta ban shakri bad ban iarap iaka iingsah ba peit iaki khunswet pyniaid da ka NEIMA ha Laitmynrieng, Pynursla myn hynnin ka sngi ka 4 tarik Nailur 2020, ar tylli ki seng treimon sngewbha ka Hynniewtrep Youths’ Council jong ka Ri War Mihngi Circle bad ka Watsapp Group Ka Sain Pyrkhat Riwar Mihngi, ki la leit pynpoi iaki marbam mardih kiba kynthup ruh kum ia u khaw, ka shini, sla sha, u Dai, ki Shana, Ata, Biskit u piat u phan bad kiwei kiwei ki jingbam ba bun rukom bad kumjuh ki jain phong iaki khyllung khynnah.
Kine ki marbam mardih bad ki jain phong ba la pynpoi da ka Group Whatsaap kaba Kyrteng ka “ SAIN PYRKHAT RIWAR MIHNGI"ha poh ka jingialam u Chairman Bah S Wankhar.
Kane ka group whatsapp hadien ba la synniang lang ki para dkhot kumjuh na kiwei pat ki riew shimet kiba la iarap sha kane ka group.
Ia kine ki tiar la pdiang sngewbha da U Babu Khonglah uba bat kum nongpeit in-charge iaka NEIMA Shelter Home kaba ri bad sumar iaki khynnah.
Haka jing leit pynpoi iaki marbam mardih sha Laitmynrieng, la sakhi lang u Rangbah Shnong ka Laitmynrieng u Bah Phirol Khnongtani, ha kaba ia don bynta lang ruh ka HYC Ri War Mihngi Circle ha kaba la don lang u President HYC jong katei ka Circle u Bah Edmund K Khongngai, u Bah Glo Swett uba long General Secretary HYC ka Ri War Mihngi Circle bad ki dkhot ka seng.
Naka liang ka HYC Ri War Mihngi Circle, u President ka seng HYC u Bah Edmund K Khongngai u ong “Kane ka dei tang shi bynta eh ka kam barit kaba ngi ju iarap naka por sha ka por iaka thain bad iaki briew ba shem jynjar shem lanot", u la bynrap ruh da kaba ong, “Ka seng HYC Ri War Mihngi Circle, ka pynpaw iaka jing sngew burom iaki paralok ki nongkyrshan ka seng bad iaki dkhot kiba la ban iarap katba ki la lah haduh kane ka sngi ba lah ia kut".
Shwa ban kut ka jing sam tiar la ioh ka jing ai khublei bad ki kyntien kyrkhu kyrdoh na ki nongpeit jong katei ka jaka U Babu Khonglah.
Shillong: “Lada donkam ngin mih sha surok, ban dawa na ka bynta ban thaw ia ki ain, kiba pyn myntoi ia ki trai shnong jong ka Jylla" ong ka rai jong ka State Executive Meeting jong ka seng BJP, kaba la pynlong mynta ka sngi.
Ha katei ka jingialang, la rai ruh ban dawa na bynta ka rel kit mar, ba kan poi haduh ha Shillong bad katei ka long, halor ka rai jong ka sorkar India, ban pynpoi rel sha baroh ki nongbah jong ka thain shatei lam mihngi.
Ia katei ka jingialang, la pyniaid da U Bah Ernest Mawrie, President ka seng BJP bad la kren maitphang da U Ram Madhav, National General Secretary jong ka seng BJP.
Ka BJP, ka dawa ruh na ka sorkar Jylla, ba kan shna ia ki ain, kiba shai bad kiba iahap bad ka jing iada mariang, na ka bynta ban tih dewiong ha ka Jylla, na ka bynta ba kan mih ka kamai kajih jong u paidlang ka Jylla, namar ba ka jylla ka shaniah ia ka jing ioh kamai na ki mar poh khyndew.
Ka BJP, ka jingmut ruh ia ka sorkar Jylla, ba kan peit ia ki jait khajna aiu, ba ka ioh lum, na ka bynta ban pynshlur ia ki trai shnong, kin pynmih dalade ia kitei ki jait mar, kiba wan kit borabor na shabar Jylla.
Ka BJP, ka kwah ruh ba ka sorkar Jylla, kan nang pynshlur ia ka kam shang pyrthei, da kaba shna bha ia ki jaka sah jong ki nongleit kai bad ban nang pynbun ia ki jing pynbna ia ki jaka shangkai pyrthei ha ka Jylla, ba kin tip sha kylleng ka Ri.
Ngi ruh ngin mih Madan ban pyrshah ym dei ba nang tang ma phi.
Namar ngim kwah ba wan wanrah Jing eh ia ki longdin.
Ne ban pynap jing ma ia ngi ki trai jaka.
Ka sorkar India, ka la pynshlur jur ia u paidlang ka India, ban iaid da ka jingim online, ha kaba ha kine ki sngi, ka pisa, ka iaid online, ka jing rung klas, ka iaid online, ka thied tiar ka iaid online bad wat ki jingiadei kam bad ka sorkar ruh, ki iaid online.
Hynrei, ka mih ka jing kylli, kaba ngi dei ban ia pyrkhat jngai bha hangne, ka long ba khyndiat bnai mynshwa ia kawei ka Bank online lane ka PayTm, la plie tuh da ki snar peit tuh ba triem jong ka pyrthei bad ha ki khyndiat sngi ba ladep, la peit tuh sa ia ka account jong u myntri rangbahduh ka Ri, U Narendra Modi.
Kumta, lada ia ka account jong ka PayTM bad jong u myntri rang bahduh, lah ban peit tuh, kumta kan eh aiu, ba ia ki account jong u luk u lak, u bym nang tang ban shna password ruh yn sei maphot da kitei ki snar peit tuh.
Ha ka jingiakren bad kawei ka kotkhubor na India, kitei ki nongpeit tuh, ki ong hi ruh, ba kim kwah ban pynsniew ia kitei ki account, hynrei, ki shu kwah ban pyni, ba ki lah bad ki da ong hi ruh, ba ki nongbat ia kitei ki account, ki dei ban kham pynskhem ia la ki jong ki account, kumba ki don jingstad kitei ki nongplie tuh.
Ngim iakren shuh hangne, ia kitei ki jingjia kiba la dep jia, hynrei ka mat ka long, la ki Bank kiba ngi buh pisa, ki skhem ne em ban iada ia ka pisa jongngi bad haba ki don kum kitei ki jingjia, la ki Bank, ki ju siew ne em ia ka pisa, kaba la shah tuh na ki pla jongki ne ngin shu sniewbok ma ngi, ki nongshah tuh, haba ka jingjia, kam dei na ki kti jongngi bad kam dei tang kata, la ki dur kiba ngi buh online, ki don jingshngain ne em, ki kyrteng jongngi, ki id card jongngi bad kumta ter ter, la ki long ki bym lah ban pyndonkam ne em da kiwei pat?Katei ka dei ka jing kylli, kaba eh bha ban jubab, namar kumba la ong ha neng, la iohi, ba ki stad peit tuh, ki kham stad shibun ban ia ki stad sorkar  bad ki nong peit tuh, ki dei ki briew kiba triem bha bad kitei kim dei hi ruh, ki nongtuh, ki nonglute madan; hynrei  ki don kiba kwah ban shu pyn budnam ne ban leh kai ia kiwei, lyngba ka jingstad ka jongki bad nangta haba ki lute, kim ju lute ia ki lak, hynrei ki lute da ki klur bad kumta ka jingeh, ka long ba ka pisa jongngi bad ka jinglong kyrpang  (secrecy) jong u shimet, kin sa kurup lut kitei ki snar internet nangne shakhmat.
U MLA jong ka seng Congress ha Arunachal Pradesh, U  Ninong Ering, u iathuh ba ki don 5 ngut ki briew kiba na katei ka jylla, kiba la shah rahbor ha ki shipai jong ka  People’s Liberation Army (PLA) na China.
U Ninong Ering, u iathuh ba ki don 5 ngut ki briew, kiba leit khwai, hynrei ki la shah rahbor ha ki shipai jong ka China.
Kitei ki san ngut kiba shah rahbor, ki long U  Tanu Bakar, Prasat Ringling, Ngaru Diri, Dongtu Ebiya, bad U Toch Singkam, ki la shah rahbor na  Sera 7, kaba don sha Upper Subansiri district, ha u pud jong ka  India-China ha ka jylla Arunachal Pradesh.
U Ninong Ering, MLA jong ka Arunachal, u iathuh ba ki shipai China, ki la nang wan tur sha Arunachal Pradesh, hadien ba ki la leit tur sha Ladakh bad Doklam bad la iathuh ruh ba ki la tam ia u pud jong ki ar tylli ki Ri.
U Prafulla Kumar Mahanta, myntri rangbah barim ka Assam bad uba dei u nongialam ba rangbah ka seng  Asom Gana Parishad, ula leit shah sumar hynnin ka miet ha Down Town Hospital.
La iathuh ba U Mahanta, u ioh ia ka jingpang jabieng.
U Mahanta, um shym la ioh satia ia ka jingpang covid bad ki doktor, ki dang peit bha ia ka jinglong ka koit ka khiah jongu.
Shillong: Ka  District Magistrate, East Khasi Hills District,  hynnin ka sngi, ka la pynmih ia ka hukum ban khang dam ia ka iing jong ka  Sushila Gewali, Nepali Compound, Rilbong bad nangta ka iing jong ka  Pronoti Choudhary, Chinmoy Paul Building, Rilbong (hajan Beat House).
La khang ban ia rung ia mih paidbah ha kitei ki jaka ba la mana.
Kawei pat ka hukum, ka iathuh ba la khang dam ia ka iing jong U  Gulam Mustafa, (hadien Rock Wood Compound), M.
G.
Road, Shillong, naduh hynnin ka sngi.
Kawei pat ka hukum, ka la pynbna ban weng noh ia ka kyndon khang dam ia ka iing jong ka kong  S.
Syiem ha New Kench’s Trace, Bishnupur, naduh hynnin ka sngi bad la weng ruh ia ka jingkhang dam ia ka iing jong U   Md.
Salim, kaba ha  Lower Mawprem, naduh hynnin ka sngi.
Guwahati: Ki petrol Pump ha Guwahati, kin khang khlem buh por, naduh ka 7tarik Nailur 2020.
Na ka liang jong ka  Greater Guwahati Unit jong ka  Northeast India Petroleum Dealers Association, ka la pynbna hynnin ka sngi, ba katei ka jingkhang ba khlem buh por, kan trei kam ha ka sor bah Guwahati baroh kawei bad la kynnoh, ba katei ka dei na jing leh bym khein snep, ki kompeni die umphniang.
U Lionel Messi, u nongialehkai ka Argentina, ula pynthikna hynnin ka sngi, ba un shong shwa sa shisnem ha Barcelona, ba kan lait kano kano ka jing ia kynad hapdeng jongu bad katei ka Club.
Ka daw ka long namar ba ka dang don ka jing iateh hapdeng jongu bad katei ka Club, ha ka dor kaba 700 million euro bad ka ban pynmih ia ka jing ialeh pyrshah jongki ha kashari.
U Messi, u kwah ban mih khlem kano kano ka jing ia kynad hapdeng jongu bad ka Club.
Ka Barcelona, ka kwah ba un pynkut ban don bad katei ka Club, haduh U Jylliew 2021.
U Jorge, u kpa jong U Messi, u la leit hi sha Barcelona, ha kane ka taiew ban ia kynduh bad ki nongialam jong ka Club, ban ia kren ia beit halor katei ka kyndon kaba ki dei ban pyllait noh ia ka jing iateh kaba 700 million euro, lada un mih U Messi, hynrei haba ka Spanish league, ka kam ba katei ka kyndon ka dang teh bad U Messi, um lah ban mih da kaba suk, kumta U Messi, ula rai ba un iai bteng shwa ban don bad katei ka Club sa shisem.
Kiba ioh pang covid 19 ha India, ki la kiew mynta sha ka 40 lak ngut, da ka jingdon sa  86,432ngut kiba ioh pang ha ki 24 kynta bad kiba iap, ki don sa 1,089 ngut.
Baroh kiba ioh pang, ki la poi sha ka 40,23,179 bad kiba dang don ia katei ka jingpang, ki long  8,46,395 bad  31,07,223 ngut kiba la jem na ka jingpang, katba kiba iap ki long  69,561ngut, ong ka  Ministry of Health jong ka sorkar India.
Ka jingioh pang kaba 86,432 ngut, ka dei kaba heh tam ha India ha ka shi sngi, haduh mynta.
ka la suba sniew ia ka bad u Panah.
Ka la diaw mynsiem baroh shi sngi.
Mynmiet haba la wan u Panah, marsien rung u la khot“Rida, shano phi don.
"“Shane.
ap nga dang khylliap jain.
" Ka la ong“To sa wan shet sha… " u la ongYnda haba ka Rida ka la wan u ithuh ba ka mat sngewsih kumta hi u kylli“Balei phi i leh diaw…?"“Em ym lei lei… " la ong ka Rida“Sa iathuh ia nga ho.
Kaei ka jingeh.
La shoh i Mei ne.
?" U kylli pat“Em " la jubab ka RidaYnda la ih ka sha u sei ki jingbam na ka pla plastik ba u rah bad shi nat ka kait kaji.
U ai ia kita ki jingbam ha kti ka Rida.
I Kmie ka Rida i la shu peit tang ka khmat.
Hynrei im nud pat ban ong ei ei namar tang shu kren khlem pep i tip ba la hab iania biang.
U Panah u la thmu lypa ha la dohnud ban ia shong noh bad ka Rida ha kata ka miet… U la ia leh katba lah ban pynieid bad pynbiej ia ka.
U Panah uba la thmu lypa ia kane ka kam u la pisa u la lynga marwei marwei katba nang iaid ka por jong kata ka miet.
Ka Kmie ka Rida namar ba kam pat lip ka jingdom ia ka jingleh bym khein snep jong u lok ia ka wat ban kren ruh kam kren shuh ia u.
Hadien ba la dep la ka bam ka dih ka leit thiah noh hi marwei sur sha la kamra.
Ka Rida pat kaba hab ban kitkhlieh ha ka khlieng ban sait ka la dang bunkam ban pyndep shuwa ia kita ki kam.
U Panah ruh la nang syaid ding marwei harud dpei khui katba ka Rida ka nang trei nang beng.
Haba dei ba dei u sei ki ktien pyn byrngia bad ka Rida ruh ka la nang ia pur khana lang bad u, shaphang kane katai haduh ban da dep kita ki kam.
Hadien ba ka Rida ka la dep baroh, kata ka kam khlieng kam sait, ka la wan syaid kti syaid kjat lang haba u don u Panah.
Da ka jingwan tur jong ka kumta u Panah u la phah pynsong kwai ba un bam.
Ka Rida ruh ha ka jingshisur shidur la ka mynsiem ka kohnguh hi ban leh ia kita ki kam ba u bthah u Panah.
Ka miet ka la nang jylliew, ka por ka la mareh stet sha ka khatwei baje.
Ka pyrthei ka la kynjah jar namar kiwei ki la ia thiah lut, wat ka Kmie jong ka Rida ruh ka la iap iohthiah lyngngai.
Hangta haba la iohi ba la miet than ka Rida ka la shu ong la ka ong hi.
" Pa ani lah da miet bha.
Lah dei ka por thiah.
"“Katno baje mynta…?" Leh myn kylli u Panah“Khat wei baje… Phi ong dang shai ne.
!" La phai ktien sa ka Rida“O lah da katta seh.
?" La leh myn kyndit sa u Panah“Hooid, nga te ngan leit thiah noh …" La ong ka Rida bad ka ieng artat na jaka shong.
“To khie ngan sa wan ma nga…" la ong u PanahKa Rida ka leit wut sha la kamra thiah ban thiah noh.
Hangta u Panah u la nang shong marwei.
Hadien kumba katto katne por u Panah u la sngew dei ban shim kabu noh ia kaei kaba u la thmu.
U la ieng nangta u leit peit siar sor ia la ka lok.
U iohi ba ka la iohthiah lyngngai.
Hangta u sngew ba ka dei ka por ba biang eh ia u.
Ka jingpynshoi bajur ka la nang rung hapoh ka mynsiem u Panah, kumta u kut jingmut jia katba jia ban leit bsut hapoh la ka khun ruid.
Kumta u leit beit beit sha kamra ba ka thiah.
“Rida.
" U pasiawThret ka Rida ka kyndit kum ba iuh tdong bsein.
“Balei phi leh kumne.
?" La ong ka Rida“Em wat khuslai nga ieid te ia phi …" U la ong biang“Wat leh seh kumne… Wat leh seh kumne" ka Rida ka la iai kyrpad bunsien da kine ki ktien; hynrei kam nud pat ban hylla briew.
Hynrei na ka liang u Panah um pynsngew satia ia kita ki ktien jong ka.
Um mab u thom da ka bor ia ka long rynieng jong ka ban pynhun la ka met bad ban pyndep ia kaei kaba u la thmu lypa.
Ka Rida bapli watla ka pyrshang ban iaksaid hynrei kam lah satia, u Panah u la jop ia ka.
Kata ka miet ka la kylla long ka miet jong ka jingdum bashisha ha ka jingim ka Rida.
Ka Rida ka la iam pait dohnud marwei.
Nongpoh: U MLA ka Mawhati Constituency, u Bah Dasakhiatbha Lamare, u la ai ia ka jingkyrshan halor ka jingdawa na ki kynhun Sengbhalang bad Nongialam shnong, kiba la dawa na ka sorkar ba ka dei ban wanrah noh ia ka C&RD Block ha Mawhati constituency.
Haba kren sha ki lad pathaikhubor, u Dasakhiatbha Lamare, u la ong ba katei ka jingdawa da ki Sengbhalang bad nongialam shnong ka long kaba don nongrim bad kaba dei ruh ban mynjur.
Kum u nongmihkhmat na katei ka Konstitwensi kaba dang sahdien ha kiba bun ki liang bad khamtam eh na bynta kito ki shnong kiba don shajngai na Umsning C&RD Block, namarkata ka long kaba donkam ban wanrah noh ia ka C&RD Block ha Mawhati, ha kaba ka jingmyntoi kam long tang ia kito ki shnong kiba hap ha Mawhati constituency, hynrei wat ia kito ki shnong kiba hap ha Nongpoh Constituency bad kiba la don jngai na Umling C&RD Block.
Nongpoh: U Bah Lambor Malngiang, MLA ka Nongkrem bad uba dei ruh u Chairman ka Meghalaya State Planning Board, u la pynpaw ba kumba ka long mynta hapoh ka jylla, ym pat long ban mynjur ia kata ka Inter-state Movement ne ka jingiarung iamih ki briew na kawei sha kawei pat ka jylla, hynrei ka jylla Meghalaya hi ka dang donkam ban teh pyrkhing ia ka jingwan rung ki briew nabar, ha kaba kum kane ka por ba dang jur bha ka jingsaphriang ka khlam Covid-19.
Haba kren halor ka jingsngew jong u ba um pat sngew iahap ban mynjur ia katei ka jingbthah da ka sorkar pdeng ban ailad noh ia ka rung ka mih hapdeng ki briew na kawei sha kawei pat ka jylla ( Inter-state Movement), u Bah Lambor Malngiang, u la ong ba lada ailad ba ki briew nabar ki rung ha kaba kum kane ka por, kan sa wanrah ia ka jingma kaba khraw ia ki paid Khasi kiba sah hapoh ka Bri u Hynniewtrep, uba don tang shitroh eh haba ianujor bad ka jingdon kiwei pat ki jaidbynriew heh paid hapoh ka Ri.
Ban iada ia ki paid hapoh ka Ri Khasi, ia kaba mynta hi ym pat long ban mynjur ia kaei kaba la bthah jong ka sorkar pdeng, bynrap shuh shuh u Bah Lambor Malngiang.
Ha kaba u la ong ruh ba kum u briew uba don ia ka jingbahkhlieh na bynta ki paid hapoh ka Bri u Hynniewtrep, u tieng ioh ban ka jaid bynriew kan shah tyllep na ka jingwan ki briew nabar bad katno tam ha kaba kum kane ka por hapdeng ba ka khlam Covid-19 ka sar naphang ha kylleng ki jylla hapoh ka Ri.
Halor katei ka jingbym iahap jong u ban mynjur ia kaba la bthah da ka sorkar pdeng, u Bah Lambor Malngiang, u la ong ba un sa iakren sha ka sorkar, ba la kumno kumno ruh bad ia kaei kaba jia mynta, dei ban pyrkhing beit halor ka jingwan ki briew nabar.
Katei ka jingkren u Bah Lambor Malngiang, ka dei ha ka sngi kaba u hiar ban jurip ia ka Screening Centre ha Byrnihat, kaba ma u lem bad ki dkhot na ka Meghalaya state planning board, ki la leit ban ai mynsiem ia kiba trei hapoh katei ka Centre bad ha kajuh ruh ka por ban tip halor ki rukom treikam ha katei ka Screening Centre.
Nongpoh: Ka kynhun na ka Meghalaya State Planning Board, kaba la ialam da u Bah Lambor Malngiang kum u Chairman bad u Ma Hopefull Bamon, Co-Chairman lem bad kiwei de ki member hapoh ka MSPB, hynnin ka sngi ki la hiar sha Byrnihat, na ka bynta ban leit ai mynsiem ia ki briew kiba trei ha katei ka jaka bad ha kajuh ruh ka por ban leit jurip ia ka jinglong jingman bad ka rukom treikam hapoh katei ka Covid-19 Screening Centre ha Byrnihat.
Ha katei ka sngi kaba ki heh ka Meghalaya State Planning Board, ki la hiar sha katei ka jaka, la synranlang da ka Kong RM Kurbah, Deputy Commissioner Ri Bhoi, kaba la ioh ruh ban pynshai sha kitei ki heh ka MSPB, halor ka rukom treikam hapoh katei ka Screening Centre ha Byrnihat.
Haba kren sha ki Nongthohkhubor, u Bah Lambor Malngiang, u la ong ba ka jinghiar jurip jong u lem bad ki dkhot sha katei ka jaka, ka long ban leit ai mynsiem ia kiba trei ha katei ka jaka bad ruh ban tip ia ka rukom treikam ha katei ka jaka, kaba peit ia ka jingwan rung ki briew nabar.
U la ong ruh, ba ka dei kaba donkam ia u kum u Chairman ka Meghalaya state planning board ba un hiar jurip dalade sha katei ka Screening Centre ha Byrnihat, namar lada lap ia kino kino ki jingduna, yn lah ban nangpynbha shuh shuh, ka ban pynsuk ia ki ym tang ia kiba trei ha katei ka jaka, hynrei kan long ruh kum kawei na ki mat ban pyrkhing halor ka jingwan ki briew kiba nabar bad khamtam eh ha kaba kum kane ka por jong ka khlam Covid-19.
Ha kawei pat ka liang, utei u MLA ka Nongkrem bad uba dei ruh u Chairman ka MSPB, u la ai ka jingiaroh ia ki bor pyniaid distrik ka Ri Bhoi bad ruh ia kito kiba trei ha katei ka Screening Centre, namar ka jingtrei shitom ka jong ki ban wanrah ia ka shngain na bynta ki paidbah ha ka jylla hi baroh kawei.
Mynta ka taiew pat,ka mat ne issue kaba itynnad bha ha ka sorkar MDA ka long ka jingshna dukan kamai(shopping mall) ha Barik mar khap bad ka Civil Hospital bad mar pyrshah ka Soso Tham Auditorium ne State Library ba ki khot mynshwa.
Na ka jingioh ‘Smart city’ jong ka sor Shillong,kawei na ki project ha katei ka jaka ka long ban shna ka jaka shong pyngngad(recreation) ne ka jingpyn itynnad ia ka sor Shillong da ki jingthung jingtep jong ka mariang(natural garden flowers).
Ka jingthmu hi ka long kaba biang namar ym tang ban pyn itynnad ia ka mariang ha pdeng sor hynrei ban ioh ruh ia ka lyer khuid(oxygen)hapdeng sor ba la khapngiah bad jaboh palat ka lyer.
Phewse,kane ka jingthmu ba bha la pynkylla khongphong pynban khala khala tang shiteng miet da ka jingkwah jong ki nongialam ka party NPP kaba long ruh ka nongialam ia ka sorkar MDA ha Meghalaya.
Ngi iohi shai kdar ba u Deputy Chief minister u pyneh hi triang ban shna dukan kamai(shopping mall) noh ha Barik ban ia kaba shna shongkai kaba rit (mini park) ha katei ka jaka.
U kham sngewbang ban ioh kamai pisa imat ban ia ka ban lait na ka jingkhap ngiah,ka jing japoh ka lyer ne ka mariang bad ka jingdheng kali(traffic jam) hapdeng ka sor Shillong.
Imat utei u nongialam ka NPP u don ka jingthmu na sha lyndep ba um lah shuh ban pyndem(compromise)ia ka nongrim kamai pisa(materialistic thing)ban ia ka roi ka par jong lawei ba phyrnai(sustainable debelopment) jong ka sor Shillong.
Hynrei,kaba itynnad eh kalong ba,ki paralok ba ia trei lang bad ka sorkar MDA ba la lamkhmat da katei ka party NPP kim da ia hap eh bad katei jingthmu jong ka NPP.
U nongialam ka BJP uba bat ia ka kyrdan minister ha kane ka sorkar, um da ia hap ban thaw kamai pisa hapdeng sor da kaba shna shopping mall ha katei ka jaka.
Ka UDP ruh lyngba u General Secretary jongka, ka pynpaw shai ba kim da ia hap ia katei ka buit kamai pisa jong ka NPP.
Ka congress ruh kum ka liang pyrshah lyngba u nongialam rangbah jongka ha Assemnly(leader of Opposition) u la pynpaw ia kajuh hi ka sur kumba pynpaw ka BJP bad UDP.
Kine ki party ki kwah ba ka shopping mall dei ban long kham sha pathih(outskirt) ka sor Shillong kum sha new Shillong.
Ka party PDF kaba bat ia ka Municipality bad urban affair pat jar jar kam pat pynpaw pyrthei satia halor kane.
Ka HSPDP ruh kam pat pynpaw satia halor kane ka mat.
Kiwei kiwei ki party bad MLA shi met ruh kin hap ai ia ka rai halor kane ka mat kaban ktah ia ka jingkhap ngiah shuh shuh ka sor Shillong bad ka jing japoh ka mariang bad ka lyer nalor ka dheng kali(traffic jam kaba la shyrkhei hapdeng ka sor.
Lada kine ki party bad ki MLA shi met,ki ia kut jingmut shisha ban ia pyrshah bad pyneh shisha triang ia ka nongrim ban pyrshah ia kane ka mat kaba ktah mationg (burning issue), ka NPP kan sa sah marwei ka jingrhah pisa jongka khlem pyrkhat jngai shuh ia ka roi ka par jong ka pateng ban wan(sustainable development) bad mano ba lah ban tip ba,kane ruh ka lah ban long kawei ka issue kaba lah ban ialam sha ka jingkhyllem noh ka sorkar MDA hapoh ka jingialam ka NPP.
Ka mahatma Gandhi national rural employment Guarantee act.
(mgnrega) ka dei ka nongaikam ia ki briew bad kyntiew ia ki paidbah nongshong shnong ha kylleng ki shnong kyndong jong ka ri india jong ngi da ka jingthaw ka sorkar ia kane ka ain aikam ka long shisha ka kyrkhu kaba khraw ia ki longing baduk bad kyntiew ia ki ba bun ki shnong ha ka liang ka roi ka par (development) namar lyngba kane ka scheme la pyntrei ia ki ba bun ki kam kum ki footpath, ki surok hapoh shnong, ki pung dohkha, ki madan football, bad ki jaka jngohkai pyrthei bad shibun ki kam ba lah ban pyntrei lyngba kane ka scheme hooid ngim lah pat ruh ban len ba kane ka scheme ka dei ruh ka lad kamai spah ba biang ia ki riewshlur jong ki ba bun ki village employment committee (vec) kum ba ngi lah ju iohi la ne iohsngew lyngba ki lad pathai khubor la ki dei ki press media bad ki electronic media ngi ju iohi ba ka jingpyndonkam bakla ia kane ka ain ai kam ka long ba ngi ju iohsngew man ka por ka jingshlur jong ki ban bamsap ia kane ka scheme ka lah pynshaiong ia ki babun ba ha kano ka rukom ki nud ban ialehkai bad ka ain ruh.
Ka jingbamsap lyngba ka ne ka scheme ka lah kham duna shibun naduh ba la phah beit ia ka bainong trei sha ki bank account jong ki nongtrei jobcard ban da dei ba ia ki bainong trei yn leh beit kum mynshuwa da kaba phah beit sha ki vec te ki riew shlur kin kamai jem beit wat na ki kyrteng rngai ruh.
Ki shnong ki ba don iaki nongialam ba kitkhlieh ba smat ba khuid bad shai ha ka rukom treikam la iohi ba ki shnong jong ki, ki myntoi shisha, hynrei ki shnong ki ba ioh da ki nongialam kiba jaipdeh bym kitkhlieh bym shai ha ki rukom treikam wat la ki don makna ki kam ba la pyntrei ruh kin dei beit ki jingtrei shiteng suda kat sha ba phai.
Khublei.
Kata ka badei eh.
Ka jingshah pynthut khah khah ki sem shiliang kup shilliang (Nongdie Madan) ha ki bor sorkar ha la jong ka ri kan kylla long kawei ka daw bah kaba lah ban pynhiar dor ia ka jaitbynriew khasi jong ngi, khamtam eh ha kum kane ka por kaba mynta ka por ba kham hiran ha ka ioh kam ioh jam.
Tengteng kane ka rukom leh ka sorkar ka pynkhih bitar ruh ia u paidbah ba bun ba lang na kylleng ka ri khasi kumjuh nga u ba thoh ia kane ruh nga bitar ia kane ka rukom leh matlah jong ka sorkar kaba khlem pyrkhat lem ia ki duk ki suk para khasi katba ia kiwei ki jaitbynriew pat ym nud ban leh eiei hynrei para khasi te ñion ha ban da hap beit shapoh thliew.
Ki bor sorkar khari khari ki ju wan ban beh ia ki khasi ba shong die madan ha ki jaka bapher bapher jong ka sor shillong ia kane ym dei tang mynta ba don ka jingpang Coronavirus hynrei wat ha kiwei kiwei ki por ba la dep ruh ngi shait iohi ba ki shah beh jaka.
Hato ka Sorkar ka la leh aiu ia ki Khar motor ha iewduh, Hato phi lah ju beh teng ia ki? Kumba beh ia ki khasi ba shong die madan.
Ïa ki khasi ba shong die madan shi bnai phi dang lap wan beh jaka 15-20 sien, Hato phi la leh aiu ia ki Khar motor ha them iewduh la ar snem mynta la iaid hato phin shu sah kut tang ha ka miej pyrkhat kum ki ñiangkongwieng ba sawa tang ka sur pah ba jam khlem iohi tang ia ka dur jong ka.
Hato phi la ju kyndang teng ia ki iing jong ki kumba kyndang ia ki sem dukan ki ba shong madan? Balei tang ki khasi jong ngi kin shu shah pynthud haba shong die jing die kaba mut ka aiñ sorkar ka treikam ban pynshitom tang ia ki khasi? Naduh ba ka lockdown ka dang jur bha ha ki bnai ba la dep nga lap ba u dkhar u ba shong die jingdie bad u ba shang die shana khluit ha iew duh u iaid pawang kum u si lah tam, hynrei ym don ba ong eiei ia ki wat hapdeng ka lockdown ba jur bha.
Hynrei mynta lei ym don lockdown shuh te balei lada shong ki khasi pat ym long nalor kata ki la bud ryntieh ruh ia ki aiñ ba la bthah ( Protocol) jong ka sorkar kat kum ka health department hynrei watla katta pat shah shi shah pynthut ha ki bor sorkar.
Ka kam shong die madan ka dei ka kam ba lah ban kyntiew ia ka long briew man briew ban pyndap pynbiang ia ka iing ka sem wat ban kyrshan skul ruh ia ki khun ki kti ha ki kyrdan ba kham heh, Hato ka sorkar ka lah ban bsa ban pjiah lut ia baroh ki ba shong dieng madan lada khang lut ia ki? Ia ki Khasi ong ba ym shah die madan khnang ban ia da ban lait na ka jingialum paidbah briew ban ym saphriang u khiang Covid-19.
Katba da ia lum bun briew ki dkhar pat sngap mynthi kum ka wang shah slap, ka sorkar ka leh aiu halor ka jingjia ha jhalupara wat ha kapor ba dang pyrkhing bha hato dei ka sorkar kaba la mudui pyrshah ia ki hapoh high court? Shwa ban leh da pyrkhat 2 3 4 5 sien ko Sorkar.
Nga kren ia kane da kaba nga iohi ym da kaba iohsngew.
Kumta shwa ban beh ban pynkynriah jaka ia ki Nongshong die madan bapli la ka long mynta lane ha ka ban sa wan ruh, dei ban weng mar dor shwa ia ki Khar motor bad ban ai jaka noh ia ki Nongdie madan ha them motor ba kin ioh jaka ban shong die jingdie khnang ba kin long laitluid ha la ka ri.
Nga kren ia kane ym ba nga pynshit jaitbynriew hynrei da ka mynsiem ba sngewkhia ban iohi ba ki nongshong die madan ki shah pynthut ngam suk satia ka mynsiem kumta nga hap ban pynpaw ia kane ha khmat ka sorkar bad ki myntri sorkar ba dei peit dei khmih ia kane ka kam.
Katba phim pat weng ia ka Harijan:Wat beh klumar ia ngi ba die madan,Haba beh da beh beit salonsar:Wat ia shah liang pat ia u dkhar.
5tarik u Bnai wa khyndeKa sngi Burom wym kyllep deIa ki Bei ki Pa wa Ar iong-iKi te toh Nonghikai Donhi.
Ki Kam wabha yong phi ,Ym mylliñ De i ki Haduh katni.
I jynjar I saja Neibhah yong-iBunsien um juh kynmo phi ki.
Nonghikai wa bha, Nonghikai wa mayaKhublei ia ki Kam Wa dep Leh phi ia nga.
U su kylliang um ye de o kiNgooh o iow Kynrad iow ïoh phi,Dei chait I khaih lynter ki Sngi.
Lada um ioh i ia chemKam wa juh leh man u snem,Dei chad I kmen i Rwai i siawHam sniaw sih , Ham sniaw diaw,I Burom ia Phi Dang neh bait I.
Happy teacher DaysBy: Edison SHYLLA.
Shillong: Uwei u rangbah briew ba la 65 snem ka rta u la khlad noh mynta ka janmiet na ka jingpang coronavirus.
U Deputy Commissioner jong ka West Khasi Hills, u bah Tableland Lyngwa, u la iathuh ba une u rangbah briew, u bym pat ioh ia ka kyrteng, u dei na ka shnong Ksehkohlong.
Udei uba don ia ka jingpang asthma bad u la leit sha Mairang ban ioh ia ka jingsumar.
Hynrei la lap ba u don ia ka jingpang COVID-19 bad u la khlad noh ha lynti ban wan sumar sha Shillong.
Ia ka jingtip ba bniah yn sa pyntip da ka tnad jong ka koit ka khiah.
U peit ia ka por ha ka kti bad u iohi ba la don shiphew baje.
Kumta u la kyntuit la ka hynmen ia thiah noh la miet.
U ieng noh artat ia lade bad kiew ha jingthiah.
“Hooid kein la miet " la kubur ka DeisyYm slem na kata ka por baroh ar ngut ki bsuh noh hapoh ka nep bad ki iohthiah jak.
Katba dang iohthiah u Bahnah u la sdang ban phohsniew ruma ia kaei kaba u pyrkhat, shaphang ka Linda bad ka Riia.
“Katba u dang iaid ha surok ka Linda ka la khot ia u ban ap lang.
U ieng bad ka wan sha u.
Kham harum khyndiat iohi sa ka Deisy ka khot ia u, ka wan hajan bad ka iaid lang ynda poi ha kawei ka Restaurant baroh arngut ki la wer ban rung bam jingbam.
Ynda la dep bam ki iaknieh ban siew, khatduh ka Riia ka ioh ban siew bad ka tan ia u kumjuh ia ka Linda ban ia mih noh nangta.
Ynda ki la mih nangta, ka Riia ka iawer ban leit sha iing jong ka; hynrei ka Linda kam treh shuh namar ba ka la kyrkieh eh.
Ka Riia ka la tan noh tang ia u Bahnah bad kumta ki la ia ihnoh ia ka Linda marwei.
Ka Riia ka la ialam ia u Bahnah shapoh iing bad hangta ki la iashongkai tang arngut hi.
"Hangta thret u Bahnah u la kyndit noh naba thiah.
U peit baje dang don saw baje ka bneng ruh ka dang dum ngain ngain.
Hynrei watla katta ruh u khie na jingthiah ban leit dih um ba la sliang um palat.
Ynda u wan phai biang sha jingthiah u la pyrkhat shaphang kaba u la phohsniew.
Marwei marwei u kren kum u biej ha la jingthiah“Imat ka Riia ka dei ka shyieng krung jong nga… Lym kumta kumno nga shu phohsniew kumto… Ka por ka la dei ba ngan pasiaw noh.
"Hadien kata u thiah biang bad u iohthiah shisha haduh ban da kyrsiew ka hynmen u sa khie nangta…Haba la poi ka por leit trei u mih na iing bad leit ap taxi kumba ju leh.
Katba u dang kynmaw pyrkhat shaphang ka jingiakynduh bad ka Riia ha ki sngi ba la dep.
Khliak u iohi pynban ia ka ba ka dang wan thied jingthied na kawei ka dukan.
Ka mynsiem jong u ka la kyndeh bad um lah ban shu sngap wut u mareh la ki kjat sha ba ka don.
“Riia, phi wan siew ne…?" U la kren ia ka“De.
Bahnah phi mut leit trei noh …? Nga khlem iohi lymda phi kren hi.
" La ong ka Riia“Phi la slem ne kumno…?" La ong pat ka Riia“Phi mut ong kumno Riia ?" Buh jingkylli u Bahnah“Nga mut ong ngin dihsha shuwa kein, lada phim pat slem …" La pynshai ka Riia" O dang biang shiphang te….
" La phai ktien u BahnahKumta ka Riia ka ialam ia u ha dukan sha.
Ki ia dihsha hangta da i jadoh bad doh khleh sniang.
“Phin leit class ne kumno…?" La kylli u Bahnah“Mynta ngi dang long ngan leit hooid… I Deisy ruh in leit ong.
" La phai ktien ka Riia“Tharai in leit beit phi…" La jubab u Bahnah“Katno baje phi ju wai trei.
?" Kylli lem ka Riia“Don ki sngi ba san baje la dep kam don pat ki sngi ba haduh hynniew baje ruh pat dep kam…" La jubab u Bahnah“Ka mut phi teh shisha ka kam… Sa tang Sunday hi ba phi kham ioh por ban leit kai ban shongkai mo…" La bynrap ktien ka Riia“Phi mut ong kumno kein Riia sngew kumba phi don eiei ban ong…" La leh mynkylli u Bahnah bad ka rkhie de“Em, nga mut ioh phi wai kloi te ban leit thied jingthied bad nga kein…" La ong ka Riia“Shano…?" Kylli u Bahnah“Sha Police Bazar ki tiar iing …" La iathuh ka Riia“O sa ong lypa kein, ngan pyllait por khnang…" La phai ktien u Bahnah“Ni synei pat ia phi ban pyllait khnang eh …" La ong ka Riia“Em phi ym lei lei shisien lano te… Don ki por ba donkam mih nga ioh lad hi teng teng um ju ong eiei u trai namar nga ju ai ka jingshakri bahok…" La ban ktien u Bahnah“To ih ngan sa ong kata…" La kohngug ka Riia" Ianoh ioh phi slem… " la ong ka RiiaWut ka ieng pynstet nangta bad ka leit siew ia ka bai sha ha shuwa jong u.
“Ni phi te ym ju ailad ba ngan siew lem… Nga shu bam beit tang na phi.
" la ong u Bahnah“Em phi ym lei lei.
Sa siew pat phi hadien… " la ong ka Riia“To kata khublei shibun…" La ong u BahnahNangta ki leit noh la ka lynti lynti u Bahnah sha iew ka Riia sha iing.
Kane ka jingleh ka Riia ka nang pynskhem shibun ia ka jingphohsniew u Bahnah.
Lynter lynti u kynmaw beit ia ka dur bad ka sur kren jong ka, kiba jem jai jai.
Ha la marwei u la rai ban tyrwa noh la ka jingieid ha ka jia katba jia.
“Ngan ym pynslem shuh ioh shu duh ei ka kabu.
Ngan da leit synran khnang bad ka ha kata ka jingleit thied jingthied bad ngan pynpaw noh syndon la ka jingieid ngan sa peit kan leh kumno…" La rai u Bahnah.
