Hynnin ka sngi, la iathuh ba ki pulit, ki la ioh jingtip, na ki trai jong katei ka iing, ba katei ka briew, ka la thiah iap ha ka kamra, ba ka shong ka sah bad ba la khang tala ruh na shabar jong ka iing.
Ynda haba ki la khynra ia ka iing, ki lap pynban ia ka met iap kaba la slem ha katei ka kamra.
U trai jong ka iing, ula leit ban peit ia katei ka kamra, haba ka la don ka jingsma iewkhong kaba jur bha, hynrei haba ula peit bha, ula lap pynban ia ka met iap jong katei ka khynnah samla, kaba shong ba sah ha katei ka kamra.
Na ka liang u trai iing, u iathuh ba u dang iohi khadduh ia katei ka samla ha ka sngi thohdieng.
Shillong:Ha ka 24tarik Lber, ka kong Medilin Khongmawloh (36), ka la duh ei, ia la ka jong ka jingim, haba ka la shah thang, ha u kurim jongka, U Bah Bestarwell Nongkhlaw (38).
Katei ka jingjia, ka la jia ha ka shnong Mawshun, kaba don harum Pynursla.
Ka kong Medilin, ka don 3ngut ki khun bad la iathuh ba ka la ioh ia iwei i i khun rit ba dang 2snem ka rta, na U bah Bestarwell Nongkhlaw.
Ka North East Today ka iathuh ba ki pulit hadien ba ki la ioh jingtip hynnin ka sngi, ki la leit sha katei ka shnong bad ki la ioh jingtip, ba u lok jong ka kong Medilin, uba la buaid jawsheh, ula theh da ka sharak ia katei ka lok jongu bad hadien kata, u sa thang da ka ding, ha kaba ka la mynsaw jur bad iap noh na ka jinging ding kaba jur.
La sngewthuh ba ia katei ka kam, ym shym la ujor satia sha ki pulit, hynrei la thang ia ka met jong katei kaba iap, khlem da pyntp satia iano iano ruh bad don pat kiba tip, ba katei ka briew, ka la thang im hi ialade.
Ki pulit ki la kem ia utei u lok bad ula phla ba ula thang ia la ka jong ka lok.
Shillong: U Myntri Rangbah ka jylla u Conrad K Sangma, u la kular ha ki nongialam jong ka seng kiba duna dkhot met, ka Khasi Disabilities Association (KDA)  ba un khot ia ka jingialang bad ki ophisar ka tnad Social Welfare bad ki nongialam ka seng ban iakren ia ki jingeh ba ki iakynduh.
Ia kane la iathuh da u Asst Secretary ka KDA, u Bah Micheal Thongni, haba iakren sha ki lad pathai khubor, hadien ba la iakynduh ia u Myntri Rangbah.
Ka KDA ka la aiti ia ka dorkhas mat jingdawa ha u Myntri Rangbah ba kynthup ban mang bhah kyrpang ia ki briew ba duna dkhot met katkum ka Rights of Persons with Disabilities Act 2016, ban pyntreikam ia ka bhah thungkam kaba 4 percent, ban mang bhah 5 percent ban ai permit kamai taksi, 5 percent ban ai bhah kyrpang ia ki skhim sorkar kum ka skhim shna ing, ban pynlong ia ka eksamin kyrpang ia kiba duna dkhot ban rung kam sorkar, ban pynkiew ia ka baibam bnai na ka T.
1000 sha ka T.
3000 bad ban pynlong ia ka jingpynshai paidbah ia ki hok jong kiba duna dkhot met ha kylleng ki jaka ha ka jylla.
“U Myntri Rangbah u la kular ba un peit ia kine ki jingdawa jong ka seng bad u la kular ban khot ia ka jingialang hadien ba la wai ka dorbar mang tyngka bad ki ophisar jong ka tnad social welfare bad ki nongialam ka seng", la ong u Bah Michael Thongni.
Shillong: Bun ngut ki MDC myn hynnin ka sngi ki la iatai hapoh ïng dorbar ka KHADC halor ka jingtad dor ki mar-rep bad ka jingshah ot kilo haba la poi ha ïewduh.
La iatai ia katei ka mat ba la wanrah da u MDC ka UDP na Shella u bah Teiñwell Dkhar, halor ka jingeh ba ki nongrep ki ia kynduh haba ki wan die ne pyniaid ïew ia ki mar rep jong ki.
U bah Teiñwell u la ong ba ia ki nongtrei sorkar bad ki nongtrei District Council ruh la nang pynkiew shi pynkiew ia ka tulop jong ki, katba ki nongrep pat ki nanghiar shi nanghiar katba nangmih ki sngi, ka mar rep jong ki ka la nang hiar dor.
U la ong ba ka dor u synsar, sla tyrpad  ka la tad shaba palat katba ka dor ki marbam kiba wan nabar jylla ki rem dor.
U la ong ba ka EC ka dei ban thaw ki lad ki lynti bad ban pyrkhat ruh ia u nongrep da kino kino ki lad namarba lada ka rep ka hiar baroh ki hiar lut naduh ka skul, ka koit ka khiah, “Kam myntoi ba ngin ioh ia ka roi ka par katba ka kpoh pat ka thngan" u la ong.
Haba ia shim bynta ia katei ka mat ba la wanrah da u bah Teiñ, u MDC ka Nongkrem u bah H.
S Shylla u la ong ba  tang shu poi ha ïew Mawlong ki nongrep la long kum kito ki shalynnai ba la ngat ha ruh bad kim lah khih shuh bad shisien ba la poi ha iewduh la long kumba bret ei ia ki mar rep jong ki naba ki hap ban die tad bad ka la eh ia ki ba nkit biang ia ki mar sha ing haba lah poi iew, “Tang poi ïew Mawlong ki nongrep la long kum kito ki shalynnai ba ngat ha Ruh, jaka ban pan dor ki nongthied,  hap tyrwa hi ki nongdie, ka dei ka iew duh eishisien ba la wanrah sha iew hap ban die beit katba ki wan pan ki nongkhaii" ong u bah H.
S Shylla.
U bah Shylla u la ong ba dei na katei ka daw ba donkam ban don ki iew sorkar ha khapsor  kum ha 7 Mer bad Lad Smit khnang ba ki nongrep kin rah ia ki mar jong ki hangtei bad lada kam long ka iew sha iew kin pyllait hangtei katkum ka dor jong ka Minimum Support Price.
U la ong ba nalor ba ki tad dor ki mar-rep ha iewduh kawei pat ka jingeh ka dei ka jingshah khniot ha ki nongkhaii kiba ot haduh 10 kilo na ka shispah ia u mar-rep, “Kane ka dei kawei pat ka bynta kaba hap ban shimkhia bha , ka EC ka hap ban leh tyngeh ia ka Hima Mylliem naba ka jingkhate ka la long shaba palat pud" ong u bah H.
S Shylla.
Haba ia shim bynta ia katei ka mat u bah Samlin Malngiang u la ong “Nga wan na ka longing kaba im na ka rep, nga ruh nga dei u nongrep, ngi lur lyngkha, ngi jaw syep shuwa ban thung ia u symbai, hadien ba la dept hung ngi ap sa ki jingkyrkhu najrong ban hap slap , da la heh ki jingthung ngi la kmen, da ngat ha ka jingshah lynshop mariang ngi la duhnong lada lait ngi la phuh samrkhie, ngi la ioh kheit ngi lah kmen, hynrei ynda la poi ha iew pat ngi mad ia ka jingsngewsih naba la ot shaba palat, dalade nga la leit die sying sha iew nga lap ba ki kot haduh 10 kilo na ka shispah kilo, ka EC ka dei ban shimkhia wut wut ha katei ka bynta" u la ong.
Nongstoiñ: Ki jingjia aksiden kali ha ka surok bah Nongstoiñ – Shillong ka la iai bteng khah khah, katba nang mih ki sngi kaba la shim ruh wat ia ka jingim ba kordor jong kiba bun bad kaba kum katei ka jingjia, ka la jia biang mynta ka step ha ha ka por kumba 9:45 mynstep, ha kaba kawei ka sumo ka la kylla noh ha Nongshillong West Khasi Hills District kaba la wanrah ruh ia ka jingmynsaw kaba jur, ia kiba bun kiba shong hapoh katei ka sumo.
Katkum ka khubor ba la ioh lum la ong ba katei ka Tata Sumo kaba don ia u number ML05 J 9327 kaba la niah da u Reinborlang Shianglong 18 snem, ka la mih na ki thain Synia Mawdoh bad thmu ban leit sha ka shnong Mawriangtynnai na ka bynta ki kam iing kam sem, hynrei katei ka sumo kaba la shong kumba 9 ngut ei ei ki briew kumno re kumno mar iapoi ha katei ka jaka ka la shu kylla kynsan kynsan bad hadien katei ka jingjia u nongniah jong katei ka sumo u la phet ruma noh na katei ka jaka.
Ia kiba mynsaw ha katei ka jingjia la pynkit noh wut wut sha Markara PHC bad sha Mairang CHC na ka bynta ban ioh ia ka jingsumar kaba kyrkieh, katba ia kiba la jur palat ka jingmynsaw la pynkit noh sha Civil Hospital Shillong, hynrei u wei na pdeng jong ki u la khlad noh ha shiteng lynti, namar ka jingjur palat ka jingmynsaw.
Jowai: Ki pulit ka East Jaintia Hills, hynnin ka miet ki la ioh ban kem ia ki lai tylli ki trok halor ka jingshalan tuh jong ki ia u Dewiong kaba long pyrshah ia ka NGT bad Supreme Court ka India.
Ki pulit ka EJH ki la iathuh ba ia kitei ki trok la iohkem na Lad-Sutnga ha ka por ba ki dang pynlong ia ka jingkhynra kali ha ryngkat ka jingiadonlang u Magistor.
Kitei ki kali kiba la shah kem ki dei kiba don ia u No.
ML10-0331 ba la niah da u Shanki Sari bad dei trai pat da u Pow Sari na ka shnong Saphai, ka trok MLO4A-7216 kaba niah hi da u trai u ma Pynbha Rymbai nalor kawei pat ka kali dkhar kaba don ia u No.
ASO1BC-3221 kaba dei trai da u Sanjeev Kumar na ka shnong Bishar.
Shillong: Ka kong Juvinia Lanong, ka kurim jong u Bah David Lyngdoh Marshillong, kala leit ban ai ia ka jingujor sha Laitumkhrah police station, ba u kurim jong ka u la jah na iing sah jong ki ha Nongrimbah, Laitumkhrah  Block-4.
Katkum ka jingiathuh jong ka kong Lanong, ka la iathuh ba ha ka miet 26 tarik mynta u bnai por 12 baje shiteng miet, u la mih ban leit pain khana ha dien iing bad naduh kane ka por ym shym la wan phai sha iing bad kala iathuh ba ha 27 tarik mynta u bnai ka sngi kaba but kala leit ban ujor sha ki pulit jong ka Laitumkhrah Police station.
Ka la iathuh ba ha kane ka por kaba u jah na iing u kurim jong ka u phong ia ka Tracksuit rong iong bad ka Swetshirt  rong Navy dark blue, la kyrpad ba lada don mano mano ba ioh kin sngewbha pyntip sha kiba ha iing ha sem.
Shillong: U Myntri ka tnad ialehkai ka jylla u Bah Banteidor Lyngdoh ula aiti ia ka soskular jingiateh jong ka National Games 2022 ka Host City Contract sha u Myntri Rangbah u Conrad K.
Sangma ha kane ka sngi Balang ha kaba la synran lang ki ophisar ka tnad ialehkai, ki nongkitkam ka Meghalaya State Olympic Association.
Hadien kane, u Myntri Rangbah  u la pyllong ruh ia ka jingialang bad kine ki nongialam ban iakren kumno ban thaw ia ki lad ki lynti ban pyllong ia kane ka jingialehkai kaba iaid beit bad kaba jop.
U Myntri Rangbah u la ban jur ban pynieng ia ki madan ialehkai, ki jaka ialehkai kiba biang bad ban pyndep ha ka por kaba biang ba ka National Games 2022 ka dei ban long ruh ka jingmyntoi ia ka jylla ha ka kam jngohkai pyrthei, bad kiwei.
Shillong: Ka Hynniewtrep Youths’ Council (HYC) ka la dawa na ka sorkar jylla ba ka dei ban thung Advocate General bad Additional Advocate General da ki trai jylla namar ba ki kham sngewthuh bad kham shemphang ha kaba iadei bad ka jinglong jingman jong ka jylla.
Hynnin ka sngi, ka HYC ka la iakynduh ia u myntri ba bat ia ka tnad ain u James K Sangma ha kaba ka la aiti ruh ia ka dorkhas ban pyrkhat ia ki trai jylla haba thung ia ki riew said ka sorkar.
Katkum ka jingiathuh u Bah Robert June Kharjahrin u nongialam ka HYC, u myntri u la ong ba um lah ban rai marwei ia kane ka kam bad u hap ban iakynduh ia u Myntri Rangbah ka jylla u Conrad K Sangma namar ba kane ka kam shong ha ka rai jong u Myntri Rangbah.
Katkum ka jingiathuh u Myntri, ka sorkar ka la don ki briew ba ka la buh ha ka thup kyrteng ban thung kum ki Advocate General bad Additional Advocate General hynrei kam pat lah ban pynpaw namar ba ka dang iaid ha ka jingpyrkhat.
Shillong: U Chief Executive Member (CEM) ka KHADC u Bah Pynshngain N Syiem u la wanrah ia ka mang tyngka ban pynlut ka ban long T.
213 klur (213,52,87,410) na ka bynta u snem 2018-19, katba ka jingmih kan long T.
213 klur (213,53,36,970).
Kane ka jingmang pisa ka duna T.
49,560 na ka bynta u snem 2018-19.
U la CEM u la ong ba dang shen, ka sorkar pdeng ka la pyllait pisa T.
32,24,70,00 kaba dei ka grant jong ka part IX bad IXA ka riti synshar ka ri jong u snem 2017-18.
Ka Council ka dang ap ruh sa ka T.
9,66,68,000 na ka sorkar jylla ba kan pyllait kaba dei ka Special Assistant na ka plan Scheme ka sorkar pdeng.
“Ia ka jingpyntrei la lah ban pyndep haduh 80 percent bad yn phah noh shen ia ka Utilisation certificate", la ong u CEM.
U la ong ba ka EC kan pyntreikam noh da ka jingsiew tulop thymmai ia ki nongtrei ka Council, naduh ka 1 tarik Kyllalyngkot 2017 katkum ka 5thPay Commission.
Shwa ia kane, u Bah Mansturdy Nongrem u la pynpaw ia ka jingpyrshah ia kane ka jingwanrah ia ka mang tyngka, namar ba khlem iaid katkum ki kyndon ka ain jong ka KHADC.
U Bah Mansturdy u la ong ba katkum ka kyndon ba la buh ha ka ain ka KHADC haba wanrah ia ka mang tyngka, dei ban pynmih ia ka jingmang pisa ia ki tnad, hynrei ha kane ka mang tyngka la shu wanrah jhulum beit baroh khlem da pyni eiei ia ka jingpyllut ia ki tnad jong ka Council.
Katba u CEM u Bah Pynshngain N Syiem u la pyneh da kaba ong ba kum ia kane ka jingmang tyngka la leh ruh ha ki snem 80, da ki dkhot jong ka Council.
Kane ka jingmang pisa ka long na ka bynta ban pynlut ia ki jingdonkam jong ka Council ban siew tulop, ban pyntreikam ia ki kam jong ka Council.
La ioh khubor ba ki pulit Delhi, ki la lap kawei ka metiap jong ka Kong Wandalin Konger ka ba sah ha Munirka, House No 262(A).
Mynta ka met ka don ha Safdarjung Hospital.
Ki pulit Delhi ki la pyntip ruh ba ia ka met ym pat lah ban leh post mortem namar ba um pat don ki bahaing bad ym pat lah ban pyntip.
Nongpoh: Hato ka jingbyrngem pynshong patok da National People’ Party (NPP) ia u Dr.
Mukul Sangma, u Myntri Rangbah barim ka sorkar jylla, kan long kaba shisha? Ka dei ka jingkylli na kiba bun ki paidbah ym tang na Ri Bhoi, hynrei na kiwei kiwei ki District kiba don ha ka jylla.
Lah ruh ban pynkynmaw hangne, ba ka khubor byrngem pynshong Patok ka NPP ia u Dr.
Mukul Sangma, ka la saphriang paidbah bha bad kane ka jingbyrngem pynshong Patok ka la mih na shyntur ki heh nongialam ka NPP ha ka por ba ki wan ban plie ia ka Ophis treikam ka NPP ha Nongpoh.
Ha katei ka por ba ki plie ia katei ka ophis treikam, ki la pynlong ruh ia ka jingialang paidbah, kaba la sakhi lang da ka jingdon u Conrad Sangma, President ka NPP bad uba la long ruh kum u Myntri Rangbah ka sorkar jylla, u Vivek Raj Wangkhem, General Secretary ka NPP, u Dr.
S.
Kharlukhi, President ka NPP ha ka Jylla, u James K.
Sangma, uba la long mynta kum u Myntri ka tnat Kam Pohiing ha ka jylla, u Bah Sosthenes Sohtun, MLA ka Jirang Constituency, u Bah H.
S Shylla lem bad kiwei kiwei.
Dei ha katei ka jingialang, la pynmih ia ka sur na ki nongialam ka NPP kiba la kren sha ki paidbah, da kaba ong ba lada ka NPP kan wan shisha ha ka bor hadien ka Ilekshon 2018, u Dr Mukul Sangma un sa long u Myntri Rangbah ba nyngkong u ban sa shah kem bad shong patok namar ki kam bamsap jong u hapoh ka jylla.
Halor katei ka jingbyrngem pynshong Patok da ka NPP ia u Dr.
Mukul Sangma, kiba bun ki paidbah ki, ki la kwah ban tip ba hato katei ka jingbyrngem kan urlong shisha ne kan shu kut tang ha ka jingbyrngem, namar kumba ka long mynta ia ka sorkar synrop ha ka jylla ia ialam khmat da ka NPP lem bad kiwei kiwei ki seng Sainpyrthei, kiba dei ruh ki Party kiba pynmih ia ki jingkynthoh kiba Laiphewjait ia ka Sorkar Congress kaba la ialam da u Dr.
Mukul Sangma ha kito ki por.
Shillong: Ka dei ka sien kaba nyngkong eh ba ka kompeni pynmih dewbilat kaba don ha Lumshnong, East Jaintia Hills ba kan ia kynduh bad ki nongthohkhubor ha kane ka jylla naduh ba ka la sdang ban pynmih dewbilat ha u snem 2006 na katei ka karkhana kaba don ha Lumshnong.
Ha kane ka sien ia kynduh kaba nyngkong ki nongthohkhubor ki la kylli na u President jong ka Sales and Marketing jong katei ka kompeni u Dr.
Anil Kapur aiu katei ka kompeni ka la leh na ka bynta ki trai shnong kiba don ha ki thaiñ ba la pynieng ia ka karkhana jong ka TOP CEM, hynrei um shym la lah ban jubab shai.
La kylli ruh balei ba ka dewbilat kaba la pynmih na kane ka jylla ki kham tad dor shabar jylla kum sha Assam haba ia nujor bad ka dor ba la die ha kane ka jylla, u Dr.
Anil Kapur um shym la lah ban jubab shai bad u la ong ba u dang hap ban buddien ia kane hynrei u la ong ba kumba long ha ki kompeni ka dor kan shong ha ka jingiakhun dor bad kiwei pat ki kompeni.
La kylli biang aiu katei ka kompeni ka la leh bad ka la pyntreikam aiu na ka Corporate Social Responsibility, hynrei katei ka kompeni kam shym la lah ban jubab bad ia katei ruh u Dr.
Anil u la ong ba kin sa ai jingshai hadien.
Lah ban kdew ba katkum ka Companies Act 2013, ka Ministry of Corporate Affairs ka la pynbna ia ka section 135 bad Schedule VI jong ka Companies Act bad katkum ki kyndon jong ka Companies (Corporate Social Responsibility Policy) Rules, 2014 (CRS Rules) kaba la treikam naduh ka 1 tarik u iaiong, 2014.
Katkum kitei ki kyndon ki kdew shai ba ki kompeni ki hap ban pynlut 2% na ka jingiohnong jong ki na ka bynta ban pynmyntoi ia ki briew kiba don ha ka thaiñ ba ki pynieng ia ka karkhana.
Hynrei aiu ka TOP CEM ka la leh ia ki briew jong ka Lumshnong kim shym la lah ban ai jubab sha ki nongthohkhubor.
Kate ka jingiakynduh bad ka kompeni TOP CEM ka dei namarba katei ka kompeni ka kwah ban pynbna ba ka pynlong ia ka jingaijinghikai kaba 2 sngi ia ki briew ha kane ka jylla bad ka jinghikai kaba kin ai ka long ha ki kam tei jingtei kum ia ki misteri bad kiwei.
Ha katei ka jingaijinghikai kaba la tip kum ka Mason Skill Development Training ka kompeni kan siew T.
400 tyngka shisngi ia kiba wan shah hikai bad 2 sngi kan long T.
800 bad kin pynbit pynbiang ia ka bam ka dih.
Ia katei ka jinghikai la sdang naduh mynhynnin ka sngi bad ki la don 30 ngut kiba wan shah hikai.
Shillong: Ki ar tylli ki sengbhalang ha ri Lum Jaintia ka All Jaiñtia Student Union (AJSU) bad ka Jaiñtia National Council-West Jaintia Zone, ki la kynnoh ba u Chief Executive Committee ka JHADC u ma Andrew Shullai u la thung kam sop sop ia ki briew jong u hapoh District Council.
U President ka JNC-WJHZ u bah Andy R Dkhar bad u Working President ka AJSU u bah P.
S Phawa ki la ong ba ki don kumba 39 ngut ki briew kiba u CEM u la thungkam ia ki kum ki Grade IV.
Ki la kynnoh ba la thungkam khlem kano kano ka jingpynbna lane ka jingpyntip paidbah shaphang ka jinglaitkam hapoh District Council.
Ki la dawa ba u CEM u dei ban pyndam noh ia katei ka jingthungkam sop sop jong u.
Ki la byrngem lada um weng noh ia kitei ki briew kin leit ban ujor sha u myntri ba peit ia ka District Council bad kumjuh ruh sha u Lat ka jylla.
Ha kawei pat ka khubor, ka AJSU ( CB) bad ka JNC ( CB) ki la leit ban ia kynduh ia u EM ba peit ia ka khaii pateng ha JHADC u ma Winning Sungoh ban ia kren halor ka jingioh jingtip kitei ki 2 seng ba bun ki dukan bar jylla ki ioh laisen khaii khaii khlem da ioh NOC na ki bor shnong.
Ki la ing ba ki dukan bar jylla kiba ioh laisen khaii khlem NOC ki dei kiba don hapoh u pud jong ka Newhill bad Iawmusiang, ki la ong ba kitei ki dukan ki leit ban pynthymmai laisen man u snem khlem NOC na ka dong Newhill lane Iawmusiang.
Ki nongialam jong kitei ki ar seng u bah Andy Dkhar bad u bah P.
S Phawa ki la ong ba na ki trai shnong kiba die tang u waidong la khrong pisa manla ka sngi khlem jingmap shi suka ruh katba u bar jylla pat 4 snem kynthih u ioh laisen khlem da siew khajna.
Ki la iathuh ba ka Fancy Cloth Store ka khlem ioh NOC la 4 snem hynrei ka dang pynthymmai thik thik ia ka laisen jong ka.
Ki la iathuh ba ki la leit ban khynra laisen na katei ka dukan hynrei kham hadien ka trai ing ka la phone ia ki ban ia kren na ka bynta u trai jong ka dukan u Abdul Rahman Chaudhury.
Kitei ki 2 seng ki la pyrshah jur ia ki briew kiba bynda kyrteng na ka bynta u bar jylla bad ki la dawa na u EM ka tnad khaii pateng ba un rah ia kane ka mat ha ka dorbar JHADC ka ban sdang lashai ka sngi ka 28 tarik u lber.
Shillong:Ka Khun Hynniewtrep National Awakening Movement (KHNAM), ka la phah jing ujor sha U Commissioner of Transport jong ka sorkar Jylla, kaba bthah ia baroh ki kali, ba kin tah ia ka Fastag, ha ki kali jongki kiba thymmai.
Ha katei ka khubor, kaba  NO.
DTO/S/Fastag/440/2018/1008, kaba 5tarik Rymphang 2018, la batai ba ka Fastag, ka dei ka tai kaba dei ban pyndait ha ki iit kiba ha khmat jong ka kali bad katei ka dei, na ka bynta ban nym shah lum pisa shuh ha ki jaka lum khajna bad la iathuh ba ha Meghalaya, ka dor jong ka Fastag, ka dei T.
500 ia kawei ka kali bad katei ka long T.
200 kum ka bai rung, T.
200 ka bait hep pisa bad T.
100 kaba dei ka pisa ban pyntreikam ia katei ka Card.
Ka KHNAM, ka pynsngew ba katei ka Fastag, kam dei satia ban pyntreikam ia baroh ki kali, namar ki Local Taxi kim donkam ban siew ia katei ka T.
500, namar ba ki iaid tang ha ka nongbah Shillong bad katei ka jing dawa na ki T.
500, ka dei ka jingtuh kaba pyllein pyllein mynsngi mynshai na ki nong kamai Taksi.
Ka KHNAM, ka dawa namarkata ba dei ban ailad ia ki nongthied kali, ba kin jied, lada ki kwah ne em ia U Fastag, naduh nangne shakhmat, ong ka kyrwoh na U bah   Thomas Passah, President,  KHNAM State Youth Wing.
Shillong:Ki nongwan peit ia ka Phlim INAMORATO, ka phlim ka ban neh sa tang lai sngi kata naduh lashai ka sngi 27 tarik haduh 29 tarik mynta u bnai ki la ong ba kane ka phlim ka pynshoh jingmut bha ia ki, halor ka bynta ka jinghap trei bylla ki khynnah kiba dangrit ka rta bad ruh ka bynta ba shah maham bad shah tim ka long kmie haba u kpa u wan ing da ka jingbuaid bad shoh bad bom ia ka ka jong ka lok bad kynjat ruh ia ka pliang ja jong ki khun.
Haba phai sha ki nong iashim bynta, ka dei ka samla Nancy Kharsati, kaba shim ia ka bynta jong ka Puron, kaba la pyndep ia ka Civil Enginering na Bangalore bad ka dei kaba na Bhoi Rymbong bad ka sumbud Puron, dei ka samla Jenny Lyngdoh, kaba na Mawkyrwat.
Kitei ki la pynpaw ba kane ka phlim kalong kaba kit jingmut haduh katta katta halor ka nongrim jong ka bynta ba kongsan jong ki Kynthei ha ka imlang sahlang ha ka juk mynta.
Kumta ki la kyrpad jur ia baroh ki paradoh parasnam ban wan kyrshan ia kane ka phlim ha Bijou naduh lashai ka sngi haduh ka sngi Palei bad ki la ong ka jingwan kyrshan jong ki paidbah, kan ai mynsien ha kaba ki lah ban nangkiew shaphrang ha ka ban kyntiew shuh ia ka sap kaba ki don bad ia baroh ki samla ba don sap.
Nongpoh: Kam long kaba phylla ban tip ba ki bar jylla kiba wan ban bsuh khlieh sha kane ka jylla lyngba ki jingtrei ha ki jaka bapher bapher, ki la sdang ban pyni bor ia ki Trai Ri Trai Muluk bad halor kane la sakhi ruh ia ka jingshah shoh bad shah ktah kti uwei u Rangbah Khasi, uba la shah ktah kti ha ki bar jylla kiba trei hapoh ka jaka lum khana, kaba don ha 20Mer Pahammawlein, Ri Bhoi District.
Ki Draibar hapoh ka jong ka HTTA kiba la ialum hajan ka Toll Plaza ha Pahammawlein, ha ka Lah Sngi U Blei:RupangKane ka jingjia ka la jia hynnin ka sngi ha ka por 2 baje ei ei ha katei ka Toll Plaza, ha ka por ba utei u Draibar uba la tip kyrteng kum u Bah Hiktorius Pariong, u Nongniah jong kawei ka Tourist Taxi kaba don ia u Number ML-05K-7579, ha ka por ba u dang wanphai na Guahati.
Haba iadei bad katei ka jingshah ktah kti ia utei u Nongniah kali, mynta ka sngi ka kynhun ki nongniah kali kamai hapoh ka shatri jong ka Hynniewtrep Tourist Taxi Association, ki la la hiar sha katei ka Toll Plaza kaba don ha 20Mer Pahammawlein, na ka bynta ban pynpaw ia ka jingpyrshah kaba jur halor katei ka jingshah ktah kti ha u Bar jylla.
Haba iakren bad u Bah Hiktorius Pariong, la ong ba ka daw kaba la pynlong ia u ban shah ktah kti ha kitei ki Bar jylla, ka dei namar ba um don pisa ban siew ha katei ka Toll Plaza.
U la ong ruh ba katei ka kali kaba u niah la bat da ka Principal Accountant General (Audit) Meghalaya Shillong bad dei na kata ka daw kaba la pynlong ia u ba um don pisa, hynrei ynda la poi ha katei ka jaka, kitei ki Bar jylla kiba ap ha katei ka Toll Plaza, kim sngap ia kaei kaba u kren, hynrei haba u la iathuh ba um don pisa, ki la shu ktah kti syndon ia u.
Haba iadei bad kane ka jingshah ktah kti ia utei u nongniah kali kamai, la mih ka jingpynrem na kiba bun ki briew, ha kaba bun ki la ong ba kane ka dei ka jingsdang jong ka jingpyni bor da ki bar jylla pyrshah ia ki Trai Ri Trai Muluk.
Shillong: Mynhynnin ka sngi la pynskhem ia ki nongkitkam jong ka HYC Mawlai Circle bad la pyntian smai ia ki nongkitkam da u General Secretary Central Body katei ka seng u bah Robertjune Kharjahrin.
La shimti biang mynta ka kynti ia ka kam nongialam jong ka HYC Mawlai Circle da u bah Donbok Kharlyngdoh kum u President bad u Banshan Lyngdoh kum u General Secretary.
Haba kren ha katei ka jingialang kaba la long ha Mawlai Nongkwar u bah Donbok Kharlyngdoh u la ong ba ha kine ki 3 snem ka HYC ka la iakhun ia ki ishu kiba bun bad don kiba ka jop bad don ruh kiba ka shah jop.
U la ong ba ka jingshah jop kaba katei ka seng ka sngewdei ban pdiang ka dei ha ka por ba ia tyngkhuh bad ka sorkar MUA-II lyngba ka ishu Save Hynniewtrep Mission lane ka ILP kaba katei ka seng kam shym la ioh ha ka por ka sorkar Congress, hynrei u la ong ba kan ym kynran dien satia bad kan ia khun tyngeh na bynta katei ka ishu.
U la ong ba ka HYC Mawlai kan peit ngor ia ka jingwan tuh ki bar jylla ia ki kynthei ki khynnah jong ka jaitbynriew lyngba ka thma kaba jar jar jong ki.
U la ong ba katei ka seng kan peitngor ruh ia ka jingshahdung shah thar ki samla ha ki plastik bad ki bilor khamtam eh ha u thyrnia injek ne u powder lieh kaba la pynring sdot ring swai ia ka jingim jong ki.
U bah Robert pat haba ai jingkren ha katei ka sngi, u la ong ba ka Mawlai ka dei u budlum jong ka jaitbynriew bad ka HYc ka dei ban trei shitom na ka bynta kiba bun ki mat jong ka jaitbynriew.
U la kyntu ia ki nongialam ba ki dei ban husiar ban lait na kae ikaba ka jaitbynriew ka ju shah jop bad kata ka dei ha ka jingbiej sbai.
Shillong: Ka BSNL ka la pynsangeh ia ka jingpynmih hukum ban pyllong sngi trei ha ka Good Friday  ha ka 30 tarik mynta u bnai hadien ba ka sorkar jylla, ka la khot hajir ia ki bor pyniaid kane ka kompeni ka sorkar pdeng.
Kham mynshwa, ka bor pyniaid ka BSNL na Delhi ka la pynmih hukum ban pynlong trei ha good  Friday ha kaba ka la wanrah ka jingpyrshah jur na ki riewngeit Khristan namar ba kane ka dei kaba kyrpang ia ki.
Ki Myntri ka sorkar jylla mynta ka sngi, ba kynthup ia u Bah AL Hek bad u James K Sangma ki la khot hajir ia u  heh ka BSNL kynthup u General Manager ba peit ia ka jylla Meghalaya, u Nirmal PG bad ha kane ka jingialang, ka bor pyniaid ka BSNL ka la pynsangeh noh ia kane ka jingthmu ban pynlong trei ha ka sngi Good Friday.
U Dipul Marak, u nongialam jong ka seng National Peoples Party (NPP), ula shah jied kum U Chief Executive Member ba thymmai jong ka Garo Hills District Council mynta ka sngi.
U Dipul, ula jop ia katei ka shuki khlem don ba ialeh pyrshah satia bad ka daw, ka long hadien ba kiba bun ki MDC jong ka seng Congress bad kiwei de ki dkhot, ki la pyniasoh ialade sha ka seng NPP.
Ka seng Congress, ka don mynta sa tang 9ngut ki MDC, ha ka iing kaba don 30ngut ki MDC.
U Dipul, u shimti ia katei ka shuki, na U Boston Marak, uba dei U CEM na ka seng Congress, uba la phah ia ka shithi iehnoh kam jongu, ha ka Sngi Saitjain ba ladep, sha u lat ka Jylla.
Katei ka kompeni, ka iathuh ba ka la ioh lum ia kitei ki jingthoh kiba don ha ka facebook peij khlem da pan jingbit satia na katei ka kompeni.
Katei ka jingtip ka paw paidbah haba U Dylan Mckay uba na New Zealand, ula pyni paidbah ha ka twitter ia ka jingiakren kaba ula ioh ban sei na facebook, kaba ki la lum tuh, ia ki jingiakren bad ki kyrteng bad ka por jingiakren, ha kaba ula pyni ia baroh ki jingiakren kiba ula sot.
Katei ka jingjia, kam dei satia kaba la lap tang U Dylan, hynrei ki don bun, sa kiwei pat kiba la pyni ia kitei ki jingshisha.
Ka Facebook, ka kyntait ba ka lum tuh ia kitei ki jingiakren ne ki jing ia chat jong ki briew.
U nongkren jong ka Facebook, u ong ba ha ka por ba pyntreikam ia katei ka app, la ai jingbit  ia ki nong pyndonkam ba kin pyndam noh ia kitei ki jingiakren na ki kyrteng jongki.
Shillong:Ka GVK EMRI, ka la ai ia ki jingthoh ai burom sha U Bah AL Hek, myntri ka koit ka khiah ka sorkar Jylla, namar ba ula leh ia ka bynta jong u nong Samaria uba bha.
U Bah Hek, ula sangeh ialade haba u iohi ia ka jingjia ha ka nongbah Delhi ha ki khyndiat sngi ba ladep, na ka bynta ban ai jingiarap bad katei ka dei, katba u dang leit ban ia kynduh ia ka Smriti Irani, myntri ka sorkar India; hynrei ha ka jingleit ula iohi ba ka kali kaba ha khmat jongu, ka la  kylla bad kumta ula iarap lem bad ki nongtrei jongu ban ai jingiarap.
U bah Hek, haba pdiang ia ka jingiarap na ka GVK Emri 108, ula pynpaw ia ka jingsngewnguh jongu, ia kiwei kiba don lang bad iarap, ba kynthup ia U bah Anthony Pyngrope, u nongniah kali ka Meghalaya House bad U Bah Simon Kharsohtun, uba dei u samla pule ain ha Delhi University bad U Basu Damini na Dimapur.
Nongpoh: Hadien ka jing buddien kaba la slem bha halor ka jingkynrei ki nongkhaii drok ha Sor Nongpoh, mynha ka miet Sngi Thohdieng ha ka por 10 baje ei ei mynmiet, ka seng Samla Nongpoh Centre Gate, ha ryngkat ka jingiarap ki Longkmie, ki la ioh ban kem ia uwei na ki nongkhaii drok bad ar-ngut ki nongdih drok na jaka sah utei u nongkhaii kaba don ha Quarter ka Fishery ha Nongpoh.
Kitei Seng samla bad Seng Longkmie, ha katei ka miet ba ki la iohkem ia kitei ki Nongdih bad Nongkhaii, ki la ioh ruh ban kurup ia u drok haduh 3.
21 gram, ka pisa kaba la kot sha ka T.
1,03,317 lak, 87 tylli ki nar injek, ki Mobile Phone, ki tin golden, ki pisa khutia, ki kot ki sla lem bad kiwei kiwei ki tiar ki tar.
Ka jingtip kaba la ioh ban lum da u nongthoh khubor, la iathuh ba ka jingioh jongki ban kem ia utei u Nongkhaii, ka dei hadien ba ki la ioh ban bat shwa ia kitei ki ar-ngut ki nongdih drok, ha kaba lyngba ka jingphla jong kitei ki nongdih, ka pynlong ia kitei ki nongialam Seng Samla bad Seng Longkmie ba kin leit khynra sha katei ka iing sah jong u kaba don ha Nongpoh.
La iohjingtip ruh, ba ha ka por ba ki nongialam Seng Samla bad Seng Longkmie, ki la leit ban khynra ia katei ka iing jong utei u nongkhaii, ka kmie jong utei u nongkhaii, ka la thmu ban pynrieh da kaba thok ba um don ha iing, hynrei ynda ki la khynra utei u Nongkhaii uba la rieh ialade hajrong sat, u la hap kynsan bad ki sa ioh ban bat ia utei u nongkhaii drok.
Dei hadien ba ki la ioh bat ia utei, ki sa pynlong ia ka jingkhynra kaba malu mala bad kaba la pynlong ia ki ba kin ioh kurup ia kitei ki jingdih pynbuaid lem bad kiwei kiwei de ki tiar.
“Ngim dei ki nongkhynra iing khynra sem, hynrei jait ba ngi la suba kumta kaba pynlong iangi ba ngi hap ban khynra bad ioh kurup ia katei, ngin tip la dang don ne em kaba ki dang buhrieh, hynrei ia kane ka shong eh ha ka tnat ba deipeit ba kin leh ia kaba donkam baroh" ong kawei Longkmie kaba la leit khynra ha katei ka miet.
Hadien ba ki la iohem ia kitei ki nongdih drok bad nongkhaii, ka Seng Samla bad Seng Longkmie, nyngkong ki la rah sha iing durbar na ka bynta ban pyndep ia ka rukom jong ka shnong ka thaw, hynrei tang katto katne ki la pyntip bad aiti noh sha ki Pulit ban wan shimti bad leh ia kaba donam.
Na ka liang ki Pulit ruh ki la pynlong ia ka jingtohkit katkum ki kyndon ain bad la kem ruh iatei ki briew ba la suba don kti ha ka kam khaii drok ba ka jingtohkit ka dang iaid shakhmat bad kumba la iathuh da ki Pulit, kitei ki briew ba suba don kti ha ka kam khasi Drok kin shah pynngat ha ka kyndon ain kat kum ka Narcotic Drugs Pscychotric Substances Act.
Nongstoiñ: Ha ka janmiet jong ka sngi Saitjain ki runar ki bym shym patla lah satia ban tip kila thang dusmon noh ia kawei ka sem rieh tngen jong ki pulit kiba pyniaid kali kaba don ha lad Sohpian bad Nongstoiñ Bye pass.
Ki runar ki la thang ia katei sem na ki bynta kiba sha kyrpong hynrei katei ka sem kam shym pat la Iing khong lut lait noh tang ka jinging noh malu mala na ki bynta kiba la shah thang na shadien.
Ia katei ka sem la shna khnang ym tang na ka bynta jong ki pulit hynrei kiwei kiwei ruh kiba don ia ka bynta (duty) ban ap peit pyrman ia ka iaid ka ieng jong ki Kali khamtam ia ki trok bad ki kali heh.
Ha kaba iadei bad katei ka bynta ki pulit ki dang pynlong ia ka jing tohkit ban lap ksai ia ki runar kiba la don kti ban thang dusmon ia katei ka Iing sem.
Nongpoh: Ar-ngut ki rang bah briew ki la khlad noh bad uwei pat u la mynsaw jur na ka jingkylla ki Trok ha ki ar-tylli jaka harud ka surokbah NH-6, kaba la jia hynnin ka miet Sngi Saitjain ha ka por 8 baje ei ei mynmiet ha Shangbangla.
Ka jingtip kaba la ioh ban lum da u Nongthohkhubor, la ong ba kitei ki ar-ngut kiba la khlad noh na ka jingkylla kitei ki trok ki kynthup ia u Binshai Syiemlieh, u nongniah jong ka Trok kaba don ia u Number ML-05- 3457 bad uwei pat la tip kum u Hamutdamehi Siangshai, ia kaba ym pat tip la u dei u Nongniah ne nongbud jong ka Trok kaba don ia u Number NL-01Q-7568 bad kaba kit ia u khyndew shna Dewbilat (Kalinker).
Tang mar iatip halor ka jingkylla kitei ki Trok, na ka liang ki Pulit ka Nongpoh Police Station, ki la hiar mar mar sha kitei ki jaka na ka bynta ba aijingiarap ia kitei kiba la mynsaw, ha kaba ki la laphynrei la lap ba uwei napdeng kitei u la khlad noh, katba uwei pat uba la mynsaw jur la pynkit noh sha Shillong bad uba la khlad namar ka jingmynsaw palat ha ki bynta ka khlieh.
La iathuh ruh ba kitei Trok kiba la kylla noh ha Shangbangla, ki dei kiba thmu ban hiar sharum (Guahati) bad ka daw kaba la pynlong ia katei ka Trok kaba kit Kalinker, ban thung baji sha riat ka dei hadien ba ka la shah tynrah nadien ha kawei pat ka kali, katba katei ka Trok Rnga ym pat tip ia ka daw.
Shillong: U Champion Sangma, uba dei u nongialam barim ka GNLA, uba dang shu lait jamin, ula pynpaw, ba u iahap jingmut ban tohkit da ka National Investigative Agency (NIA) halor ka jingshah pyniap U Sohan D Shira, uba dei u heh duh jong ka kynhun shipai jong ka GNLA.
“Ai ba kan don ka jingtohkti jong ka NIA.
Ai ba kan tohkit katei ka kynhun tohkit, namar ba u paidbah u kwah ban don kaba kum katei ka jingtohkit.
Nga kloi ban iatrei lang bad ki lane bad ka sorkar Jylla ruh" ong U Champion ha ki kotkhubor hynnin ka sngi.
U Champion, ula shah kem na Dawki, ha ka 30tarik Naitung 2012 bad la pyllait noh ia u, ha ka sngi thohdieng, da ka hukum jong ka Supreme Court.
Shillong: Ki nongialam jong kaU Bah Thomas Passah, President jong ka kynhun samla jong ka KHNAM, lem bad kiwei de ki dkhot jong katei ka seng, ki la ia kynduh ia U Rajendra Kumar, General Manager ka BSNL, uba peit ia ka HR and Admin, hynnin ka sngi, ban pan jingshai halor katei ka rai bad ban pyrshah jur ia katei ka jingthmu ban pynlong trei ha ka Sngi Good Friday.
U Kumar, la sngewthuh ba ula pynsngew, ba un sa iakren ia katei ka kam bad ki bor kiba halor, hynrei ki lad khubor, ki iathuh ba katei ka rai, kam shym la wan na katei ka ophis kaba na Shillong, hynrei, ka wan na ki bor ba halor jong ka BSNL.
Nongpoh: Ka jingialang paidbah ban pyrshah halor ka jingwanbuh Ktem Pulit da ka sorkar Assam ha shnong Umru Block-2, Ri Bhoi District, kaba la pynlong da ka Synjuk ki Rangbah Shnong Tyrso Area, ka la khluid hi tar bad la mih ruh ka sur ban leit pynpra ia katei ka Ktem Pulit, hynrei ka la iaid beit iaid ryntih khlem da mih kano kano ka huri hura bad la lah ruh shisyndon ban pynsangeh ia katei ka jingpyntrei.
Kiba la iadonlang ha kane ka jingialang ki kynthup ia u Bah Nivel Shadap, Syiem ka Raid Nongtung, u Bah Alos Nongpoh, President ka Synjuk ki Rangbah Shnong Tyrso Area, u Bah Marcus Marten, President ka HNYF, Northern, u Bah Marcos Marthong, Publicity ka HYC, Sengkmie, ki Rangbah shnong na ki 13 tylli ki shnong jong katei ka thain, ki paidbah lem bad ki dkhot jong ki sengbhalang.
Haba pynpaw ia ka jingbitar halor ka jingpyni bor ba khah khah da ka sorkar Assam bad khamtam halor katei ka Ktem Pulit, kiba bun na ki nongai jingkren ha kane ka sngi, kiba kynthup naduh u Bah Nivel Shadap, u Bah Marcus Marten lem bad kiwei kiwei, ki la pynpaw ia ka jingsngewkhia kaba jur bad ki la kynnoh ba kane baroh ka dei namar ka jingbymdon bad ka jingbymdon jingkitkhlieh da ka sorkar jylla, ban iakren halor ka jingeh ki paidbah ha ki thain khappud bad ka Assam.
Ka jingialang ha kane ka sngi, ka la long kaba khluit haduh katta katta, namar bun ki paidbah kiba la leit sha kane ka jingialang bad khamtam na ki dkhot sengbhalang, ki la pynmih ruh ia ka sur ba kin leit pynpra hi ia katei ka Ktem Pulit ka sorkar Assam, hynrei donbok ia kane ka jingkhluit ki paidbah bad ki sengbhalang la lah ban tehlakam noh da ka jingpynsngewthuh ki riew rangbah lem bad ki Majistor ka Ri Bhoi.
Kumta ban pynhun ia ka jingkhihwin ki paidbah bad ki sengbhalang, ki briew jong ka Bor District, ha ryngkat ka jingsynranglang ki Nongialam shnong, Nongialam Raid bad Nongialam Sengbhalang, ki la leit ban iakren bad kitei ki Pulit ka Assam na ka bynta ban pynsangeh ia ka jingpyntrei ia katei ka Ktem Pulit.
Kumta dei ha kane ka jingleit iakynduh na ka liang ki bor pulit ka Assam, ki la mynjur ba ia kaba mynta hi kin pynsangeh nohshwa ia katei ka jingpyntrei.
Na ka liang ki Bor Pulit ka Assam, hadien ba ki la mynjur ban pynsangeh noh ia katei ka jingpyntrei, ki la buh ia ka jingkyrpad ia ki nongialam shnong bad sengbhalang, ba ki dei ban ailad mynta hapoh shi Taiew ba kin pynpra noh ia katei ka Ktem Pulit bad rah noh ia ki tiar ki tar sha Assam bad kin sa peit ia kaei kaba mih na ka jingiakren hapdeng ka Meghalaya bad Assam halor katei ka jaka.
Haba iadei bad kane ka jingiai wankyntur pud ba man ka por ka Assam ha ki shnong khappud, na ka liang ki nongialam shnong lem bad ki Sengbhalang, ki la shim ruh ia ka rai ba kin iaid shakhmat na ka bynta ba kyntu ia ka sorkar jylla ba ka dei ban shimkhia noh mardor ban pynbeit noh ia u pud u sam uba thikna, khang ba kan ym wanrah jingeh ia ki paidbah kiba shong ba sah ha ki thain Khappud.
Shillong:Ka Synjuk ki Seng Samla Shnong (SSSS), ka la pynkut noh ia ka rakhe 25snem jongka, ha ka sngi saitjain, da ka jingialang bah, kaba ki la pynlong ha ka iing dorbar jong ka Wahingdoh.
Ha ka jingkren kum u kongsan ha katei ka sngi, U Mayven Marbaniang, uwei na ki nongtrei kam lajong ba pawkhmat jong ka ri Khasi, ula pynsngew halor ka jingmih jong ki nongialam ka Synjuk ki Seng Samla Shnong, na ka bynta ban iada ia ka mariang na ki jingshah pynjot bad kumjuh ruh, na ka bynta ban iarap ia ki riew kutlad ha ki jingpang jingshitom, khamtam lei lei na ka jingiarap ban ai snam.
U Bah Mayven, u ong “Ka don ka jingong ki mynbarim, ba lada phi shong kai bad ki tymmen, kin kren shaphang kaei kaba ki la leh, hynrei lada phi shong bad parom bad ki samla kin ong iaphi ia kaei kaba ngi dei ban leh nangne shakhmat".
U Bah Mayven, u ong shuh shuh ba ki jingeh jong ki samla ha ka juk kaba mynta ka long kum ka jingkyrduh ka kam ka jam, ka jinghiar thma jong ki jingdih droks, ka jinghiar dor ka longbriew manbriew, ka jingshah thombor ha ki bor kiba pyrshang ban pynduh jait ia ka riti dustur bad ka jingduk jingkyrduh.
Ha katei ka jingialang, U Bah Vanshang Buhphang Chairman ka SSSS, ula kren maitphang, da kaba ong “Ngi wan ban shakri, ym ban long kynrad" bad u iathuh ruh ba ki don mynta 200 tam tylli ki seng Samla, kiba don ha ka shatri jong ka SSSS bad u iathuh ba ka SSS, ka teh song ia baroh ki khun samla, ka tehsong ia ka jaitbynriew bad u kren bynniaw ruh ba ki samla ha kine ki sngi, ki duna shibun kiba mih ha ki eksamin Civil Service bad ka thong jong katei ka seng, ka long ban pynmih ia ki samla ban iakhun ia kitei ki eksamin.
U Bah Jemino Mawthoh Chairman barim ka SSSS, ula pynkynmaw halor ka jing iakhih jong katei ka seng, na ka bynta ban pynkhuid ia ka Wah Umkhrah, ha kaba ha katei ka por, ka seng, ka pyrshah ia ka jingthmu jong ka Power Grid ban shna ophis hajan jong katei ka Wah.
U Bah LMK Lynrah, uba dei U Chairman ba nyngkong jong ka seng, u ong ba ki dkhot jong ka SSSS, ki don kiba long Rangbah Shnong, Tymmen Basan bad ba u kynthoh ba ki don kiwei pat kiba la ioh kyrdan doktor, hynrei, kim nang wat tang ban pyniaid dorbar Shnong ruh.
U Bah Lynrah, u pynsngew halor ka jingdonkam ia ki prokram ban ai kam lajong, lyngba ka jing ialam jong ka SSSS, ha kaba ula kynnoh ruh ba ki nongtrei sorkar, ki long tang ki khniang bam duh (parasites) bad kim ai eiei ruh em ia ka jaitbynriew, katba halor ka jingwan tuid jong ki kharlieh khariong, ula ong shuh shuh, ba ka dei lyngba ka jing ailad jongngi ki trai shnong, ba ki sa ioh ban wan rung.
La pyniaid ia katei ka jingialang, da U bah Ricky C Pathaw, General Secretary jong ka SSSS.
Ha katei ka sngi, la pyllait ruh ia ka website jong ka SSSS, da U Bah Ransom Sutnga, uba dei u nongai jingmut jong ka seng bad kumjuh ia ka kot sah kynmaw, ba la pyllait da u kongsan.
La ai khusnam ruh ia ki lai ngut ki nonghikai, ka kong Eloris Mawlong ba sah ha Mawlein bad hikai ha Umraleng LP School, ka kong Streamlet Lyngdoh Lyngdoh Lyngkhoi ba sah ha Umsaw bad hikai ha Umreleng LP School bad ka kong Pynsuklang Mawlong ba sah ha Mawlyndep bad hikai ha katei hi kajuh ka skul bad kitei la iathuh ba ki hap iaid ha ka jingjngai kaba 10 haduh 14 Kilometre ha ka shisngi, na ka bynta ban leit sha la ka jong ka kam hikai.
Mawkyrwat: Hadien ka jingioh jingtip kaba bniah halor ka jingdon jong ki katto katne ngut ki runar kiba ju mlien ban leh ia ki kam lute bad pyntriem ha ka thaiñ Rajaju SWKHD, ki pulit ka Mawkyrwat Police Station, hynnin ka janmiet ki la hiar ban pynlong ia ka jingkhynra ha kawei ka shnong kaba la tip kum ka Teenpool kaba don ha katei ka thaiñ.
Ha katei ka jingleit khynra ha katei ka shnong, ki pulit ki la ioh ban kem noh ia ar ngut ki runar kiba ju mlien ban leh ia ki kam runar bad ki kam pyntriem ha katei ka thaiñ bad ia kitei ki ar ngut kiba la ngat noh ha ka kti jong ki pulit la tip kyrteng kum u Lithsun M Sangma 24 snem, na ka shnong Upper Rajapara Balat bad u Khandan K Sangma 31 snem na Sonatola, Chirakata Balat.
Shuh shuh ki pulit, ki la ioh ruh ban kurup ia ki tiar siat na ka met jong kitei ki runar kaba kynthup ia kawei ka suloi shna hi ka SBML, 5 tylli gelatin Sticks, 5 tylli ki primer bad katto katne ki soiled gelatins sticks.
Kat kum ki pulit, la ong ba kitei ar ngut kidei kiba la don ruh ia ka kynhun lute bad ban leh ruh ia ki kam pyntriem mynta la katto katne por bad ka jingtohkit ia kitei ki ar ngut ka dang iaid shakhmat.
Shillong: Phra ngut ki MDC ha GHADC ki la leit ban iasoh bad ka NPP bad kane ka mut ba ka Executive Committee kaba ialam da u Boston Ch Marak na ka Congress kan sa khyllem noh.
Kine kiba la iasoh sha ka NPP, ki long u Nripendra Koch, Smith Momin, Dhormnath Sangma, Jasonsing Sangma kiba dei na ka Congress.
Katba kiwei pat ki long u Righteous N Sangma na NCP, Medhinson C Momin bad Derice M Sangma ki MDC shimet.
Kine ki la rai ruh ban kyrshan ia ka Executive Committee ban ialam da ka NPP.
Hynne ka sngi, ki la wan ban iakynduh ruh ia ki nongialam ka NPP kynthup u James K Sangma u myntri ka district council nalor u myntri rangbah u Conrad K Sangma.
La sngewthuh ba ka Executive Committee (EC) ba ialam da u Boston Ch Marak kan khyllem noh shen.
Shillong:Arngut ki myllung na ka Jylla Meghalaya, ka Prof.
Streamlet Dkhar, ka Myllung Khasi ba pawkhmat bad ka Falguni Chakraborti ka myllung Bengali ki la ïoh ban leit mih khmat sha ka jingïakynduh jong ki nongthoh bad ki myllung ba pawkhmat ha ka South Asian Literature and Culture Summit-2018 kaba la long lai sngi lynter naduh ka 13, 14, 15 tarik Lber 2018, ha Pirganj, Rongpur, Bangladesh ba la pynlong da ka Association For South Asian Literature and Culture (AFSACA).
Kane ka seng ka la pynkynmaw ïa ka jingïakhih jong ki nongshongshnong ka Ri Bangladesh na ka bynta ka ktien Bangla kaba la sdang ha ka 21tarik Rymphang jong ka snem 1952.
Bun bah ki samla pule bad ki riewieit ri ki la ïa shim bynta ha kata ka jingïa leh bad kiba la duh la ka jingim ha kata ka jingïakhih ban ïoh ïa la ka ktien; u Kpa ka Ri Bangladesh, U Bangabandhu Sheikh Muzibur Rahman, u la pynbna ïa ka jinglaitluid ha u bnai Lber, 1971.
Ka Prof Streamlet Dkhar, ka la ai jingkren halor ka jingsdang jong ka ktien thoh ha ka Khasi ha kaba ka la ong ba ym dei ban klet ba ïa ka ktien thoh ha ka Khasi la sdang nyngkong ha ki dak Bangla bad pyndonkam da ka ktien tnat jong ki Shela da u William Carey bad u Krishna Chandra Pal ha ka snem 1813 na ka Serampore Baptist Mission.
U Rev Alexander Burg Lish jong ka Serampore Baptist Mission u la wanrah ïa ki lai tylli ki skul ha Mawsmai, Mawmluh bad Sohra ha ka snem 1932, hynrei la khang khyrdep noh ha ka snem 1838.
Ka la batai ruh ba la don bun ki myllung Khasi kiba la pynkylla Khasi ïa ka Gitanjali jong u Rabindranath Tagore.
Ka Prof.
Streamlet Dkhar ka la ïoh ïa ka khusnam kum ka Myllung, ka Nongthoh Drama bad Novel bapaw khmat jong ka Jylla Meghalaya ha ka 14 Tarik u Lber 2018 ba la pynkup burom da u Sultan Ahmed Sona, u Editor bad Publisher ka Bwazra Katha bad u Secretary AFSACAL, Bangladesh ha ryngkat ki myllung na kylleng ka South East Asia.
Hadien jong ka jingïakynduh jong ki myllung, ki nongrwai ba paw bad u nongïaleh laitluid, u Muzafar Hussain Bakul, Ka seng Anyodhatra Sahitya Sansad ha ryngkat ka Alokkito Protidin Anyodhara ki la khot sngewbha pat kine ki arngut ki myllung na Meghalaya ban don lang ha ka jingrakhe ïa ka sngikha jong u myllung bakhraw ka Bangladesh u Sharkar Mahbub ha ka 16tark Lber 2018 ha Engineering Institute, Dhaka kaba la ai sa kawei pat ka khusnam ïa ka Prof.
Streamlet Dkhar “Ka Honorium Crest" na ka bynta u synñiang ba snah sha ka thoh ka tar.
La ai ïa katei ka khusnam da ka Kazi Rozi, ka Dkhot jong ka Parliament ha Bangladesh, ha ryngkat kiwei de ki kynrem ki lyndan bad ki myllung ba khraw ka Bangladesh.
Shillong: Ki Sengbhalang bapher bapher na ri Lum Jaintia kin pynlong ia ka jingiaid paidbah ryngkat ki lama iong ha ka 29 tarik mynta u bnai bad kin sdang naduh ka por 11 baje mynstep na Lad Sutnga sha DC Ophis.
Kin pynlong ruh ia ka jingialang paidbah ha Khliehriat.
Ki Sengbhalang ki ban ia shim bynta ha katei ka jingiarah lama iong ki long ka JYF, JSU,FKJGP, MPUF, HSU, AJSU, HNYF, RJYF, JSM, PAJP, JNC, KSU, HANM, NWYF bad AJHSWO.
La sngewthuh ba haduh mynta ki dang ap ia ka jubab pan jingbit.
Ka rai na ka bynta katei ka jingiaid paidbah, ka dei hadien ka jingialang, kaba la pynlong da ka seng JYF mynta ka sngi, ha ka jingdon ryngkat bad kiwei de ki kynhun Sengbhalang.
U Champion Sangma bad u riewsaid jongu, U Sujit Dey:File RupangU Champion Sangma, ula lait na phatok mynta ka sngi bad katei ka dei hadien ka jingpynmih hukum jong ka Supreme Court.
La pyllait ia U Champion na District Jail, Shillong mynta ka nohsngi, ha ka por 3.
30 nohsngi, hadien ba la pyndep lut ia ki kyndon kiba dei ban pyndep, ia utei u nongialam barim jong ka Garo National Liberation Army (GNLA).
La don lang ruh U Sujit Dey, uba dei u nong ia said jong U Champion, ha ka por ba pyllait mynta ka sngi.
U Champion, ula shah set phatok, hadien ba ula shah kem ha u snem 2012, hynrei ula lait phatok noh, lyngba ka jingpynmih hukum jong ka Supreme Court ha ki khyndiat sngi ba ladep.
U Conrad Sangma, myntri rangbah ka jylla, uba bat ruh halade ia ka tnat pla pisa, ula leit rah mynta ka sngi, ia ka mang pisa jong ka dorbar Jylla, na ka bynta u snem 2018-19 bad ha ka jingkhein jong U Sangma, ka jinglut kan long kumba T.
14,104 klur, katba ka jingmih na baroh ki liang kan poi sha ka T.
12,554klur bad kan don ka jingduna pisa, na ka bynta une u snem sha ka T.
1,550klur.
u Conrad, u pyni ba ka jinglut baroh khoit kan poi sha ka T.
14,101klur na ka bynta u snem 18-19 bad na katei ka kynthup ia T.
12,036klur ka revenue expenditure bad ka capital expenditure kaba long T.
2,065klur bad U Conrad, u pyni ruh ba ka jinglut ha kaba siew ia ka suk kan long T.
653klur bad ka jingsiew penshon kan long T.
784klur bad nangta ka jingwan na ka khajna kan long T.
1,716 bad sa kiwei pat ki jingmih kin long T.
538klur.
La pyni ruh ba ka Gross State Domestic Product (GSDP) na bynta u snem 2016-17 ka long Rs.
28,445klur lane kaba pyni ia ka jingkiew kaba long 9.
5 percent, ha ki snem ba ladep.
Nongstoiñ:Katkum ka tyllong khubor ba la ioh lum la ong ba katei ka jingjia ka la jia ha ka janmiet jong ka sngi Palei ha ka por ba i tei i meiieid i don tang marwei ha Iing bad katba i dang shong syaid ding ha jan shawla kyndit kynsan kynsan ka sopti jong i ka la kem ding bad ha ka jinglong tymmen im shymla lah shuh ban iada ialade haduh ban da poi shaduh katei ka jingjia kaba sngewsih.
Shuh ka tyllong khubor ka iathuh ruh ba na ka liang jong ki ba ha iing jong i tei i mei ieid i dei i ba don ia ka jingduna ha ka bor pyrkhat bad i ju mlien ruh ban lehkai ding katba i don hajan ding.
Mar ia ioh jingtip halor katei ka jingjia na ka liang jong ka Nongstoiñ Women’s Police kila leit mar mar sha katei ka jaka ban pynlong ia ka jingtohkit hynrei hadien na ka liang jong ki ba ha iing jong I tei I meiieid ki la kyrpad ban pyllait noh na ka Post Mortem ha kaba ki la ioh ruh ia ka jingmut na u Additional District Magistrate ka WKH bad la aiti noh ia ka met jong i sha ki ba ha iing ban pyndep ia kaba sah.
Shillong:Hynrei ha katei ka jingiakynduh u samla Rapbor, u la iathuh ba katei ka Manager ka la pyntip ba mynta la sangeh shuwa shipor ia katei ka jingthungkamkumba la ia kren bad u Chairman ka MRB bad katei ka Bank kan dang hap ban shong bishar biang ia katei ka kam.
U la iathuh ba ka jinglait kam ha katei ka Bank ka long 47 ngut bad na kitei tang 11 ngut ki samla trai muluk kiba la shah jied kiba tam pat dei ki bar jylla.
U la ong ba ka KSU kan dang buddien ia katei ka kam bad lada jia ba katei ka bank kam sngap ia ka jingiakren kin hap ban shim da ki lynti kiba tyngeh.
Jowai:.
Shillong:Utei u Secretary Hima Nongspung u la iathuh ba u MLA ka West Guwahati konstitwensi u Ramandra Narayan Kalita, u la pan jingtip na ka sorkar Meghalaya ban shna ia ka surok lyngba ka skhim Pradhan Mantri Gram Sadak Yojana (PMGSY) hajan ka khappud Assam bad Meghalaya.
Ha katei ka shithi ba la thoh sha u myntri ba peit ia ka tnad PWD ha ka 18 tarik u risaw, 2017 u la ong ba ka sorkar Assam ka la wanrah bun ki skhim PMGSY ha khappud Meghalaya-Assam bad ia katei ka kam pynroi ym dei ban kdew halor kano kano ka jingiakajia pud namar ba ka dei ka skhim ba bei tyngka ka sorkar pdeng.
U la ong ba ka surok ban shna ha khappud ka dei ka surok PWD ha Muduki bad Jimirgaon Bakhalapara.
U bah Warjri u la ong ba katkum ka jingtip jong u la pan jingbit ban shna surok na Muduki lyngba ka Balakhawa, Burnongshai, Hawla haduh Baklapara.
Jowai:  Ki pulit ka East Jaintia Hills District ki la pynlong ka jingthwet jur ia ki runar kiba donkti ban pyniap dusmon ia u President ka Jaintia Youth Federation.
“Ngi la lap ksai mano ba donkti bad ka jingthwet jur ia ki katto katne ngut kiba ngi la ioh sabut ba ki donkti ha katei ka kam pyniap briew kaba shyrkhei ha kane ka District", la ong uwei na ki heh pulit.
Ka la don ka jingsuba jur ba ki runar kiba pyniap ia u nongialam ka JYF ki dei kiba khlehlang hapdeng ki bar jylla bad trai jylla bad ka daw hi kadei halor ka kam khaii khaba (Business) kaba iadei bad ka pisa pilain.
Ka khubor ka la iathuh ruh ba ki pulit ki la rah ia uwei u briew u bym pat shym la kwah ban pynpaw kyrteng na ka bynta ban tohkit halor katei ka jingjia shah pyniap utei u nongialam ka JYF.
Hynnin ha ka por 10.
30 mynmiet, uwei u briew, u bym tip kyrteng satia, ula shah tynrah ha ka kali, ha Lad Mukhla, West Jaintia Hills bad utei ula iap ha katei hi ka jaka.
Utei u briew, u dei uba phong da ki patlun Jeans kiba iong, ka sopti soh kaba long rong sohniamtra bad kaba lieh bad la imat, kumba u jrong 4phut 8inshi.
U briew u dei uba rai khoh, ong ka khubor.
Kat haduh ba thoh ia kane ka khubor, ym shym la don ba ithuh ne kam trai satia ia utei u briew uba iap.
Shillong: Ha kine ki sngi ka MLA jong ka seng Congress na Boko konstitwensi jong ka jylla Assam ka la pynkhih win ia ka ing dorbar thaw-aiñ jong ka jylla Assam bad ka la kynnoh ba ka jylla Meghalaya ka la pynlong jaka thep vote ( Polling Station) ha ka 27 tarik u rymphang ha ki 3 tylli ki ing skul kiba dei jong ka Assam bad kitei ki long ka Lower Lampi LP School, Khatapara LP School bad ka Umtap LP School,katei ka la kam ba kitei ki skul ki dei ki jong ka sorkar Assam.
Haba jubab ia katei ka jingkylli u Myntri rangbah ka Assam u Sarbananda Sonowal, u la ong ba kitei ki 3 tylli ki skul ki dei ki jong ka Assam bad un dang hap tohkit hato ka Meghalaya ka la pyndonkam shisha ne-em ia kitei ki skul bad u la ong ruh ba ha ki jaka ba don jingiakajia pud bad ka Meghalaya la ia mynjur ba kan don ka jingiasngewthuh jingmut ba kan neh kumba ka long ( Status Quo).
Halor katei ka jingkynnoh ka MLA ka seng Congress na Assam u MLA barim ka Rambrai Jyrngam u bah K.
P Pangniang, u la ong ba ka jingkynnoh ka dei ka bym shisha bad ka bym don nongrim.
U la ong ba ha ka 27 tarik u rymphang la pynlong ia ka jingthep vote ha ka skul Langpih Govt.
L.
P School bad ia katei ka skul la seng da ka sorkar Meghalaya ha u snem 1965.
“Ngi thep vote ha ka skul ba seng ka Meghalaya, ngi khlem leit thep vote sha ki skul ka sorkar Assam" u la ong.
U la ong ruh ba ka jingong jong u myntri rangbah ka Assam u Sarbananda Sonowal ba ka don ka Status Quo ka dei kaba shisha bad lada ia kren ia ka Status Quo ka mut ba kam don jingkhanglad ia ka Meghalaya lane ka Assam ban theh ia ki kam pynroi ha kito ki jaka, “Ka long kum ka jaka ia dihsha lang" u la ong.
Shillong: Ka jingshah jied Symbud Lamphang u Timothy D Shira ka la wanrah ka jingpynkyn-maw ia ki katto katne ngut ki MLA hapoh ka iing dorbar namar ka jingleh sbun jong u ha ka por ba u dang long mynshwa ha ka sorkar.
U Bah Charles Pyngrope u MLA ka Nongthymmai haba iashim bynta ban kitbok ia u Timothy hynne ka sngi, u la pynkynmaw ba ha u snem 2008 por ba u dang long MLA, u la ioh pdiang ia ki pathaw bad u khaw ba la wanrah da u Timothy D Shira.
Kane ka jingkren jong u Bah Charles ka long hadien ba u la pynpaw ba u Timothy um uba shakri paidbah hynrei u dei ruh uwei na ki nongrep ba paw bha ha ka thain Garo Hills.
“Ki pathaw bad u khaw jongu, ki la wan poi ha ing jong nga ha pohkseh ha u snem 2008 por ba ngi ia long MLA lang", la ong u Bah Charles.
Kumjuh ruh u Bah Sanbor Shullai haba kitbok lem ia u halor ka jingshah jied kum u Symbud Lamphang u la ong ba naduh kham mynshwa u la tip ia u Timothy hynrei u ithuh dei tad haduh ba u la shah jied MLA ha u snem 2008 ban iakynduh ia u markhmat.
“Ha ka por ba u la ai ja miet ha u snem 2008 hadien ba la shah jied kum u Symbud Myntri Rangbah ha ing jong u, nga la leit bad nga kmen shisha ban bam ja namar ba la shet da ka nakam (dohkha) bad u pathaw", la ong u Bah Sanbor.
U Bah Sanbor u la ong ba namar ba ka jingtah kaba bang palat ka la pyllong ia u ban bam bun pliang.
“Ha katei ka janmiet ha u snem 2008, namar ba bang palat ka nakam bad u pathaw, nga bam ja san pliang syndon", la ong u Bah Sanbor, kaba la wanrah ka jingiarkhie ha iing dorbar.
Kiwei ki MLA na Garo Hills kiba iakren ha kane ka jingai khublei ia u, ki la pynpaw ba ia u rangbah Timothy la ju khot ieid da ki paidbah kum u Tymmen namar ba u dei uba satar bha ban ieng ha ka nongrim, ban trei ia ki kam bor met nalor ka kam shakri paidbah.
Nongstoiñ: Ka surok bah Nongstoiñ-Shillong ia kaba la tip ruh kum ka NH44E kaba dei ruh ka surok kaba dang shu dep ban pyntrei da kawei ka kompeni kaba la tip kum ka BSC C&C JV, ka la sdang ban paw ki dak orpait bad mih um ha kawei na ki jaka jong ka shnong Kynshi West Khasi Hills District.
Ia katei la pyntikna da u bah Aiban Syiemlieh President jong ka Synjuk ki rangbah Shnong Kynshi Area u ba dei ruh u Sordar ka shnong Kynshi Bangla bad katkum ka kyrwoh khubor ba u la phah u la ong ruh ba katkum ka jingpeit ia ka jinglong jong katei ka surok u la ong ba ka tnad PWD kala bakla ia ka jingsurvey ia katei ka surok.
“Ha ka por ba shna ia kane ka surok da katei ka kompani kala don ka jingbakla namar kane ka jaka imat ba ka don ia ka kynja liewlong kumba ju ong hynrei kaba sngew lyngngoh ka long kumno ba kane ka kompani ka khlem da peit bad bishar bniah ka la shu shna la ka shna bad kaba sngew lyngngoh shuh shuh ka long ba kumno ka tnad PWD ruh ka khlem survey bha bad mynta kane ka kompani tang ban darap jot ne tang ban tap noh ia ka jingtrei torti jong ka ka la shu wan ban theh da ka rong ha ki jaka ba pait hynrei kane ruh kam myntoi ha ka por mynstep bad mynmiet khamtam por khriat ka mih um na kine ki jaka ba orpait" ong u bah Syiemlieh.
Shuh shuh u la ong ruh ba halor katei ka surok hato yn kynnoh ia ka kompani ne ia ka tnad PWD, kumta na ka liang jong ka Synjuk ki rangbah Shnong Kynshi Area kala dawa ia katei ka kompani kaba pyntrei bad kumjuh ia ka tnad PWD ba kidei ban wan peit bad jurip biang ia katei ka surok bad lada kim lah ban leh ei ei na ka liang jong ka synjuk kan nym shong kli kti hynrei kan leh da kaba tyngeh.
Shillong:Ka Hynniewtrep Youth Council- CEC hapoh ka jingialam jong u Education Secretary, Roy Kupar Synrem bad Samla Rhembor Saibon, Asst General Secretary, ki la leit ban ia kynduh ia u Chairman jong ka Meghalaya Rural Bank ha ophis jong u ha Shillong ban pynpaw ia ka jingpyrshah halor ka jingthungkam ia ki briew kiba nabar ka jylla ha ki kam bapher bapher kiba lait ha kane ka Bank.
Ha kane ka jingialang, kaba lah long ha kamra u Chairman ha ka 21tarik Lber, la don ki ophisar ba kham ha khlieh jong ka Bank ha ryngkat u Chairman bad ki Nongkitkam ka Seng.
Na ka liang ka seng ka la pynpaw ba kat kum ka jingpynbna jong ka Bank lah thoh shai ba ki nongthepkam, ki dei ban long kiba nang ban kren bad thoh ha ka ktien khasi bad Garo, hynrei katkum ka thup kyrteng ba lah ioh na bank la lap ba bun kiba ioh ia ka kam, khamtam ia ki Ophisar Scale 1, ki dei na kiwei pat ki jylla bad ki bym nah hi ruh ban kren Khasi bad Garo.
Hynrei na ka liang ki Ophisar jong katei ka Bank ki lah ong ba ia ka Eksamin ban thungkam lah leh katkum ki kyndon jong ka Bank bad ruh kat kum ka jing pynbeit jong ka Sorkar India ha kaba ka Sorkar India lyngba ka Gazette Notification Dated 29th March, 2017 Ministry of Finance( Department of Financial Services) ka la thoh ba ia kiba kum kine ki briew, ki bym nang ia ki kyntien Traishnong (local language) yn ai por 6 bnai haduh shisnem ba kin nang ban sngewthuh bad kren ia ki kyntien Trai shnong.
Na ka liang ka Seng ki lah pynpaw ba kan long kaba eh ia ki briew kiba nabar ban nang ia ka ktien Khasi ne Garo hapoh ka shisnem bad halor kata kumba kane ka Bank ka treikam ha ki jaka Nongkyndong.
Hadien ka jingiakren, na ka liang u Chairman u la pyntip ia ki nongialam ka Seng, ba yn pynsangeh shuwa shipor ia ka jingai ia ki Kot thungkam ia kine ki briew tad haduh ban da pynbeit ia kane ka kam bad ruh ba kan don ka jingialang ba kyrpang jong ka Board jong kane ka Bank ha kane ka sngi nyngkong ban wan ban iakren halor kane ka phang.
Ka kyrwoh ka ong shuh shuh ba ka Seng kan sa thoh ruh shen sha ka Sorkar Jylla ban tuklar bad ka Sorkar Kmie ban pynbeit ia ka kaei ka jingpynbna, kaba 29tarik Lber 2017, ha kaba iadei bad ka jingthungkam ha ki Rural Bank kiba don hapoh ka Ri khnang ba yn kham ai bynta shuh shuh ia ki khynnah samla napoh ka jylla ba kin iohkam hapoh ki Bank bapher bapher, ong ka kyrwoh na U Bah Roy Kupar Synrem, Education Secretary, HYC-CEC.
Jowai: Ka Jaintia Youth Federation (JYF) kan shong jingialang kaba kyrpang halor ka jingshah pyniap dusmon u President jong ka, u Poipynhun Mawjaw, bam kwai ha dwar U Blei.
Kane ka jingialang kan long ha ka 23 tarik une u bnai ha ka por 12 baje.
La kyrpad ia baroh ki President, Secretary na ki unit bad Circle bapher bapher bad kumjuh ia ki para dkhot baroh ba kin wan khlempep sha katei ka jingialang.
Na ka liang ka JYF (CB) lyngba u kyrwoh ba la phah da u Working President, u Bright star Chyrmang u la khot la wer ruh ia baroh ki nongialam sengbhalang bapher bapher ha rilum Jaintia naduh ka JSU, FKJGP, KSU, HNYF, AJYWO, HNPF, HANM bad kiwei kiwei.
Ha kawei pat ka khubor, na ka liang ka Seng Kur ka Meisin bad ki khun jongka, ka pynpaw ka jingkyndit halor ka jingiap noh jong U Ma Poipynhun Majaw, President, Jaintia Youth Federation, ha kaba la pyniap kput ia utei u rangbah, ha kaba la lap ia ka met jongu, ha ka step jong ka 20tarik Lber 2018.
Katei ka seng, ka pynrem jur ia katei ka kam pyniap kaba shu shim jyndat noh ia ka jingim jong utei u nongialam, uba trei na bynta ka hok bad ka jingshisha, ong ka kyrwoh na U Rev.
Dr.
PBM Basaiawmoit, President jong katei ka seng.
Pynrem ka CSWO ia ka jingshah pyniap u bah PoipynhunKa CSWO lyngba ka Kong Agnes Kharshiing, President jong katei ka seng, ka la pynrem jur ia ka jingshah pyniap u Bah Poipynhun Majaw u president ka JYF ha ki runar.
Ka CSWO ka la dawa ba ka ain ka dei ban thwet tyngeh ban kem mardor ia ki runar kiba la nud ban shim ia ka jingim jong une u rangbah.
Ha kajuh ka por, ka la iawer ia ki paidbah sha ka jingialang thang mombati kaba la pynbeit ban long lashai ka 22 tarik Lber por 5:30 pm ha Khyndai Lad kum ka dak jingsngewlem ia ka jingkhlad une u rangbah.
Shillong: Ka Supreme Court ka la pynmih ia ka hukum ha ka sngi hat majai jong ka taiew ba dei ban pyllait noh mar mar ia u Champion R Sangma u heh pulit uba la thaw  ia ka seng lehnoh ka GNLA bad ka Court ka la kynthah ia ka sorkar jylla da kaba ong ba ka jingbat sah ia u Champion ka dei kaba be-aiñ.
La tian bishar ha ka sngi hat majai da 2 ngut ki nongbishar u Justice AK Sikri bad Ashok Bhushan.
Kitei ki 2 ngut ki nongbishar ki la kyntait ia ka hukum ba la pynmih da u Additional District Magistrate (Judicial) uba la ailad ban ujor pyrshah ia ka jingpyllait ia u Champion.
Ha ka hukum la ong ba ka jingailad ban ujor ia ka jingpyllait ia u Champion ka dei ka bym treikam shuh namarba u champion um ju kyrpad ban pyllait jamin.
Ki nongiasaid aiñ jong u Champion ki long u Liz Mathew, Shahrukh Alam bad u  Philip Mathew katba na ka sorkar pat la ia said da u Ranjan Mukherjee, Daniel Stone Lyngdoh bad u Subhro Sanyal.
Shillong:Da ki spah ngut ki ba haiing bad ki paralok parajor ki la ia leit lang sha Meghalaya House kaba don ha Guwahati ban pdiang sngewbha ia ki san ngut ki khynnah jong ka Meghalaya Jeet Kune-Do Association (MJKA) kiba la ioh khur takma ksiar ha ka 1st World Jeet Kune-Do Championship ba la pynlong naduh ka 12tarik haduh 18tarik u Lber, 2018 ha National Stadium, Bankok.
Kitei ki san ngut ki long – u Nangtei Shaphrang Nongkynrih na Smit – klas VI Seng Khasi Secondary School, Smit; ka Ribhalin Marbaniang na Lumparing – klas VII Seng Khasi Higher Secondary School, Jaiaw; ka Lorenza Songthiang na Laitkor Kynton U Mon klas X St.
Mary’s Higher Secondary School, Laitumkhrah, u Juh Pa U Juh Nongtdu na Nartiang, klas X Deni Linda, Persara Secondary School, Laitkor Lumheh bad u Ferdinand Suchiang na Mihngi, Ladthlaboh, Jowai uba trei ha Home Guard Department, Mawdiangdiang.
Kitei baroh sanngut ym tang ba ki la wanrah burom ia ka jaidbynriew Khasi bad Jaintia, hynrei ki la wanrah burom ruh ia ka jylla bad ka ri hi baroh kawei halor katei ka jinglah jong ki ban jop ha ka World Jeet Kune-Do Championship.
Ha katei ka jingpdiang burom ia kitei ki samla bad khynnah ka MJKA, la iashim bynta lang ruh da ki phew tylli ki kali ba ia iaid synran ia ki naduh Meghalaya House lyngba ka Nongpoh, Umsning ha kaba ki paidbah byllien ki la pdiang burom ia ki haduh ba kin da poi ha Nehru Park ha kaba hangtei ruh da ki spah ngut ki briew kynthup ia ki khynnah skul ka Deni Linda, Persara bad ki nonghikai ki la wan ban pynshgain lang ha katei ka jingpdiang burom.
Katei ka jingiaid ka la sdang biang haduh ba kin da poi ha Laban Sport Club.
Kine ki nongjop ki la don kiba la iaid noh la ka jong ka lynti jong ki, hynrei ki lai ngut ki dang bteng ka jingiaid jong ki haduh ban da poi ha Laitkor ha kaba u Juh Pa U Juh Nongtdu u la leit noh bad ki para khynnah skul jong u bad ki paidbah ba wan synran lang.
Hynrei kane ka jingiaid ka la bteng biang haduh ba kin da poi sha Smit ha ka por 7baje mynmiet.
Kaba kham pher hangne ka long ba da ki hajar ki paidbah kiba palat ia ka 5000 ki la ap ban pdiang burom ia kine ki nongjop.
Watla kane ka program ka la long khlem ka jingdon ding ilektrik, hynrei ka la long pat kaba jop bad kaba ishongkun ha kaba la don lang ruh u Paiem Kongor bad u Bah Kynsai M.
Syiem uba dei u Sardar jong ka Smit Pyllun.
Hadien katei ka program kitei ki nongjop lem bad ki paidbah ki la leit sha Ing Sad ban ioh jingkyrkhu na ka Syiem Sad jong ka Hima Khyrim ha kaba ia katei ka program la pynkut ha katei ka jaka ha ka por 9:30 baje mynmiet.
Ka AJYWO Central Body, lyngba ka kyrwoh ba la pyllait da u Bah M.
H Dkhar, President jong ka seng, ka dawa na ka GR Infra Project Ltd ban pynbeit noh lane pynhap noh mardor ia baroh ki jingthoh kyrteng jong ka, kiba ka lah pynieng ha shilynter jong ka NH-44 ia kiba la shu spel dak kulmar ia ki jaka, ki shnong bad ki dong ha Jaintia Hills.
Kum ban shu kdew, ia ka shnong  Khliehriat kaba dei ka Nongbah jong ka East Jaintia Hills District la thoh kyrteng “Khaleriat"; ia ka Lad-Rymbai la thoh “Ladrymbia"; ia ka Dong Snahleiñ ha Wapungskur la thoh “Snahlien" bad ia ka ka lad ban leit sha Pamrapaithlu/Pamrakmai la shu thoh “Pambra"  bad kiwei kiwei de ki jingthoh kyrteng  ha kiwei pat ki jaka, ki dong bad shnong kiba ym pat ioh  leit  peit haduh mynta.
Ki pulit BSF, ki la kurup ia 50 tylli ki masi na Hat Thymmai, East Khasi Hills, kaba shongdor T.
10 lak, ha ka 20tarik Lber 2018.
Ka jingioh kurup ia kitei ki masi, ka dei hadien ka jingbuddien bha ki pulit BSF, kiba don ha khappud jong ka India bad ka Bangladesh, ong ka khubor.
Ki sengbhalang na Tura, ba kynthup ia ka  GSU, FKJGP, AYWO bad ka ADE, ki la khang mynta ka sngi, ia ka dukan jong uwei u dkhar, da kaba kynnoh ba ula leh tuh bad ba u la shet shukor ia uwei u paralok ba ki iatreilang ha katei ka kam, uba dei u jaitbynriew Garo.
La iathuh ba U  Vivek Agarwal jong ka  GLR Pharmaceuticals, ula weng noh ia uwei na ki paralok jongu, uba dei u jaitbynriew Garo, na kaba ia trei kam lang ha katei ka kam die dawai.
La iathuh ba U Agarwal, ula buhrieh ia ki kot ki sla, ki jingkhein jingdiah, na ka bynta ban iohi ia ka jing kamai jong katei ka dukan dawai bad la iathuh ba ki don ruh ki jingkhein kiba la shu thaw thok da katei ka dukan duwai, ha kaba u trai jong katei ka dukan u kam ruh ialade, ba u dei U Chartered Accountant.
Ki sengbhalang, ki la thoh ruh sha U CEM, ka Garo District Council, ba un pynduh noh ia ka laisen khaii jong katei ka dukan dawai.
Shillong: U Myntri ka tnad pynroi sor u Bah Hamletson Dohling, u la pynthikna hapoh ka ing dorbar thawain ba un bud dien tyngeh ban pynthikna ba ka ain shna iing ka Meghalaya Urban Development Authority (MUDA) kan nym skud shabar u pud u sam jong ka Municipal.
Haba jubab ia ka mat ba la wanrah da u MLA ka Mawlai halor ka MUDA mynhynnin ka sngi, u Bah Hamlet u la ong, “Ngan khot ia ka jingialang ia ka Autonomous District Council, ia ka Synjuk Ki Nongsynshar Shnong ka Bri u Hynniewtrep (SNSBH) halor kane ka kam".
U la ong ba ha ka jingialang kaba la dep kaba long ha ka 14 tarik Nohprah, 2017, ka jingialang kaba la khot da ka sorkar ba la wan iashim bynta ka KHADC, SNSBH ka la shim ia ka rai ba ka KHADC ka dei ban pynbna ban thaw ia ka Town Committee ha ka jylla bad ban phah ia ki kyrteng jong ki Town Committee sha ka tnad pynroi sor ka jylla ba kan thung pat ia ka Local Authority katkum ka kyndon sub-section 1 ka Section 2 ka Meghalaya Town and Country Planning Act 1973 na ka bynta ban pyntreikam ia ka ain shna ing ka MUDA shabar ki jaka ka Municipal bad ka la rai ruh ba ka MUDA kan peit beit tang ia ki jaka ba hap hapoh ka Municipal.
U Myntri u la ong ba kawei pat ka rai ka long ba ka sorkar jylla kan ujor ia ka rai ka Meghalaya High Court khnang ban pyllait ia ka hukum jongka ban pyntreikam ia ki ain shna iing ka MUDA shabar ka Municipal.
Shillong: Mynhynnin ka sngi ka 20 tarik u lber ka dei ka sngi ba ka dorbar mang tyngka jong ka KHADC ka la sdang, ha ka sngi sdang shong dorbar mynta ka sngi ki dkhot jong ka ing dorbar ki la hun lang ban pynkynriah noh ia ka dorbar sha ka 27 tarik u lber namarba ka Executive Committee ka la thoh sha u Chairman ba ka kwah ban wanrah ia ka mang tyngka kaba shisnem pura bad ia kane donkam ban ai jingtip sha ki dkhot ka ing dorbar 7 sngi shuwa ka dorbar.
Nongpoh: Wat la ka jingthmu ka Assam ban buh ktem Pulit ha Umru ka dang don hapdeng shibun ki jingpyrshah na kiba bun ki liang, hynrei na ka liang ka Sorkar Assam kam shem la pynsngap ia kitei ki jingpyrshah, naba ka la shna jubor ia katei ka Police Out Post ha shnong Umru bad kaba dang dei hapoh u Pud u sam ka Meghalaya.
Lah ruh ban pynkynmaw hangne, ba ha kine ki khyndiat Bnai kiba la dep, ka Sorkar Assam ka la thmu ban buh ia katei ka Police Out Post ha katei ka jaka, hynrei namar ba la mih ki jingpyrshah na ki Nongialam shnong lem bad ki Sengbhalang na Meghalaya, kumta ka la sangeh noh khlem da pyntrei shuh.
Ka Police Out Post kaba la wan shna jubor da ka Assam ha Umru, Ri Bhoi:RupangHaba kren bad u Nongthohkhubor, u Bah Alos Nongpoh, President ka Synjuk ki Rangbah Shnong Tyrso Area, u la ong ba katei ka jingwan shna biang da ka Assam ia katei ka ktem pulit, ka la sdang naduh mynsngi Saitjain bad naduh katei ka por ba la sdang ban shna, na ka liang ka Assam ka la pynbiang syndon da ki Battalion, na ka bynta ban pahara ha ka por ban dang shna ia katei ka ktem pulit.
Kumba ka long mynta ka jingstet ban pyntrei ia katei ka Police Out Post, ka la long shaba palat, namar ki sdang dang mynsngi Saitjain bad mynta ki la lah syndon ban pynieng Paia, ha ryngkat ka jingpahara kaba jur da ki Pulit Battalion jong ka sorkar Assam, iathuh u Bah A.
Nongpoh.
Kum ka Synjuk ki Rangbah Shnong Tyrso Area, ki dap da ka jingsngewkhia bad pynpaw ruh ia ka jingpyrshah kaba jur halor kane ka jingwanbuh ktem Pulit da ka Assam ha kane ka jaka kaba dang hap hapoh u pud u sam ka Meghalaya, bynrap u Bah A.
Nongpoh.
Namarkata, haba iadei bad kane ka jingwan buh jubor da ka Assam ia ka ktem pulit ha katei ka jaka, ka Synjuk ka kyntu ruh ia baroh ki Sengbhalang ki ba don ha Bri u Hynniewtrep, ba kin shimkhia lem na ka bynta ban pyrshah halor katei ka jingwanleh donbor da ka sorkar Assam.
Ha kajuh ruh ka por ka Synjuk ka kyrpad ia u Nongmihkhmat ka Mawhati Constituency bad ia ki Bor District ka Ri Bhoi ban shimkhia lem na ka bynta ban wanrah ia ka shongsuk shongsain ha katei ka thain, u la bynrap.
Shillong: U President rangbah jong ka Khasi Student’s Union u samla Lambokstar Marngar, haba kren ha ka jingrakhe 40 snem jong ka KSU u la ong ba bun ki jingwoh nia woh daw ia ka KSU halor ka ishu ILP, hynrei u la ong ba un kren shai mynta ba ka KSU kam shym la ioh thiah halor ka jingdawa ILP.
“Ka sorkar kam treh ia ka ILP, ngi la iaid shakhmat da kata ka Comprehensive Mechanism bad katei ka kam ka dang iaid bad ngi dang ap hynrei kam mut pat ba ka KSU ka ioh thiah ia ka jingdawa ILP, ai ba kata ka khyrdop ka sorkar kan nang iaid shuwa hynrei ia ka ILP ngi la buh hakhmat" u la ong.
U samla Lambok u la ong ba ha Manipur ka sorkar ka la wanrah ia ka mat iatai halor ka ILP bad u la ong ba ka sorkar hangne ruh ka dei ban rah ia ka mat ban iatai ia thir ha ing dorbar.
U la ong ba ha ki 40 snem ki jingiaid lynti jong ka KSU, ki nongialam ki la ia kynduh ia ki jingtynjuh bad ki shiah kiba thar bad la mih ruh ki jingpyrshang ban pynpharia bad ban pyntroiñ ia ka shalyntem treikam jong ka KSU, “Dang shisnem mynta ngi la shah phrang bad shah tynjuh hynrei katei ka la nang pynskuin ia ka mynsiem ieit ri ha ngi bad ka nang pynrhem ruh ia ka mynsiem ki samla ka ri" ong u samla Lambok haba kren halor ka jingshah kem ki 33 ngut ki dkhot ka KSU halor ka jingiakhih pyrshah lynti rel.
Utei u nongialam rangbah jong ka KSU u la ong ba um kwah ban put turoi aiu ba ka KSU ka la leh ha kine ki 40 snem mynta, hynrei u la ong ba nangne shakhmat ka KSU kan ym pynheh tang ka tyngam hynrei kan pyni beit da ka kam, “Ka KSU kan pynduna ia ka ktien hynrei kan pynsawa jam da ki kam" u la ong.
U la kyntu ia ki dkhot ka KSU ba kin long kiba shlur ha kaba u la ong “Ki jingtieng jingsmiej buh shadien, hynrei ai ba ka thong bad ka nongmuna jong ka jaitbynriew kan wan shakhmat".
U la pynpaw ka jingsngew diaw namar ba la 46 snem mynta ka jylla jong ngi kam don ia u pud u sam bad u la ong ba ka sorkar kaba thymmai ka dei ban shim khia noh ia kane ka bynta.
Halor ka jingshah kren jong ki nongialam ka KSU u la ong “Kito kiba wohnia kiba wohdaw kiba kren kim dei ban kylli aiu ka KSU ka la leh ha ki 40 snem mynta hynrei ai ba kin kylli shuwa nalade aiu ki la leh ia ka jaitbynriew" u la pynkut.
Shillong: Shuwa ba ki dkhot ka KSU kin sdang ban iaid paidbah, da ka kjat ban mih na Jaiaw, la iohi ba ki pulit ki la syrtap lypa ha Motphran, GS Road ( Umsohsun) , Khyndailad ter ter ha ki jaka ba ki KSU kin hap ban iaid lynti.
La iohi ruh ba katba ki dkhot ka KSU ki dang ia iaid paidbah, ki don ki pulit kiba nanglam lynti nakhmat bad don ruh kiba iaid narud narud ban peit ban ym don kano kano ka jinglehkulmar.
Katba katei ka jingiaid paidbah, ka dang bteng la iohi ba bun ki dukan naduh Umsohsun haduh Khyndailad ki la khang lypa bad don katto katne tylli kiba kham pajih surok kiba plie dukan.
Hynrei haba la poi ha ka jaka kaba don mar pyrshah ia ka Legislative Assembly ha Khyndailad ka la mih kynsan ka jingther maw sha kawei ka dukan kaba plie, katei ka dei ka dukan kaba die ia ki tiar kum ki shuki, ki miej bad ha katei ka jingjia ki it jong katei ka dukan ki pait, ha GS Road ka la don ruh ka jingther maw ia kawei ka kali Sumo bad ka la julor malu mala, ha katei ka jingjia la don ruh uwei uba la mynsaw.
Nongstoiñ: Ki dkhot bad nong kitkam jong ka Mahila Nongstoiñ Block Congress Committee, myn hynnin ka sngi, ki la leit ban tur sha ka ophis jong u Deputy Commissioner ka West Khasi Hills District bad ban leit iakynduh markhmat ruh ia u khlieh duh jong ka District u Arun Kumar Kembhavi ban pan jingshai halor ka jingshah pynduh noh ia ka pisa kaba long T.
5 hajar kaba la ai da ka sorkar barim shuwa ka election kyrpang na ka bynta ki longkmie.
Ki dkhot bad nongkitkam ka Mahila Congress katba ki dang ia boi ha kamra u DC ban pan jingshai ia ka T.
5000 hajar ba shah pynduh:RupangIa katei ka jingleit ia kynduh DC la ialam da Ka kong Ditina Marwein President jong ka Mahila Nongstoiñ Block Congress Committee ha ryngkat ka jingiasynrang lang ruh ia kitei ki longkmie da u bah Gabriel Wahlang u ba dei u kyrtong na ka seng Congress uba la shah rem noh ha kane ka ilekshon kaba dang shu dep, u bah N Nongdkhar MDC barim ka thain bad ki katto katne ngut ki riew rangbah jong ka seng Congress.
Na ka liang jong ka kong Ditina Marwein, haba iakren sha ki nongthoh khubor ka la ong ba kaba la pynlong ia ki ba kin leit ia kynduh ia u DC, ka dei namar ka jingshah pynduh noh ia katei ka pisa, ia kaba la mang ruh haduh T.
5 hajar, na ka bynta ki longkmie kaba dei ruh ka scheme kaba la ai da ka sorkar kaba rim.
“Ngi sngew lyngngoh bad ngi sngew kyndit ba ka Nongstoin Block, ka la shah pynduh noh ban ioh ia katei ka bhah jong ki longkmie katba kiwei ki Block kiba kynthup ia ka Mawshynrut bad ka Mawthadraishan ki la dep ai bad don ruh ki briew kiba la ioh pdiang ha ki Account jong ki, pynban ngi shane sha Nongstoiñ ngim shym la ioh, namar kata ka pynlong ia ngi ba ngin wan ban ia kynduh bad u DC ban wad ia ka jingshisha bad ruh ban pan jingshai ba kaei kaba la pynlong ia ngi ba ngin duhnoh ia la ka bhah bad na ka liang jong ngi ngin iai dawa beit ba ka hok jong ngi baroh ngi dei ban ioh" ong ka kong Marwein.
Ha kaba iadei bad katei ka bynta na ka liang jong u DC ka WKHD, u Arun Kumar Kembhavi haba iakren sha ki nongthoh khubor u la ong “Na ka liang jong nga ngam lah ban dang ai bor ia ki BDO ba kin pyllait ia kane ka pisa namar kam dei kaba nga shu leh donbor ma nga, hynrei kadei kaba la bthah ia nga da ki bor ki ba halor ba ka dei ia nga ba ngan pynsangeh shuwa shipor; katba ngam pat ioh pat da kawei pat ka jingbthah na ka sorkar" bad u la ong ruh ba haduh mynta ha kaba iadei bad katei ka bynta um shym pat la ioh pdiang ia kano kano ka jingthoh, hynrei u la ioh jingtip ba ka jingpynkhreh na ka bynta katei ka kam ka dang iaid.
Shillong: U MLA ka West Shillong konstitwensi u bah Mohendro Rapsang, u la phah da ka jingthoh sha u myntri ka tnad kam pohing ka sorkar jylla u James K Sangma, halor kiba bun ki jingjia kiba la jia ha West Shillong konstitwensi hadien ka elekshon.
U la ong ba hadien kitei ki jingjia shibun ki jingujor sha ki pulit la ujor bad u la pynrem ruh lyngba ki kotkhubor bad u la dawa ba ki pulit ki dei ban kem ia ki runar kiba donkti bad ban pynthikna ba kine ki jingjia kin ym jia shuh.
U la kyrpad na u myntri ba u dei ban shimkhia ban wanrah ia ka shongsuk shongshngain ha katei ka konstitwensi.
Ha katei ka shithi u bah Rapsang u la ong ba ha ka 2 tarik u lber, 2018 kawei ka kali ka la shah thang ha ka jaka kaba don mar pyrshah bad ka Persara School bad katei ka jingjia ka la jia ha ka por 11:30 baje mynmiet.
Ha ka 8 tarik u lber, 2018 pat u la ong 5 tylli ki kali Private ki la shah pynpait pynpra ha Upper Mawprem.
Ha ka 10 tarik u lber, 2018 u la ong ba la kawang Petrol Bomb 4 tylli ha ki ingsah jong ki briew ha Upper Mawprem bad ha katei ka jingjia ym shym la don ba mynsaw ne ki jingjulor.
Dang shen pat ha ka 17 tarik mynta u bnai u la ong ba kawei ka thuk thuk ka la shah thang ha Kyrbom, Mawprem.
Jowai: Ki lad khubor ba dang shu ioh lum mynta hi, ki iathuh ba U Bah Poipynhun Majaw, President ka Jaintia Youth Federation (JYF), ula shah pyniap hynnin ka miet.
La lap ia ka met jongu na Umsyllih, kaba don ha lynti ban leit na Khliehriat sha Rymbai.
La lap ia ka met kaba la thiah lyngkrang bad kawei ka thuk thuk, ha ka por 11.
30 hynnin shiteng synnia bad la pyntip mar mar sha ki pulit ha Khliehriat.
Kat haduh ba thoh ia kane ka khubor, la iathuh ba ka met U Bah Majaw, ka dang don  ha Hospital Khliehriat, ha kaba ki doktor ki dang pyndep ban eksamin ia ka met iap jongu.
Ki lad khubor ki iathuh ba U bah Majaw, u don ka jingmynsaw ha ki bynta jong ka khlieh jongu, hynrei haduh ba thoh ia kane ka khubor, ym shym pat la tip satia ia ka daw jong ka jingiap jongu.
La iathuh ba U bah Majaw, u mih hynnin ka sngi ban leit sha Khliehriat na Jowai bad ki paralok jongu, ki dang iohi ia u, ba u don ha ophis jong U DC ha Khliehriat, haduh ka por 3.
30 nohsngi eiei bad dei hadien katei ka por, ba kim shym la tip shuh shaei ba u don.
Shillong: Ka Shad Suk Mynsiem ka Seng Khasi Kmie, kan long ha ka 7, 8 bad 9 tarik u bnai Ïaïong 2018 u ban wan.
Shi bynta ban pynkhreh ia kane ka shad, ka Seng Khasi, Kmie kan sdang ban tem ksing ha phyllaw ka ïing seng ha Mawkhar, Shillong, kaban sdang naduh ka 24 tarik mynta u bnai Lber ha ka por 5 baje janmiet.
Kane ka jingtem ksing kan long ar taiew shwa ban poi ka sngi shad.
Shwa ban tem kan da don ka nguh ka dem kaban pyndem da ka komiti u Tymmen U San ka Seng Khasi, Kmie bad hadien kane yn sa sdang ban tem bad pynsawa ïa ka sur jong ka ksing bad ka tangmuri.
Ha baroh ki ar taiew jong ka jingtem ïa ka ksing, ha ïing seng ha Mawkhar kan don ruh ka jingpynhikai shad kaba la buh ban pynlong ïa ka man la ka sngi naduh ka por 5:30 haduh 8 baje janmiet.
La kyntu bad wer ia ki para kur para kha ban wan ialam ïa la ki khun shynrang bad kynthei ba dang rit ban wan sha ka jinghikai shad.
Ka seng ka kyntu bad wer ruh ïa ki khun samla shynrang bad kynthei ba don ïa ka sap thoh phawar, ba ki lah ban pynpoi ha ki nongïalam ka Seng Khasi Kmie, ha Mawkhar, tangba ki kyntien phawar kidei beit tang ha la ka jong ka niam, ïa kaba yn nym pdiang ïa ki kyntien kiba sher pharshi ne siat ïa ka jingngeit niam jong kiwei pat.
Nongpoh: Ha kawei ka jingjia pluhding kaba la jia myn hynnin ka sngi ha shnong Umiam Block-6, ha kaba ki la don haduh ki iing shong briew ia kaba la longtrai da uwei u Bar jylla uba la tip kyrteng kum u J.
Singh, ki la ingkhong khait bad kylla dpei, hadien ba ka ding kaba shyrkhei ka la bam duh ia ki.
Haba iadei bad katei ka jingjia pluhiing, u nongthohkhubor u la ioh ruh ban iakren ia u J.
Singh, u trai jong kitei ki iing, ha kaba katkum ka jingiathuh jong u, la ong ba katei ka jingpluh jong kitei ki iing, ka la jia ha ka por 11 baje ei ei mynstep, kaba dei ruh ka por ha ha kitei ki iing la don tang ki kynthei suda, namar ki shynrang ki dang leit ban trei ha la ki jong ki kam ki jam.
U la ong ruh, ba ia ka daw jong ka jingpluh jong kitei ki iing ym lah ban tip, namar ha katei ka por ba kem ding kynsan ym shem la don kiba iohi, la ka dei na ka jingbthei ki Cylinder Gas ne dei na jingthut ka ilektrik.
Shuh shuh, u la ong ruh ba donbok ha katei ka jingpluh kam shem la wanrah ia ka jingduh ia ki mynsiem briew ne mynsaw, hynrei ka jingjulor ka long tang ia ki mar ki mata bad ki jingdon ki jingem, namar katei ka ding ka la bamduh ia baroh ki jingdon jingem, kiba kynthup naduh ki TV, ki Refrigerator, ki Laptops, ki Godreij, ka pisa lem bad kiwei kiwei ki mar remdor.
Ha ka jingshisha, ka Kali pynlip na Umiam Police ka la poi ha katei ka jaka, hynrei namar bym don jaka rung bad ka la shimpor ban poi sha katei ka jaka, kaba la pynlong ruh ia ka ding ba kan ioh ban bam lut ia baroh ki jingdon jingem ha kitei ki iing, khlem da ioh ban sei wat tang ia iwei ruh i tiar barit.
Kumta haba iadei bad ka jingduhnong na kitei ki tiar bad baroh ki jingdon jingem ha kitei ki iing, u J.
Singh, u la ong ia mynta hi um pat lah ban ong la katno ka jingjulor kan poi, namar baroh kiba la ngat ha katei ka apot ki dang don hapdeng ka jingkulmar jingmut.
Shillong: Ka Meghalaya People’s Committee on Aadhaar kaba lamkhmat da u Pastor PBM Basaiawmoit, u Pastor Kyrsoi Pyrtuh bad u General Secretary barim ka KSU u bah Auguster Jyrwa, ka la ong ba ki paidbah ki bym kwah ban shon Aadhaar kim pat dei ban khohreh than ialade, wat la ki don ki jingpyntieng koh tympan ba kin duh ia ki jingmyntoi bapher bapher na ka sorkar.
Haba kren sha ki nongthohkhubor u Pastor Pyrtuh u la ong ba ka Supreme Court ka la shong bishar haduh 18 sien halor katei ka jingmudui jong ki ha kaba ia dei bad u Aadhaar nombar bad u la ong ba lashai ka sngi ka 20 tarik u lber kan dei ka sien kaba 19.
U la iathuh ba ha ka sien shong bishar kaba 18 ha ka 6 tarik u rymphang ki 5 ngut ki Nongbishar ka Supreme Court ki la rai ba katbym pat lah ban ai ia ka rai kaba khadduh eh, baroh ki bank, ki kompeni ki dei ban pynjlan ia ka por jong ki na ka bynta ki paidbah bad katei ka jingpynjlan ka long kaba khlem por hynrei tad haduh ban da dep shong bishar bad pynmih ia ka rai ba khadduh.
U Pastor PBM Basaiawmoit u la ong ba ha kine ki sngi ka la don ka jingpynkulmar jingmut jingpyrkhat ia u paidbah namarba ki bank bad ki mobile kompeni ki la buh ia ka tarik ba khadduh ban pynpoi Aadhaar ha ka 31 tarik u lber hynrei ia kane u la ong ba la pynjlan khlem buh por mynta.
U Pastor Basaiawmoit u la iathuh ba ka don ar tylli ka jingmudui ha Supreme Court , kawei ka dei halor ka jingpyntreikam salonsar ia u Aadhaar bad kawei pat ka dei ka jingkwah ki 1500 ngut kiba la don Aadhaar ban weng noh, “Ki don bun bah kiba kwah ban weng noh ia u Aadhaar jong ki hynrei ngim lah ban leit kylleng ki jaka, ngi la shim tang kat kiba poi sha Shillong" ong u Pastor Basaiawmoit.
Halor katei ka rai jong ka Supreme Court ban pynjlan por shuwa ia ka jingpan Aadhaar ki tnad treikam bapher u Pastor u la ong ba la pyllait noh tang ia ka Section 7 jong ka ain Aadhaar kaba dei ka Sub-sidy na ka bynta ki jingbei tyngka ka sorkar ha kaba ka ing bishar ka la ong ba kam dei ban ktah ia kata.
“Ngi kyrpad ia ki paidbah ki bym kwah ban shon Aadhaar ba kim dei ban khih khohreh, hynrei ba kin iaishah bad iai ap ia ka rai jong ka kashari, ngi don ka jingngeit kaba skhem ba ka kashari kan rai pynksan ia ngi" ong u Pastor Pyrtuh haba kren sha ki nongthohkhubor.
U bah Aguster Jyrwa u la ong ba kaba kham lyngngoh katkum ka jingioh jingtip jong u ka long ba ki don ki ophisar sorkar kiba leit pynrung kyrteng Aadhaar kiba pyntieng ia ki paidbah ba lada kim shon kin duh ia ki jingmyntoi na ka sorkar kum u khaw rashon bad kiwei bad u la maham ba kim dei ban leh kumtei.
U la iathuh ruh ba ki mih sa kiwei pat ki kynhun kiba ialap Aadhaar bad kitei ki la leit pan pisa na u paidbah ha ka kyrteng jong katei ka komiti Meghalaya People’s Committee on Aadhaar bad ia kane u la ong ba ki paidbah kim dei ban shah pynbiej naba katei ka komiti kam don jingtip eiei bad kam dei kaba lum pisa.
Haba kren ia ka jingktah jong u Aadhaar ha ka jingmut jingpyrkhat ki paidbah u Pastor PBM u la ong ba u la ioh jingtip ba ha kine ki sngi ki don ki briew kiba la ieh la ki ing ki sem bad ia ki shnong ki thaw ba ki tieng Aadhaar bad u la ong ba ha ki ar tylli ki konstitwensi ha Mawkyrwat bad ha Mawkynrew ki don ruh ki paidbah ki bym treh thep vote ba ki tieng ia u Aadhaar.
Shillong:U Timothy Shira, ula thep kyrteng hynnin ka sngi, kum u lamphang dorbar khynnah ka iing dorbar Jylla, katba U Bah David Nongrum ruh, u thep kyrteng, na ka kynhun liang pyrshah Congress.
La kyrshan ia U Timothy, da U Jim M Sangma bad U Rakkam A Sangma.
U Timothy, u dei u kandidet jong ka liang synshar Meghalaya Democratic Alliance (MDA), katba ia U Bah David la kyrshan da ka Dikanchi Shira bad U Bah HM Shangpliang.
Ka jingjied ia u lamphang dorbar khynnah, kan long ha ka 21tarik Lber 2018.
Shillong: U Vice President ka HYC u bah Donboklang Kharlyngdoh u la pynpaw ka jingkmen ban iohi ba u MLA ka Mawlai u bah P.
T Sawkmie u la iatai hapoh ing dorbar thaw-ain ka jylla ban pynpaw ba u kwah ILP bad katei ka seng ka la kyntu ruh ia kiwei pat ki MLA  Congress ba kin kyrshan ia katei ka mat ba u bah Sawkmie u la kren hapoh ing dorbar thaw-ain bad ka la kyntu ruh ia ki 35 ngut ki MLA Khasi ba kin kyrshan lang ia katei ka mat kaba katei ka seng ka la kwah eh ban wanrah ia ka ILP ha kane ka jylla.
Hynrei utei u nongialam HYC u la ong ba kaba tieng pat ioh ba katei kan dei tang ka jingkwah ban pynpaw kyrteng ialade ne ka jingkwah pynheh sur jong ki politishian haba kim don ialade ha ka bor synshar bad tang ban ioh hylla ne kyrkait katba ki sngew mon khnang ban ioh jingiaroh na ki paidbah, “Jin lada u bah Sawkmie u don ha ka sorkar, ka ILP ngi la ioh" ong ka khubor na u bah Donbok Kharlyngdoh.
Ka HYc ka la kyntu ia ki MLA ba lada dei ka por ban rah Resolution hapoh Ing dorbar ki MLA Khasi ki dei ban kyrshan ia kane naba dei tang ka jingiatylli kaba lah ban pynurlong.
Shillong: Mynta ka sngi ka Langsning FC, ka la ia khaid ha ka jingialehkai pyrshah ia ka Bengaluru FC ha Jawaharlal Nehru Stadium, da kaba ki ia ioh thep mar shi kol, ha ka jingialehkai ka Second Division League.
U samla Kitboklang Pale, u ioh thep ia ka kol kaba nyngkong ha ka minit kaba 22 minit, hynrei ka Bengaluru, ka la pyn ia khad ha ka minit kaba 80, lyngba ka kol jong U Lamgoulen Hangshing.
Shillong: Mynta ka sngi, ka kong Ampareen Lyngdoh MLA jong ka seng Congress, ka la kren da ka ktien Khasi, ha ka iing dorbar Jylla bad ka la long namarkata ka nongsdang ban kren da ka ktien kmie lajong ha iing dorbar.
Ka kong Ampareen, haba kren ha ka iing dorbar, ka ong ba ka Rule 28 jong ka iing dorbar Jylla, ka kren shai ba ia ka jingkren lane ka jingthoh ha iing dorbar, dei ban long ha ka ktienEnglish, hynrei ka ong shuh shuh “Ngi lah ban weng noh ia kane ka paragraph, namar ba ka la dep jia ha ka 16tarik Lber" bad kaba thew ba U Lat ka Jylla, ula kren da ka ktien Hindi ha ka jingsdang ka iing dorbar Jylla.
Ym tang ka kong Ampareen, hynrei U bah Adelbert Nongrum, MLA jong ka seng KHNAM, ula kren hi da ka ktien Khasi bad u da kynnoh, ba ka don ka buit kaba rieh ha ka jingkren jong U Lat, da ka ktien hindi ha ka iing dorbar bad u ong ruh ba ka long ka mat kaba thymmai, ba U Lat un kren da ka ktien Khasi ha ka iing dorbar.
U Saleng A Sangma,MLA jong ka Gambegre, haba shim bynta, u ong ba ka don kaei kaei kaba kwah ban pyn iapra ia ki lai jait bynriew kiba khraw jong ka Jylla bad u ong ruh ba kane ka jingleh, ka long ka bym dei satia ban shah.
U Saleng, u ong ruh ba U Lat, u kren da ka hindi, namar ba um nang bha ban kren phareng.
U MLA jong ka Mawkyrwat, U bah Renikton Lyngdoh, ula ong “Ngam sngew iahap ban kren da ka ktien khasi bad nga sngew ba ki MLA, ki dei ban kren da ka ktien English".
U Dr Donkupar Roy, lamphang dorbar, ula pynsngew ba ki MLA, ki dei ban kren da ka English.
“Ngi laha ban ailad ia kito ki bym lah ban kren English ba kin kren ha ka ktien lajong" ong u lamphang dorbar.
Shillong: Ka Seng Khasi, kmie, ka pynrem jur ia ki briew kiba pynriam, da ki riam shad kynthei Khasi, ïa uwei u rangbah briew ba dei u nongwan jngoh kai pyrthei,  kat kumba la mih paw lyngba ki social media.
Halor kane, ka Seng Khasi, Kmie, ka kyntu ïa kino kino ki briew kiba don bynta ha ka ban pynriam pynbeit ïa ki nongwan jngoh kai pyrthei, lane ha kino kino ki prokram ba donkam  ban pyni ïa la ka jong ka riti, ki dei ba kin da batai ruh ïa ka jingmut jong ka riam, namar ba ka riam shad Khasi kam dei kaba la shu kup shu deng ne phong madei mata ïa ka, pynban ka da dei kat kum ba la buh bynta bad sam bynta U Blei Trai Kynrad Nongthaw Nongbuh, ha kaba man la ka riam, kampher lada dei ka riam shad kynthei ne shynrang ki dei kiba da kit jingmut bad don ruh ka jingbatai ba shong sbai bad ki ba kit ïa kata ka jingmut kaba khia bha ha ka liang ka akor longbriew man briew ha kane ka sla jong ka pyrthei.
Na ka liang ka Seng Khasi, Kmie ka kyntu ïa kito ki briew kiba donkti ha ka ban pynriam bakla ïa une u nongwan jngoh kai pyrthei ba mardor kin wan shakhmat ban panmap lyngba ki lad pathai khubor bad lada kim sngewthuh ïa ka dor bad ka jingmut jong ka riam, ki lah ban ïa kynduh ïa ki nongïalam ka Seng Khasi ban ioh ïa ka jingpynshai kaba paka, ong ka kyrwoh na U Rgh Arwan S.
Tariang, Genl.
Secy, Seng Khasi, Kmie.
Shillong: U Pastor PBM Basaiawmoit, kandidet MP barim jong ka Shillong Constituency, ula sngew kyndit ba kane ka sorkar jylla, kaba dang shu shimti ha ka 6tarik Lber 2018, kan ioh ia ka khusnam, na bynta ka jingkiew ka rep ka riang hapoh ka Bri U Hynniewtrep bad sha ki lum Achik.
Ha ka kyntien jong U Pastor, u ong “Kyntur u sniang; ioh nam u ksew" kaba ula sot na ka Phawer u Aesop.
U Pastor PBM Basaiawmoit, u ong shuh shuh “Kiba dei hok ban ioh ki dei ki nongrep hi kein wat hapdeng shibun ki jing-eh namar ba ym shym don haduh kata ka jingai mynsiem ia ki, ka jingai jingiarap ia ki, pynioh ka lynti ka synkien kaba skhem bad ba neh ban kit ia ki mar-rep naduh ki pynthor ki hali, ki kper ki phrah bad kaba plié lad plié lynti ia ka iew ka hat".
U Pastor Basaiawmoit, ula iathuh ba ki nongrep ha Mizoram, ki shalan ia u piskot shabar ka jylla bad ia u sying shaduh sha ri sepngi lyngba ka jingwad lad ka MizoFed.
Ha kajuh ka por, u kren diaw mynsiem, namar ba mynta wat ia u kwai u tympew, la pynrung GST bad u ong shuh shuh"Ioh khusnam ka sorkar ba khlem pat don kti ei ei ban kyntiew ia ka rep ka riang, katba ia ki nongrep pat, nang khniot na baroh ki liang".
Hynnin ka sngi, U Narendra Modi, myntri rangbah duh ka Ri, ula ai khusnam ia ka Meghalaya, halor ka jingkiew jongka ha ka rep ka riang.
La shim ia katei ka khusnam da U Conrad Sagma myntri rangbah ka Jylla, ha ryngkat U bah Banteidor Lyngdoh myntri ka tnat rep ka sorkar Jylla.
U myntri rangbah, u ai khublei ia U Narendra Modi bad ia ka tnat rep jong ka sorkar India, kaba la ai ia ka khusnam, ha kaba ula ong ba katei ka dei ka jingtrei shitom jong ki nongrep, ha ryngkat ki nongtrei ka tnat rep jong ka sorkar Jylla.
U Modi, u ai ia katei ka khusnam sha u myntri rangbah, ha ka jingialang jong ka Krishi Unnati Mela held kaba la pynlong ha ka India Agriculture Research Institute Mela ha New Delhi.
Nongpoh: Hadien ka jingiai buddien ia ki kali kiba ju mlien ban kit beain ia ki kynja jingdih pynbuaid, ki Pulit ka Ri Bhoi hynnin ka sngi Saitjain ki la ioh ban bat ia kawei ka Trok kaba don ia u Number TR-01-D-1606, kaba la kit ia u Ganja da ka jingthmu ban shalan sha kiwei pat ki jaka.
Ki Pulit ka Ri Bhoi, ki la ioh ban kem ia katei ka Trok na shnong 12 Mer ha ki thain Byrnihat ha ka por kumba 11 baje ei ei mynstep, hadien ba ki la suba jur ba katei ka trok ka kit ia u kanja bad hadien ka jingtalasi ki pulit kila ioh ban kurup haduh 58 Song u Kanja ba la song bha ha ki Song plastic bad la suba ruh ba ia utei u Kanja la wanrah na ka jylla Tripura da ka jingthmu ban shalan pat sha kiwei pat ki jaka.
Hadien ba ki pulit ki la ioh ban bat ia katei ka trok, ki la ioh ruh ban kem ia u draibar ryngkat bad u nongbud katei ka trok halor ka jingdonkti jong ki ba kit ia utei u mar beain.
Na ka liang ki pulit ka Ri-Bhoi, hadien ba ki la kem ia u draibar bad u nongbud ki dang pynlong ia ka jingtohkit bad ia ka kyrteng jong kitei ki 2 ngut kiba la shah kem la buhrieh noh namar ka jingtohkit ka dang iaid shakhmat bad khang ban nangiohkem shuh shuh ia kiwei pat kiba donktilang ha katei ka kam beain.
La ioh jingtip ruh ba ia kitei ki arngut kiba la shah kem, kiba kynthup ia u nongniah bad u nongbud kin sa hap ha ka jingpynshitom katkum ka Narcotic Drugs and Psychotropic Substances Act (NDPS) Acts.
Shillong:Ka FKJGP Mawkhan Unit hapoh ka jingialam jong u Samla Trycolour Kurkalang President bad u Samla Kyrshan Langstieh, General-Secretary ha ka 14tarik Lber 2018, ka la phah da ka jingthoh sha ka ophis jong u Syiem Hima Mylliem ban kyntu ban shimkhia bad ban teh lakam halor ka jing don jong ki nongdie Kyiad be-ain ha u pud u sam jong u Lum Shyllong bad kumjuh ban khanglad ia ka jing pom pathar ia ki dieng ha ki sawdong sawkun jong u Lum Shyllong; nangta ka jing pynjaboh ia ka Mei Mariang ha ki bynta jong u Lum Shyllong bad ki jaka ba marjan bad kumjuh ruh ban tuklar ban shimkhia ia ki jing jyllei jong kiba wan ban leh ia ki kam Awria ha kitei ki jaka.
Ha katei ka sngi ia ki Nongialam jong ka FKJGP Mawkhan Unit la synran lang da ki nongialam ba hakhmat eh jong ka FKJGP Mawnianglah Unit & FKJGP Mawrashe Unit kiba hap hapoh u pud u sam jong ka FKJGP Upper Shillong Circle, namar ba kum ka Seng kaba don shisha ia ka jingkitkhlieh na ka bynta ka bha ka miat ha ka imlang ka sahlang bad na ka bynta ka akor ka burom jong ka Ri bad ka Jaitbynriew hi baroh kawei, kan ym lah ban shu shong kli kti khamtam eh hadien ba la ioh ia ka jingujor na ki paidbah Nong Shnong Shnong jong ka Thain halor ka jing jyllei jong ki nongdie Kyiad be-ain bad ka jing sdang ban jyllei jong ki ong leh kam Awria ha ki bynta jong u Lum Shyllong, ong ka kyrwoh na U bah Trycolour Kurkalang, President bad U Bah Kyrshan Langstieh, Genl- Secy FKJGP, Mawkhan Unit.
Nongstoiñ: Kawei ka longkmie kaba na ka shnong Mawthungkper, West Khasi Hills District bad kaba dei ruh kaba don jingduna ha ka bor pyrkhat ka la shah leh be i jot ha u wei u briew lynter tait tat haduh ba kan da ioh khun bad kha syndon ia i khun kynthei.
Katei ka longkmie kaba la shah leh be i jot ka dei kaba la mad ia katei ka jingshitom ha ka bor pyrkhat pyrdain la kumba 10 snem eiei bad ka dei ruh kaba la don haduh 5 ngut ki khun kynthup ia i tei I khyllung kynthei I ba dang shu kha.
Ha kaba iadei bad katei ka bynta na ka liang jong kiba ha Iing sem jong katei ka longkmie, ki la leit ban ujor syndon da ka ehajar ha thanad Nongstoiñ pyrshah ia u tei u runar u bala tip kyrteng ruh kum u Batborlin Syiemlieh.
Katkum ka jingujor la ong ruh ba u bala leh ia katei ka kam dakaid u dei u bala tip kyrteng kum u Batborlin Syiemlieh ha kaba u la bteng ruh ia katei ka kam dakaid la bunsien kata naduh u bnai Lber haduh u Iaiong jong u snem bala lah da kaba u la shim kabu ruh ia ka jingduna ka jong katei ka longkmie bad u la leit ia kynduh sop sop ha kapor myn sngi ha ka iingsah ka jong ka.
Shuh shuh la ong ruh ba u tei u runar u la kam ruh ba u la leh ia katei ka kam ha khmat ka kmie jong katei kaba la shah leh be I jot bad u la byrngem byrsit ruh ia kiba ha iing bad ia ka Iing ka sem jong katei ka longkmie.
Ha kaba iadei bad katei ka bynta na ka liang jong ki pulit, ki la pynlong ia ka jingtohkit bad ruh ka jingthwet ia utei u runar bad kila register ruh ia ka case katkum ka case number 18(03)2018 u/s 376(2)(j)(l)(n)/506 IPC.
Jowai: Myn ha kane ka sngi Saitjain, ki Shipai BSF hapoh ka jingialam u DIG, DP Tokas, ki la plie ia ka kor shna pliang da ka sop kwai na ka bynta ki paidbah ka thain khappud, Umkiang.
La pyllait paidbah ia katei ka kor ha Kuliang BOP, ha ka jingiadonlang kiwei de ki heh BSF kiba kynthup ia ki 2nd ICs u Birendra Singh, u DT Haokip bad u Deputy Commandant, u Movie Zingkhai nalor ki Rangbah shnong na ki shnong bapher bapher ka thain Khappud Indo-Bangla ha ka thain Umkiang.
U DIG haba kren ha ka jingialang kum u kongsan, u la ong ba katei ka kor kan iarap ia ki paidbah ban shna ia ki pliang na ka sla Kwai na ka bynta ban pyndonkam haba long jingiaseng bad khawai dawai.
“Ki lah ruh ban kamai da kaba die ia kine ki pliang sop kwai ha ki iew ki hat", u la ong.
Katei ka kor kadei kaba la phah bad wanrah naduh Bangalore bad ki paidbah ka thain ki la pynpaw ia ka jingkmen ban iohi ba ia ki sla kwai kiba ju bret lah ban shna ia ki ha ki dur jong ki pliang bad bowl.
Na ka liang u Deputy Commandant, u Movie Zingkhai u la ong ba ia kane ka machine yn buh ha Kuliang BOP namar lada ai sha ki Rangbah Shnong ki lah ban thnum halor ka bording, hynrei ha katei ka BOP, ki BSF hi kin bei na ka bynta ka bording sha ki paidbah bad ki paidbah ki lah ban wanrah ia ki sla kwai ban shna hi ia ki pliang haba ki donkam.
“Kim donkam ban wanrah eiei tang ka sla kwai", la ong u Zingkhai, U la iathuh ruh ba katei ka kor ka lah ban rah sha kiwei pat ki BOP hapoh ka thain Umkiang lada ki paidbah ki dawa.
Shillong: U MLA ka KHNAM na North Shillong konstitwensi u bah Adelbert Nongrum u la pynkhreh ban kren da ka ktien Khasi mynta ka sngi ka 19 tarik u lber ha ing dorbar thaw-ain ka jylla.
U bah Adelbert u la pynkhreh ruh ban sam ia ka jingthoh kaba da ka ktien phareng sha ki dkhot ka ing dorbar.
Lah ban kdew ba ka mat ba yn ia tai lashai ka sngi ha ing dorbar ka dei halor ka jingkren u Lat ka jylla ha ka sngi sdang dorbar bad u bah Adelbert ruh u la pynkhreh ia ka jingkren jong u ban ia shim bynta halor katei ka mat.
Lah ban pynkynmaw ba ha ka sngi sdang dorbar jong ka ing dorbar thaw-ain ka jylla ki dkhot ka ing dorbar ki la shaiong ngain haba u Lat ka jylla u la kren da ka ktien Hindi kaba bun ki dkhot kim sngewthuh hindi bad katei ka jingkren Hindi u Lat ka la kylla long kawei na ki mat ia kren ha kine ki sngi.
Dei namar katei ka jingkren Hindi ka la pynbitar ia ki katto katne ngut ki MLA bad dei na katei ruh ka daw ba u bah Adelbert ruh u la ong ba un kren da ka ktien lajong kata ka ktien Khasi.
Shillong: Mynta ka step phyrngap ha ka por 1:15 baje eiei kawei ka thuk thuk ka la shah thang ha Kyrbom, Lower Mawprem.
Katei ka dei ka thuk thuk Yamaha FZ kaba don ia u nombar ML05 N 9791 kaba dei trai da u Arindam Das, u nongkitkam jong ka seng Congress ha West Shillong konstitwensi.
Utei u la ujor sha ki pulit halor katei ka jingjia.
Shillong: Ka Smit ka la rah ia ka nam lahduh ha ka lympung kynjat bol ka Assam Rifles Invitational Football Cup hadien ba ka la lah ban pynliem ia ka Assam Rifles da 5-4 ha ka jingiashut penalty ha ka jingialehkai kaba la long ha Jawaharlal Nehru Stadium ha ka sngi Saitjaiñ jong ka taiew ba la dep.
Katei ka jingshut penalty ka la poi hadien ba ka jingiakhun hapdeng ka Smit bad ka Assam Rifles ban iaknieh ia ka nam lahduh ka la kut noh da ka jingiakhaid mar 1 kol.
Kane ka lympung kadei kaba lai ba ka Assam Rifles ka la pynlong bad ka dei ruh kaba kham phylla ha kaba ka Smit kaba dei ka lahduh ha u snem ba la sdang ia kane ka lympung kata ha u snem 2016 ka la iakynduh bad ka Assam Rifles kaba la rah ia ka nam lahduh ha u snem ba la dep.
Ka jingiakhun hapdeng kine ki artylli ki kynhun ka long kaba itynnad ha kaba baroh ar ki long kiba iaryngkat bor.
Ha kane ka jingiakhun la iohi ruh ba ka shimpor bha ia kine ki ar kynhun ban ioh thep ia ka kol jong ki bad dei haduh kaba jan kut jong ka jingialehkai kata ha ka minit ba 83 ba ka Assam Rifles ka la ioh ban thep nyngkong ia ka kol jong ka lyngba u L Santa Singh.
Ia katei ka kol u Santa Singh u la ioh ban thep lyngba ka free-kick ba u la ioh, ha kaba u la shut ia katei ka bol sha ka liang ka diang jong u nongap kol ka Smit u Maitshaphrang Kharumnuid.
Ka Smit ruh khlem da duh jingkyrmen ka la iakhun tyngeh bad dei ha kaba jan kut jong ka jingialehkai ba ka la ioh ia ka corner, ha kaba kam shym la ioh ban thep na katei ka corner ba ka la ioh, hynrei dei lyngba ka jingdon jong u Andy Mawthoh ha ka jaka ba biang u la ioh ia katei ka bol bad shut pat ia ka sha ka kol na ka bynta ban pyniakhaid.
Hadien ba la kut ka por bad baroh ar kynhun ki la ia ioh mar shi kol, la rah beit ia katei ka jingialehkai sha ka jingiashut penalty ha ka jaka ban ai shuwa da ka extra time.
Bad ha katei ka jingiashut ka Smit ka la ioh rah ia ka nam lahduh hadien ba baroh ki nongshut jong ka baroh saw ngut ki la ioh ban thep ia ka kol katba ka Assam Rifles pat ka la lait noh kawei ka kol.
Lyngba kane ka jingjop, ka Smit ka la ioh ban rah ia ka song tyngka kaba T.
1 lak ryngkat ka trophy, katba ka Assam Rifles pat ka la ioh T.
50,000 hajar, ha kaba ka la thmu ban iasam lang sha kiwei pat ki klob kiba shim bynta ha kane ka lympung.
Ki don kumba khadhynriew tyllki ki kynhun na kylleng ka jylla kiba la shim bynta ha kane ka knock-out tournament, kaba la sdang naduh ka 7tarik u Lber.
Ia kane ka lympung la pynlong da ka Assam Rifles ryngkat ka jingiatreilang bad ka Meghalaya Football Association.
Haba ai jingkren pdiang sngewbha, u Ashish Jindal u Officiating Assistant Direcor General u la pdiang sngewbha ia ki nongkitkam baroh bad ki baheh bahain bad ruh ia ki paid nongkyrshan kiba la wan sakhi ia katei ka jingiakhun.
Ha katei ka jingkren u Jindal u la ong ba ka Assam Rifles ka tip ia ka jingthrang bad jingieid jong ki briew ka thain shatei lam mihngi, bad khamtam ka Meghalaya ia ka phutbol.
U la ong ruh ba ki don shibun ki briew na Meghalaya kiba la mih khmat ia ka ri ha ka football bad kumta ban kyntiew ia kane ka sap kaba la don ha kane ka jylla la pynlong ia katei ka lympung man la u snem.
U la pynpaw ruh ka jingsngewnguh ia ka sorkar jylla bad ruh ia ka Meghalaya Football Association na ka bynta ka jingnoh synniang lang jong ka ban kyrshan ia katei ka lympung ba ki la pynlong.
Ha kawei pat ka liang, u Director General ka Assam Rifles bad uba dei ruh u nongnoh synniang jong katei ka lympung, u Lt Gen Shokin Chauhan, AVSM, YSM, SM, VSM u la ban biang ia katei ka juh ka phang ia ki briew jong kane ka thain.
U la ong ba ka Assam Rifles ka la dei kawei kaba hakhmat eh ban pynkiew ia ki samla, la ka long lyngba ka jingialehkai, ka kolshor lane ka put ka tem.
U la ong ruh ba ki la don bynta ha kaban ai ka jingiada bad ruh ban wanrah ia kiwei ki lad ban pynkiew ha kane ka thain baroh kawei naduh u snem 1835.
Ha kaba sam pat ia ki khusnam sha ki nongialehkai, u Zuala jong ka Assam Rifles u la ioh ia ka Golden Boot na ka bynta ki san tylli ki kol jong u, katba u K Richard Lyngdoh jong ka Mawpat u la ioh ia ka nam kum u Best Player.
Shillong: Ka Langsning FC, ka la pynrem ia ka Chennaiyin FC da 2-1, ha ka jingialehkai ha ka Sngi Balang.
Ka Langsning, kan ia kynduh biang ia ka Bengaluru FC, ha ka jingialehkai Second Division, lashai ka sngi ha Jawaharlal Nehru Stadium ha Shillong.
Ka jingialehkai kan long ha ka Grou C, ha ka por 4baje janmiet bad ka dor tiket, kan long kaba T.
20 bad kaba T.
100, ha kaba yn ioh ia ka tiket naduh lashai shiteng sngi ha madan Polo.
U Conrad Sangma, myntri rangbah ka Jylla, ha ryngkat bad ki myntri jong ka sorkar jongu, ki la ia kynduh hynnin ka sngi ia U Narendra Modi myntri rangbahduh jong ka Ri ha New Delhi, haba ki la iakren halor ka roi ka par jong Jylla baroh kawei.
Ha ka jingialang, u myntri rangbah, ula iathuh ha U Modi, halor ka mang pisa kaba dang sahteng, hadien ka jing pynkylla ia ka rukom treikam jong ka Finance Commission kaba khadsaw.
La iathuh ruh ha u myntri rangbah duh halor ka jing kyrduh pisa jong ka Jylla ha kine ki sngi bad ka jing donkam kyrkieh ia ka sorkar India, ba kan iarap ia ka Jylla.
U Sangma, u la iakren ruh halor ka jingdonkam ban bei pisa kyrkieh da ka sorkar India, na bynta ka jing pynkhreh ia ka jingialehkai National Games bad la iakren ruh halor ka jingkhang dewiong, ha kaba U Conrad, ula pynsngew sha u myntri rangbahduh, ba un shim khia ia katei ka kam dalade hi, na ka bynta ban weng noh ia katei ka jingeh, kaba ki trai par dewiong ki ia kynduh.
La iakren ruh halor ka jingeh ha kaba iadei bad ka kam pud kam sam, hapdeng ka Jylal bad ka Assam.
Kiwei kiba ia don lang, ki long U bah Prestone Tynsong, myntri PWD, Bah AL Hek, myntri ka koit ka khiah, Ma Sniawbhalang Dhar myntri Transport, Bah Banteidor Lyngdoh, myntri ka tnat ialehkai nalor kiwei pat.
Nongpoh: Ki la don kumba 20 tylli tam ki iing ha ka shnong Umdu ha Ri Bhoi, ki la shah pynjulor noh, hadien ba ki la shah lynshop kynsan ha u Phria uba la wan ban hap mynta ka sngi ha katei ka shnong.
Katkum ka jingiathuh u Bah Luistar Lyngdoh, Rangbah shnong ka Umdu, la ong ba katei ka jingther u Phria ha katei ka shnong, ka la jia mynhynnin ka janmiet ha ka por 1 baje ei ei noh phaisngi bad ha kane ka jinghap Phria, ka la pynjulor ki iing lem bad ki jingthung jingtep kiba don ha katei ka shnong.
U la iathuh, katkum ka jingwad jingtip da ki nongialam shnong, ym pat lah ban tip la katno tylli ki longiing kiba la shah ktah na kane ka jinghap Phria, hynrei ha ka jingantad kaba ym pat thikna, la ioh jingtip ba ki la don kumba 20 tylli tam ki iing kiba la shah pynjulor.
Kum u Rangbah Shnong, hadien kane ka jingshah pynjulor ki iing ki sem jong ki paidbah nongshong shnong, u kyntu ia ki bor sorkar ba kin hiar jurip bad ban pynkloi ka jingiarap ia kito ki lanot kiba la shah ktah na kane ka jingshah ther ha u Phria, u la bynrap.
Shillong: Ka Synjuk ki Rangbah Shnong Tyrso Area lyngba ka kyrwoh khubor ba la pyllait paidbah da u President bah Alos Nongpoh ka la iathuh ba ki pulit Assam ki la wan ban thaw ktem ha Umru kaba hap hapoh ka Tyrso Area.
Ka kyrwoh ka la kyrpad ia ki Sengbhalang kiba don ha ka ri u Hynniewtrep ba kin shimkhia lem ban pyrshah ia katei ka jingleh donbor ka Assam.
Ka Synjuk ka la kyrpad ruh ia u nongmihkhmat ka Mawhati ban ia kren bad ka sorkar MDA, ka la kyrpad na ki bor Distrik jong ka Ri-Bhoi ba kin shimkhia na ka bynta ka shongsuk shongshngaiñ.
Shillong:U Manas Choudhury myntri barim ka tnat pule puthi, ula iathuh ba ia ka ain pule puthi jong ka sorkar Jylla, la pyntreikam naduh u snem 2008, ha ka por jong ka sorkar bym dei Congress.
U Manas, u ong shuh ha katei ka por, ka sorkar bym dei Congress, ka don na ka bynta shisnem ha ka Jylla bad ka la don ka ain kaba la pynkhreh bad ha katei ka por, ka la don khyndiat ka jingkylla, ha kaba la wan rah da U Conrad Sangma, kum u myntri pla pisa ha katei ka por bad nangta sa U Bah Paul Lyngdoh, myntri kam pynroi sor ha katei ka por bad hadien ba la dep pynrung ia kitei ki jingpynbeit, kumta la pynlong ain ia ka ain pule puthi, kaba nyngkong eh ha ka Jylla, ong ka kyrwoh na U Choudhury.
“U myntri rangbah, u dei ban peit ia ki jingshisha bad ka tnat pule puthi bad u dei ban kren ia ki jingshisha" ong ka kyrwoh na utei u myntri barim ka tnat pule puthi.
Shillong: Hynnin ka janmiet ka la don ka jingialang jong ka People Democratic Forum ( PDF) kaba bat ia ka bor synshar ha Khasi Hills Autonomous District Council (KHADC).
Haba kren sha ki nongthohkhubor hadien ba la wai katei ka jingialang u Chief Executive Member ( CEM) u bah Pynshngaiñ N Syiem u la ong ba ka jingialang ka la shim ia ka rai ban pynkylla noh ia ka People Democratic Forum (PDF) sha ka People Democratic Alliance ( PDA).
U la ong ba la pynkylla noh ia ka kyrteng khnang ba kan ym don ka jingsngewthuh bakla hapdeng ka People Democratic Front bad ka People Democratic Forum bad la pynkylla ruh khnang ba kan kham don ka jingiajan hapdeng ka PDA bad ka MDA lane ka Meghalaya Democratic Alliance kaba bat ia ka bor synshar ha ka jylla kaba dei ka kynhun jong ki seng saiñpyrthei bym dei Congress.
Lah ban kdew ba ka la don ka jingbyrngem na ka liang pyrshah ban pynkhyllem shuki CEM ha ka dorbar mang tyngka jong ka KHADC ka ban sa long shen, halor kane u bah Pynshngaiñ u la ong ba u long uba la kloi ban ia pyni bor bad ki Liangpyrshah bad u la ong ba ka Executive Committee kaba u ialam mynta ka skhem namarba ka ioh ia ka jingkyrshan jong ki 18 ngut ki MDC.
Kitei ki 18 ngut ki MDC ki long 11 na ka PDF, 4 na ka NPP, wei UDP u bah Equator Nongrang, wei BJP bad wei pat dei u MDC shimet u bah Ricky Shullai.
Lah ruh ban kdew ba hapoh MDA ka don ka PDF, UDP, HSPDP, BJP bad NPP katba ha District Council pat ka UDP (lait noh uwei u dkhot na Mairang) bad ka HSPDP ki don ha ka liangpyrshah.
Haba kylli halor kane u bah Pynshngaiñ u la ong ba ha District Council ka shong ha ka jingsngew shimet ki MDC, namar ba kam don ka aiñ kyntiap seng.
U bah Pynshngaiñ u la iathuh ruh ba u la dep ia kren bad ki nongialam ka NPP ba ka PDF kan ai ka jingkyrshan pura ia ka NPP ha ka sorkar jylla bad ka NPP ruh ka dei ban ai ka jingkyrshan ba pura ia ka PDF ba kan ialam ia ka EC hapoh District Council katba bad kiwei pat ki Party kum ka UDP bad HSPDP ym pat shym la ia kren satia, u la ong.
Ha KHADC ka NPP ka don 4 ngut ki MDC bad kitei ki long u bah H.
S Shylla na Nongkrem konstitwensi, u bah Jansing Tynsong na Lyngkyrdem konstitwensi, u bah Victor Rani na Jirang konstitwensi bad u bah Pyniaid Sing Syiem na Sohryngkham konstitwensi.
Ka UDP ka don 4 ngut ki MDC, 3 ngut kiba kynthup ia u bah Donkupar Sumer, bah Teinwell Dkhar bad kong Rona Khymdeit ki don ha ka liang pyrshah katba u bah Equator Nongrang u don ha ka liang synshar.
Ka HSPDP ka don 3 ngut ki MDC bad kitei ki 3 ngut kiba kynthup ia u bah Samlin Malngiang, kong Teilinia Thangkhiew bad bah Manstudy Nongrem ki don ha ka liang pyrshah.
Ka Congress pat ka don 4 ngut ki MDC u bah Donevan Kharwanlang na Sohra, u bah Kimfa Marbaniang na Rambrai, u bah Lamphrang Blah na Mawphlang bad u bah Process T Sawkmie na Mawlai.
Ki MDC kiba don mynta ha ka liang pyrshah baroh ki don 10 ngut.
Katba u MDC ka KHNAM na Jaiaw pat u bah Adelbert Nongrum u don hapdeng.
Shillong: Ka dorbar mang tyngka jong ka Khasi Hills Autonomous District Council ka la dei ban sdang naduh ka 20 tarik u lber hynrei la sngewthuh ba ia ka dorbar lah ban pynkynriah noh sha ka 27 tarik u lber naba ka liangsynshar ka la pan por na u Chairman ban pynlong noh ia ka dorbar ha ka 27 tarik u lber.
Haba ia kren bad ki nongthohkhubor u CEM ka KHADC u bah Pynshngaiñ N Syiem u la ong ba ha kane ka dorbar ban wan ka KHADC ka kwah ban wanrah ia ka mang tyngka kaba shisnem pura bad kiwei pat ki mat kiba bun ban ia kren bad dei na katei ka daw ka EC ka donkam por shuh ban pynkhreh bha, u ong ba ki la thoh sha u Chairman ba un shim ia ka sur jong ka ing dorbar ban rah noh ia ka dorbar sha ka 27 tarik.
Nalor ka mang tyngka u bah Pynshngaiñ u la ong ba ki don ruh kiwei pat ki mat ki ban ia kren hapoh ing dorbar bad kitei ki long kum ka VAB kaba ka sorkar jylla ka la pan biang na ka sorkar pdeng ban phah sha ka District Council bad yn iatai sani bha ia ka VAB hapoh ing dorbar.
Ia ka mat jong ka MUDA ruh u la ong ba yn ia tai sani bha hapoh ing dorbar.
La kylli na u bah Pynshngaiñ ia ka ishu MUDA hato la ki briew kiba kwah ban shna ing mynta kin leh kumno, u la jubab ba kiba shna ing kin dang hap ban pyni ia ka jingioh jingbit jong ki haba la dei ka por ba kin ring um bad tan bording sha ing jong ki.
U la ong ba u la ia kren bad u myntri sorkar ban khanglad noh ia ka jingtuklar ka PHE ban ring um bad MeECL ban tan bording.
Halor kitei ki ar tylli ki ishu MUDA bad VAB u CEM u la ong ba yn ia kren thymmai noh mynta naba ha ka sorkar jylla ka la dei da ka sorkar kaba thymmai.
Nongstoiñ: Hynnin ka janmiet ha ka por kumba 3:00 baje nohsngi eiei, ki Pulit ka Nongstoiñ, ki la ioh ia ka jingtip kaba tikna halor ka jingdon jong u wei u briew u ba pyniaid Iew ia ki challan thok hapoh Nongstoiñ na ka bynta ban kit bad shallan ia u dewiong.
Na ka liang jong ki pulit hadien ba ki la ioh jingtip, ki la pynlong ia ka jing pynap shrip ia u tei u briew, ha kaba na ka liang jong ki pulit, ki la lap bad ioh kem markhmat ia u tei u briew katba u dang bteng ia katei ka kam thok kam shukor ka jong u.
Ia u tei u briew ba la ioh kem noh da ki pulit la tip kyrteng kum u Patjim Kharsyiemlieh bad hadien katei ki pulit, ki la ioh ruh ia ka jingujor na kawei ka longkmie kaba la tip Rica Cherry Nongtnger 35 snem ba sah ha Mawlai Nongkwar pyrshah ia u tei u briew.
Shuh shuh ha ka jingujor katei ka longkmie ka la pyntip ba ha ka 13 tarik mynta u bnai u tei u briew u la die sha ka haduh 11 tylli ki challan thok ha ka dor T.
34 hajar tyngka kawei ia kaba kala ioh na u ha kawei na ki jaka ha Ladweitang Nongstoiñ.
Ha kaba iadei bad katei ka bynta na ka liang jong ki pulit,ki la register ia ka case katkum ka case number u/s 420/468/471 IPC bad ka jingtohkit ka dang iaid sha khmat.
Shillong: Ka ing dorbar thawain ka Meghalaya ka la ioh sngew ha ka sien ba nyngkong ha ka ktien Hindi ba u Lat ka Jylla un kren hadien 47 snem ka jingioh Jylla ka Meghalaya.
U Ganga Prasad u Lat ka Jylla Meghalaya, u la kren hynne ka sngi da ka ktien Hindi ha ka jingwan kren jongu kum u Lat ha ka sien ba nyngkong ha ka dorbar mang tyngka ka Jylla naduh ba u la shah thung ha kane ka Jylla.
Wat la u Lat u pule da ka ktien Hindi, hynrei ka jingkren jongu la shon ha ka ktien phareng kaba la sam ruh sha baroh ki dkhot ka iing dorbar.
U MP jong ka seng Congress, U Ripun Bora, mynta ka sngi, ula leit rah ia ka mat jingiakren ha Rajya, ha kaba u dawa ba ia ka National Anthem jong ka Ri, dei ban pynkylla ia ka kyntien Sindh bad pynrung da ka Northeast India.
U Bora, u ong shuh shuh ba ka Sindh, kam dei shuh ka bynta jong ka India bad kumta ka donkam ban pynkylla noh bad ban pynrung da ka kyntien Northeast India, kaba dei ka bynta kaba kongsan tam jong ka India.
Ka jingrwai ‘Jana Gana Mana’ la thaw ha ka Bengali, da U Rabindranath Tagore, ha u snem 1911, ha ka por ba ka India, ka kynthup na Balochistan sha sepngi bad ka Sylhet sha Mihngi bad la pynkylla ha ka ktien Hindi, ha ka Constituent Assembly, ha kaba kan long kum ka national anthem lane ka jingrwai ieid ri, ha ka 24tarik Kyllalyngkot 1950.
U Mukul Sangma, ula  iehnoh mynta ka sngi, kum U MLA jong ka Ampati, ha kaba ula phah ia ka shithi iehnoh kam jongu sha u lamphang dorbar Jylla, U Dr Donkupar Roy, hadien ba ka la kut ka jingshong dorbar mynta ka sngi.
“Ka jinghiar shuki jongnga ia ka Ampati, kam dei satia ka mon jongnga shimet, hynrei ka dei hadien ka jing ia syllok bad ki nongtrei seng bad kumjuh lem bad ki paidbah kiba la jied" ong U Sangma, hadien ka jingiehno kam jongu mynta ka sngi.
U Mukul, ha ka elekshon ba dang shu dep, ula jop na Ampati bad na Songsak ruh kumjuh bad mynta, ula iehnoh na ka ktem bah, kaba dei ruh ka shnong trai jongu hi.
Shillong: Ha ka kot Social Science ki khynnah pule klas IX ka MBOSE ha ka lynnong kaba 5, kaba la ai kyrteng kum ka Freedom Fighter and Prominent Personalities of Meghalaya, la thoh ruh shaphang u Dr.
Mukul Sangma ha kaba la thoh ba u dei u nongialam jong ka seng Congress ha kane ka jylla Meghalaya bad u myntri rangbah ba mynta ka jylla.
Nangta la thoh sa ia ka kyrdan pule jong u bau dei u Graduated in Medicine na ka Regional Institute of Medical Sciences (RIMS) , Imphal ha u snem 1989.
La batai ha katei ka kot pule ba u la rung sha ka saiñpyrthei ha u snem 1993 bad u la jop ha ka elekshon MLA ha utei u snem na Ampatigiri konstitwensi.
Nangta u la shah jied biang ha u snem 1998, 2003, 2008.
Ha u snem 2003 u la long kum u myntri ka tnad pohing bad u myntri ka tnad pule puthi jong ka sorkar jylla kaba ialam da u bah D.
D Lapang.
Hadien ba u bah Lapang u la risaiñ ha ka 19 tarik u iaiong, 2010 u la shimti ia ka shuki myntri rangbah ha ka 20 tarik u iaiong, 2010.
Ha katei ka kot pule la batai ruh ia ki katto katne ngut ki riew pawkhmat ka jylla Meghalaya kum u u Purno A Sangma, u bah Paty Ripple Kyndiah, ka kong Silverine Swer, Mavis Dunn, u babu Jeebon Roy, u Tamlin Lamare, u Captain Williamson A Sangma, u bah D.
D Lapang bad ka kong Patricia Mukhim ka Editor jong ka Shillongtimes.
Shillong: U Director ka North Eastern Institute of Ayurveda & Homoeopathy (NEIAH) u Prof (Dr) P.
K.
Goswami u la jaw ummat myn hynnin ka sngi, katba u dang kren sha ki lad pathai khubor ban pynshai ia ka jingiakhih jong ki samla pule jong kane ka jaka pule.
Haba kren mynta ka sngi sha ki lad pathai khubor, u Prof (Dr) P.
K.
Goswami u la kubur ba ka don ka jingeh ban pynbiang ia ki jaka sah ia ki samla pule hynrei kane kam dei namar ka jingleh jong ka bor pyniaid hynrei namar ba ka sorkar kaba shim por ban mang pisa ban shna ia ka jaka ne hostel.
“Ka jingeh ka long ba ka dei ka sorkar hynrei nga la dep iakren bad ki bor ha Delhi ha kaba la kular ban mang T.
56 klur ban shna ia ka hostel ia ki khynnah shynrang bad kynthei bad kumjuh ia ki doctor", la ong u Prof.
Goswami.
U la ong ba ka NEIAH ha ka 30 tarik Lber, 2017 ka la iasoi bad ka National Projects Construction Corporation Limited (NPCC) ban shna ia ka guest house, UG hostel ia ki shynrang bad kynthei nalor ka jaka sah ki doktor ha ka dor T.
56.
03 klur.
U la ong ba ka NPCC ka la khot ia ka financial bid ha U Lber 2018 bad ka jingtrei kan sdang shen hadien ba la pyndep ia ki jingdonkam.
U la ong ba ia u mawnongrim halor kane, yn sa plie ha u bnai Iaiong ne Jymmang mynta u snem katkum ka jingai khubor ka bor sorkar.
Halor ka jingdawa bai kali, ki samla pule, u Prof Goswami u la ong ba ha ka jingialang kaba long ha ka 2 tarik Jymmang, 2017, la pyntip ia ki samla pule ba ki lah ban siew ia ka bai bos T.
2000 nalor ka T.
6000 kaban sa pynphai biang sha ki lane ki lah ban wad jaka sah hi shabar nalor ka baibam kaban long T.
3800 shi bnai.
Hynrei namar ka jingbym ai jingtip ki samla pule ha ka por kaba biang, ka bor pyniaid ka la weng noh ia kane ka jingiateh.
Ia mynta ki don 94 ngut ki samla pule kynthei kiba sah ha North East Girls Hostel ha Mawlai Mawroh kaba dei ka jaka riew shimet bad 33 ki shynrang la buh ha kiwei ki jaka sah da ujuh u trai.
Ka bor pyniaid ka la pynbiang ia ki bos ban leit buh leit shaw ne ki lah ban shu wan shu leit hi hynrei kane, ka la shem jingeh namar ka jingduna ki bos hynrei ka bor pyniaid ka la ai shuh ki bos.
“Ngi don ar tylli ki bus ban kit ia ki samla pule hynrei kane ka shem jingeh namar ba kumba phi tip hangne ha nongbah Shillong, ki samla kim don jaka sah ha kajuh ka jaka bad don kiba sah na kawei ka jaka sha kawei pat", u la ong.
U la pynpaw ba ka jingsngewsih haba ki samla pule ki la halla ia u haba u leit ban iakren sngewthuh jingmut bad ki.
“Ngi sngewthuh ia ka jingeh bad ngi kwah ban weng ia kane ka jingeh hynrei ka jingleh jongki samla pule ban shu iakhih khlem kano kano ka jingpyntip ia ka bor pyniaid ka long kaba sngewsih", u la ong.
Ki don kumba 200 ngut ki samla pule ha kane ka NEIAH bad baroh ki hap sah shabar namar ba kam hostel ha kaba ki la pyllong ia ka jingiakhih lai sngi mynta ban dawa bai kali, jaka sah, bad jingshngain jong ki kynthei kiba pule ha katei ka jaka pule kaba don ha Mawdiangdiang.
Shillong:Ka sorkar bym dei Congress, ka la shimti ia ka jingsynshar ha ka Jylla bad ka la dei ia ngi ban pyn kynmaw ia ki nongpule, halor ka mat iakhih Inner Line Permit (ilp) kaba la ialam da ki dorjon ki sengbhalang, ha u snem 2013, kaba la shim bynta shngiam bha da ki seng sain pyrthei ruh kumjuh.
Kane harum, ka long ka khubor, kaba la shim na ka thup barim jong U Rupang, kaba la pynmih ha ka 4tarik Risaw 2013 bad la pynmih beit hangne kumba ka long -Mynta ka sngi la mih kynsan kynsan ka drama kaba ym pat ju jia koit ha ka khana jong ka Dorbar Jylla haba ka kynhun liang pyrshah ka la tur kynsan puk sha ka miej jong u Lamphang ban pynpaw ia ka jingpyr shah halor ka jingbym pdiang ia ka ‘adjournment motion’ halor ka ILP ba la wanrah da ka liang pyrshah.
Kane ka drama ka la sdang ha ka por kumba 11 baje mynstep, kata mar iakut ka kynta kylli jingkylli bad hadien ba u Lamphang u la pynbna ba un nym lah ban pdiang ia ka ‘adjournment motion’ ba la wanrah da ka liang pyrshah namar u la dep pdiang ia ka ‘resolution’ ba la wanrah da u MLA ka Nongkrem Constituency bah Ardent M Basaiawmoit bad kumjuh ruh ka jingkylli ba la wanrah da u James K Sangma MLA jong ka NPP.
Shuwa ban tur sha ka miej u Lamphang, la ieng shuwa u bah Paul Lyngdoh (UDP) uba la ban jur ia u Lamphang ba u dei ban pdiang ia kane ‘adjournment motion’ namar ka jingiakren kan long ym halor kaei ka ban sa jia, hynrei halor ki jingjia kiba la dep jia hapoh ka Jylla kaba la wanrah ia ka jingbym shongsuk shongsaiñ lyngba ki jingiakhih bad u la ong ba kane ka long kaba donkam ban iatai hapoh ka iindorbar.
Hadien kane u Lamphang u Abu Taher Mondal, u la batai ba ym lah ban pdiang namar u la dep pdiang ia ka ‘resolution’ ba la wanrah da u bah Ardent Miller Basaiawmoit kaba dei halor kane ka juh ka mat.
Hadien kane la ieng sa u Clifford Marak MLA ka GNC uba la kdew ba kane ka mat ka long kaba donkam, kumta u Lamphang u dei ban ailad ban iatai lyngba ka ‘adjournment motion’.
La bynrap shuh shuh sa u Dr.
Donkupar Roy Nongialam ka liang pyrshah, uba la pynpaw ba kane ka dei ka kam kaba donkam na ka bynta ki paidbah bad kaba long kyrkieh ban iatai hapoh ka iingdorbar bad u la kyntu ia u Lamphang ba u dei ban ailad ban iatai.
“Ia kane ka mat donkam ban iatai mynta mynta" la ong sa u bah Jemino Mawthoh (UDP), bud sa u James Sangma uba la ong ba u kloi ban weng ia ka jingbuh jingkylli bad dei ban ailad ban iatai shuwa ia kane ka mat mynta ka sngi.
Nangta bud sa u Saleng Sangma MLA shimet uba la ban jur ba dei ban ailad ban iatai ia kane ka mat.
Hynrei na ka liang jong u Lamphang u Abu Taher Mondal u la ieng ha ka juh ka nongrim bad u la pyniaid shakhmat ia ka Dorbar khlem sngap shuh ia ka jingdawa jong ka liang pyrshah.
Kumta na ka liang jong u Clifford Marak u la sdang ban ieng nyngkong na ka jaka shong ban tur sha ka miej jong Lamphang bad hadien kane la bud uwei hadien uwei, kata u Dr.
Donkupar Roy, Bah Paul Lyngdoh, Bah Titos Chyne, bah Jemino Mawthoh ba du bah Embhah Syiemlieh (UDP) kiba la dawa ba dei ban ailad ban iatai halor ka mat ILP.
Ha ka por ba u Lamphang u dang pyniaid ia ka Dorbar ki la tied ia ka miej jong u Lamphang bad ki la hylla ba dei ban ailad ban iatai, hadien kane la tur sha ka miej u Lamphang sa u Bah Metbah Lyngdoh, bah Brol Nongsiej bad u bah Remington Pyngrope ha kaba ki la hylla bad pynthut ia ka jingkren jong u Lamphang bad na ka liang jong u Lamphang um banse ban pynsangeh jubor ia ka dorbar ha kaba u la pynbna ba yn sdang biang ha ka por 11.
45 baje mynstep.
Ha ka por 11.
45 baje mynstep u Lamphang u la sdang biang ia ka dorbar bad na ka liang jong ka liang pyrshah kam shym la ailad satia ban iaid beit ka dorbar bad ki la ieng ban dawa ba dei ban ailad beit ban iakren halor ka mat ILP.
Dei tad ha kane ka por ba u bah Ardent M Basaiawmoit u bym shym la kren ei ei shuwa ban pynsangeh jubor ia ka dorbar da u Lamphang u la ieng na ka jaka shong bad ong ba u kloi ban weng noh ia ka ‘resolution’ bad kyntu ia u Lamphang ba un pdiang ia kane ka ‘adjournment motion’ ban iatai halor ka ILP.
Hynrei ha kane ka por ruh na ka liang jong u Lamphang u la ban biang ia ka juh ka jingkren kata ban nym pdiang satia.
Kumta u Clifford Marak u la ieng nyngkong biang na ka jaka shong, bud sa u James K Sangma bad baroh ki la tur biang sha ka miej jong u Lamphang lait noh tang u bah Hopingstone Lyngdoh u bym da don shuh ia ka met kaba dang khlain.
Ha kane ka por ki liang pyrshah ki la hylla biang ba dei ban ailad bad na ka liang jong u bah Embhah B Syiemlieh (UDP) u la pyrshang ban kiew kham shajrong jong ka meij u Lamphang bad ka la don ruh ka jinghylla kaba jur ba dei ban ailad ban iatai ia kane ka mat.
Ha ka por ba dang iahylla ym lah shuh ban sngewthuh sngewthaw don kiba ong “We wan ILP" don kiba ong “ngi kwah iatai halor ka ILP" bad kiwei kiwei ki jinghylla kaba la pynthut ia ka jingiaid beit ka dorbar namar u Lamphang um sngap satia, hynrei ula pyniaid beit wat hapdeng ka jingdawa ba dei ban ailad ban iatai halor kane ka mat.
Kham hadien haba u Lamphang u leh bym iohsngew bad pyniaid beit ia ka dorbar kata ha ka por ba la jan kut noh artad ka dorbar, na ka liang jong ki liang pyrshah ki la mih noh shabar na ka Iingdorbar ha kaba la sah satang ka liang synshar kynthup ki Congress bad kumjuh ruh ki MLA shimet.
Ha kaba kum katei ka drama ym shym la iohi satia ia ki MLA shimet kiba kyrshan ia ka sorkar lane ki MLA na ka seng Congress ki ban kyrshan ia ka jingdawa jong ka liang pyrshah ban pdiangia ka ‘adjournment motion’ ban iatai halor ka ILP lait noh tang u bah Ronie V Lyngdoh MLA Congress na Mylliem Constituency uba la pynpaw ia ka jingsngewpyrshah.
Shillong: U President ka Hynniewtrep Youth Council Ri-War Shella Circle u bah Roy Kupar Synrem u la ujor sha u Chief Engineer ka PWD ( Roads), Meghalaya pyrshah ia u bah Kyrpad Shylla na ka shnong Wahiajer –West Jaintia Hills uba dei ruh u kontraktor ba pyntrei ia ka surok Shella Bazar-Shella Village Road kaba jngai 2.
27km naduh ka 0.
00km sha ka 1500.
00m.
Katei ka kam ka dei kaba la mang T.
1,53,00,000.
00 klur tyngka (Shiklur Sanphew lai lak tyngka) bad la buh por ban pyndep hapoh ka 18 bnai naduh ba la aiti ia ka Work Order bad katkum katei ka jingujor ka HYC ka la ong ba ia ka work order la ai naduh ka 1 tarik u naitung, 2016 kaba long 2 snem mynshuwa.
Katkum katei ka jingujor la ong ba utei u kontraktor u khlem trei ia ka kam bad um pat pyni dak satia bad kane ka la wanrah jingeh ia ki paidbah.
Ia katei ka surok u la ong ba la phiah ia ka kam ha ki 2 ngut ki kontraktor bad uwei pat dei u bah Bung Sohphoh uba la dep trei ia ka kam katba u bah Kyrpad Shylla pat um pat siang tang ia ki maw ruh.
U bah Roy u la ong ba une ujuh u kontaktor um shym la pyndep ia ka kam ba la bynshet ia u ban pynbha ia ka surok na Laitkynsew sha Mustoh.
Ia kitei ki ar tylli ki surok u la ong ba la bei pisa da ka SPV Society, u la dawa ba dei ban pyntrei noh ia katei ka surok hapoh 7 sngi lym kumta ka ophis ka dei ban weng noh ia ka work order jong u bad ban ai noh ha kiwei pat kiba lah ban trei.
U bah Roy u la byrngem rhu ba lada um sdang ia ka kam hapoh 7 sngi ka HYC kan leit ban ujor sha High Court ban wad jingiarap.
Ia ka jingujor u la phah kopi ruh sha u DC, EKH, u Project Manager ka SPV Society, Shillong, u Executive Engineer PWD Roads Sohra Division bad sha u Asst Executive Engineer PWD Roads Shella Sub Division.
Ujjain: Ka Pushpa Mission Hospital,  ba la pyniaid da ki mishoneri Ujjain diocese ha Madhya Pradesh, la pynjot thiaw hynnin ka sngi, da ki nongkyrshan ka seng BJP, ha kaba kiba bun ki tiar kiba sumar nongpang, ki la julor lut khoit, ong ka khubor.
Ka tiar sam um, ka lain sam bor ding, ka jaka puid briew, ka jaka pynlang snam, ki la julor lut khait ha katei ka hospital kaba don 200 jingthiah.
U Father Vinish, uba na ka Ujjain Diocese, u iathuh ba ki don kumba 100ngut ki briew, kiba leit tur sha katei ka Hospital, ha ka Lah Sngi U Blei, ha ka por 10baje mynstep, ha kaba ki la rah da ka puh shilum ban jynrat lut khait ia ki jingdon jingem jong katei ka Hospital.
La iathuh ba la ialam ia katei ka kynhun da U Gagan Jain, uba dei u nongbud jong U Chintamani Malviya, uba dei U MP ka BJP na Ujjain bad U Gagan, u kam ba katei ka Hospital, ka la kurup ei ia ka jaka jongu, kaba 4000 square feet.
La iathuh ba katei ka kam, ka la poi mynta sha Kashari, ha kaba katei ka Hospital, ka la ioh ia ka hukum na kashari ha U Kyllalyngkot, ba kan iaid beit ia la ka jong ka kam, khlem don kano kano ka jing pynthut.
U Sohphan, uba dei u jingbam ba ka pyrthei ka bang bha ban bam, mynta un long noh u jingbam jong ki nong Kerala bad ka jingpyntip paidbah, kan sa mih ha ki khyndiat bnai ban sa wan, ong ka khubor.
Ka tnat rep jong ka sorkar Jylla, ka la shim ia katei ka mat ban ai jingmut ia u myntri rangbah ka Kerala, ha kaba ula mynjur ban pynlong ia u sohphan, kum u soh jong ki nong Kerala bad la khmih lynti ba katei ka jingpynbna paidbah, kan mih ha U Iaiong 2018.
La iathuh ba u sohphan ha Kerala, u long uba khuid shibun bad um don kano kano ka jingpang tram bad kam don kano kano ka jingkhleh dawai ia u tynrai diengsoh.
Ka sorkar Jylla, ka pynkhreh ban pynmih kamai haduh T.
1,500klur na ka jingdie ia u sohphan.
La iathuh ba u sohphan, u dei u dawai bah ia kiba pang diabetes bad u pynduna ruh ia ka jingsngaid jong u briew.
Ka sorkar Assam mynta ka sngi, ka pyntip ba kan buh noh da ka rai, ban don ka kyrdan pule na bynta kito kiba kwah ban ialeh ia ka elekshon dorbar Jylla ne sha Parliament ruh kumjuh.
“Ha ki 2-3 sngi ban sa wan, ngin wan rah da ka mat ha iing dorbar, ban buh da ka kyrdan pule ia kiba kwah ialeh elekshon sha ka dorbar Jylla ne sha ka dorbar Parliament" ong u Himanta Biswa Sarma, myntri ka tnat pule puthi ka sorkar Assam ha iing dorbar mynta ka sngi.
U Sarma, u kren ha ka por ba iakren ia ka ain jong ki Panchayat lane ka  Assam Panchayat (Amendment) Bill, 2018′, kaba buh ia ka kyrdan Class VI bad ba kin dei ban don ym palat ia ka arngut ki khun, na ka bynta ba kin long ki dkhot jong ka panchayat ha katei ka Jylla.
Katei ka ain ka khang ruh ia kito ki bym don painkhana, ba kin ialeh elekshon bad katei ka dei ka ain kaba la mynjur da ka iing dorbar mynta ka sngi.
Shillong: Ka St Anthony College ka la pynliem ia ka KL Bajoria ha ka jingiakhun jong ka Semi phainal ka NEHU Inter College Cricket (shynrang) Tournament 2017-18Ha ka jingiakhun mynta ka sngi, ka K.
L.
Bajoria College  kaba jied ban tied nyngkong ka kamai 54 ron ha 11.
2 over hadien ba la hap lut baroh ki wicket.
U  Ralsang Marak na K.
L.
Bajoria College, u kamai 19 ron na ki 11 bol katba u  Akash Choudhury ka  St.
Anthony’s College u pynhap 5 wicket ha ka 0 over hadien ka 16 ron.
Haba beh ia kane, ka St.
Anthony’s College ka kamai 60 ron hadien ba hap 1 wicket ha ka 6.
2 overs.
Ka St.
Anthony’s College ka lah ban pylliem da 9 wicket.
U Anish Charak ka St.
Anthony’s College u kamai 42 ron na ki 18 bol.
Ha kawei ka jingialehkai, ka St.
Edmund’s College ka la shah pylliem ha ka Shillong College.
Hadien ba la kam ban tied nyngkong, ka Shillong College ka kamai 163 ron ha 20 over hadien ba hap 7 wicket.
U Kishan Lyngdoh ka Shillong College u kamai 56 ron na ki 35 bol.
U Adarsh Joshi ka St.
Edmund’s College u pynhap 2 wicket na 3 over hadien ka 12 ron.
Haba beh ia kane, ka St.
Edmund’s College ka lah ban kamai tang 119 ron bad hap baroh ki wicket ha ki 17 over.
U Amit Gour ka St.
Edmund’s College u kamai 32 ron na 34 bol katba u Deepak Kumar Roy ka Shillong College u pynhap 2 wicket ha  3 over hadien ka 14 ron.
Ka Shillong College ka la pylliem ia ka St.
Edmund’s College da 44 ron.
Lashai ka jingiaknieh ia ka nam lahduh kan long hapdeng ka St.
Anthony’s College pyrshah ia ka Shillong College por 9.
00 am.
Shillong:Hadien ka jing pyrshah jong ka shnong Lumshnong bad ki sengbhalang bapher, kumta ka Pollution Board, mynta ka sngi, ka la pynsangeh nh ia ka jingialang paidbah, kaba dei ban long mynta ka sngi, kaba dei ban pynlong ha shnong Lumshnong, East Jaintia Hills District.
Ka jingpynbna paidbah, na U Member Secretery, ka Pollution Controll Board, Shillong, kaba la pynmih mynta ka sngi, ka pyntip ba ka ophis jong U Deputy Commissioner, East Jaintia Hills, ka la pynsangeh noh shwa ia katei ka jingialang paidbah, kaba dei ba long lashai ka sngi.
Lah ban pynkynmaw, ba katei ka jingialang paidbah, kaba dei ban long mynta ka sngi, ka dei na ka bynta ba ka Star Cement, ka kwah ban nang pynkiew ia ka jingpynmih mawshun jongka, na ka 9.
0 lak ton shisnem, sha ka 25lak ton shisnem, na ka paw mawshun jongki, kaba heh 70 hektar kaba don ha Lumshnong.
Ha ki khyndiat sngi ba ladep, ka Dorbar Shnong ka shnong Lumshnong ha East Jaintia Hills ka la pynpaw ia ka jingpyrshah jur halor ka jingthmu ka Star Cement ban pynheh ia ka par tih Mawshun jong ka na ka 9 lak ton shisnem sha ka 25 lak ton shisnem.
Na ka liang ka Dorbar Shnong, ka la ai jingthoh sha ka Meghalaya State Pollution Control Board (MSPCB) ban pyndam noh ia ka jingpynsngew paidbah (Public Hearing) kaba la buh ban pynlong ha ka 15 tarik une u bnai da ka MSPCB) ha katei ka jaka.
Katkum ka kyrwoh na u Rangbah Shnong, ka daw ka jingpyrshah ia kane ka jingthmu jong ka Star Cement ka long halor ka Nongrim ba katei ka par tih mawshun katei ka Company ka jngai tang kumba 200 meter na iing shongbriew bad khlempep kan ktah ia ki tyllong um bam um dih bad ruh kan pynjaklia ia ka lyer.
Shillong: U MDC ka UDP na Umsning konstitwensi u bah Donkupar Sumer u la ong ba u CEM ka KHADC u bah Pynshngaiñ N Syiem u la pynkheiñ aiñ bad u la leh jubor ia ki kam pisa tyngka ka District Council.
Utei u MDC u la ong ba kham mynshuwa u CEM u la pharia noh ia ka pisa kaba la mang T.
2 klur tam na ka T.
133 klur tyngka ban shna ia ka iew Umsning, ka bhah ba ka KHADC ka ioh na ka sorkar pdeng ha kaba u la pynduh noh ia katei ka bhah jong ka Umsning bad u la rah shawei pat.
U bah Don u la ong ba katei ka iew Umsning ka dei kaba la mynjur da ka District Committee bad kumjuh ruh ka State Level Committee kaba iaid katkum ki kyndon ka NITI Ayog hynrei ia kane u CEM u la pynduh hynrei shuwa ka elekshon pat u CEM u la pynrung biang ia katei ka pisa na T.
32 klur ban wanrah sha Umsning bad la sam ia ka Work Order lyngba u kyrtong jong ka PDF u bah Jason Mawlong Sawkmie uba la jop ia ka elekshon.
“Ka dei ka jingleh be-aiñ kaba la shu leh tang da ka bor jong u CEM khlem da iaid ia kita ki kyndon" ong u bah Don Sumer.
U la iathuh ba ki don saw tylli ki kam kiba u CEM u la leh kumtei bad ka pisa kaba u la sam Work Order lyngba ki kyrtong ka PDF ia ki kam ba la pynduh ka la poi baroh T.
6,72,79,000 klur tyngka.
Kitei ki kynthup ia ka Construction of Rural Market ha umsning kaba kot T.
2,05,37,000 tyngka, Preservation , Promotion and Empowerment through Languages Technology kaba kot T.
1,06,95,000 klur tyngka, ka Documentation of Cultural Heritage of the Khasis kaba la kot T.
1,48,97,000 klur tyngka bad ka Mawkyrwat Market Complex kaba kot T.
2,11,50,000 tyngka.
Kitei ki dei kiba u la pynduh na ka T.
133 klur bad pynioh pat lyngba ka T.
32 klur tyngka khlem da iaid katkum ki kyndon jong ka NITI Ayog ne khlem da mynjur ka District Committee ne ka State Level Committee.
“Kane ka dei ka jingleh kaba be-aiñ bad kaba shyrkhei bha, ngin peit aiu ngin leh" ong u bah Donkupar Sumer.
Shillong: Ki MDC ka Liang pyrshah ki la pynpaw ka jingbitar halor ka T.
28 klur tyngka kaba u CEM ka KHADC u la ai kam sha ki 16 ngut ki kontraktor na ka bhah T.
32 klur tyngka kaba ka KHADC ka dang shu ioh shen na ka sorkar pdeng.
Ki la kynnoh ba ia katei ka rai ban pynleit ia ka T.
28 klur sha ka jingdonkam ka District Council u CEM ka KHADC u bah Pynshngaiñ N Syiem u la shim rai marwei hi bad khlem da ia syllok ia ka Executive Committee.
“Ki para MDC kiba don ha ka Executive Committee ruh kim don jingtip eiei ia kane, ngi lyngngoh kumno u CEM u nud ban shim rai marwei hi" ong u bah Teinwell.
U bah Teinwell Dkhar MDC ka Shella ryngkat u bah Donkupar Sumer MDC ka Umsning haba kren sha ki nongthohkhubor: Rupang.
“Dei na katei ka daw ba ngi kum ki MDC ba la shah jied ngi la leit ban pan jingshai na u hynrei u CEM u la kren pynban ia ngi da ka ktien dkhar u la ong “Are Bhai", ka rukom kren jong u ruh ka pyni ba u kheiñpoh ia ngi ki MDC, u ong ba ka shong ha ka mon jong u ban pyniaid ia ka pisa, ngi sngewsih ban ioh kum katei ka jubab, naba katei ka pisa dei kaba la ai sha ka District Council ym sha u CEM marwei ba un leh katba mon" ong u bah Teinwell.
U bah Teinwell u la iathuh ba u CEM u la thaw ia ka Council Planning & Implementation Committee jong ka KHADC ban ai kam sha ki kontraktor ban pyntrei ia katei ka T.
28 klur tyngka, hynrei u la ong pat ba katkum ki kot ki sla ym shym la don ki ophisar ka District Council ne u Secretary ruh u ban soi bad ka don beit tang ka soi jong u CEM marwei hi.
Katkum kitei ki kot ki sla kiba paw la iohi ba ki don haduh 16 ngut ki kontraktor kiba la ioh kam bad kitei ki long u bah Kitbok Warbah uba la ioh ban pyntrei ia ka Office Building kaba don ha Garikhana bad katei ka kam ka poi T.
7.
5 klur, “Ka Office Building kaba kumno shuh ngim tip, ngi iohi ba ki Building kiba bun ki la don lypa sa kaba kumno u CEM u mut ngim sngewthuh" ong u bah Tein.
Nangta sa T.
7.
5 klur tyngka la ai sha ka M/S Rodeka Enterprise ban shna ia ka KHADC Traditional Cultural Centre ha Umiam (jingkieng Kalong), T.
1.
5 klur tyngka ban shna ia ka District Council Court ha Nongstoiñ la ai sha u bah Biangki Lyngdoh bad sa T.
1 klur tyngka la ai biang ha utei u juh u kontraktor ban shna ia ka iew die jhur ha Iewduh.
T.
20 lak la ai sha u bah A.
Rynjah ban shna ia ka kynroh jong ka KHADC, “Sa kaba kumno ka kynroh ngim sngewthuh shuh namarba kumba ka long mynta ngi i ba la kynroh lut" ong u bah Tein.
Nangta sa T.
50 lak tyngka la ai sha u bah Fullstar Rani ban shna ia ka kynroh ha Lailad, T.
30 lak tyngka la ai sha u Kitborlang Nongphlang ban kynroh ia ka ophis ka KHADC ha Nongpoh.
T.
50 lak sha u bah L.
K Sawkmie ban shna ia ka iew Byrnihat, T.
50 lak sha u bah Medhi Sumer ban shna ia ka iew ha Laitlyngkot, T.
40 lak sha u bah J.
Nongsiej ban shna ia ka Quarter ha Nongpoh, T.
4.
5 lak sha ka M/S Kharsyntiew Industries ban shna pynitynnad ia kaba shabar bad shapoh jong ka Guest House kaba don ha MDC Hostel, “Ngim tip shuh ban shna ia katei la mang T.
1.
12 klur tyngka, sa kaba kumno kata ka jingshna u CEM u mut" ong biang u bah Tein MDC ka UDP na Shella konstitwensi.
Sa T.
25 lak la ai biang sha ka M/S Kharsyntiew Industries ban shna pynitynnad ia kaba shabar bad shapoh jong ka Court Building, Shillong, “Kane ka jingtrei ruh ka dang iaid na ka mang tyngka kaba rim na ka T.
133 klur , ngim tip shuh sa ia kaei pat ki mut" u la ong biang.
T.
2.
11klur tyngka la ai sha u bah A.
Lyngdoh ban shna ia ka iew ha Mawkyrwat, T.
4.
5 klur tyngka la ai sha u bah Dondee C Khongsit bad kong H.
Kharphuli ban shna pynbha bad maramot khyndiat khynsoit ia ka surok Wahkaji-Mawthabah bad nalor katei ki don sa ar tylli ki jingtrei kiba ym shym la ioh ia ka dor, ong u bah Tein bad kitei ki dei ban shna pynbha ia ka surok Umdohlun-Wahkaji-Phlangdiloin bad ia ka kam la ai biang sha u bah Biangki Lyngdoh bad bah P.
Lyngdoh bad kawei pat ka kam dei pynbiang ia ki tiar ki tar jong ka Guest House ha Nongpoh bad ia ka kontrak la ai sha ka kong M.
Syiem.
U bah Teinwell u la ong ruh ba ia baroh kitei ki kam kiba u bah Pynshngaiñ u la ai kontrak la shu ai beit kumto sha kiba u mon khlem da khot Tender haba shai.
Ha katei ka jingiakren bad ki nongthohkhubor la donlang ruh ki MDC ka Liangpyrshah ba kynthup ia u bah Donkupar Sumer, kong Rona Khymdeit, bah Donevan Kharwanlang, bah Lamphrang Blah.
Nongpoh: Kawei ka Trok kit Dewiong kaba don ia u Number AS-01-BC-9684, ka la kylla khongpong ha ka por ba ka dang ieng ha katei ka Weigh Bridge kaba don ha Shangbangla, hynrei donbok pat ha katei ka jingjia kam shem la wanrah ia kano kano ka jingmynsaw, namar ha katei ka por ba katei ka Trok ka kylla ym shem la don briew.
Katkum ka jingiathuh da u nongniah jong katei ka Trok, u Bah Khrawborlang Lawai, la ong ba katei ka jingkylla ka dei ha ka por ba u dang pynieng ia katei trok harud katei ka DMR check gate bad namar ba u don marwei u la hap ban leit pyni hi dalade ia ka challan kit dewiong jong u, hynrei ha kaba kum katei ka por la wan tynrah da kawei pat ka trok nadien bad kaba la pynlong ia katei ka trok ba kan kylla.
Lah ruh ban kdew hangne, ba haba iadei bad ka jingdon jong katei ka Weigh Bridge ha katei ka jaka, la mih shibun ki jingpyrshah da kaba kynnoh ba ka wanrah ia shibun ki jingeh khamtam haba iadei bad ka jingdheng kali bad ha kajuh ruh ka por ba ka dei ka jaka kaba long ha sharing lum.
Shillong:“Shiteng sngewbha, shiteng dang don jingsngew" ong U Pastor PBM Basaiawmoit, uba dei uwei na ki nongialam ban pyrshah Aadhar ha ka Ri Khasi Jaintia.
Ka jubab jong U Pastor, ka long ha ka jingiakren bad U Rupang mynhynnin ka sngi, hadien ba ka Supreme Court, ka la pynsangeh shwa ia ka jing pyndonkam ia u aadhar, ha kaba buh mobile number, ha kaba plie account ha Bank bad ha kaba applai tatkal passport bad sa kiwei de ki jingiadei, ki bym don jing iadei, haba ioh ia ki skhim na ka sorkar.
U Pastor Basaiawmoit, ula ong shuh shuh ba ka jingdon jingsngew jongu, ka long ba katei ka jingdawa jongki, ka dang iai sahteng, katba ka dang iaid ka mukotduma, da kiba bun kiba pyrshah ban pyntreikam ia u aadhar number.
“Don kiba ong ban pynduh noh ia ki account ha Bank, don kiba ong ban pynduh noh ia ki mobile jongki" ong shuh U Pastor, ha kaba ula iathuh ba kitei ki jingkylli ki mih bha na kiba bun ki nongkyndong, ym kiba na sor.
Ha kajuh ka por, U Pastor Prechard, u kren bynniaw, namar ba katei ka rai jong ka Supreme Court, kan dang shim por slem bad ka dei katei ka jingeh, namar ba u paidlang jong ka Ri, u hap shah jynjar.
U Pastor, ula ong shuh shuh ba ka jinglong kyrpang jong u briew shimet, kam don satia lyngba u aadhar number, namar ba ha kine ki sngi, ki don bun bah kiba pyndonkam ruh da u aadhar uba shu thok.
La iathuh shuh shuh ba ki don bun bah ki briew, kiba pynlong jingduwai shah jingit ha kine ki sngi, ha kaba ki kwah ba U Blei, un kren ha ki nongbishar jong ka Supreme Court bad la shim ruh ba katei ka rai kaba mynta ka sngi, ka long lyngba jong ka jingduwai jong kito kiba pyrshah Aadhar bad ha U Pastor Basaiawmoit hi u ong “Ngi kwah ban pyni, ba u aadhar, u long u bym donkam satia".
La iathuh ruh ba ha u snem ba ladep, U Pastor, ula thoh sha U Mukul Sangma, ha kaba ula iathuh paidbah, ba um pat don aadhar satia ialade, katba kaba lyngngoh ka long ba ki nongtrei jong ka sorkar Meghalaya, ki iai pynbor ia ki paidbah, ba kin shon aadhar number noh bad mynta ka kynti ruh, U Pastor PBM, u ong ba un dang peit, ba lada jia ba ki nongtrei sorkar, ki dang iai pynbor ia u aadhar number, kumta un sa thoh sha u Conrad Sangma, ban kylli “La ula don aadhar ne em ialade bad ia kaei ka jingmut jongu ban bthah ia ki nongtrei sorkar Jylla".
Kamynta ka sngi, ka la pynrem kput ia ka seng BJP, kaba synshar ha Uttar Pradesh ha ar tylli ki elekshon shiteng samoi ha katei ka Jylla.
U kandidet jong ka seng SP, U  Nagendra Pratap Singh Patel, ula pynliem ia U Kaushlendra Singh Patel, uba dei u kandidet jong ka seng BJP, da 59,613 vote, nangta u kandidet jong ka seng SP, ula pynliem ruh ia u kandidet jong ka seng synshar, ha ka ktem bah jong U Yogi Adityanath ha Gorakhpur da 21,000 vote.
U kandidet jong ka seng SP, U Praveen Nishad, ula pynrem ia U  Upendra Dutt Shukla da 21,000 vote ban ioh bat ia ka shuki Lok Sabbha ha Gorakhpur.
Ka jingthep vote ha Gorakhpur ka long 47.
45 percent, katba ha Phulpur ka long 37.
39 percent, ha ka jingthep vote kaba long ha ka Sngi U Blei.
Ka jingthep vote, la pynlong hadien ka jinghiar shuki jong U Yogi Aditynath, myntri rangbah ka Uttar Pradesh bad sa u myntri rangbah ba ar, U   Keshav Prasad Maurya, uba la pyllait noh ia ka Phulpur Constituency.
U Adityanath, ula mihkhmat ia ka Gorakhpur, la san sien kynthih.
U Baptiste Robert, uba dei u stad ha ka lain cyber, ula pyni paidbah, ba kumno lah ban peit ia u aadhar number jong u nong India, tang hapoh ka shim init.
U Robert, uba na France, u donkam tang ban don ka jing iajan hapdeng ka phone jongu bad kawei pat ka phone jong u briew lane ka computer, kaba don ia u aadhar number bad tang katta ka la biang, na ka bynta ban lap ia ki jingshisha halor ki jingshisha kiba don jingiadei bad u aadhar number jong uno uno u briew.
Kham mynshwa, ha U Kyllalyngkot 2018, U Robert, ula dep pyni ba u lah ban peit ia u aadhar number jong u briew.
U Robert, u pyndonkam da ka jingstad jongu, ha kaba u shu phrung jubor ha u aadhar number bad um donkam ban tip ia u number lane ka password jong uno uno u briew.
Nongstoiñ: Uwei u rangbah, u bala tip kum u Fulgen Kharbani 43 snem, na ka shnong Mawduh u la khlad noh hadien ba u la hap na jrong ka kali bolero camper kaba don ia u number ML05 G 7716 ia kaba la niah da u Kitboklang Syiem.
Katkum ka tyllong khubor, ba la ioh lum la ong ba katei ka jingjia ka la jia mynhynnin ka sngi ha kawei na ki jaka jong ka shnong Pyndenglawar, kaba jngai tang kumba 2 KM eiei na ka sor Nongstoiñ.
Shuh shuh la ong ruh ba u nongniah jong katei ka Bolero la pynkit noh mar mar ia u tei u ba la mynsaw, la pynkit noh mar mar sha Civil Hospital Nongstoiñ ban ioh ia ka jingsumar kaba kyrkieh, hynrei ynda la poi ha Hospital u tei u rangbah u la khlad noh na ka jingjur palat ka jingmynsaw.
Ha kaba iadei bad katei ka jingjia, na ka liang jong ki pulit, ki la pyndep ia ki jingdonkam baroh bad ym shym la don ruh kano kano ka jingsuba sniew ha kaba iadei bad katei ka jingjia bad na ka liang jong ki ba ha iing ha sem, ki la kyrpad ban pyllait noh ia ka post mortem ha kaba u District Magistrate u la ailad bad kila aiti noh ia ka met jong u tei u rangbah sha ki ba ha iing.
Ha kawei pat ka jingjia aksiden kali kaba la jia ha kajuh ka sngi bad ha kajuh ka jaka ki ar ngut ki rangbah kila mynsaw jur hadien ba ka kali kaba ki shong kaba don ia u number ML06 6307 kala thung baji ha Pyndenglawar hajan ka Circuit House Nongstoiñ.
Kitei ki ar ngut kiba la mynsaw la tip kyrteng kum u Krinsingh Lyngdoh 53 snem, na ka shnong Mawlangdep u ba dei ruh u nongniah ia katei ka kali Private Alto 800, katba u wei pat la tip kum u Siion L Nongrang na ka shnong Mawkawah.
Ia kitei baroh ar ngut la pynkit noh sha Civil Hospital Nongstoiñ ban ioh ia ka jingsumar kaba kyrkieh.
Shillong: Ka Smit bad ka Mawpat ki la rung sha ka semi phainal ka Assam Rifles Invitational Football Cup hadien ba ki la jop ha ki jingiakhun kaba long mynhynnin ka sngi ba long ha madan Jawaharlal Nehru Stadium Shillong.
Ka Smit ka la pylliem ia ka Lawsohtun da 2-1 katba ka Mawpat ka la pylliem ia ka Umsning United da 3-2.
Ka Lawsohtun bad ka Smit ki la iakynduh teng mynshem sem ha ka phainal ha kane ka lympung.
Ka Lawsohtun ka la nion tyngeh ha kaba sdang hynrei na ka liang ka Smit ka la khang lad bad dei haduh ban wai ka jingialehkai ka kylla step ba ka Smit lyngba u Andy Mawthoh ka la ioh ban thep.
Shen hadien kane, ka Lawsohtun ka la iakhun tyngeh bad ka la iioh ban pyniahaid ha ka 47 minit da u RaimikiChallam.
Hynrei ha ka 70 minit, ka Smit ka la ioh biang ia ka lad ban thep haduh ban jop syndon khlem lah pynphai shuh ka Lawsohtun.
Ha kawei ka jingialehkai, ka Mawpat ka la pylliem noh ha ka Umsning United.
Ka Mawpat ka la ioh ban thep ha ka saw minit da u Defender Pyngrope bad u Tyngshain Marboh ha ka 17 minit.
Ka Umsning Utd ka la ioh ban pynphai da u Oversharp Iawphniaw hadien ba la iaid ka kyllastep.
Uwei u nongialehkai ka Mawpat u Kenstar Khonglam u la shah beh na madan bad kane kala pynkhlain ia ka Umsning haduh ba ka la ioh biang ban thep da u Kit Nonglait ha ka 54 minit hynrei ka Mawpat ka la lah ban knieh nam tam ha ka 79 minit da u Tyngshain Marboh.
Lashai ka jingialehkai kan long hapdeng ka Kith United ia ka Mawngap, katba ka Assam Rifles Laitkor pyrshah ia ka Ryntih.
Shillong:ula kylli mynhynnin ka janmiet ia U Pastor PBM Basaiawmoit, la ula pynkhreh ne em ban ialeh ia ka elekshon MP 2019, hynrei ka jubab jong U Pastor, ka long “Kylli hadien ar bnai".
