Mukul Sangma, u MP Vincent H Pala, u nongialam ka liang pyrshah, u Dr.
Donkupar Roy Lyngdoh, u MLA ka Jaiaw, u bah Paul Lyngdoh, u MLA ka Sutnga u ma Hopeful Bamon nalor kiwei kiwei ruh ki la wan ban sakhi ia kane ka jingiaseng bah ka KJP Synod Mihngi.
Mynta ka sngi U Blei, ki nongkren ki kynthup ia u Pastor KS Shylla uba la kren ha ka jingiaseng 10:30 am bad u Pastor Dr.
RR Convile uba la kren ha ka jingiaseng ba-ar.
Ki kynhun rwai Choir kiba kynthup ia ka Jingiaseng Samla Balang Phudmari, Ka Jingiaseng Samla Balang Sutnga bad ka Jingiaseng Samla LumMawbah ki la ai ia ki jingrwai ha ka jingiaseng 10:30 am katba ka Jingiaseng Samla ka Blang Smit, Ka Standing Choir KJP Synod Mihngi bad ka Standing Choir KJP Synod Sepngi ki la rwai ha ka jingiaseng kaba 1:30 pmHaba kren ha ka jingiaseng kaba 1:30 pm u Pastor Dr.
RR Convile kaba la pynshong nongrim ruh na ka shithi sha Appostol Paul sha ki Nongphillippi 3:10, u la ong, kum ki Khristan lada kim pule ia ka Bible katta ka jinglong Khristan kam don jingmut satia.
U la ong ba ki don lai tylli kiei kiei kiba ngi dei ban leh kum ki Khristan, kaba nyngkong kadei ban pule ia ka Bible, kaba ar dei ban dem ha ki jingduai bad kaba lai pat ka long ban leit sha ki jingiaseng.
U Senior Executive Secretary ka KJP Synod Mihngi, u Pastor NS Phawa, u la pyntip ruh ba ka KJP Synod ha Khasi Jaintia kan rakhe ia ka lyngkhuh snem kaba 175 jong ka mynta u snem ha kaba yn tei ruh ia u dur mot sahkynmaw ia ka dur ohshrong jong u Thomas Jones.
Shillong, 18 Lber:Ka Hynniewtrep National Youth Front (HNYF) ka la ai por 10 sngi ia ka Jaintia Hills Autonomous District Council (JHADC) ba kan weng kam noh hapoh 10 sngi ia u Accountant Officer jong ka u P.
K Deb uba dei ruh u bar jylla.
Haba kren sha ki nongthohkhubor mynta ka sngi u President jong ka HNYF West Jaintia Hills Zone u bah Wanbun Dkhar u la ong ba dang mynhynnin ka sngi ki nongialam katei ka seng ki la leit ban ia kynduh ia u CEM ka JHADC u Ma Thombor Shiwat ban ia kren halor katei ka kam hynrei u CEM u la ong ba ka District Council ka donkam ia ki briew kiba tbit bad kiba la shemphang bha ha katei ka kam ban trei.
Katei ka seng ka la ong ba ka pynphai ktien da kaba ong ba ki don shibun ki samla ka Bri u Hynniewtrep kiba tbit bad kiba shemphang ban trei ia katei ka kam balei ka District Council kam thung ia ki, hynrei u CEM u la jubab ia ki ba la don teng u AO jong ka District Council u bah Fermon Laloo hynrei u risaiñ noh na ka kam da kaba ai daw ba umlah shuh ban dang bteng biang ia katei ka kam.
Katei ka seng ka la takraiñ ruh ia ka JHADC namarba kam shym la pynbna paidbah ia katei ka kam kaba lait hynrei ka la kynnoh ba la shu thung sop sop tang da ki katto katne ngut bad wat ki MDC ruh kim tip hynrei la shu pyntip ia ki hadien ba la dep thung, “Ngi la ia kren bad katto katne ngut ki MDC kiba ngim kwah pynpaw kyrteng hynrei ki la ong ba kim tip eiei bad la leh ia katei ka kam tang da ki katto katne ngut bad la shu pyntip pat ia ki hadien ba la dep thung" ong u samla Donbok Dkhar President ka HNYF Raliang Circle.
“Ngi ai por 10 sngi ia ka JHADC ba kan weng kam noh ia utei u bar jylla bad lada jia ba kim leh kumta ngin pynlong da ka jingiakhih kaba heh bha" ong biang utei u samla uba la iathuh ruh ba ka JHADC ka siew tulop T.
40 hajar tyngka shibnai ia utei u AO ryngkat ka Allowance kaba T.
10 hajar nalor kiwei pat ki allowance kum ka jingpynbha kali bad ka bai leit bai wan.
Katei ka seng ka la pynrem jur ia ka EC u Ma Thombor Shiwat naba ka la kynnoh ba ka jingthung kam ia utei u bar jylla uba na Kolkata dei beit ka jingleh politik jong u Ma Thombor.
Ha kawei pat ka khubor ka Seng Jaintia National Volunteer (JNV) lyngba kane ka lad pathai khubor ka pyntip sha u CEM ka JHADC bad kumjuh ruh sha ka EC jong u ba kin beh shisyndon ia u P.
K.
Deb, uba trei kum u Account Officer ha ka tnat Finance and Account jong ka JHADC, uba trei naduh ka 1st March 2016 bad ka Seng ka buh jingkylli ia u CEM, “balei hapoh ka tnat trei kam jong ka JHADC la ailad ia u Bar jylla ban trei? Balei ym leh Advertisement ia kane ka post? Balei ym ailad ia ki briew jong ngi ban trei ia kane ka kam? Shuh shuh ka Secretary JHADC ka la ong ym don kiba lah ban trei ha ka kam Account Officer.
Haba ia dei bad kane ka jing ong ka Secretary jong ka District Council ka JNV ka la buh jingkylli biang “Hynrei lada ngim ailad te kumno kein ngin tip ba ki briew jong ngi kim nang ne-em ban shim ia kane ka kam lane kumno kin shemphang haba kim ioh tang ban trei ruh,ha ka jingshisha wat la ka jingtrei kaba dei tang ka Contract Basis ruh, ki dei ban leh advertisement ong ka JNV.
Bad ha ka juh ka por ruh ka Seng ka la maham ba nangne shakhmat ba kino kino ki post ba lait dei ban pyntip paidbah khnang ba u paidbah untip bad na ka liang ka District Council ruh kam dei ban shu ong ba ki briew jong ngi kim nang ban trei.
Da kaba ong ruh imat u CEM ryngkat bad ka EC jong u kim da sngewthuh bha iaka jingmut jong ka District Council, lym kumta kumno u lah ban leh kumne la ong biang ka JNV.
Ka Seng ka dawa ia u CEM ka JHADC u Ma Thombor Shiwat ba dei ban beh kam shisyndon ia u P.
K.
Deb, lym kumta naka liang ka Seng kan sa pynbna iaki jingiakhih bajur pynkut ka kyrwoh lyngba u Ma Heipor Pariat, Organising Secretary ka Seng bad na ka Kong Yoolangki Niangti, President Women Wings JNV.
Shillong, 20 Lber:U Ma Writer Shylla, ula khlad noh mynta ka sngi, katba u dang shong jingiaseng ha Smit.
La iathuh ba utei u rangbah, ula shu kyllon hi, katba u dang shong ha ka jingiaseng, kaba 1.
30 nohsngi.
U dei uba na ka Balang Moodymmai.
Yn tep ia u, ha ka 22tarik mynta u bnai ha katei hi ka Shnong, ong ka khubor.
Shillong, 20 Lber:Ka KSU ka la dawa na ka sorkar jylla ba kan wanrah C&RDBlock ha South West Khasi Hills sa kawei ne ar tylli.
Kumba ka long mynta ka KSU ka la ong ba ha katei ka District ki don tang ar tylli ki C&RD Block kata tang ka Mawkyrwat bad ka Rani kor bad katei ka la pynjynjar ia ki paidbah kiba shong ha katei ka District kaba heh haduh 1,341km square bad kaba ka jingdon briew ka la palat ia ka 1,15,000 ngut.
Ka kyrwoh na u General Secretary ka KSU SWKH u samla Forwardman Nongrem ka la ong ba ka KSU ka kyrshan ia ka jingdawa C&RD Block ki nongialam jong ka Shilliangum.
Nalor katei ka KSU ka la dawa ban wanrah Block ha Warsan Lyngdoh khnang ba kan kynthup lang ki shnong kum ka Mariem, Umdohlun, Wahkaji, Phlangdiloin , Domiasiat bad kiwei kiwei.
Kumba long mynta, ki paitbah jong kine ki thain ki hap ban wan pyndep ia ki kam kum ki NREGS, National Social Assistance Programme bad kiwei kiwei shaduh Mawkyrwat bad Ranikor kaba la pynsohsat shikatdei eh ia ki ,ong ka kyrwoh khubor.
“Ngi dawa iaka sorkar ba lada ka sngewkhia ne iohi shisha ia ki jingjynjar ki paidbah ka thain Umdohlun ki dei ban wanrah shwa ia kum kine ym ba kan pynlut phut ia ka Pisa da kaba wanrah ia ka surok Uranium ka ban sa long ka jingtim ym tang ia ki paidbah jong kitei ki thain hynrei ia ka District bad ia ka Ri ka Jaitbynriew" ong ka kyrwoh kaba la ong ba kan sa leit ban ia kynduh ia ka DC, MLA, MDC bad ki myntri sorkar ban iaid shakhmat ha ka jingdawa.
Nongpoh, 20 Lber:Da kaba shim khia halor ka jingud jingnam jong ki paidbah ka thain Killing, halor ka jingjot jingpra bad pum pum jong u surok Killing, kaba la pynsyrtok shikat dei eh ia ki paidbah ha katei ka thain, ha ka sngi Saitjain ba ladep ki nongialam ka Hynniew trep Youth Council (HYC) Killing Unit bad Umtyrnga Circle, ki la pynlong ia ka jingleit ban jurip ia ka jingiaid laitlan jong ki spah tylli ki kali ha ka shisngi, kiba kit ia ki maw bad khyndew na ka bynta ban shalan sha ka jylla Assam.
Ha kane ka jingleit ban jurip kaba la ialam da u Bah Larry SuchiangPresident ka HYC Killing Unit, ha ryngkat ka jingiatreilang bad ka HYCUmtyrnga Circle, ha ka jingialam u Bah Bosco Nongrum kum u president, ryngkat ki dkhot jong ka seng, ki la lap shisha bad iohi da la ki jong ki khmat ia ka jingiaid beain jong ki kine ki kali heh bad kaba la pynsyrtok shisha ia ki ha katei ka thain.
Ha katei ka sngi ki nongialam HYC na ka Killing Unit bad Umtyr nga Circle, ki la pynlong ruh ia ka jingleit ban jurip ia ki parmaw kiba don ha katei ka thain, ha kaba ki la lap ruh ha katei ka jaka ba dang don ia ka jingtih beain ia ki khyndew bad ia ki maw, kiba ktah ruh ia ka jinglong jingman jong ka Mei Mariang“Kum ki nongshong shnong ngi dap shisha da ka jingeh kaba khraw, namar ka jingiaid jong kine ki kali heh ha ryngkat ka jingkit ba palat pud, ka la wanrah ia ka jingjot kloi jong u surok bad ha kajuh ka por ka jingiaid khlem sangeh jong ki ne ki kali heh, ka wanrah ruh ia ka jingpum pum kaba khraw, kaba pynshem jingeh ruh iangi ba ngin ring mynsiem" la ong ki nongshong katei ka thain.
Ki don ruh ki khynnah ba pule ha USTM, ba kynthup ia u Diki N Marak, u ba la pule ia ka MCom 2nd semester bad u Sumon Dey ba pule iaka BSO 1st Semester, kiba la pynpaw ia kajuh ka jingsngewkhia kumba la pynpaw da ki nongshong shnong ka thain Killing, ki la ong ruh ba kum ki khynnah pule, namar man ba ngi leit sha College, ngi hap ban rah bad ka jain ban tap iala ka dur naka bynta ban iada na u pum pum.
Haba iadei bad kane na ka liang u Bah Larry Suchiang president ka Killing Unit, u la ong ba ka seng ka dap daka jingsngewkhia kaba jur halor kane ka jingtih beain iaka khyndew bad ki maw ha kane ka thain, kaba la pynsniew dur iaka Mei Mariang khamtam kaba buh jingeh ruh ia ki paidbah namar ka jingsniew bad pum pum jong u surok, kane ka jingpum pum ha katei ka surok, ka buh ruh ia ki khynnah skul hapdeng ka jingmaiaka koit ka khiah.
Kumta halor kane ka jingeh jong ki paidbah, ka seng ka dawa na ka sorkar bad ki bor distrik jong ka Ri Bhoi, ba kin shimkhia halor kane ka jingrung laitlan jong kitei ki kali heh ha katei ka thain, kaba wanrah ia ka jingeh ia ki paidbah kane ka thain, la bynrap u Bah Larry Suchiang.
Shillong, 20 Lber:Naduh ka 15tarik Lber 2016, la sam ia ki phom, da kaba siew ha ka dor T.
50, na ka bynta ban pyndap ia ki kam UB Sub Inspector 80+20 = 100 tylli, AB Sub Inspector 20+5 = 25 tylli.
Nangta ki don sa lai jait ki kam UB, ki pulit langrut, Unarmed Branch 443+ 20 = 463, ki Firemen 31+10 = 41 tylli, Driver Firemen 5 + 5 = 10 tylli, MPRO Operator 86 + 10 = 96 tylli,WPC 13 + 10 = 23tylli.
Nangta sa ki kam langrut AB Group 125+20 = 145 tylli, ki langrut State Battalion 500 + 40 = 540 tylli, ki langrut handy man 13+5 = 18, ki langrut Rider 2+1 = 3, ki langrut Driver 81+20 = 101.
Ki kyndon ki bun bad kawei ka long, ba ki dei ban mareh 5 kilometre ia ki shynrang, hapoh 24 minit bad nangta sa 3 kilometre ia ki kynthei hapoh 14 minit.
Ha katei ka jingialeh interbiw, kam don satia ka sobjek Khasi ne Garo, ba kin ialeh, wat la kitei ki dei ar tylli ki ktien kmie jong kane ka Jylla, hynrei la pyni, ba ki eksamin, ki dei beit tang ia ka English, Science, Arithmetic.
La buh por ban thep kyrteng khadduh, [bteng sla 7]haduh ka 30tarik Iaiong 2016, ha kaba la bthah ba uwei u kandidet, u dei ban thep tang kawei ka phom.
La pyni ruh, ba ka don ka jingthew lane kata ka physical measurement test, ia ka jinglong ka met jong ki kandidet, hynrei, ym shym la batai satia ha katei ka jingpynbna, la ka don ne em, ka jingiapher, ha ka jingthew jingwoh ia ka jingjrong jingheh shadem ryngkat bad kiwei, na bynta ki Khasi bad ki bar Jylla.
Ha kawei pat ka khubor, ka ophis jong U Director Higher and Technical Education, ka pyntip, ba don ki kam kiba lait ha Pinemount School bad kawei na ki kam, ka dei Asst Lecturer in Commere.
Kiba kwah ban tyrwa ialade, ki dei ban long kiba la pyndep ia ka Master Degree ha ka Commerce bad kiba la pyndep ruh ia ka B.
Ed.
Kawei ka kam, dei ka Asst Lecturer in Business Studies bad ki dei kiba la pyndep ia ka Master Degree ha ka Commere with Business Studies bad kiba la pyndep ruh ia ka B.
Ed.
Dei ban thep ia ki kot ki sla, ha shwa ka 31tarik Lber 2016.
Ha kawei pat ka liang, ka Civil Hospital, Shillong, ka pyntip, ba ka donkam ia uwei U Social Worker bad kiba la pyndep ia ka MSW/ MA Sociology ha ryngkat bad ka jingtrei kaba lai snem, ha ha Health & Research Project ki lah ban tyrwa ialade bad ka sngi interbiw kan long ha ka 22tarik Lber 2016, ha ka por 3baje nohsngi ha katei hi ka Hospital.
Shillong, 20 Lber:Ka dorbar Pyllun jong ka Mawshbuit, kaba la long hynnin ka sngi, ka la rai ban dawa, ba ki shipai, ki dei ban weng noh ia ka khyrdop jongki, na katei ka jaka, kaba ki don mynta ha Happy Valley.
U Bah K War, haba iakren bad U Rupang, mynta ka miet, u iathuh ba ha katei ka dorbar, kaba la don lang ruh da U bah Pyniaid Syiem, MDC, ka rai, ka long beit ba ki shipai Gorkha Training Centre (GTC), ki dei ban plie beit ia katei ka khyrdop, kaba dei ka jaka iaid jaka ieng jong u paidbah, ka jaka leit jaka wan jong ki kali kiba bun bad la rai ruh ban dawa, ba ki shipai, ki dei ban kynriah noh ia katei ka khyrdop jongki, namar ba katei ka jingker, ka dei kaba la shna, da ki shipai phareng, ha ka por ba ki jop thma, katba katei ka dei ka surok jong ka shnong Mawshbuit, kaba la don lypa naduh ki snem 1842, kaba dei ruh ka rta ba la seng ia katei ka Shnong.
U Bah War, u iathuh shuh shuh, ba ki bor jong ka shnong Mawshbuit, ki la pynkhreh ban iakren bad ki bor shipai, halor katei ka phang, lada jia ba U Deputy Commissioner jong ka East Khasi Hills, u sngew dei ban khot ia kynduh bad ban iakren ha ki sngi ki ban sa wan, katba na ka liang jong ka Shnong, la sngewthuh ba ki la pynkhreh, ba kin phah ia ka rai jongki sha ki bor District bad kin sa ia kren pat mar khmat, lada ka don, ka jingsngew donkam ban dang iakren halor katei ka rai jong ka Dorbar Shnong.
Lah ban pynkynmaw, ba ka dei ha ka 16tarik mynta u bnai, ha kaba ki paidbah nongleit nongwan, kiba da ki hajar ngut, ki la shah khang lynti ha ki shipai jong ka Gorkha Traning Centre, ha Happy Valley, haduh saw kynta.
Kitei ki shipai, ki la khang ia ka khyrdop nar jongki, ha kaba kim shym la lah shah satia ia ki briew, kiba wan na Mawshbuit sha Shillong, lymne ia kiba leit na Shillong sha katei ka shnong bad katei ka la pynmih ia ka jingdheng kaba jur bha, ha baroh arliang ka surok, hajan katei ka ktem ki shipai Gorkha.
Shillong, 20 Lber:Ha ka 19 tarik ka UDP Lawsohtun Unit ka la pynthymmai ia ki nong kitkam jong ka ha South Shillong MDC Circle, ha katei ka jingialang la donlang u bah Allan F Dkhar Vice President ka UDP bad u General Secretary u Dr.
Jemino Maw thoh.
La pyniaid ia ka jingialang da u bah Alwyn Swer, GS ka South Shillong MDC Circle ha ryngkat ka jingdonlang u bah Fedrick Lynshiang President bad u bah Tyngshaiñ Vice President.
Ha katei ka jingialang lapdiang burom ia kilongkmie na ka seng Congress kiba la wan pyniasoh noh bad ka UDP.
Ki nongkitkam ba la jied thymmai ha katei ka jingialang ki long President bah Richeal Wankhar, General Secretary kong Rebecca Lyting bad kiwei pat ki nongkitkam.
Shillong, 20 Lber:U dei u snem, uba sniewbok ia ki nongrep sla tyrpad mynta u snem bad ka daw, ka long ba ka jinghap slap bad ka jinghap thah, ka iai bteng naduh u nohprah haduh ha kine ki khyndiat sngi ba ladep.
Uwei u nongrep na Umniuh Tmar, haba iakren bad U Rupang, u iathuh ba ka por ban pom sla tyrpad, ka la dei ban sdang naduh U Nohprah 2015 bad ki la don ruh kiba la sdang ban pom ia ka sla, ha ki sngi kristmas; hynrei ka jingeh, ka mih, ba ka jinghap thah, ka iai bteng bad hadien ka jinghap thah, ka wan sa ka jinghap slap.
Katei ka la mih ka jingeh, ba ki nongrep, kim lah shuh ban thad rkhiang bha ia ka sla bad kam dei tang kata, hynrei, ka jingbym rkhiang bha ka sla, ka la pynkylla blad rong ruh bad katei ka la pynhiar shibun ia ka dor jong ka sla tyrpad ha kane ka snem.
Katei ka jingjia, kam shym la jia tang ha u bnai Kristmas, hynrei, ka jinghap thah bad ka jinghap slap, ka iai bteng, wat haduh u bnai Kyllalyngkot bad u bnai Rymphang ruh bad kumta, ka jing pynthut jong ka bneng, ka la pynlong ia ki nongrep, ba kin dang pynhap ia ka sla tyrpad na dieng, haduh u bnai Lber ruh, kaba la dier por shibun eh, na kaei kaba la ju jia ha ki snem ba ladep.
La iathuh ba ka dor jong ka sla tyrpad, ka long T.
2,500 lane T.
2,600 ha kine ki sngi, hynrei, ia katei ka sla, kaba la blad rong, la khate dor da ki kharkaia, ha kaba lada kim ioh, ia ka dor, kaba ki sngew iahap, ki kyntait ban thied ia katei ka mar, ong utei u rangbah.
Katei ka jingjia ba khyllah ha kane ka snem, kam shym la jia tang ia ka sla tyrpad, hynrei ka jia ruh ia u synsar, ha kaba ki nongrep synsar, kin hap ban shu hajir baroh shisngi, ia ka mar, ba la dep thad ha phyllaw iing, namar ba kim tip satia, ia ka jingthut ba kynsan jong ka mariang, kum ka jinghap thah lane ka jinghap slap, kaba iai jia khah khah ha kine ki sngi sha thain Riwar.
Shillong, 20 Lber:Hapoh san snem kata naduh u snem 2011 haduh 2015, ka jingdon jong ki nongpule ba la pyndep ia ka kyrdan Ph.
D na ki saw tylli ki skulbah kiba don ha ka jylla, ki don 525 ngut bad kane ka long katkum ka jingkhein ba la ioh na ka sorkar.
Ka rekod ka la ong pyni ba ka skulbah kaba sei bun eh kiba pyndep ia ka jingpule ki long ka NEHU, bud sa ka MLCU, katba ka William Carey University bad ka USTM bun ki snem ba ki iaid thylli khlem lah ban sei ia ki kyrdan Ph.
D.
Ha u snem 2011, ka NEHU ka sei Ph.
D 74 ngut, 94 ngut ha u snem 2012, 117 ngut ha u snem 2013, 125 ngut ha u snem 2014 bad 89 ngut ha u snem 2015.
Katba ka MLCU ka sei 3 ngut ha u snem 2011 bad 3 ngut ha u snem 2012, 9 ngut ha u snem 2013, 5 ngut ha u snem 2014 bad 4 ngut ha u snem 2015.
Katba ka William Carey university kam don ba pyndep ia ka kyrdan Ph.
D ha 2011, uwei ha u snem 2012 bad kam shym la don ba pyndep Ph.
D.
Ha UTSM don tang uwei ba pyndep ia ka Ph.
D ha u snem 2015.
Haba shim ka jingkhein kyllum, ki don 499 ngut kiba pyndep ia ka Ph.
D na NEHU, 24 ngut na MLCU, mar uwei na William Carey bad na USTM hapdeng kine ki san snem ba la dep.
Shillong, 20 Lber:Na ki 120 tylli ki bos saw (JNNURM) kiba iaid sawdong ka Sor Shillong ryngkat ka dor shong kaba rem, ki don 38 tylli kiban hap shu die kilo noh ne die mar jot namar ba kim lah shuh ban shna pynbha.
Katkum ka rekod ka sorkar, la pyni ba ki don 79 tylli ki bos saw kiba dang khlain ban iaid ban ieng ban kit ban bah briew ha sor bad ki don ruh 3 tylli kiba pang khlem sumar; wat la ka jinglong jingman jongki dang lah ban sumar.
“Ia kine ki 38 tylli ki bos bym lah shuh ban iaid ban ieng, ki la don ha ka jingpynkhreh ka sorkar ban die marjot noh", la ong ka khubor sorkar.
Kine ki bos la ai sngewbha ka sorkar pdeng ia ka sorkar jylla ban pyniaid ha jaka sor ban pynsuk ia ki paidbah nongleit nongwan bad ban siew da ka dor shong kaba tad hynrei, kumba ka long haduh kine ki sngi, ka sorkar kam shym la shim khia ban sumar ia ki bad ka la phah shim ruh da ka dor kaba rem ia ki nongshong kali.
U nongthoh khubor uba la ioh ban iakren ia ki nongshong bos saw, ki la pynpaw ba ka jingwan ki bos saw ka iarap ban kham ioh kem kali kloi hynrei haba ianujor bad ka dor bai khrong kam iarap eiei bad ka la nang rem shuh shuh pynban.
“Tang na Motphran sa Laitumkhrah, ki shim T.
10 tyngka, kumba shim ki taksi.
Kane kam don jingmut ka jingong ka sorkar ban iarap ia ki paidbah khamtam ia kiba duk ba jynjar", la ong uwei u rangbah.
Lah ban kdew ba ka sorkar kham mynshwa, ka la ong ba ka sorkar pdeng ka la phah shuh shuh ia ki bos saw sha kane ka jylla hynrei haba shu peit kam iarap eiei ia ki paidbah.
Ka jingaiti ban pyniaid ha ki kynhun bym dei sorkar kam da iapher than na ka jingpyniaid ka sorkar namar ba haba peit ia ka jingdon jong ki bos ba sniew, ka ishyrkhei bha ka rukom pyniaid bad ha kano ka dur la pyniaid ia ki.
Nongpoh, 20 Lber:Da ki palat phew hajar ngut ki riewngeit na ka Balang Presbyterian ha ka dong Ri Bhoi, mynta ka sngi ki la tuid sha ka jingiaseng ne Synod Rangbah jong ka Ri Bhoi Presbyterian, kaba la long naduh ka 17 haduh 20 tarik mynta u bnai ha ka Balang PresbyterianMawphru, Ri Bhoi District, na ka bynta ban iohsngew ne sngap ia kakhubor na ka ktien u Blei.
Ha kane ka jingiaseng Synod, kaba la don ryngkat ruh lem bad bunngut naduh ki Pastor, ki Tymmen Basan, ki Nong ialam ha ki Balangbapher bapher, la ka long kiba na ka District ne wat nabar jong ka District ruh kumjuh, ha kane ka sngi la don rungkat ruh bad u Dr.
DD Lapang, uba dei u MLA jong katei ka thain bad uba dei ruh u Adviserjong ka sorkar jylla.
Ha kane sngi, haba phai sha ka jingseng paidbah kaba la long ha ka por 10 baje mynstep, la iohsngew ia ka jingiathuhkhana na ka ktien U Blei lyngba Pastor H L.
Marsing, uba la sam ia ki katto katne ki bynta na ktien u Blei, da kaba pynshong nongrim na ka Kitab u Jonah, na ka lynnong kaba 1 haduh 3, kaba dei ruh ka jingiathuhkhana shaphang ka jingshem jong u Jonah, uba la thmu ban phetrieh na U Blei, haba U Blei u phah ia u ban leit ialap sha Nongbah Ninebe.
U Pastor H.
L Marsing, haba kren halor jong katei ka phang, u la kren ha ki lai bynta, ka jingkhot, ka jingbymkohnguh bad ka jingkylla kabamut jong u Jonah, haba kren shaphang u Jonah, u Pastor H.
L Marsing u siat pharshi ruh ia ka jingim jong ki Khristan ha kine ki sngi, kiba bunsien ki ju phetrieh, kim ju kohnguh bad bunsien ki iaidlait katkum ka hukum jong U Blei.
“Kumba ka la jia ka jingkhie jong ka eriong kaba jur, ha ka lieng kaba la shong u Jonah, uba la pyrshang ban phetrieh bad lyndet na U Blei, kane ka jingkhie jong ka eriong ka la pyntieng pynsyier lut ia baroh ki nongshong ha katei ka lieng bad kane kadei ruh ka nuksa ha ka jingim jongngi kum ki Khristan, tang namar ka jongki Jonah ki bym sngewthuh ia la ka jong ka pop, ka pyntieng pynsyier lut ia baroh ki briew" kren u Pastor H.
L Marsing.
Haba phai sha ka jingiaseng kaba ar ha ka por 1 baje nohphaisngi, la ioh ia ka jingiathuhkhana lyngba u shakri U Blei, Pastor O.
S Mawroh, kaba u la pynshong nongrim na ka Kitab Exsodos bad na ka Gospel u Mathaios, halor ka phang kaba ong, ka jingdon ryngkat U Blei bad ki Briew.
Ha kane ka sngi la ioh ruh ia ka jingrwai Choir ba shitrhem na ki khun samla ka Balang Presbyterian Ri Bhoi, ba kynthup ia ki khun samla ka Balang Mawphru, ka Ri Bhoi Mihngi Presbytery, ka Mawbuh Sarikrai Presbytery, ka RBCF Shillong, ka Ri Bhoi Sepngi Presbytery, Ri Bhoi Shatei Presbytery bad na ki samla ka RBP Synod Standing Choir.
Ka Synod kumba ka ju leh manla u snem ba ka ju sam ia ka khusnam, na ka bynta jong kito ki khynnah kiba pass bha ha ki examination bapher bapher bad mynta ka sngi ka la sam ruh ia ka Rolinson Award 2015, ha kaba kane ka khusnam ka la leit sha u samla Donboklang Kharsyntiew, uba dei na ka Balang Mawiambei, Ri Bhoi District.
Shillong, 21 Lber:U myntri rangbah ka jylla u Dr.
Mukul Sangma mynta ka sngi u la ia kynduh ia u myntri ka tnad pohing ka sorkar pdeng u Rajnath Singh ha ka jingwan jong u sha nongbah Shillong mynta ka sngi na bynta kawei ka jingialang kaba la long ha ktem ka Assam Rifle ha Laitkor.
La synran ia u myntri rangbah da ka myntri tnad pohing ka sorkar jylla ka kong Roshan Warjri bad ha katei ka jingiakynduh u myntri rangbah u la aiti ha u Rajnath ia ki ba bun bah ki mat jingdawa ba ka ka sorkar jylla ka buh hakhmat ka sorkai India ban leh na bynta kane ka jylla.
Ki mat kiba u myntri rangbah u la dawa na u Rajnath ki long ban tuklar noh ia ka kam ia kajia pud ka Meghalaya bad Assam, ban pynkhlaiñ ia ki bor pulit ban ia khun lehnoh ha ri Lum Garo, ban mang tyngka na ka bynta ban thaw ia ka IR Batallion, ka jingdonkam bor pahara shuh shuh na ka bynta ban pyntreikam ia ka hukum ka NGT, ban thaw SF -10 bad ban thaw Residential School ha ki thaiñ khappud.
U Dr.
Mukul u la iathuh ha u Rajnath ba ka donkam bun ki bor pahara ban pyntreikam ia ka hukum ka NGT u la ong ba watla ki pulit ki la trei shitom pynban ka dang don ka jingpynkheiñ ia katei ka aiñ namarba ki duna palat ki bor pahara.
U la ong ba ka sorkar jylla ka la dawa na ka sorkar pdeng ba kan phah 15 pyrton ki bor pahara ban pyntreikam ia katei ka aiñ hynrei ka sorkar kam shym la ai haduh mynta ruh.
Ha kaba ia dei bad ki kam ia kajia pud kane ka jylla bad ka Assam u Dr.
Mukul u la ong ba haduh mynta ruh kam pat don ka lynti ban pynbeit da ka ba lah ban ia pdiang lang,u la ong ba ka ing dorbar thaw-aiñ ka jylla ka la shim da kawei ka rai ban phah ha ka sorkar pdeng ba kan tuklar ia ka jingiakajia pud hapdeng ka Meghalaya bad Assam.
U la kyrpad ba ka sorkar pdeng kan thaw ia ka Boundary Commission ba kan thaw da kano ka lad ban weng noh ia ka jing ia kajia hapdeng kitei ki ar jylla.
U la pynkynmaw ruh ba ka sorkar jylla ka la pan bor pahara na ka sorkar pdeng ha u snem 2012 bad 2013 ban ia khun lehnoh ha kane ka jylla hynrei haduh mynta kam pat ioh.
Shillong, 20 Lber: Ha ka sngi sait jain jong ka taiew ki pulit ki la leit khynra ia ka ktem shipor jong ka GNLA kaba don hajan ka shnong Makriadap, Kharkutta Block jong ka North Garo Hills.
Katkum ka khubor pulit la ong ba ka jingleit khynra ia katei ka ktem ka dei hadien ba la ioh jingtip kaba biang na ki nong syntiat ba ki don kumba 5 ne 6 ngut ki dkhot ka GNLA ha katei ka ktem.
Hynrei la ong ba tang mar ia poi ha katei ka jaka ki lehnoh kiba la iohi lypa ia ka jingwan ki pulit ki lather kuli bad hangtei ka la mih ka jingiather kuli kaba mar kylliang kaba la neh la katto katne minit.
Hadien katei ki lehnoh ki la ioh lad ban phet krad noh ha ki khlaw kiba rben, kam shym la don kano kano ka jing iamynsaw ha katei ka jingjia,ki pulit kila ioh kurup ia ki tiar siat bad ki kuli na katei ka jaka.
Shillong, 21 Lber:Katba u Myntri ka PWD Bah Sniaw bhalang Dhar u dang jubab halor ka jingkylli ba la wanrah da u MLA ka Nongkrem halor ka jingkhang ki shipai ia ka surok ka PWD mynta ka sngi ha iing dorbar, u Myntri Rangbah u Mukul Sangma u la ong ba u myntri u dei ban pynbeit ia ka jubab lashai ka sngi namar ba kam long kaba biang.
U Myntri Rangbah u shim ban jubab da kaba pynpaw ba ka jingjubab jong u myntri PWD kam dei kaba biang bad u dei bai biang ia ka jubab lashai ka sngi.
Kane ka long ha ka por ba u myntri PWD u la ong ba ki shipai suin kim shym la ai jingtip eiei shwa ban khang ia ka surok kaban iaid sha lum Shyllong.
Hynrei na ka liang u myntri rangbah u la ong ba kam dei kaba shisha ba ki leh kumta ki shipai.
“Ngan sa ong ba u myntri un ai ia ka jubab kaba biang lashai.
Ki shipai Air Force ki la ai dak ia ka daw bad nga la dep jubab ia kane mynshem taiew", la ong u Myntri Rangbah Rangbah.
U la ong ba kane ka surok ka dei kaba don ka jingiadei bad ka ain ka nun bad ka suk ka sain bad ka tnad PWD ka dei ban wad jingtip bha na ka bor synshar district.
Kane ka jingbym iahap jong u Myntri Rangbah ia ka jubab jong u myntri PWD, ka la pynlong ia u MLA ka South Tura u John Leslee K Sangma ban buh jingkylli la ka don ne em ka jingbym iadei jingmut hapdeng ka ophis jong u Myntri Rangbah bad ka PWD.
U Mukul u la ong ba kam long kumta hynrei ka tnad PWD ka donkam ban wad jingtip na ka bor district namar ba kane ka jaka ka iadei bad ka suk ka sain bad ka jingshngain ka ri.
Shillong, 21 Lber:Ha ka janmiet sngi u Blei uwei u nongniah kali (ym dei kali pulit) u la iap noh hadien ba ki suba lehnoh GNLA ki la pynbthei Bom IED.
Utei u nongniah kali uba la iap u dei uba la tip kyrteng kum u Lupen Basumatry na Machpara Dorangre, Goalpara- Assam.
Ka la don ka jing suba ba ia katei ka kam la leh da ka GNLA kum ka jingpynhiar kput ia ki pulit namar ka jingkhynra lehnoh kaba jur bha mynta ka ri Lum Garo.
Utei u nongniah kali uba la iap haba la poi ha jaka sumar u dei uba kit ha kali jong u ia ki pulit bad ki CRPF bad katei ka kali kaba u niah ka thmu ban leit sha West Khasi Hills, katei ka jingjia bthei bom ka la jia ha ka shnong Bokchung.
Ha katei ka jingjia la ong ba ym shym don ki pulit ne ki CRPF kiba mynsaw hynrei ka la don tang ka jingjulor jong ka trok kaba ki shong.
Lah ban kdew ba ha ka jingpyllait khubor ha kine ki khyndiat sngi ba la dep ka GNLA ka la byrngem ia ki pulit ba lada kin iai bteng ka jingkhynra ia ka ktem jong ki kan pynjur ki kam pyntriem ha ri Lum Garo.
Jowai, 21 Lber:Ki 17 ngut ki MDC ka Congress ha JHADC ki la pait arliang hapoh ka jingialam u Chief Executive Member bad hapoh ka jingialam u ma MB Rymbai uba dei ruh u CEM barim ka JHADC ha ryngkat u ma Andrew Shullai uba dei ruh u Dy, CEM ka JHADCKa Dorbar Mang Tyngka kan sdang lashai bad namar kane ka kynrum kynram, baroh ki MDC ki la sangeh ban wan sha jingtrei mynta ka sngi.
Haba kren bad U Rupang, u ma Joinriwel Pyrtuh, Member In Charge ka tnad Pla Tyngka, u la iathuh ba ka EC u ma Thombor Shiwat ka dang khlain namar ka don haduh 17 ngut ki MDC kiba kyrshan ia u.
U la kam ba kitei ki 17 ngut ki dei 5 ngut ki MDC kiba la jop na ka UDP bad 3 ngut kiba la jop na ka IND ha ryngkat ki 9 ngut ki MDC Congress.
Katba 8 ngut ki MDC pat ki la phet noh sha ka kynhun u ma MB Rymbai kiba kynthup ia u ma Andrew Shullai, u ma Hoppingstone Bareh uba dei u Dy.
Chairman, u ma Laitsing Shylla uba dei u Chairman ka JHADC, u ma Winning Sungoh (Mowkaiaw MDC), u ma Wison Iano (Raliang MDC), u ma Hermon Phawa (Wahiajer MDC) bad u ma Ruda-o Tang uba dei u MDC ka Shilliang Myntang, Ki la kam ruh ba ki la ioh ia ka jingkyrshan jong ki UDP kiba kynthup ruh ia u ma Chanky Lyngdoh, ma Richard Sing Lyngdoh bad ar ngut ki Independent u ma Rio Sten bad ma Shkem Suchiang.
Katei ka kynhun u ma MB Rymbai bad ma Andrew Shullai ki la kam ruh ba baroh ki UDP ki la ai ka jingkyrshan jong ki ia ka kynhun.
Katkum ka tyllong khubor, ka jingiakhih ban pynhiar shuki ia u ma Thombor Shiwat ka la sdang naduh une u bnai ba la dep ha kaba ki la don haduh 21 ngut ki MDC kiba la soi kyrteng ban kyrshan pura ia u CEM ka JHADC bad ban nym ailad ban pynkyllem ia ka shuki jong u.
Ka kynrum kynrum ka nangkhluit dei hadien ba ki don haduh kumba 8 ngut ki MDC kiba la soi ia ka juh sha soskular ban ai ka jingkyrshan ba pura ia ka kynhun u ma MB Rymbai.
Ka tyllong khubor kaba thikna ka la iathuh ba kitei ki 21 ngut kila ia soi ia ka soskular ban kyrshan pura ia u ma Thombor Shiwat ka la long ha ka 26 tarik u Rymphang.
Ha kawei pat ka tyllong khubor, la iathuh ba u Chairman ka JHADC u lah ban thet kti halor kane da kaba kiar ia lade ban pyniaid ia ka dorbar mang tyngka la shai ka sngi ba-ar bad ban aiti ia ka kam ha u Deputy Chairman u ma Hoppingstone Bareh.
Shuh shuh la iathuh ba ia ka dorbar mang tyngka la thmu ban pynlong naduh ka 22 tarik haduh 27 tarik ryngkat bad ki shuti Holi bad Good Friday hapdeng nalor ka sngi Saitjain bad sngi U Blei, hynrei kyndit la pynkylla ia ki sngi shong dorbar tang 2 sngi katta ha ka 22 bad 23 tarik.
Haba pyrshang ban phone sha ki dkhot ka UDP, uwei na ki MDC u la iathuh ba u don ha iing bad um shym la don bad kano kano ka kynhun hynrei ki la phone shi phone ia u na baroh ar liang.
Ka tyllong khubor kaba la iohlum na ki katto katne ki MDC ki bym kwah pynpaw kyrteng, la iathuh ba U Deputy Chairman u lah ban weng shipor ia ka jinglong dkhot jong ki katto katne ngut ki dkhot ka iing dorbar JHADC.
“U Deputy Chairman uba la biang ka kyrdan pule, u la pule bha ia ki jingjia baroh ha ki dorbar jylla bad dorbar Parliament, kumjuh ia ki kyndon pyniaid dorbar ka JHADC, u lah ban weng shipor ia ka jinglong dkhot ka iing dorbar", la iathuh uwei na ki MDC.
Ha kajuh ka por u la iathuh ruh ba ka jingia khaii kular ha JHADC ka long kaba shyrkhei bha ha kine ki khyndiat bnai.
“Ngi la ioh ia ki sabut lyngba ki phone call recording ba kito ki MDC kiba la pan bad shim pisa na ki ar kynhun ki lah ban shah sospon", la ong utei u MDC.
Utei u MDC u la ong, “Katno shisha ki MDC jong ngi ki long kiba tad dor.
Ki pyrkhat tang ia ka pisa bad kim salia ban bam arliang tang ban ioh pisa".
“Ki la wan sah miet ha kawei ka iing bad kawei ka kynhun ban ioh pisa bad ynda ki la ioh, kin la leit sah pat sa sha kawei pat ka kynhun ban ioh pisa, bad kane ka la jia ha kine ki khyndiat sngi", la iathuh utei u MDC.
“Ki MDC jong ngi kim iapher satia na u paidbah uba shah pynbieij da ka pisa ha ki por Election", u la ong.
Shillong, 21 Lber:Ka Meghalaya People Committee on Aadhar, ka la pynbeit, ba kan pynlong ia ka jing iaphylliew jingmut halor ka Aadhar Bill bad ka hok longbriew manbriew, ha ka 29tarik mynta u bnai, ha Khasi National Durbar Hall, ha ka por 11baje mynstep.
Ka jing pyllait khu bor, na U Bah Auguster Jyrwa, uba dei ruh U Co Convener jong ka komiti, ula pynkyn maw ia ka jingialang ba la pynlong da ka Samaritan Action for Social Transformation (SAST) ha u bnai Nailur 2015 ha PCI (Presbyterian Church of India) Shillong, ha kaba da kawei ka jingmut, ki la iakut ban bteng bad buddien ia ka jingiakren halor u Aadhaar.
Ha katei ka jingialang ki la mih shibun ki jingiatai halor U Aadhaar bad kumno u ktah ia ka shong ka sah ne ka trei ka ktah ne ia ka jingim.
Ki mat kiba kongsan kiba la iatai ha katei ka jingialang, ki long; (i) Kumno u Aadhaar u ktah ia ka Jaidbynriew? (ii) Kumno u ktah ia ka jingim shimet jong ki nongshong shnong? Bad (iii) La shem ruh ba bun na ki nongshong shnong ha ka Jylla kim shai halor kiei kiei kiba iadei bad u Aadhar.
Ki nongkren ha katei ka jingiaphylliew jingmut ki long U Rev Dr.
PBM Basaiawmoit ( U long uwei na kiba lam khmat halor kane ka ishu bad u dei ruh u Pastor ka Balang Presbyterian), U Bah Auguster Jyrwa ( General Secretary Khasi Students’ Union), U Usha Ramanathan ( Magsaysay Award Winner and Independent Legal Researcher).
Ka Meghalaya Peoples’ Committee on Aadhaar ka khot sngewbha ia baroh ki samla pule, ki riewshimet bad ki nongshong shnong sha katei ka jingialang, ong ka kyrwoh na U Rev K Pyrtuh Convener bad U Bah Auguster Jyrwa Co Convener.
Nongpoh, 21 Lber:Na ka bynta ban kyntiew ia ki lad jingiarap ia ki nongrep kiba im ha ka rep ka riang jong ka thain Ri Bhoi, ka Shillong Chamber Choir (SCC) kaba dei kawei na ki kynhun rwai bapawnam ha ka jylla, ha ka sien kaba nyngkong kan hiar sha Nongpoh ha ka 23 tarik mynta u bnai ha madan Pahamsyiem Nongpoh, ban rwai ia ki jingrwai ban pynmih pisa na ka bynta ban ïarap ïa ki nongrep baduk ka Ri-Bhoi.
Ia kane ka Tamasa kaba la tip kum ka ‘Spring Festival’ ha ka jingthmu ban iarap bad kyntiew ia ki nongrep ha Ri Bhoi, la pynlong da ka Ri-Bhoi Youth Developmen and Social Organization (RBYDSO) bad kaban sdang naduh ka por 5 baje janmiet ha Madan Pahamsyiem.
Ha kane ka Tamasa kin don ruh ki local band bad ka DJ Night, kaba long kum shibynta ban kyntiew ne ban ai mynsiem ia ki khun samla ka dong Ri Bhoi, kiba don ia ka sap ha ka rwai ka siaw bad ka put ka tem.
Ka seng RBYDSO ka don ruh ia ka thong ban iarap kyrpang da ki tiar rep sha ki Nongrep ha Ri-Bhoi, kum ka jingkyntiew ne ban pynshlur ia ki nongrep ba kin nangiaikiew ha liang jong ka kam rep kam riang, kaba long ruh kawei naki lad ioh kam ioh jam.
U Bah Arnold Syngkli, President ka RBYDSO, u la iathuh ba ia kane ka prokram yn wan ban plie da ka Deputy Commissioner ka Ri-Bhoi, ka Dr.
Pooja Pandey, ha ryngkat ka jingiatrei lang ka kynhun ki Officers Club ka Ri-Bhoi District.
Ka RBYDSO ka khot ka wer ïa ki paidbah ka jylla bad khamtam na Ri-Bhoi ba kin iasnohktilang bad ka seng, da kaba wan ban sakhi ha katei ka janmiet, kum ka jingai mynsiem bad ka jingkyrshan ia ka seng kaba don ïa ka jingangnud ban iarap kyrpang ia ki nongrep baduk ka District, bynrap u Bah Arnold Syngkli.
Shillong, 22 Lber:U Myntri tnad PWD u Bah Sniawbhalang Dhar ula wanrah biang ia ka jubab ba la pynbeit da ka jingthoh halor ka jing kylli kaba iadei bad ka jingkhang ki shipai suin ia ka surok PWD ha lum Shyllong kaba la jia hynnin ka sngi hapoh ka iing dorbar thawain.
Kane ka jubab jong u Myntri ka tnad PWD ka long hadien ba u Myntri Rangbah u Mukul Sangma hynnin ka sngi u la bthah ia u Myntri ban pynbeit ia u myntri ban pynbeit ia ka jubab bym biang.
Kane ka jingtuklar u Myntri Rangbah ka la pynkyndit ia ki dkhot ka iing dorbar namar ba ha jaka ban iarap ban jubab ia u Myntri, u myntri rang bah u la thalain pynban ba ka jubab ka donkam ban pynbeit bha.
Katba u Myntri ka PWD hynnin ka sngi hapoh iing dorbar u dang jubab ia ka jingkylli, u Myntri Rangbah u la ieng  da kaba ong, ba u myntri u dei ban pynbeit ia ka jubab lashai (kaba mut mynta) namar ba kam iadei bha.
Mynta ka sngi, u Bah Dhar ula wanrah ia ka jubab ki shipai suin ha Laitkor ki la khang ia ka khyrdop naduh ka 2 tarik Kyllalyngkot, 2016 hadien ba shah hiar thma ha Pathankot.
U la ong ba kane ka la ktah ia ki paidbah nongleit nongwan sha katei ka jaka kiba wan kumba 300 tylli shi sngi.
U la ong ba ki shipai suin ki la kyrpad ia ki pulit ban pynlong ia ka jingpahara ha ka thain Sanmer shwa ba ki nongleit peitkai kin shah talasi ha ka khyrdop jong ki shipai suin ban rung sha lum Shyllong.
“Ki bor shipai suin ki la ong ba kin sa plie ia ka khyrdop ynda la jai jai ka pyrthei ha kaba kam nym don shuh ka jingshong syier", la ong u Bah Dhar.
Ia mynta ka khyrdop la plie tang katto katne kynta bad na ka liang ki shipai ki sngew khia ia ka jingkhang ia ka khyrdop namar ba ka la ktah ruh ia ki nongdie jingdie madan, la ong u Myntri.
U Myntri u la ong ba ka sorkar ka la bthah ia u Deuty Commissioner bad u SP ka East Khasi ban pynlong ia ka jingiakren iakynduh khah khah bad ki bor shipai suin ban nym mih kano kano ka kynrum kynram ha katei ka jaka.
Shillong, 21 Lber:U myntri kam poh iing ka sorkar India, U Rajnath Singh, ula leit ban ia kynduh ia ka kurim jong U PA Sangma, ka Sorodini, ia ki arngut ki khun jongu, U Conrad bad U James K Sangma, ha ka iing bad ka jaka trei kam jongki ha Dhankheti.
Ha katei ka jingleit jongu, kaba ula don 20 minit bad katei ka longiing, U Singh, ula pynpaw ia ka jingsngew burom jongu, halor ka jingdon bynta jong U Sangma, ha ka sain pyrthei jong ka Ri India.
U Rajnath, u iathuh, ba u don ka jing ia dei kaba jan bad U PA Sangma, ha kaba u ong, ba u dei uba don shibun ki paralok, wat la ki don ha la ka jong ka jong ka liang sain pyrthei ruh.
U Rajnath, ula leit sha ka iing jong U Sangma, hadien jong ka jingialang, kaba la pynlong ha Assam Rifles mynta ka sngi.
Ha kawei pat ka liang, u myntri kam poh iing ka sorkar India, U Rajnath Singh, ula kren shai ba ka sorkar, ka long ba la kloi ban iakren bad ki seng kaikhlaw jong ka dong shatei lam mihngi, tangba, halor ka nongrim, ba lada ki sangeh noh, na ki kam ialeh pyrshah jongki.
“Ngi kloi ban iakren bad no bad no ruh, tangba lada jia ba ki sangeh noh, na ki kam ialeh pyrshah.
Nga khot ia baroh ban sangeh noh, na ki kam ialeh pyrshah" ong u myntri, ha ka jingiakren bad ki nongthoh khubor ha Shillong mynta ka sngi.
Ka jubab jong U Rajnath, ka long halor ka jingkylli, la ka sorkar India, ka long ba la khreh ne em, ban iakren bad ki seng kaikhlaw jong ka dong shatei lam Mihngi.
U Rajnath, u pynsngew ruh ia ka jing donkam ban nang pynkhlain ia ki kam pahara khappud, ha kaba ula ong ba yn sa iakren bad ki myntri rangbah jong ka thain shatei lam mihngi, ban khanglad ia ki kam khaii tiar tuh lem bad ka jingrung jingmih beain jong ki briew ha ki thain khappud.
Ki don mynta ar tylli ki seng kiba dang bteng ki kam pyntriem jongki ha ka Jylla bad kawei na kitei ka dei ka HNLC bad kawei pat ka GNLA bad ka HNLC, ka pynpaw ia ka jinglong ba la khreh jongka ban iakren bad ka Sorkar, lada jia ba ka sorkar India, kan buh noh ia u ksiang jong ban iakren ia suk bad katei ka seng.
Shillong, 21 Lber:Ka HYC Upper Shillong Circle ka pyntip paidbah ba kan pynlong ia ka jingthang mombati sngewlem, halor ka jingshah leh be-ijot bad shah pyniap ka samla Shailinia Kharrymba, kaba la jia myn ha ka miet 18tarik mynta u bnai ha 4mer shiteng.
Ka seng lyngba ka kyrwoh na u General Secretary HYC Upper Shillong Circle, samla Gee Mawlong, ka pyntip ba kane ka jingthang Mombati sngewlem ka seng kan pynlong la 23tarik mynta u bnai Lber, ha 4mer hajan ophis u kotkhubor Rupang, ha kapor 3 baje janmiet.
Ka seng ha ka juh ka por ka khot ka wer ia ki paidbah,ki khynnah pule, ki samla shong bad ki sengbhalang bapher bapher, kiba don ha Upper shillong kiba dang don ia kata ka mynsiem ia sngewlem halor katei ka jingjia, ban ia poi lang ha katei ka sngi bad jaka ba lah pynbeit, ban pynpaw pyrshah jur ruh ia ka jingshah leh beijot ki kynthei khynnah jan manla ka por ha bri Hynniewtrep haduh ba ka lah pynsniewdur iaka imlang ka sahlang ka Ri ka Jaitbynriew baroh.
Ha kawei pat ka khubor, na ka liang jong ka seng United Hynniewtrep Movement, da ka mynsiem ba sngewkhia ka khot ka wer ia baroh ki nongshong shnong ka bri u Hynniewtrep ban ia wan ha ka jingpyndonburom ba khatduh ia ka mynsiem ka samla Shailina Kharrymba kaba la shah leh be-i-jot bad shah pyniap dusmon ha ki riew bymman ha 4mer Shiteng,  Upper Shillong.
Ka seng kan pynlong ia ka jingthang mombati ha Motphran ha ka 24tarik Lber 2016 ha ka por 5:30 janmiet bad la khot ia baroh ki nongshong shnong naduh uba rit haduh uba heh ban sngewlem ha kane ka sngi ba kyrpang.
Ka seng Ka kyrpad ruh ia baroh ki nongthoh khubor ba kin sakhi lang ha kane ka sngi khnang ba yn pynsawa ia ka jingpyrshah jur ia ka jingshah ban bein ia ki riew kynthei ha baroh kawei ka nongbah.
Na ka liang ka Khasi Students’ Union (KSU) Girls’ Wing lyngba kane ka kyrwoh ka pynpaw ia ka jingsngewsih bad jingsngewbitar kaba khraw halor ka jingshah pyniap dusmon ka samla lud kaba dang 19 snem ka rta, ka Shailina Kharrymba ha ka sngi palei ha 41/2 mer ha ki riew runar.
Ka seng ka pynpaw ia ki jingpyrshah kaba khraw halor ka rukom shim ia ka jingim kane ka khynnah kaba luilui kaba long I triem bad pynpar ñiangkhriat.
Halor kane ka jingjia ka KSU Girls’ Wing ka kyntu jur ia ka tnad pulit ba kadei ban shim khia kyrpang ia Kane ka jingjia bad ban kem lut ia baroh kiba donkti.
Shuh shuh ka seng ka kyntu ruh ba ia kine ki riew bymman dei ban pynngat ha ki kyndon kiba pyrkhing bha khnang ban lah ban pynsaja ia ki katkum kane ka kam bymman jong ki bad ban ym ailad ia ki ban kin ioh bsut khlieh biang ha ka imlang sahlang.
Khatduh khatwai ka Girls’ Wing ka phah ia ka jingsngewlem sha ka iing jong I samla Shailina Kharrymba bad shuh shuh ka maham tyngeh ruh ia kino kino ki riew shim kabu ia ki kynthei khynnah ba ka seng kan ym riej ban leh ia kaei kaba donkam lada don ba wan ujor sha ki.
Ka Synjuk ki Seng Samla Shnong SSSS da ka jingsngew khia bad sngewlem– pangnud ia ki riew kynthei, naduh ki hep barit haduh kiba la heh la san kiba la shah ban bein ha ki rukom bapher bapher, kiba sngew suhjer ban kdew haduh ka jingshah pyniap dusmon, ka pynrem jur ia ki riew poh jait kynsha, kiba kham sniew ban ia ki mrad khlaw ki bym don shuh ka mynsiem sngewrem ne lehrain ha khmat ka pyrthei ia la ki jingleh bym iadei dur shuh bad ka long briew man briew.
Kane ka jingjia ha Sawmer-shiteng ia ka samla ka ba dang shu dep leh exam matrik bad kaba jia ha ka por ba ka mut leit shabar ka long kawei ka Sang na ki ba Sang tam (Rare of the rarest case) bad kat kum ka jingsngew thuh paidbah kum kine ki kam sang-bymman ki hap ha ka jing pynshitom jong u syngit phasi.
“Ngi ngeit skhem ha ka jing bishar ka ain ba kan rai katkum ka bor jong ka, hynrei lada kum kine ki riew pohjait-thrang snam kin lait na ki along-kan ym don jingshngain ia ki samla kynthei ha kat ba kine ki ‘riew bymman ki don" ong katei ka seng.
Shillong, 21 Lber:U Myntri Rang bah ka jylla u Dr Mukul Sangma u la ong ba ka sorkar kam shym la sngap mynthi eiei ia ka jingwan tuklar ka Assam ban khang ia ka jingshna ia ka jing kieng Kurliya ha Wah Myntang ha West Jaintia Hills.
Haba jubab ia ka mat kaba la wanrah da u MLA ka HSPDP Bah KP Pangniang hapoh ka iing dorbar mynta ka sngi, u Myntri Rangbah u la ong ba ka sorkar ka la phah ar tylli ki shithi sha ka sorkar Assam ba ka dei ban bthah ia u Deputy Commissioner ba peit ha katei ka thain ba iakhapd bad ka Meghalaya ba un kiar na kaba thaw jingpynthut ia ki kam pynroi ha khappud.
Katkum ka jingong u Dr Mukul, u Deputy Commissioner ka West Jaiñtia Hill u la bthah ban pynlong ia ka jingtohkit halor ka jingpynsangeh ka Assam ia ka jingshna ia kane ka jingkieng bad kane ka jingtohkit ka la phah ia ka jingai jingmut kumno ban pynneh ia ka suk ka sain bad ban pyndep ia ka jingshna ia kane ka jingkieng.
U la ong ba ka kaiphod jong kane ka jingtohkit ka long ba donkam ban phah bor pahara ban ai ia ka jingshngain ia ki nongtrei khnang ban pyndep ia kane ka jingshna ia ka jingkieng shwa ban wan ka aiom slap bad u Executive Engineer ka PWD (Roads) North Division bad u Assistant Engineer PWD (Roads) Shangpung Sub Division kin leit ban jngoh bad peit ia kane ka kam ban pyndep ha ka por kaba biang.
U la ong ba jaka ba shna ia ka jingkieng Kurliya ki dei hapoh ka jylla Meghalaya jong ka Laskeiñ Community and Rural Development ka West Jaiñtia Hill ha kaba ka jingshna ka la sdang naduh u snem 2006.
U Myntri Rangbah u la ong ba ha kine ki lai snem ym ju don ba ujor eiei bad ka jingtrei ka la iaid shaid shaid hynrei kynsan kynsan ha ka 23 tarik Rymphang ba la dep, ki pulit ka Assam na Jrikendeng Police Station, West Karbi Anlong ki la wan ban pynthut ia katei ka kam.
U la ong ka jingshna ia kane ka jingkieng kan ai jingiarap bad jingkyrkhu ia ki paidbah kum ka shnong Sahsniang, Tihwieh, Khatkhasla, Psiar bad Moolaber.
Shwa ia kane, na ka liang u Bah KP Pangniang u la pynpaw ia ka jingpyrshah jur ia kane ka jingleh ka Assam bad u la ong ba kane kam dei shuh ka sien ba nyngkong ba ka Assam ka la leh meng ban wan pynthut ia ki kam bal eh ka Meghalaya.
Hynrei kaba lyngngoh ka long ba ka Meghalaya ka long tang ka nongpeitkai ia kane ka kam leh donbor ka Assam.
Shillong, 22 Lber:Kumba 200 ngut ki paidbah kynthei bad shynrang ki la tur puk sha ophis jong u Syiem Malai Sohmat mynta ka sngi kaba don ha ka shnong Phlangwanbroi,Mawsynram Konstitwensi,East Khasi Hills bad ha katei ka jingjia ki la pynpra ia ki mawbynna kiba ieng hakhmat katei ka ophis u Syiem.
Katkum ka khubor pulit, la iathuh ba ka jing bitar ki paidbah katei ka Hima ka dei hadien ba la ioh jingtip ba u Executive Member (EM) ka Khasi Hills Autonomous District Council (KHADC) um shym la wan shuh ha katei ka jingialang kumba la dep buh tarik ban wan tohkit ia ka rukom jied syiem hapoh ka Hima Mailai Sohmat.
Ki paidbah ki la pynpra ia u Mawbynna ba thung hakhmat ophis Syiem ha ka por 11:30 baje mynstep,utei u mawbynna ba la sha pynpra dei uba la thung da ki hynñiew kpoh bad hynñiew kur ha phyllaw katei ka ophis.
Marsien ioh jingtip ki pulit ki la hiar kyrkieh sha katei ka jaka bad kam shymla don kano kano ka jingmynsaw.
Katto katne ngut ki rangbah katei ka Hima ki la iathuh ba ha ka sngi saitjaiñ ba la dep ka Synjuk ki Rangbah Shnong bad ki Riew Rangbah ka Hima Malai-Sohmat ki la khot ia ka jingialang ban iakren halor ka Bill jong ka Hima ba la wanrah hapoh dorbar ka KHADC ha kaba u Acting Syiem bad ki Myntri ki la pyntip sha u Deputy Commissioner ka East Khasi Hills ba kan don ka jingialang mynta ka sngi (22 tarik Lber) ha Phlangwanbroi ba la pynbeit da ka KHADC.
Na ka liang u DC u la pynsangeh noh namar ka KHADC ka khlem pan jingbit, kumta haba la poi mynta ka sngi ki paidbah ki la ap katkum ka jingpyntip na ka ophis u EM ka KHADC.
La iathuh ruh ba myn ha ka miet sngi Nyngkong ki pulit na Mawsynram ki la wan pynsangeh ia kane ka jingialang lyngba ka bor u SP namar bym pat ioh jingbit na u DC bad mynta ka sngi ki pulit ki la wan biang ban peit ioh don huri hura, hynrei ynda la pyntip ba ki briew na KHADC kim wan shuh kipulit ki la leit phai noh bad tang mar ia leit phai ki pulit ki paidbah ki la leit pynpra ia ki mawbynna ba la thung ha ophis Hima Mawlai Sohmat.
Shillong, 22 Lber:U Myntri ka Tnat pohing U Shri Rajnath Singh u la leit ban jngoh ia ka Headquarter Directorate jong ka Assam Rifles kaba don ha Laitkor na ka bynta ka jingrakhe ba 181 jong ka, ka ba la long ar sngi lynter naduh ka 21-22 tarik u lber.
Ha kane ka jingwan jngoh ba ar sngi jong u ia ka Assam Rifles la pdiang burom da u Lt Gen Harminder Jit Singh Sachdev, PVSM, AVSM, SM, ADC, uba dei u Director General Assam Rifles.
U Rajnath u la leit ban kynmaw burom ruh ia kito ki shipai ba la khlad noh ha ki thma bad u la pynher ruh ia la lama ka Ri India kaba jrong 100 phut ha Laitkor Garrison kaba dei ruh ka ba jrong duh ha kane ka nongbah.
U Myntri u la kren sha ki ophisar rangbah,ki ophisar khynnah bad kiwei pat ki nongtrei jong ka Directorate General Assam Rifles hapoh Rising Sun Sports Complex bad kumjuh ruh sha ki hajar ngut ki shipai na kylleng ka jylla North East kiba la lah ban iohsngew ia kane ka jingkren lyngba ki T.
V.
Ha kane ka jingkren u la ai ka jingiaroh kyrpang ia ka Assam Rifles kaba la lah ban pynlong ia kane ka jing rakhe kaba jop bad ba iphuh iphieng.
U la pynpaw ruh ka jingiaroh kaba khraw na ka bynta ka jingitynnat jong ka jingbuh ia ki syntiew sah kynmaw ha ki mawjingtep, kaba don hapoh War Memorial.
U Rajnath Singh u la ai ka jingiaroh kyrpang ia ka Assam Rifles na ka bynta ka jinglah jong ka ha baroh ki liang bad ia ka jinglah jong ka ban sei ki shipai kiba aiti bad ieid ia la ka Ri khamtam ha ki jaka kiba eh bad shitom jong ka Jylla North East.
Kum ka jingai mynsiem u la ai ki kyntien shlur sha ki da kaba ong ba kin nang iai bteng ban leh ki kam babha na ka bynta ban pynneh ia ka jingsuk ha ka jylla North East.
U la pynpaw ruh ba ka jingwanrah shuh shuh ia ka ka kam Havildar kumba 2500tylli kan sa weng noh ia ka jingthut ia ki rukom trei ha ki kyrdan kiba shapoh.
Shillong, 22 Lber:U Myntri Rang bah ka jylla u Mukul Sangma u la ong ba ka sorkar jylla ka ieng beit ha ka nongrim ba ka jing iakren bad ki seng lehnoh kan urlong tang lada ki sngew khia shisha ban sangeh shwa ia ki kam pyntriem.
“Ngim dei ban kyrkieh ban khot iakren khlem da bishar bad wad ia ka jingtip bad ka nongrim kaba biang, ioh ngin shah shet biang kumba ha ka ANVC mynshwa", la ong u Myntri Rangbah.
U Myntri Rangbah u la ong ia kane haba jubab ia ka mat kaba la wanrah da u MLA ka Nongthymmai u Dr Jemino Mawthoh hapoh ka iing dorbar mynta ka sngi.
“Mynshwa ngi la iasoi ka jingiateh bad ka ANVC ha kaba ki la kular bad phla ba la dep aiti lut ia ki tiar bad baroh ki dkhot kin wan pyndem lut, hynrei kaba sngew sih ka long ba ka seng ka dang buhrieh ia ki dkhot bad ki jaka buh tiar ialeh", la ong u Myntri Rangbah.
U Myntri Rangbah u la ong ba ka sorkar kan shong ban iakren bad ki seng kum ka kynhun Balang halor kumno ban  wad ia ki lad ki lynti ban khot iakren bad ki seng lehnoh, namar u la ong ba ka sorkar ka dei ban tip shai ia ka jingmut ka GNLA, ki senglehnoh haba ki kwah ban iakren namar ba ka lah ban long ba ki kwah ban wan iakren tang ba la sheptieng ba ka sorkar ka la pynjur ia ka jingkhynra ia ki bad da kaba wan iakren kin ioh riehtngen pynban.
“Lada ki kwah ban iakren bad ka sorkar, ki dei ban sangeh shwa ia ki kam pyntriem", la ong u Mukul Sangma.
Shwa ia kane, u Dr Jemino Mawthoh haba wanrah ia kane ka mat, u la ong ba ka sorkar ka dei ban shim kabu ban khot iakren ia ki sengleh kumba ki la pynpaw ia ka jingthrang ban wan shakhmat.
“Lada iakhun ka khmat namar ka khmat, ka pyrthei kan matlah", la ong u Dr Mawthoh, bad bynrap ba ka sorkar ka dei ban iasyllok bad ki seng, kynhun niam namar ba maki, dei ki nonglam lynti ia ki lehnoh ban wan shakhmat.
“Ngim kwah ban iohi ban ioh sngew ia ka jingiaumsnam ha ka jylla", la ong u Dr Mawthoh.
Shillong, 22 Lber:U Symbud Myn tri Rangbah ka jylla ba peit ia ka pule puthi u Dr RC Laloo u la ong ba ka long kaba dei ia u ban kam ba ka Meghalaya Board of School Education (MBoSE) ka dei kaba bha tam ne kaba sniew tam.
Haba jubab ia ka jingkylli kaba la dei bad ka tnad pule puthi hapoh ka iing dorbar mynta ka sngi, u Dr Laloo u la ong, “Ngam lah sngew dei ban ong ba ka MBoSE ka dei kaba bha tam ne kaba sniew namar ba ka iadei bad ka lawei jong ki samla pule".
“Katkum ka jingmih ka result, ki samla kiba pass na ka MBoSE ki tyngshain.
Kaei kaba nga lah ban ong ka long baroh ki Board ki dei kiba bha", la ong u Dr Laloo.
“Ngam pdiang ba ka MBoSE ka dei kaba poh, ngi long iaryngkat bad kiwei pat ki Board kumba ka paw ha ka result", la ong u Symbud Myntri Rangbah.
U la pyntip ba ki don 7 tylli ki skul kiba pyniasoh bad ka Council for Indian Schools Certifcate Examination (CISCE), 32 tylli kiba pyniasoh bad ka Central Board of School Education (CBSE) ha kane ka jylla.
Shwa ia kane u MLA ka Mawlai u Bah Embhahlang Syiemlieh u la buh jingkylli kiei ki Board ba la ithuh da ka sorkar nalor ka MBoSE ha ka jylla.
Katba u Saleng A Sangma u la ong ba ka sorkar ka duna ka rukom pyniaid ha kaba ka la don ka jingjia ha kawei ka shnong ha konstitwensi jongu, u nonghikai um nang ban kren phareng hynrei u nang tang ban kren Bengali bad kane ka pyni ba la thu thung nonghikai lymmuh bad ka tnad pule puthi ka dei ban shim khia ia kane.
Nongpoh, 22 Lber:Da ka jingsngew khia halor ka jinglong jingman bad ki jingduna jong ki jaka ai jingsumar na ka bynta jong ki paidbah ha ka thain Ri Bhoi Mihngi, mynta ka sngi ki nongialam ka Hyn niewtrep Youth Council (HYC) Raid Nongtung Circle, ki la pynlong ia ka jingleit jurip ia artylli ki jaka jaka ai jingsumar ba kynthup ia ka Primary Health Center (PHC) kaba don ha Mawlasnai bad ia ka Sub Center ha Thad rang, ha kaba la shem ia kia bun bah ki jingduna ha kine ki jaka ai jingsumar.
Ia kane ka jingleit ban jurip da ka HYC, Raid Nongtung Circle, kaba la ialam khmat da u President samla Herculus Suting bad u samla Pynsukjai Sten kum u General Secretary, ha ryngkat ka jingsynranlang u Sirdar ka Mawlasnai, Bah Peter Thongni bad ki katto katne ngut ki dkhot jong ka seng.
Ka daw kaba la pynlong ia kitei ki nongialam ka seng ban leit jurip ia katei ka PHC kaba don ha Mawlasnai, ka dei halor ka nongrim ba ki la ioh ia shibun ki jingud jingnam na ki paidbah, halor ka jingduna ha katei ka PHC, khamtam eh ka jingbymdon Doktor kaba la pynsyllang bad wanrah jingeh ia ki paidbah, kiba donkam ban leit shim dawai ne shah sumar ha katei ka PHC.
Ha kane ka sngi ki nongialam ka HYC, ki la lap bad iohi ruh da la ki jong ki khmat ia ki jingshisha, kaba kum ki paidbah ki mad ia ki jingeh haba ki leit ban shim dawai ne shah ban sumar ha katei ka PHC.
Ki la lap ruh ia bun bah ki paidbah kiba ieng ban ap lain na ka bynta ban ioh ia ka jingsumar.
U samla Herculus Suting, haba kren sha ki nongthohkhubor u la ong, ka long kaei kaei kaba pynnoh mynsiem halor kane ka jingiehbein da ki bor ba peit ia ka koit ka khiah, ki bym shimkhia na ka bynta ban phah Doktor ha kane ka PHC, namar ki don haduh kuba 40 tylli tam ki shnong kiba hap hapoh ka jingpeit da kane ka PHC, hynrei kane ka jingbymshimkhia da ki bor ba deipeit ia ka koit ka khiah, ka wanrah jingeh ruh ia ki paidbah kiba shanniah tylli ha kiba kum kitei ki jaka ai jingsumar ba la buh da ka sorkar.
“Ia kaba mynta, ym shem la don Doktor ha kane ka PHC, hynrei ia kaba mynta la ai dawai kaba malu mala da u Ayush Doktor, Dr W.
L Nonglait bad kane ka jingbymdon Doktor hapoh jong kane ka PHC, ki paidbah jong kane ka thain, ki la hap ban mad ia shibun ki jingeh khamtam lada jia ba wan ki jingpang kiba donkam ba ioh kyrkieh ia ki lad jingsumar" bynrap u samla Herculus SutingShuh shuh u samla Herculus Suting, u la ong, ba halor jong kane ka jingbymdon Doktor ha katei ka PHC, na ka liang jong ka seng ka la leit ruh ban iakynduh ia ki bor bahalor jong ka sorkar kiba dei peit ia ka koit ka khiah, hynrei ym shem la don uwei ruh u ban patiaw halor kane.
U Bah Peter Thongni, Sirdar ka Mawlasnai, haba iadei bad ka jingbymdon Doktor ha katei ka PHC, u la kubur da kaba ba ha ka jingshisha, kum ki nongialam shnong ngi la leit mih bunsien sha ki bor ba dei khmieh ia ka koit ka khiah, la ka long sha District Health Medical Officer (DHMO) bad Directorate of Health Service (DHS), ban iathuh ia ki jingeh ba ki paidbah ki mad na ka jingbymdon Doktor ha katei ka PHC.
Naduh ba shim shuti u Dr.
Kshiar ha u 2013, kat haduh mynta ka la dap 3 snem pura, ha kaba ym shem la don Doktor ha katei ka PHC, hynrei ngi pynpaw ia ka jingsngewnguh ia u Doktor Ayush, Dr.
W.
L Nonglait, uba la ialeh shitom ban ai ka jingsumar kaba biang ia ki paidbah ka thain Mawlasnai, ong u Bah Peter Thongni.
Hadien ka jingleit ban jurip ia ka PHC ha Mawlasnai, ki nongialam ka HYC ki la leit ban jurip sa ia ka Sub Center kaba don ha Thadrang, ha kaba ki la shem bad lap ba kane ka Sub Center kaba la dap ban shna naduh u 2005, ka la kylla iing jah bad iehshrah khlem da pyndonkam mynta la 10 snem.
Kumta, ka seng ka dawa ia ka sorkar ba kan phah Doktor noh mardor ha katei ka PHC kaba don ha Mawlasnai bad kumjuh ruh ban pyndonkam noh ia katei ka Sub Center kaba don ka Thadrang, khnang ba kan long ka jingmyntoi na ka bynta jong kito ki paidbah ki bym kotbor ban leit shim dawai ne shah sumar sha ki jaka ai jingsumar jongki riew shimet.
Lada ka sorkar ka sngap mynthi, halor jong kiei ki mat jingdawa jong ka seng, na ka liang jong ka seng kam banse ban shim da kiwei pat ki lad jingiakhih na ka bynta ban dawa pynioh ia ka hok jong u paidbah, ong u samla Herculus Suting.
Nongstoin, 23 Lber: Hadien ba ki suba lehnoh GNLA, ki la pynbthei Bom IED ha ki kyndiat sngi ba la lah, ha ka shnong Bokchung; na ka liang jong ki pulit ka West Khasi Hills,ruh ki khlem shong thait, hynrei ki la iai bud dien ban thwet ia kitei ki suba GNLA kiba don kti ha katei ka kam pynbthei bom.
Kat kum ka khubor na ki heh pulit jong ka West Khasi Hills District, ki la iathuh ba mynta ka sngi kila ioh ban kem noh ia ki phra ngut ki nongiarap jong ka khynhun GNLA kiba shait trei kam ha kiba bun ki jaka ha ka thain Shallang ban syntiat ia ka rukom leit rukom wan jong ki pulit khnang ba kin ioh pyntip sha kitei ki snar ka GNLA kiba shong rieh tngen ha ki khlaw bah.
U SP ka West Khasi Hills, u bah S.
Nongtnger u la iathuh ruh ba ia kitei ki phra ngut kiba la shah kem noh ha ki pulit ka Shallang ki kynthup ia u Subri D Marak 45 snem na ka shnong Awekgittim, Hubath R Sangma 35 snem na ka shnong Songsak, Jalim Ch Sangma na ka Shnong Wathegre, u Binik R Sangma na ka Shnong Nengchigre, Mendra R Sangma Nengchigre, Romeo R Marak na Wathregre, Salki Ch Sdangma na Rongkhugre bad u Takil A Sangma na ka Shnong Jujisil.
Shuh shuh u SP u la iathuh ruh ba nalor kitei ki phra ngut ki nongiarap ka GNLA ki pulit ka Shallang kila ioh ruh ban kem sa ia ki ar ngut ki dkhot jong ka seng kai khlaw kaba la tip kum ka LAEF bad kitei ki arngut kidei ruh kiba la don kti ha kiba bun ki kam    rahbor bad ki kam pyntriem ha katei ka thain.
Kitei ki ar ngut ki dkhot jong ka LAEF ki ba la shah kem la tip kyrteng kum u  Liphan G momin 20 snem bad u Polding G momin 20 snem na ka shnong Damit A, na ka liang jong ki pulit ki dang pynlong ia ka jingtohkit kaba bniah.
Shillong, 22 Lber:Namar ka jing iashrut u bah Pynshngaiñ N Syiem Chief Executive Member ka KHADC bad u Dr.
Mukul Sangma myntri rangbah ka jylla la shu kylla sohpdung ei u MDC ka UDP na Umsning u bah Donkupar Sumer.
Hadien ka jingrisaiñ u bah Donevan Kharwanlang na ka shuki EM ban leit sha ka shuki Deputy Chairman ka EC u bah Pynshngaiñ ka la ailad ia ka UDP ban leit shimti ia katei ka kam EM kaba lait.
Ki tyllong khubor kiba u Rupang u la ioh lum la iathuh ba tang mar ia risaiñ u bah Donevan na ka shuki EM, ka PDF kaba bat ia ka bor synshar ha KHADC ka la mynjur ia ka kyrteng u bah Donkupar Sumer ban shimti ia ka kam EM kumba la jied hi da ki MDC ka UDP ha KHADC ia ka kyrteng jong u.
La iathuh ba ka kyrteng u bah Sumer ka la don ha ka tnad District Council Affairs ka sorkar jylla la ar taiew mynta hynrei haduh mynta ruh kam pat ioh ka jingmynjur na katei ka tnad bad kam pat leit sha u Lat ka jylla.
Katto katne ngut ki MDC haba ia kren bad u Rupang ki la pynpaw ka jingsngewdiaw mynsiem ia katei ka jingleh ka sorkar naba tang namar ka daw ba u myntri rangbah u ia shrut bad u CEM la shu kylla sohpdung ei ki MDC.
Haba wad jingtip kham bniah na ki tyllong khubor la ioh jingtip ba ka tnad DCA kam pat kyrkieh ban mynjur ia ka kyrteng utei u EM ha kaba la ong ba ym pat lah ban antad sa kumba katno por ka DCA kan shim por ban mynjur ia ka kyrteng u bah Sumer.
Shillong, 22 Lber:Mynta ka sngi ha ka por 3:30 baje eiei nohphai sngi ka la don ka jingia synreit kuli kaba jur hapdeng ki pulit ka North Garo Hills bad ka kynhun lehnoh GNLA hajan Mendipathar Police station, ha katei ka jingia ther kuli u Salnang T Sangma, uba la tip ruh da ka kyrteng Balti Momin bad ka kyrteng Walnang T Sangma uba dei ruh u Area Commander, u la iap hashen.
U Walnang T Sangma u dei na ka shnong Megam Akong kaba don hajan Kharkutta.
Uwei pat u dkhot ka GNLA uba hap hapoh ka jingpeit jong u Walnang T Sangma, u la ioh ban phet noh sha khlaw.
Shibun ki pulit Commando na NGH ki la leit sha kane ka jaka ban kthong ia ki dkhot ka GNLA kiba la kloi phet sha khlaw.
Hadien ka jingiasiat ki pulit ki la lap ia ka met iap jong u Area Commander bad ioh kurup ruh ia ka 9mm Carbine bad ka AK 47 magazines bad katto katne kiwei pat ki tiar ialeh.
Ki pulit ki la lah ban pynshisha ba u dei u Area Commander namar ki la lap ia ka identity card na ka met jong u.
U Walnang T sangma u dei uba la don kti ha ka ban pyniap dusmon ia kawei ka longkmie kaba kyrteng ka Josbina M Sangma ha ka 27u jymmang 2014 ha ka rongpakgre hajan chokpot police Station.
Ka josbina ka dei ka kmie jong saw ngut ki khun.
Uwei pat uba la don kti ha ka ban pyniap ia kane ka longkmie u dei u Tengton.
U Walnang T Sangma bad uwei pat, ki la pyniap dusmon ia ka kong Josbina na ka daw ba ki tharai ba ka dei ka nongpyntip sha ki pulit.
Shillong, 22 Lber:Ha ka jingialang ba kyrkieh jong ka Executive Committee jong ka Dorbar Shnong SawMer ha ryngkat ka jing iadon lang jong ki dkhot bad ki nongialam ka Sawmer Women Organisation (SWO) ki dkhot bad ki nongialam ka Seng Samla kaba la long ha ka 21 tarik mynta u bnai, da kawei ka jingmut ki larai ban pynrem jur halor ka jing shah leh be-i-jot bad shah pyniap dusmon jong ka samla Shailinia Khar rymba kaba la jia ha ka 17 tarik mynta u bnai ha Sawmer shiteng.
Ki nongialam shnong ba kynthup ia u Rangbah Shnong ban Moris Shabong ryngkat ki nongialam ka SWO ,Seng Samla kila pynrem jur ia katei ka jingjia ka bympatju jia koit ha katei ka shnong, ka kyrwoh khubor ka la ong ba katei ka dei tang ka kam ki riew thrang snam bad ki riew dusmon.
Ka jingialang ka la pynrem bad kyntu ruh ia ki bor ka aiñ ba ki dei ban shim khia halor kane ka kam bad ban aid a kaba tyngeh ia kiba kum kitei ki briew khnang ba kan long ka jingmaham ia kiwei pat khnang ba kum kitei ki kam kin ymjia shuh ym tang hapoh shnong Sawmer,hynrei ha ka imlang sahlang jong ka jaitbynriew.
Ka kyrwoh khubor ka la phah ruh ki jingsngewlem sha kibahaing hasem jong ka Shailinia ba u Blei trai kynrad un pyntngen ia ka mynsiem jong ki.
Ha kawei pat ka khubor, nalor ki jingpynrem ia katei ka jingjia, kum ka dak ka jingpyrshah ia ka jingthombor ia ki kynthei ka KHNAM Youth Wing ka la pynbna ba kan pynlong da ka jingiadeng lama iong ha ka 24 tarik mynta u bnai.
KaKHNAMkan pyndeng lama iong ia baroh ki paidbah kylleng ka nongbah Shillong naduh kiba iaid lynti, kiba ha kali bad kiwei.
Ka KHNAM ka la kyntu ia baroh ki nongtrei ophis, ki khynnah skul ,ki nongniah kali ba kin deng lama iong ha katei ka sngi ban pyni ia ka dak ka jingpyrshah ia ki kam thombor ia ki kynthei.
Mawphlang, 22 Lber:Ka Khasi Hills Autonomous District Council (KHADC) ha kane ka sien ba mynta kala pynwan dur thymmai ia ki rukom pynitynnad ia ka shnong tynrai kaba don ha Mawphlang (Heritage Village).
Ka jingpynkhreh ha katei ka Tamasa Maw bynna (Monolith Festival) ka ban long ha ka 31 tarik mynta u bnai ka kham pher na kaba la leh ha ka sien kaba la dep kaba dei ruh ka sien ba nyngkong kata ha u snem 2013.
Kumba ka long mynta tang mar ia rung ia ka lynti ban rung sha katei ka shnong tynrai ki la don bunbah ki jingkylla naba la pynthymmai bad pynbha lut ia ki lynti ki syngkien bad ki surok ha ki lynti ba rung ba mih.
Ki nongthoh khu bor mynta ka sngi ki la leit jngoh ia ka jing pynkhreh ia katei ka tamasa bad la lap ba ka jingpynkhreh ka dang iaid shaid, ki MDC ka KHADC ruh naduh u CEM bah Pynshngaiñ N Syiem ki la leit jngoh ia katei ka shnong tynrai ka jaka ban pynlong ia ka Monolith Festival.
Ka jingpynkhreh mynta u snem na ka bynta katei ka Tamasa Mawbynna ka kam pher naba la pynkylla dur lut naduh ki jingtei jingshna haduh ki rukom pyniaid ia ki prokram.
Ha kane ka sien ba mynta la pynieng da ki ing trep kiba bun bah ha madan phutbol bad katei ka jaka kaba don ha madan phutbol yn pynlong ia ka kum ka Iewbah ha kaba kin don ki jingiadie ia thied ia ki tiar tynrai bad ki jingbam tynrai bapher bapher.
Ki la don haduh 121 tylli ki ingtrep kiba yn pynlong kum ki dukan rit ban die jingdie ha ka dor kaba bit kaba ka Khasi Heritage Conservation Forum ka la ai wai sha kibriew kiba la tbit ha ka rukom die jingbam bad shet jingbam naduh ka rukom shet haduh ka rukom pyniaid.
Nangta nalor ki jingpyni ia ki jingput jingtem bad ki jingshad tynrai na ki Hima bapher bapher kin don ruh ki khynnah skul na ki 26 tylli ki skul ki ban wan ban ia shim bynta ha katei ka tamasa.
Ki don haduh 11 tylli ki Hima ki ba la pynkhreh mynta ban pyni ia ka ing Hima jong ki ,mynshuwa ki don 10 tylli hynrei mynta la wan thymmai ka Hima Sohra na ka shnong Kongthong-Khad-ar Shnong bad ha ka sngi sdang ka tamasa kin pyni ia ki rukom tynrai jong ka naduh kumno ki ju leh ha ka por rung ing thymmai bad kumta ter ter.
Nalor ki jingpynbit pynbiang kiba bun ka KHCF ka la pynkhreh ruh ia ki nong pahara ha katei ka Tamasa kaba la don da ki spah ngut ki nongpahara kata ban ym shah ban dih sikret ha ki jaka paidbah lait noh sa tang ha ki jaka ba la pynbiang lypa kum ki jaka dih sikret (Smoking Zone) ki ban pynbiang lypa ha ki kyndong kynshrot jong katei ka shnong Tynrai.
Nangta la pynbna ba yn ym shah ban wanrah ki kynja plastic naduh ki bilor um bad kiwei ha kaba u Chairman jong ka KHCF u ba Antonio War u la ong ba ka KHCF ka la pynkhreh nadong shadong ia ki jingdonkam baroh.
Ka ban kham pynshongshit shuh shuh ha katei ka Tamasa ka dei ka jingwan jong ki riewlum na ka ri Australia ban pyni ia ka rukom tynrai jong ki.
Katto katne tylli pat ki jingpynmih thymmai ka KHCF ka KHADC ban pynitynnad ia katei ka shnong tynrai ka dei ka jingshna jong ka ia ka jingkieng doi doi kaba la shna da ki nar ban pyniasoh na kawei ka jaka peit kai sha kawei pat bad katei ka jingshna ka dang iaid mynta.
Katei ka tamasa kan long lai sngi kata naduh ka 31 tarik u lber haduh ka 2 tarik u iaiong hynrei ki nongialam ka KHCF ba kynthup naduh u bah Antonio War, u bah Allan West Kharkongor uba dei u Secretary ki la ong ba kin peit katkum ka jingangnud u paidbah ha kaba lah ruh ban dang bteng biang sa shisngi ar sngi.
U bah Allan West Kharkongor u la ong ba ki don bun tylli ki jaka ki ban pynshongshit ia u paidbah ba wan kai sha katei ka shnong Tynrai, kata nalor ka jaka peitkai kiba la pynkhreh ha ka lympung ka ba yn pyniaid ia ka prokram ,kin don ruh sakinongtem nongput ha madan madiah ha ka jaka ba don ka iewbah bad kine kin tem kin put baroh shisngi ban pynbyrngia ia u paidbah.
Haduh mynta ki nongpyniaid ia katei ka tamasa kim pat thikna mano ban wan plie ha ka snig sdang jong ka hynrei u bah Antonio u la ong ba ka jingiakren bad u Lat ka jylla u V.
Shanmuganathan ka dang iaid shakhmat ha kaba u Lat u lah ban wan plie.
Jowai, 22 Lber:Ka jingthmu pynhap ia ka shuki CEM u Ma Thombor Shiwat ha JHADC da ki katto katne ngut ki MDC kiba don hapoh ka jingialang u Ma MB Rymbai ka la pulom na ka daw ba ki MDC ka Liang pyrshah kiba dei na ka seng UDP kata u ma Marki Mulieh, Moonlight Pariat bad ka Violet Lyngdoh ki la leit noh sha ka liang jong u CEM.
Khyndiat bnai mynshuwa u ma M.
B Rymbai ryngkat bad u ma Andrew Shullai ki ladon jingthmu ban pynhap shuki noh ia u ma Thombor Shiwat bad ki la ioh ruh ka jingkyrshan na ki katto katne ngut ki MDC ba kynthup ia u ma Laitsing Shylla (INC), Hopingstone Bareh (INC), Rio Sten (IND), Chanki Lyngdoh (UDP), Skhem Suchiang (IND), Richardsingh Lyngdoh (IND), Bison Iano ( IND), Suk Shylla (Ind) Winning Sungoh (INC) bad u Hermon Phawa (INC).
Katba ki MDC kijba don ha ka liang jong u ma Thombor pat ki kynthup ia u ma Joinriwell Pyrtuh (INC), Deseous Pohshna (INC), Hollando Lamin (INC), Het Pohthmi (IND), Arbor Hima Darnei (INC), Moonlight Pariat (UDP), Marki Mulieh (UDP), Ruda-oo Tang (INC), Phasmon Dkhar (IND), Laski Rymbai (INC), Phillip Tangliang (INC), Kilometer Lytan (INC), Phien Nanglein (INC), Sevenborn Tang (Nominated MDC), Chemhok Garod UDP bad ka Kong Violet Lyngdoh (UDP).
Kumba ka long mynta la ong ba 17 ngut ki MDC ki don ha ka liang u Ma Thombor Shiwat katba 12 ngut pat ki don ha ka liang u ma M.
B Rymbai , ki lad khubor ki la iathuh ruh ba watla ym shym la lah ban pynkhyllem shuki ha ka dorbar kaba la long mynta ka sngi pynban ka jingiatan tyllai ia ki MDC sha laki jong ki liang ka dang iaid haduh mynta ruh.
Hynrei katkumki pyrman jong ka saiñpyrthei ki la ong ba ka saiñpyrthei ha JHADc ka lah ban mih ka jingkylla ha kano kano ma ka por bad la ong ba haduh mynta ki MDC kim pat raikut ha ka liang kaba ki don hynrei ka jingmut jingpyrkhat jong ki ka dang khih sha ka diang bad ka sha ka mon.
Shillong, 23 Lber:Ki riew rangbah na ka Hima Malai Sohmat kiba don ha ka kynhun ka Synjuk ki Riew rangbah ka hima Malai Sohmat mynta ka sngi ki la tar lyngkhot lyngkhai ia ka Bill ba ka KHADC ka la pass ha ka dorbar mang tyngka jong ka kaba la dep.
Ka jingtar lyngkhot kitei ki rangbah ka long ban pynpaw ia ka jing pyrshah ia ka jingpass ka District Council ia ka Khasi Hills Autonomous District Nomination and Election of Syiem, Deputy Syiem, Rangbah shnong of Malai Sohmat Syiemship 2016.
Ki riew rangbah katei ka Hima ki laong ba katei ka Bill ka dei ka Bill be-aiñ, bei riti kaba ki paidbah kim tip eiei bad la pynduh ia ka bor u paidbah hynrei pynkup bor pynban tang ha ki katto katne ngut.
U Chairman katei ka Synjuk u bah Hilarious Wanñiang, haba kren sha ki nongthohkhubor mynta ka sngi u la ong ba ka dawbah ba ki riew rangbah katei ka hima ki pyrshah ka dei namar ba ki la ong ba ha ka Bill la weng noh ia ka kur Sohmat (jait Syiem), Iawbuiñ bad Iawrod ba kin shimti ia ka jait syiem hynrei ka District Council ka pynneh pat ia ka kur Malai “Hato u CEM u tip bha nangno bad mynno ka kur Malai ka wan buhai shnong ha ka Hima Malai Sohmat u dei ban sei ki jingshisha" ong u bah Hilarious Wanniang.
Ki riew rangbah jong katei ka Hima ki la kynnoh ruh ba ka jingleit jurip ka KHADC ka dei tang ka kam thok suda namarba ha ka sien ba nyngkong ba la buh tarik katkum ka shithi kaba 12 tarik u risaw,2015 la buh por ha ka 10 tarik u naiwieng, 2015; kumba la hukum da ka kashari, hynrei la pynpep noh ia katei ka jingialang.
Ha ka sien kaba –ar pat la buh por biang ba kin wan ki bor ka district council hynrei ha kane ka sien pat kim shym l abud ryntih ia ka hukum ka Ing bishar hynrei u EM u laleit kynduh tang ia ki myntri bad u Acting Syiem ryngkat ki riew rangbah na kikur myntri.
Ka jingbitar kitei ki rangbah ka dei namar ba ki la ong ba ka KHADC hapoh ka jingialam u MDC jong ki u bah P.
N Syiem ka la pynduh ia ka hok u paidbah ban jied Syiem, hynrei la ai bor tang ha ki san ngut ki myntri ban jied Syiem kata ruh tang ka jait Malai bad la pynduh noh ia kiwei pat ki jait kiba ju long Syiem ha Hima Malai Sohmat.
Katei ka Synjuk ka la ong ba ia ka kam synshar khadar hapoh hima Malai sohmat la pynbeit ryntih kumba ju long ka riti ka dustur ha ka por ba ka ARPA ka bat ia ka bor synshar hynrei kumba iuh tdong bsein ki la ong ba hadien ka jingkhyllem ka ARPA u bah Pynshngaiñ u la weng noh ia u Syiem u bah Paialas Iawrod bad u la thung sop sop da u bah Francis khlem ka jingtip ki khun ki hajar ka Hima.
Nalor kiwei pat ki kamba kitei ki rangbah ki la iathuh ha ki nongthohkhubor kynthup ka jingpynkylla da ka Affidavit ia ka kur Nierwah sha ka kur Sohtun, ki la ong ba kin leit ia kynduh ia u myntri ka tnad DCA u bah HDR Lyngdoh bad kumjuh ruh ia u Lat ka jylla u V.
Shanmuganathan ban dawa ba dei ban pynduh pyndam bad ban pynphai biang sha ka KHADC ia katei ka bill.
Ki la ong ruh ba katei ka kam ka dang don ha Ing bishar haduh kine ki sngi hynrei u bah Pynshngaiñ u la pynkheiñ ia ka hukum ka ing bishar.
“Katei ka hima ka dei kaba don marjan bad ka hima Bhowal, ka dei ka hima kaba riew spah ha ki mar poh khyndew bad baroh ki EC ha KHADC ki kwah ban tuklar ia katei ka Hima hynrei la pynbeit ha ka por ka ARPA" ong kitei ki rangbah kiba la bynrap ba ki dang khmih lynti ba u MDC jong ki un long kumu kpa u ban peit ia ka bit ka biang ka hima baroh hynrei u la long pynban u nongpynpra ia ka synshar khadar ha ka it ka Hima.
Shillong,23 Lber:U General Secretary ka UDP Youth Wing u bah Hamlet Dohling u la thoh sha u Chief General Manager NE -1 Circle ka BSNL Shillong namar ka jingpynbna jong u kaba u la pynmih ha ka 22 tarik u Lber ba ka BSNL kan pyn biang kyrhai ki jingdon kam ki paidbah ha ki sngi shuti kata naduh ka 24 haduh ka 27 tarik mynta u bnai.
U bah Hamlet ha katei ka jingthoh u la ong ba ka BSNL ka la pynbna ha ki thup sngi shuti jong ka ba ka 24 tarik kan dei ka sngi shuti Holi katba 25 pat kan dei ka sngi shuti Good Friday hynrei katei ka jingpynmih jingpynbna jong ka ha ka 22 tarik ka ia tyngkhuh pynban bad ki sngi pynbna shuti jong ka.
U bah Hamlet ha katei ka jingthoh u la ong ba katei ka jingleh ka BSNL ka pyni ba kam kheiñ snep ia ki jingngeit niam jong ki paidbah bad kam shym burom ruh ia ka jingngeit jong ki.
U lakynthoh ruh ba kane ka jylla ka dei ka jylla ba bun ki kristan bad kiba bun ki nongtrei jong ka BSNL ruh ki dei ki kristan hynrei da katei ka jingpynbna jong kan khanglad ia ki ha ka kam mane blei.
Ubah Hamlet u ladawa na katei ka kompeni ba ka dei ban weng noh ia kitei ki jingpynbna jong ka namarba kan ktah ia ki nongtrei.
Jowai, 23 Lber:Na ka daw ka kynrum kynram kaba la mih hapdeng ki MDC kiba don ha ka liang synshar halor ka kam pynkhyllem shuki ia u CEM, u ma Thombor, bad kane ka la long pynban kum ka jingialeh kai Ludo ha kaba ki la don ki MDC kiba la shah nguid bsein katba kiwei pat ki ioh ban kiew jingkieng.
Ki Saw ngut ki MDC kiba don sha ka liang u ma MB Rymbai, kiba bat ruh ia ki kam Chairman jong ki Committee bapher bapher ki la shah pynhiar shuki noh katba ki MDC kiba don ha ka liang pyrshah kiba la pyllait im ia u ma Thombor Shiwat na ka jingshah pyn khyllem shuki, ki la ioh ban kiew jingkieng.
U ma Suk Shylla, u ma Bison Iano, u ma Chanky Lyngdoh bad u ma Shkem Suchiang kiba dei ki Chairman Committee hapoh ka jingialam u ma Thombor Shiwat, ki la shah pynhiar shuki noh namar ba ki la kyrshan ia ka kynhun u ma MB Rymbai halor ka jingthmu pynkhyllem shuki ia u CEM.
Katba ka kong Violet Lyngdoh, u ma Moonlight Pariat bad u ma Marki Mulieh kiba la kyrshan ia u CEM ki la ioh ban shong syndon ha ki shuki ka liang synshar hapoh ka iing dorbar ha kane ka Budget Session.
Shuh Shuh mynta ka sngi, mar syn wai ka dorbar mang tyngka, u CEM u pynhiar shuki biang sa ia uwei u MDC ba kyrshan ia u ma MB Rymbai.
Utei u dei u MDC na Barato, u ma Rio Sten.
Ki MDC kiba don sha ka liang u ma MB Rymbai ki kynthup ruh ia u Dy.
CEM, A.
Andrew Shullai nalor kiwei kiwei kiba kynthup ia u Chairman bad Dy, Chairman ka JHADC.
Shillong, 23 Lber:Ki Ummat sngew lem ki la tuid na ki long kmie kiba la wan ban ia shim bynta ha ka jingthang mombati kum ka dak ka jingsngewlem ia ka khyn nah skul ka Shailinia Kharrymba kaba la ngat ha ka apot kaba sngewsih ha ka jingshah pyniap dusmon ha ki runar kaba la jia ha Sawmer Shiteng ha ka miet 17 tarik.
La lamkhmat ia katei ka jingthang mom bati ha Sawmer shiteng da ka seng HYC Upper Shillong Circle bad lawan ban snohkti lang da ki seng bapher bapher jong ka Upper Shillong bad na kiwei pat ki jaka ban pynpaw ia ka dak jong ka jingsngewsih.
La pyniaid ia katei ka jingialang thang mombati da u General Secretary ka HYC Upper Shillong u bah Gee Mawlong.
La sdang ia ka jingialang da ka jingduwai na iwei I longkmie na Sawmer Shiteng I kong P.
Nongtraw.
Hadien la pynbud da ka jingsngapjar kaba shi minit bad hadien la sdang pat ban kynthah ia u mombati da u hynmen rangbah jong ka ing ka sem kaba kynduh ia katei ka jingjia ba sngewsih bad la pynbud sa ki khynnah skul,bad ki paidbah baroh.
Baroh ki nongkren ha katei kajingialang ki lapynrem ia katei ka jingjia.
Ha katei ka jingialang kiba la ai jingkren ki long u Rangbah shnong ka Sawmer shiteng u bah R.
Nongbet, President Seng Kynthei 4 mer Pyllun,President Seng kynthei 4 mer shiteng Unit,la ai jingkren u President ka Seng Samla Shnong sawmer shiteng u bah Khraw Kharkongor,nangta la kren da u Organising Secretary ka HYC Central Body u bah Nickson Dohling,bud sa ka kong Irene Hujon President CSWO, kong Teilinia Thangkhiew,MDC Mylliem konstitwensi nangta ka nonghikai na ka skulba ka Shailinia ka leit pule ka Basic School, Sanmer, kong Nini Kurbah President ka HYC Women Wing na Mawlai Circle.
Ka kong Irene, kong Nini bad bun kiwei pat kilongkmie kila jaw ummat bad paidbah dohnud ban kynmaw ia katei ka jingjia ha kaba ki la ong ba ka dei ka jingjia ka bym ju jia ha kane ka ri Khasi.
Ki la iampangnud ruh namar ba ki sngew myllung ia katei ka khynnah kaba la ngat ha katei ka apot sngewsih bad ki la ong ba ka pyni ba kam don shuh ka jingshong shngaiñ ia ki kynthei ki khynnah ha kine ki sngi.
Katba u bah Nickson Dohling, Organising Secretary ka HYC haba ai jingkren u la ong ba ym dei ban dawa ban pynshitom ia kiba donkti namar ba ka aiñ ha kane ka jylla ka tlot palat bad kiba don spah ki lah ban tyllep noh ia ka aiñ ruh.
U la ong ba ia kiba kum kitei ki briew kiba leh ia kitei ki kam runar dei ban shu aiti beit ha ka aiñ jong u paidbah bad ka aiñ jong ka jaitbynriew.
U la ong ba dei ban wanrah beit hakhmat u paidbah naba u paidbah um shaniah shuh ia ka aiñ mynta.
Lah ban kdew ba katei ka jingthang mombati ka la sdang naduh ka por 3 baje nohphai sngi.
Hadien ba la wai ka jingialang ki dkhot ka HYC ki laleit ban ia kynduh ia ka kmie jong katei ka khynnah ha ingsah jong ka ban leit pyntngen ia ki ummat ba sngewsih jong ka.
Kum ka dak ka jingpyrshah ia katei ka kam thombor ia ki kynthei kaba la jia hapoh shnong ka Shnong Sawmer shiteng ka la pynieng da ki lama iong ha kylleng katei ka dong ban pynpaw ia kidak ka jingsngewsih.
Shillong, 23 Lber:U Myntri Rang bah ka jylla u Dr Mukul Sangma u la thet kti halor ka jingkynnoh jong u MLA ka Nongkrem u Bah Ardent M Basaiawmoit ba u la tuklar ban phah reji ster ia ki pulit ban pynngat kyndon thmu pyniap briew ia u draibar ka Maxx u bah Jeskalur Mawdoh na ka shong Mawkynrang, Wahrit hajan Mawnai Mai rang uba la tynrah jia ryng khat ia ka kali ha Laimer ha ki bnai ba la dep.
“Ngam tip mano na ki briew ka sorkar kiba donkti ban tuklar ia ki kam ki pulit, ka jingkynnoh jong  u MLA ka Nong krem ka lah ban dei ia u Myntri Rangbah, ka myntri kam pohiing ne kiwei ki myntri sorkar.
Ka jingkynnoh kam long kaba shisha khlem ki sakhi", la ong u Myntri Rangbah haba jubab hapoh ka iing dorbar halor kane ka mat ba la wanrah da u MLA ka Nongkrem mynta ka sngi.
“Nga kyrpad ia phi, Shongknor ba phin weng noh ia kine ki kyntien jingkynnoh namar ba kam long kaba dei bad kaba shisha", la ong biang u Myntri Rangbah.
U Myntri Rangbah u la ban da kaba ong, “Kham mynshwa ruh haba ki lad pathai khubor ki kylli ia ka jingjia aksident ha Laimer, nga la jubab ba ngam don por wat tang ban kren ia I lok haba nga beh kam wut wut sha Delhi", la ong u Mukul.
U la ong biang, “Hadien ba la ioh ia ka jingthoh sms na ki paralok halor kane ka jingjia, nga la phun sha u SP ban kylli hadien lai sngi bad nga la ioh jubab na u SP ba ki pulit ki hap ban bishar na baroh ki bynta ha kaba iadei bad kane ka kam.
Ngam tuklar eiei halor kano kano ka kam".
Hynrei na ka liang u Bah Ardent u la ong ba ki pulit ka East Khasi Hills ki la weng noh ia ka kyn don ba pynngat thmu pyniap briew (307 IPC) ia u nongniah ka Maxx hadien ba la mih jur ka jingpyrshah na ki paidbah ia ka jingleh jongki.
“Ngam lah ban weng ia ki kyntien ba nga la kren namar ba kum u nongmihkhmat nga don ka jinglaitluid ban kren", la ong u Bah Ardent haba u Shongknor u la phah weng noh ia ki kyntien ba u la pyndonkam ban kynnoh ba u Myntri Rangbah u la pyndonkam bakla ia ka ophis jongu.
“Nga pyrshah jur ia ka rukom leh jong  u Myntri Rangbah ha kaba ka ain ka treikam tang ia kiba rit katba ia kiba heh kam treikam.
U Myntri Rangbah u dei ban panmap na kiba haiing jong u nongniah ka Maxx bad na kiba haiing jong u Bah Wansuk Syiem uba khlad namar ba shah tynrah ha ka kali pahara jong u Myntri Rangbah mynshem snem", la ong u Bah Ardent.
U la dawa ba ka sorkar ka dei ban siew bailutksan sha kiba haiing jong une u rangbah.
Ha kajuh ka por, u Bah Ardent u la ong ba ka sorkar ka dei ban ai ia ka jinghikai kaba paka ia ki pulit ba kin nang ban leh haba iakynduh ia ki jingiakhih jong ki paidbah bad ruh ba kin nang ban burom ia ki nongmihkhmat paidbah.
“Ka sorkar ka dei ban ai burom ia ki pulit kiba kitkhia bad ryntih hynrei ka dei ban ai ka jingpynshitom kaba biang ia kito kiba leh hangamei", la ong u Bah Ardent.
Jowai, 23 Lber:Ki pulit ka West Jaintia hills ki la ioh ban kem saw tylli ki trok ha ka por ba ki dang wan kit dewiong na krem dewiong ka thain Sohkymphor lyngba u Surok Shang pung-Byrwai.
Ia kitei ki trok la ioh kem na Khlieh rangnah Shangpung mynta ka sngi ha ka por ba ki pulit ki dang khynra ia ka jingtih dewiong be-aiñ ha West Jaintia Hills.
Kitei ki trok ba la shah kem ha ki pulit ki kynthup ia ka trok ML 04 4339 ha ryngkat u driver u Emon Lyngdoh na Sohkymphor, ML04 A 6823 bad u driver, u ma Tiplang Rabon na Muthlong, ML 04 B 9697 uba niah da u ma Mewan Suchiang na Shangpung bad ka trok ML04 7903 ba la niah da u Kular Papiah na Muthlong.
Ki pulit ki la register kes pyrshah ia ki trai kali bad driver halor kane ka jingdonkti jong ki ban kit tuh ia u dewiong da kaba pynkhien ruh ia ka hukum ka NGT.
Ki pulit k dang tohkit ruh ban lap sa ia ki trai par dewiong.
Shillong, 23 Lber:U bah PT Sawkmie MDC ka Mawlai uba long ruh u Convener ka Mawlai block Congress Committee u la khot lawer ia baroh ki paidbah ka Mawlai kumjuh ruh ia ki dkhot jong ka Block Congress ban ia treilang ban pyn khlaiñ ia katei ka seng hapoh Mawlai konsti twensi.
U la ong ba ki nongtrei ba shitrhem jong u ki la pynjop donburom ia u ha ki snem1998, 2003 bad MDC 2014 bad ki la lah rung ban pynrung dkhot ha baroh ki shnong hapoh Mawlai.
U la khot ia baroh ban wan sha ka jingialang ka ban long ha ka 26 tarik mynta u bnai ha ka por 9 baje mynstep ha iingsah jong u ha Mawlai Nongpdeng.
Shillong, 23 Lber:Ka sorkar jylla ka la ong ba ka tnad Food and Civil Supplies ka la shim ia ki lad ki lynti ban pynthikna ba tang ki nongshong shnong kiba dei hok kin ioh jingmyntoi na ka skhim khaw tad ne ka National Food Security Schem (NFSS).
“Ka jingkam bad ka jingujor ka dang iaid ha baroh ki district bad sub division ban pynthikna ia kane" la ong u  Zenith Sangma haba jubab ia ka phang ba la wanrah da u MLA ka UDP u Dr Jemino Mawthoh.
U Sangma u la iathuh ba ki deputy commissioner bad ki sub divisional officer la bthah ba kin leh ia kane ka kam ban pynshisha ia ki briew ba dei hok ki dei ban ioh bynta na kane ka skhim.
“Kane ka long ban pynthikna ba tang ki nongshong shnong ba dei hok kin ioh jingmyntoi na kane ka skhim NFSS," la ong u  Sangma.
Shillong, 23 Lber:U Myntri Rang bah ka jylla u Dr Mukul Sangma u la thet kti halor ka jingkynnoh jong u MLA ka Nongkrem u Bah Ardent M Basaiawmoit ba u la tuklar ban phah reji ster ia ki pulit ban pynngat kyndon thmu pyniap briew ia u draibar ka Maxx u bah Jeskalur Mawdoh na ka shong Mawkynrang, Wahrit hajan Mawnai Mai rang uba la tynrah jia ryng khat ia ka kali ha Laimer ha ki bnai ba la dep.
“Ngam tip mano na ki briew ka sorkar kiba donkti ban tuklar ia ki kam ki pulit, ka jingkynnoh jong  u MLA ka Nong krem ka lah ban dei ia u Myntri Rangbah, ka myntri kam pohiing ne kiwei ki myntri sorkar.
Ka jingkynnoh kam long kaba shisha khlem ki sakhi", la ong u Myntri Rangbah haba jubab hapoh ka iing dorbar halor kane ka mat ba la wanrah da u MLA ka Nongkrem mynta ka sngi.
“Nga kyrpad ia phi, Shongknor ba phin weng noh ia kine ki kyntien jingkynnoh namar ba kam long kaba dei bad kaba shisha", la ong biang u Myntri Rangbah.
U Myntri Rangbah u la ban da kaba ong, “Kham mynshwa ruh haba ki lad pathai khubor ki kylli ia ka jingjia aksident ha Laimer, nga la jubab ba ngam don por wat tang ban kren ia I lok haba nga beh kam wut wut sha Delhi", la ong u Mukul.
U la ong biang, “Hadien ba la ioh ia ka jingthoh sms na ki paralok halor kane ka jingjia, nga la phun sha u SP ban kylli hadien lai sngi bad nga la ioh jubab na u SP ba ki pulit ki hap ban bishar na baroh ki bynta ha kaba iadei bad kane ka kam.
Ngam tuklar eiei halor kano kano ka kam".
Hynrei na ka liang u Bah Ardent u la ong ba ki pulit ka East Khasi Hills ki la weng noh ia ka kyn don ba pynngat thmu pyniap briew (307 IPC) ia u nongniah ka Maxx hadien ba la mih jur ka jingpyrshah na ki paidbah ia ka jingleh jongki.
“Ngam lah ban weng ia ki kyntien ba nga la kren namar ba kum u nongmihkhmat nga don ka jinglaitluid ban kren", la ong u Bah Ardent haba u Shongknor u la phah weng noh ia ki kyntien ba u la pyndonkam ban kynnoh ba u Myntri Rangbah u la pyndonkam bakla ia ka ophis jongu.
“Nga pyrshah jur ia ka rukom leh jong  u Myntri Rangbah ha kaba ka ain ka treikam tang ia kiba rit katba ia kiba heh kam treikam.
U Myntri Rangbah u dei ban panmap na kiba haiing jong u nongniah ka Maxx bad na kiba haiing jong u Bah Wansuk Syiem uba khlad namar ba shah tynrah ha ka kali pahara jong u Myntri Rangbah mynshem snem", la ong u Bah Ardent.
U la dawa ba ka sorkar ka dei ban siew bailutksan sha kiba haiing jong une u rangbah.
Ha kajuh ka por, u Bah Ardent u la ong ba ka sorkar ka dei ban ai ia ka jinghikai kaba paka ia ki pulit ba kin nang ban leh haba iakynduh ia ki jingiakhih jong ki paidbah bad ruh ba kin nang ban burom ia ki nongmihkhmat paidbah.
“Ka sorkar ka dei ban ai burom ia ki pulit kiba kitkhia bad ryntih hynrei ka dei ban ai ka jingpynshitom kaba biang ia kito kiba leh hangamei", la ong u Bah Ardent.
Jowai, 23 Lber:Ka JHADC ka la mynjur ia ka mang tyngka kaba 85.
28 klur mynta ka sngi ha ka dorbar Mang Tyngka kaba la kut noh hi mynta ka sngi.
Katei ka Mang Tyngka na ka bynta ka samoi treikam jong u snem 2016-17 ka don ka jingduna kaba haduh 1.
92 klur.
Ka JHADC ka la mang ban pynlut haduh 85.
28 klur katba la mang ban ioh lum haduh 83.
35 klur.
U EM ba dei peit ia ka iarong pisa ka JHADC, u ma Joinriwel Pyrtuh u la ong ba ka jingduna ha ka mang tyngka kaba haduh 1.
92 klur ka long namar ka jingkiew ha ki jingsiew ia ki tulop bad kiwei kiwei ki jingsiew kiba kynthup naduh ka jingpynheh tulop ia ki nongtrei bad kumjuh ki Allowances.
U la iathuh ruh ba ka jingpyllut tam na kaba la mang ka long ruh na ka bynta ban pynkhlain ia ki tnad treikam bapher bapher ka JHADC na ka bynta ka jingthmu ban wanrah ia ka rukom treikam kaba khuid.
“Ka EC ka don ka jingthmu ban thaw ia ka Website jong ka Council bad ban Computerize ia ka tnad Finance and Account Department khnang ba ki jingkhien jingdiah bad ruh ka rukom siew tulop ia ki nongtrei kan long kaba biang nadong shadong", la ong u ma Pyrtuh.
Nalor katta u la bynrap ruh ba ka JHADC ka dang pynkhreh ia ka rukom ai Sanad ia ki Dolloi bad Rangbah shnong da ka juk stad jong ka kor Computer.
Ka jingthmu ban pynbha ia ka jaka bret niut ha Mynkjai, ban pynbha ia ki pung dohkha bad ruh ia ki thwei kum ki Fish Sanctuary kan long na katei ka 1.
92 lakh.
Ha kaba iadei bad ka pisa pilain ka JHADC utei u EM u la ong ba ka sorkar kmie lyngka ka Ministry of Tribal Affairs ka la mang haduh 3.
30 klur bad kane ka long katkum ka estimated jong u snem 2015-16 kaba iadei bad ka jingtei ia ka Ophis JHADC.
Ha kaba iadei pat bad ka 33.
57 klur kaba dei ka special central assistance kaba tang shisien kaba la dep ban mang kyrpang da ka Ministry of Finance ka sorkar kmie, ka JHADC kam pat shym la ioh pdiang ia ka.
Nongpoh, 25 Lber:Kumba ka District Water and Sanitation Mission, Ri-Bhoi District lyngba ka Swachh Bharat Mission ka la iaid kylleng ki shnong ka Ri-Bhoi ban ialap halor ka khuid ka suba bad kane ka juh ka kynhun mynta ka la sdang ruh ban ialap sa sha ki shnong khappud ban ban khia ia ki paidbah ba ki dei ban lehkhuid ym tang ha ing ha sem bad la dei ka por ruh kin lehkhuid naduh iing haduh ha bar kumba la buh thong ka Swachh Bharat Mission.
Lyngba kane ka kynhun la pynlong ruh da ka Shad tynrai ha ka Shnong Umtyrnga khappud, kaba dei shi bynta ruh ba khring ia ki paidbah na ka bynta ban ioh ialap ia ki halor ka jingkordor ka khuid ka suba ba kum ki paidbah nongshong shnong ka ri ki dei ban lehkhuid ha shnong ha thaw.
Ha katei ka prokram la wan ban shim bynta da u Bah u Block Development Officer ka Umling C&RD Block, u Bah R.
Kharbihkhiew kum u kongsan bad u Bah U.
Kurbah, SDO, Sub Division, PHE, Nongpoh kum u symbut kongsan.
La ai mynsiem ruh ha kane ka sgi da ka jingiadon lang u u Rangbah Shnong ka Umtyrnga, u Bah Bur Khongtyngkut, u Bah B.
Ranee, Assistant District Coordinator, SBM, Ri-Bhoi, ka Kong Bahun Basaiawmoit, Block Coordinator ka Umling Block, ki Rangbah Shnong ka thaiñ, ki paidbah nongshong shnong, ki khynnah skul bad ki nonghikai.
Ia ka jingïalang la pyniaid da u Bah Shanbha Suting.
Kum ki kongsan jong kane ka sngi, haba kren ha kane ka prokram u Bah R.
Kharbihkhiew bad u Bah U Kurbah ki la pynpaw ia ka jingkmen ba bun ki paidbah ha ka District ki la sdang ban sngewthuh ia ka jingkordor ka khuid ka suba bad la ioh ruh ia ka nam ba ka Ri-Bhoi District ka la dei kawei na ka Disrtict kaba la wan shakhmat ban pyndep ia ka thong ka Swachh Bharat Mission.
Dei namar ba ka sorkar pdeng ka don ia ka jingiohi jngai ba la donkam ban kheinkor ia ka khuid ka suba, ka sorkar lyngba ka jingiatrei lang ki sorkar jylla ka la pyntreikam ia ka Swachh Bharat Mission da ka jingbuh thong ban pynlong ia ka ri India ba kan long kaba khuid, ki la ong.
Ki la ong ruh ka sorkar ka la buh ruh ia ka thong ba haduh u snem 2019 baroh ki longing ha ki jylla bad ka ri, ki dei ban don noh ia ki painkhana ym ban leit shabar pathar kaba long ka daw jong ka jingmih ki jingpang ba bunjaid, kaba dei ruh ka daw kaba wan rah ia ka duk ka kyrduh bad ka jingsahdien jong ka ri.
Namarkata, ban pynurlong ia kane ka thong ba la buh da ka sorkar pdeng bad ka sorkar jylla, kitei ki ophisar sorkar ki la khot la wer ruh naduh ki longkmie ki longkpa, ki samla bad ki hep barit ba kin ia trei lang na ka bynta ban pynlong ia ka thong ka SBM ba kan long kaba jop kumba la buh thong da ka sorkar pdeng, ki la bynrap.
Ha kane ka sngi la ioh ruh ia ki jingshad tynrai bapher bapher ba kynthup naduh ka shad tynrai ki Khasi, Garo, Assamese, Burok, Jaintia bad kiwei kiwei de, ba kane ruh ka long shi bynta ban khring ia ki paidbah na ka bynta ban ioh ia ka lad ban pynsngewthuh ia ki halor ka jingkordor ka khuid ka suba ba kin sdang naduh ing haduh ha bar bad la pynkut pynwai pat ia kane ka prorkam da ki kyntien ai khublei ba la kren da ka Kong Bahun Basaiawmoit, Block Coordinator ka Umling.
Shillong, 25 Lber:Ka Khasi Cultural & Social Service Society ka la pynlong ia ka Village Level Awareness Camp mynta ka sngi ha Iew Pynursla ha kaba ki paidbah nongshong shnong jong ka thaiñ Pynursla kin hap ban tip ia ki lad jingiada halor ka jingkynrei bad ka jing saphriang u khniang jing pang HIV/AIDS hapoh ka met jong u briew ne ka briew ha kane ka juk kaba mynta.
Ha kane ka sngi la ioh ruh ia ka jingiarap bad kyrshanlang na kawei ka seng kaba dei napoh katei ka thaiñ kaba la tip kum ka Women Social Welfare Organisation (WSWO).
Ia ka jingialang ha kane ka sngi la pyniaid da I Kong Thlida Marbaniang iba dei ruh I President jong ka Seng WSWO, U Bah Banshai Marbaniang haba ai ia ka jingbatai ha kane ka sngi ula ong ba ki paidbah kidei ban kiar ia ka jingpyndonkam pathar da u juh u thyrnia injek u ba la dep ban pyndonkam da mano re mano.
U la ong ruh ba na ka liang jong ka Sorkar lyngba ka tnad jong ka koit ka khiah kala dep ban pynbiang ia ki thyrnia injek khlem da donkam ban siew ei ei ruh em kaba long ka jingdonkam na ka bynta ki nongpang ha kano kano ka por ban ai ia ka injection hapoh ka met ka jong ki lyngba ki jaka sumar nongpang bad ila ong ba lada don mano mano napdeng jong ki paidbah ki pyndonkam da u juh u thyrnia jong uno uno u briew uba ladep don lypa ia kane ka jingpang kan pynkylla long ba kito kiba lui lui ruh kin ngat lang ia kane ka jingpang.
U la pynpaw ruh ba ka jingshim snam pathar khamtam naki thain nongkyndong ka long kawei na ki daw bah kaba lah ban long ka jingsaphriang jong ka jingpang HIV/AIDS, namar bun naki nongpang ha ba ki donkam snam ha kano kano ka por ka pynlong ia ki ba kin hap ban thied nabar da ka pisa hynrei kimtip pat la u ne ka briew ba ki shim ia ka snam la kilong ne em kiba khuid bad kiba lait na kitei ki jingpang, hynrei lada jia ba kidon ia kane ka jingpang u nongpang uba lui lui ula shu ngat U la pynshlur ia ki paidbah ba kimdei ban tieng bad ban long ruh ki nongiarap ei ia ka snam ha kano kano ka por kumba juleh ha ki hospital Sorkar kumjuh ki hospital bala ithuh da ka sorkar.
Kawei pat ka bynta kaba ma eh haduh katta kadei ka jingshongkha pathar jong ki briew khlem da don ki jingiada kiba kyrpang bad kane kan wanrah ia ka jingkharoi sted haduh katta khamtam ha kane ka juk kaba mynta kaba ymlah ban tip ia ki jingjia ha kano kano ka por ruh.
Lyngba ka jing shongkha pathar tang na kadaw ka jingkwah brai jong ka doh khlem ki jingiada bad khlem da tip ia ka met jong u ne ka briew la ki long ne em ki bym don ia kane ka jingpang HIV/AIDS bad kan pynkylla long iano re iano ban shu ngat khlem da poi pyrkhat namar ymdon ki jingiada kiba kyrpang.
Kumta ka Sorkar ka la pynmih da u Condom uba ym donkam ban thied la shu ioh ei na ki jaka sumar ba la buh da ka sorkar ha kano kano ka por.
U condom u iarap ban iada na ka jingrung u khniang jingpang HIV/AIDS hapoh ka met u briew bad u iarap ruh ban iada iaka jingarmet khlem patdei por ne bym pat kwah ban ioh khun bad kumjuh ruh u iada na ka jingsaphriang u khiang jingpang uba shyrkhei lyngba ka Sexual Transmitted Infection bad la ong ruh ba lada ki briew kiba ioh ia kane ka jingpang lyngba ka STI bad ban sumar ha kapor kaba biang dang don ka lad ba lah ban pynkoit hynrei ki bym shim khia ymlah shuh ban pynkoit da lei lei ruh em.
Kumta kum ki paidbah kiba im ha ka juk jong ki jingkylla donkam bantip ia kaei kaba na kaliang jong ka Sorkar kala dep ban mang kyrpang na ka bynta jong kito kiba donkam da shisha.
Bad khatduh u la ong ruh ba ki dak ki shin kiba paw shynna ia ka jingdon kane ka jingpang ka dei lyngba ka jingring raikhoh, ka jingpang shit khari khari, ka jingpynhiar kpor ba manla kapor, ka jing ngiah ban bam ban dih bad kumjuh ruh ka jingmih khniang kiba long kum ki kynja khait hapoh ki jaka leit shabar jong ki briew bad la ong ruh ba lada don ia ki ba suba kum kitei haneng donkam ban mareh wut wut shapoh ki Integrated Councelling & Testing Centre (ICTC) kaba don hapoh Pongtung PHC namar hangne lah ban leh ia ki test kiba iadei bad katei ka jingpang.
Shillong, 25 Lber:La kham slem kata naduh u snem ba la dep u myntri rangbah ka jylla u Dr.
Mukul Sangma, u la don ka jingthmu ban bate kam myntri sorkar thymmai noh ha ka sorkar jong u, kumba la pynmih khubor da u Rupang la ong ba u la thmu ban bate kam thymmai noh ha u nailur 2015 hynrei u la sangeh shuwa noh ia katei ka kam namar ba khyndiat sngi shuwa ba un poi sha katei ka bynta la ong ba la sdang ban pynkhih ia ka shuki jong u.
Ki lad khubor ki la iathuh ba ha katei ka por u myntri rangbah u la lah ban pynjem ia ka mynsiem ki paralok jong u kiba u la thong ba un ai kam myntri sorkar noh ia ki hadien katto katne por bad na ka liang jong ki ruh ki la sngewhun ban ap sa katto katne por.
Mynta pat la ong ba ka la don ka jingpynkynmaw biang na ki ia katei ka jingkular u myntri rangbah ia ki bad hadien ba kila tynruh shi tynruh ia u la ong ba mynta u la don ka jingthmu ba bate kam thymmai noh bad ban pynrung kam myntri noh ia ki katto katne ngut ki MLA kiba u sngewjan paralok.
Don katto katne ngut ki MLA kiba u myntri rangbah u hap ban pynhap noh ia ki na ka shuki myntri sorkar ,don napdeng jong ki kiba umsngewtynnad bad don ruh napdeng jong ki kiba u iajan paralok bha hynrei ia ki ruh um banse ban pynhap noh namar ba ka kam kam shah ia u ban dang ai bynta ia ki ha ka kynhun myntri sorkar jong u.
Kumba paw ha kine ki khyndiat sngi bad khyndiat bnai ba la dep ka Deborah Marak ka dei kawei na ki myntri sorkar kaba u myntri rangbah umdon jingshaniah kaba u lah ban pynhap noh ia ka ha kane ka kynti ba mynta,nangta laong ba ka kong Ampareen Lyngdoh ka dei kawei pat ka myntri sorkar kaba u myntri rangbah u kham iajan paralok hynrei ia ka ruh laong ba u don jingmut ban pynhap shuki noh namarba ka la don ka jingpynbor na ki liang pyrshah bad kiba bun ki kynhun ba u dei ban pynhap shuki noh ia ka namarba ka jingtohkit ia ka kam bamsap thung kam nonghikai kan iaid beit iaid ryntih.
Kumba la paw ha ki khyndiat bnai mynshuwa la iohi ba ka kong Roshan Warjri myntri kam pohing ka dei kawei pat ka myntri kaba la risaiñ teng hynrei ka la wan ban shimti biang ia katei ka kam hadien ba kala don ka jingiakren ia sngewthuh jingmut bad u myntri rangbah,hynrei la ong ba mynta ruh u myntri rangbah u lah ban pynhap shuki noh ia ka kong Roshan ruh ban ai bynta lem ia kiwei pat.
Ki lad khubor ki la iathuh ba katto katne ngut na ki MLA kiba la don ka jingiakren ia ka kam shuki myntri bad u myntri rangbah ki long u bah R.
V.
Lyngdoh u MLA ka Mylliem konstitwensi uba dei ruh u Chief Whip jong ka sorkar jylla, nangta la ong ba u bah Sanbor Shullai u MLA ka 19th Shillong South Konstitwensi uba la risaiñ noh na ka kam Symbud Lamphang ka Ing dorbar ha ka por ba ka liang pyrshah ka wanrah No-Confidence Motion ia u Lamphang ka Ing Dorbar u A.
T Mondal.
Shillong, 25 Lber:Ha ka jingrakhe Good Friday mynta ka sngi, ki dkhot jong ka balang Catholic, na ka Sub District Pyndem Umiong, ki la pynlong ia ka jingiaid proseshon na St Thomas Parish Mairang sha u lum Kalbari, uba don harud jong katei hi ka Shnong.
U Bah Ricaldus Iawphniaw, uba dei uwei na ki rangbah jong ka Balang Catholic ha Mairang, u iathuh ba katei ka jingiaid, ka dei kaba la shim bynta da kumba shi hajar ngut ki dkhot jong ka Balang Catholic, khamtam kiba dei na ka Sub District Pyndem Umiong.
La iathuh ba ynda ki la poi ha utei u lum, ba la tip mynshwa da ka kyrteng Tep Hati, ka la la don ka jinglehniam, ha ki 14 jaka ha utei u Lum bad ha kaba la pyndep haduh ka por 2.
15 baje nohsngi mynta ka sngi, ha kaba la don lang ruh U Bro Ioannis Kurbah, uba dei U Brother, uba peit ia ka Parish Mairang.
U bah Iaw phniaw, u iathuh ba katei ka jingiaid proseshon, ka long kaba la ju leh naduh u sem 2006 bad ka dang iai bteng hi haduh mynta.
Ha katei ka jingleit, la don ka jingrah dieng phna bad ki mombati bad hadien katei ka jingleh niam, la leit phai biang sha Parish lem bad ka dieng phna, kaba la rah kum shi bynta jong ka jinglehniam.
Katei ka jingiaid proseshon, ka don mynta ka sngi ha Mawngap ruh, ha kaba la tip kum ka lynti diengphna bad katei ka long kum ka dak jong ka jingiaid lynti jong U Jisu sha Lum Kalbari.
U Phadar Pascal Lyngdoh Marshilong, haba iakren bad U Rupang, u iathuh ba ki don kumba 4hajar ngut eiei, kiba shim bynta ha katei ka jingiaid proseshon bad kiba wan na ki dong bapher bapher ban ialum lang ha ka iing mane jong ka Parish ha Marbisu, mynta ka sngi, ha kaba u ong ba wat kito ki bym ju wan iingmaneruh, ki ia wan lut mynta ka sngi.
Ha katei ka jinglehniam mynta ka sngi, la iathuh ba ka don ka jingdohieid ia ka diengphna, ka jingpdiang ia ka met jong ka snam U Jisu, lyngba ka leh niam sakramen.
Shillong, 25 Lber:Ki don haduh 10, 55, 04 tylli kit num iing baduk kiba la ioh ding na ka skhim RGGVY ha ka jylla, la ong ka sorkar haduh mynta bad na ki 1694 tylli ki shnong ha ka jylla kiba la ioh jing myntoi na kane ka skhim ka sorkar pdeng.
Ka sorkar ka la shim bai ding ruh na ki 84,012 tylli ki tnum iing kiba la ioh ding katba kiba dang sah dang pynkhreh ban shna bai thang ding.
Ki don 1843 tylli ki shnong ha ka jylla ki bym pat ioh ding kiba la ioh ding bad ki don sa 2949 tylli kiba la don hapdeng ban ioh ding noh namar ba la dep ia ki kam ki jam, la ong ka sorkar.
La pyni ruh ia ka jingpynlut ba pyntreikam ia kane ka skhim ha man ki district ba kynthup ia ka Jaintia Hills T.
3117.
24 lak, Ri-Bhoi T.
2061.
26 lak, East Khasi Hills T.
2066.
61 lak, South Garo Hills T.
7088.
56 lak, West Garo Hills T.
12073.
58 lak, East Garo Hills T.
8161.
05 lak, bad West Khasi Hills T.
4902.
06 lak.
Ia kane la skhim la thmu ban pynkut noh ha ki district ba kynthup ia ka East Khasi Hills, Jaintia Hills, Ri-Bhoi, West Khasi Hills, bad ka West Garo Hills namar ba la dep ban pynbiang ia ki baroh ki jingdonkam.
Shillong, 25 Lber:Ha ka por shiteng miet mynta ka miet ka la don ka jingjia pluh ing ha ka shnong Mawpat bad ha katei ka jingjia ka jing julor ka la kot sha ka T.
15 lak tyngka tam.
Katei ka jingjia la iathuh ba ka la jia ha ka por 1 baje dang step phyrngap mynta ka sngi thohdieng.
Katkum ka jingioh lum jingtip la ong ba ka jingjia pluh ing ka la sdang na ka jingpluh jong kawei ka karkhana dieng bad ka la kem ding sa ha ka ing kaba marjan.
Ha katei ka jingjia kam shym la don kano kano ka jingmynsaw briew.
Haduh ba thoh ia kane ka khubor la ong ba ym shym la tip ia ka daw jong ka jingkem ding ka karkhana ot dieng bad haduh mynta ka jingtohkit ka dang iaid ban lap ia ka daw.
Katei ka ing la ong ba ka dei kaba shong basah u Sashi Gurung bad ka jingjia ka la jia ha ka por ba ym shym don mano mano ruh hapoh katei ka ing, hynrei la lah ban tem ia ka na ka jingkloi ki para marjan ban beh sha katei ka jaka.
Kham hadien la wan poi sa 6 tylli ki kali pynlip ding, ka la don ka jingsuba ba ka jingkem ding ka lah ban dei na ka daw ka jingthud ka bor ilektrik.
Shillong, 27Lber:Ka AJYWO Central Body ha ryngkat ka jing iatreilang bad ka Ophis jong U Deputy Commissioner, East Jaiñtia Hills District, kan plie paidbah lashai ka sngi ka 29 tarik u Lber ia u Mot Dur sah jingkynmaw ia U Kiang Nangbah u Khlawait Nong ialeh Laitluid ba khraw tam jong ka Ri Jaiñtia, ha ka New DC’s Office Campus Khliehriat East, ha ka por, 11.
30 mynstep.
Ha katei ka sngi ba plie paidbah ia utei u Mot Dur jong u Kiang Nangbah, u Ma Justine Dkhar, MLA Parliamentary Secretary bad u Ma Hopeful Bamon, MLA, Chairman, Meghalaya Transport Corporation jong ka sorkar Meghalaya kin long kum ki Kongsan lem bad U Bah W.
R Lyngdoh, IAS, Deputy Commissioner, EJHD bad U Bah A.
Andrew Shullai, Deputy Chief Executive Member, JHADC kum ki Symbud kongsan.
Ha katei ka sngi yn pynphuh pynphieng ai ka jingialang da kiba bun bah kijingpynbyrngia kynthup ka put ka tem na ki kynhun tem ka Pipe Band na Shillong.
Shillong, 27 Lber:Ka North Eastern Institute of Ayurveda and Homeopathy, ka pynbna paidbah lyngba ka website jongka, ba kan pynlong ia ka interbiw, na ka bynta ka kam Staff Nurse, ha ka 7tarik Iaiong 2016, ha ka por 11baje mynstep, katba na ka bynta ka kam Junior Engineer (Civil) bad Junior Engineer (Electrical), kan long ha katei hi ka tarik, tangba naduh ka por 2.
30 nohsngi.
Katei ka tnat sorkar India, kaba dang shu plie ha Mawdiangdiang, kam shym la ai jingpynbna satia ha ki kotkhubor ha Shillong, hynrei, ka la shu ai jingpynbna ha ka Employment News bad kiba shah jied, ban ia khun ia katei ka interbiw, ki long 212 ngut, na bynta ka kam Staff Nurse.
Na bynta ka kam JE (Electricals), ki don 96ngut kiba shah jied ban leit ia khun interbiw bad nangta na ka bynta ka kam Junior Engineer (Civil), ki don 124ngut kiba la shah jied, ba kin ia khun ia ka interbiw.
Ki don sa bun spah ngut kiwei pat ki samla pule, kiba shah kyntait ha katei ka tnat sorkar India, ha kaba tang kiba slem ban leit thep applikeshon ruh, ki don bun spah ngut, ong katei ka website jong katei ka tnat.
Ha kawei pat ka khubor, ka tnat pulit jong ka Jylla, kaba la pynbna kham mynshwa, ba kan sam ia ki phom, na bynta ki kam bapher bapher, naduh ka 30tarik Lber 2016 bad kam dei shuh, kumba ka la pyntip kham mynshwa, ha ka 15tarik Lber 2016.
Katei ka tnat, kaba pyni ia katei ka jingpyntip ha ka website jongka, kam shym la ai daw satia, ba ka la pynkynriah ia ka jingsam ia kitei ki aplikeshon phom sha ki samla kwah kam pulit bapher.
Ki don palat hajar tylli ki kam, kiba lait ha kane ka kynti, ha katei ka tnat pulit bad la buh dor, ia kawei ka phom T.
50.
Nongstoin, 25 Lber:Hadien ba ki pulit ka Shallang, ki la ioh ban kem noh ia ki phra ngut ki nongsyntiat jong ka GNLA ha ka sngi balang jong ka taiew, ki pulit ka Shallang ki ha katei hi ka miet, ki la pynlong biang ia ka jingkhynra lehnoh kaba jur bha ha ki thain Shallang bad Songsak bad ha katei ka jingkhynra jong ki pulit la ioh ruh ban kem biang sa lai ngut ki snar nongsyntiat jong ka GNLA, kynthup ruh ia u wei u dkhot ka LAEF.
Shuh shuh ka tyllong khubor ka iathuh ruh ba ia kitei kiba la shah kem biang ha katei ka miet ka tip kyrteng kum u Daniel M Sangma na Rong khugre, u James G Momin na Rongkhugre, bad u Rajen D Sangma na Songsak kynthup ruh ia u wei u dkhot jong ka LAEF u ba la tip kum u Mindarshon G Momin u ba na Rongjeng.
Ym tang katta, halor ka jingioh jingtip kaba thikna jong ki pulit ka Shallang ha kaba iadei bad ka jingdon jong ki ehrang ka GNLA, ha kawei na ki jaka kaba don ha ka shnong Ryndi West Khasi Hills District, ha ka step jong ka sngi palei ki kynhun SWAT bad ki pulit ka Shallang ki la hiar bad tur sha katei ka thain.
Shuh shuh hadien ka jingtur ki pulit SWAT sha katei ka jaka ha kapor 10:30 mynstep, ka la don ka jingiathet kuli mar kylliang hapdeng ki kynhun SWAT bad ki kynhun ka GNLA kaba la jur bha, hynrei namar ba ka dei ha ka por step bad namar ka jingdon jong ki paidbah ba iaid ba ieng ha katei ka shnong, ki pulit kim banse ban hap pynsangeh noh ia ka jingiather kuli bad kitei ki snar ka GNLA ki la ioh lad ban phet krad noh na katei ka jaka.
Hadien katei ka jingiather kuli ki pulit bad ki SWAT ki la leit ban khynra ia katei ka jaka bad ha katei ka jingkhynra ki pulit kila ioh ban kurup ruh ia shibun ki tiar pynbthei kiba kynthup ia ki Gelatin sticks, 71 tylli ki detonators, 3 meters CORDEX, shi roll ki waiar light kiba 6 MM bad 19 tylli ki shabi trok.
Shillong, 24 Lber:Ki nongtrei bym pat thung pura ne Adhoc ka PWD  ha kane ka sngi Palei ban pynlong pynjur ia ka jingiakhih lada ka sorkar kam ai kam biang ne weng ia ka jingpynduh kam ha kane ka tnad.
Ki la ong ba ka dei ka hok jongki ban ioh ia ka jingim hadien ba ki la trei bun snem ha kane ka tnad bad kam, ba ka la don ka rule kaba ailad ban pynlong nongtrei pura noh ia ki.
Hapoh ka lama ka All Meghalaya Officiating Employees PWD Roads and Building Association (AMOEPRBA), kin pynlong ia ka jingshong kyrain hadien ba la ioh jingbit na ka bor synshar district ha ka 29 tarik Lber.
“Ngin khreh ban shong kyrain ban dawa ba ka sorkar ban ai kam biang da kaba pyrkhat ba bun na ngi, kiba la trei la bun snem" la ong u President ka seng u Bah K Marwein.
U Bah Marwein u la ong ba ka seng ka don palat 100 ngut ki nongtrei ki la iakynduh jingeh haba shah pynduh kam noh kynsan kynsan bad kin pynlong ia ka jingiakhih haduh ban jop.
Ki la kyntait ba dei kiba shu thung da ki politishian.
Uwei na ki dkhot ka seng u Bah Baris Thabah u la ong, “Ngim mynjur ba la thung da ki politishian namar ba dei ka jingbakla jong ngi namar ba la thung ia ki da ka PWD".
U la ong ba don kiba la trei haduh jan dap 30 snem ruh bad kyrmen ba ka sorkar kan pynrung biang.
U la ong ba ki don ki rule ba ki nongtrei kiba la trei palat 10 snem, lah ban pynlong syndon kum ki nongtrei pura.
U la ong ruh ba ia ka jingweng kam la jia tang ha kane ka tnad PWD katba sha kiwei kam don satia.
Shillong, 25 Lber:Ki paidbah hyn nin ka sngi ki la iatuid  ha ka jingpynlong ia ka jingthang mombati ha Motphran hynnin ka sngi ban sngewlem ia ka samla lud Shailinia Kharrymba kaba shah bthat jubor ia ka jingim ha ki riew thrang snam ha ka 17 tarik ha Sawmer Shiteng.
Ki briew na kylleng ki jaka khamtam na thain Sawmer, bad Shillong ki la wan ryngkat la ki mombati ban iashim bynta ban thang mombati ha syndah ka Synod Market ha ka por janmiet.
Ka sur na ki paidbah ka long ba ia ki runar dei ban pynngat ia ka jingsaja kaba jur tam wat ban shu phasi iap beit ia ki kumba ki la leh ia ka samla Shailinia, khlem kano kano ka jingmap shuh.
Shwa ban pynlong ia ka jingthang mombati la pynlong ia ka jingkren bad duwai ban sngewlem ia ka samla lud Shailinia bad ban beh noh ia ka jingsniew sha krem la met krem la tang na kane ka ri Khasi.
La wan iashim bynta ki nongialam sengbhalang kum ka UHM (united Hynniewtrep Movement), seng samla Sawmer, ki seng kynthei, seng sain pyrthei, ki riew shimet naduh ki samla, ki rangbah bad kiba la kham rangbah ruh ban pynrem jur ia kane ka jingjia ba la leh da ki riew thrang snam ki bym don shuh ka mynsiem briew.
Ka jingthang mombati ka dei ka jingmait tyrut ban beh noh ia ka jingsniew kaba la wan jia ha kane ka jaitbynriew Khasi, kaba niew kor bad burom shi katdei eh ia ki kynthei.
“Ka jingiathang mombati, ia deng lama man ka por kam don jingmut, hynrei ka khubor ka long ban pynduh noh ia kane ka jingsniew", la ong u President ka KHNAM Youth Wing u Bah Thomas Passah haba kren ha kane ka jingialang thang mombati.
U la ong ba ki paidbah ki dei ban kyndit bynriew ban ialeh pyrshah ia kane ka jingsniew bad kawei ka dei ruh ka jingtlot ain kaba pynshlur ia ki runar.
“Ka jingjia ka long kaei kaei kaba ktah jur ia kane ka ri jong ngi kaba tip kum ka ri tip briew tip blei bad donkam ka ain kaba khlain ban iada ia ki kynthei", u la bynrap.
La ioh ruh ia ka jingkren na kiba haiing ka samla lud Shailinia kiba la pynpaw ia ka jingsngew nguh ia ki paidbah kiba la ai jingpyntngen ha kum kane ka por ba ki iakynduh ia ka jingjia ba sngewsih kthang ha ka iing jongki.
“Ka ain ka dei ban long kaba khlain ban ai ia ka jingpynshitom ia ki runar namar lada ka ain kam long kaba khlain, kan pynlong ia ki runar ban nym tieng ban leh ia ki kam runar", la ong uwei uba haiing ka samla Shailinia.
La tah ruh da ki jingthoh ha ktien phareng kum, “Meghalaya Pyrshah ia ka jingleh beijot’, ieng pyrshah ia ka jingleh beijot’, iakhun pyrshah ia ka jingleh beijot’, kren pyrshah ia ka jingleh beijot’, ngi kwah ia ka hok, pynkut ia ki kam leh beijot’, wat map ia kiba leh beijot, leh beijot’.
Ki don jingthoh ha ka ktien khasi, kum ka hiar dor ka jingiatip lem hapoh ka ri tip briew tip blei’, bad kiwei de.
“ Ki nongbat bor ha Delhi, ki shah phasi ha Shillong pat, ki lait free", la don ka jingthoh shuh ba la pyni ha kane ka jingthang mombati.
Lah ban kdew ba ki pulit ki la kem ia u Vicky Syiemlieh uba sah marjan halor ka jingpyntip ka kmie jongu ia ka kam runar ba u la leh hapoh 24 kynta ba la jia.
Une u dang don ha kti ka ain.
Shillong, 27 Lber:U MLA ka 19th Shillong South konsti twensi u bah Sanbor Shullai u la phah jingthoh sha u myntri iada ri ka sorkar India ban pyntip ia ki jingeh ba ki briew kiba shong basah ha Shillong Cantonment Board (SCB) ki ju ia kynduh na ka por sha ka por.
Ha katei ka jingthoh u la kyrpad ia u myntri ba un tuklar kham kloi ban weng noh ia baroh kijingeh ba ki briew katei ka jaka ki ia kynduh.
U la thoh sha u myntri ba ia ka Meghalaya building Bye-Law la pynwan dur ha ka dur jong ka Floor Area Ratio (FAR) katba ka building Bye-Law jong ka Cantonment Board pat la pynwan dur ha ka Floor Space Index ( FSI) bad ym shym la ailad ia ki briew ha kitei ki jaka ban shna ing katkum ka jingdonkam jong ka longing jong ki ban sah.
U la ong ba u kwah ba yn pynkylla noh ia ka FSI ha ki jaka ba shong ki riew paidbah (Civil Area) jong ka SCB sha ka FAR bad kane ka donkam bha u la ong namar ba ka Shillong ka dei ka jaka lum bad kam don jaka da kum wei pat ban pynheh.
Ha katei ka jingthoh, u bah Sanbor u la kyrpad ruh ia u myntri ba un tuklar lem ha ka rukom pyntreikamia ki skhim MP ne MLA ha katei ka jaka, u la ong ba um lah ban ai skhim ha kitei ki jaka namar ba ka ia pher ka rukom pyniaid ia ki skhim bad kane u la ong ka la pynduh lut ia ka hok ki paidbah nongshong shnong ba kin ioh jingmyntoi bad u la kyrpad ba un thaw dur da kawei pat ka lynti khnang ba u MLA un lah ban pyntreikam ia ka skhimjong u ha Cantonment.
U la pyntip da kaba suhlang ia ka jingujor ba u la ioh na ka Shillong Cantonment Lease Holder’s Association (SCLHA) lyngba ka shithi jong ki kaba kilathoh ha ka 19 tarik u lber bad kaba ka jingdawa jong ki ka la shu sahkut da ki bun bun snem.
Shillong, 27 Lber:Ha ka 30 tarik mynta u bnai kan don ka jingiakhih Garo Land ha ri Lum Garo, ia katei ka jingiakhih yn lamkhmat da ka Garo Hills State Movement Committee (GHSMC), bad katei ka jingiakhih kan sdang da ka jingiaid paidbah na Tikrikilla, West Garo Hills bad kan don ruh ka jingialang paidbah ha madan phutbol ha Tikri killa naduh ka por 11 baje mynstep.
Ha ka kyrwoh khu bor ba la pyllait paidbah sha ki lad khubor u assistant general secretary jong ka  GHSMC u Pamosh Ch.
Sangma u la ong ba katei ka jingiakhih kan dang iai bteng haduh ban da ioh ia ka thong, ha katei ka jingialang paidbah laong ba yn pynsngewthuh ia ki khlieh nongsynshar bad baroh kipaidbah ka ri Lum Garo ba ka la donkam ia ka ri Lum Garo ban ioh ia ka Garo Land na bynta ka jingmyntoi ki paidbah.
Shillong, 27 Lber:Ka Seng Khasi (Kmie) ka la pynlong ia ka khein ka shat shi bynta ban sdang Shad Suk Mynsiem ryngkat ka jingtem  ïa ka ksing ka dhah kum shi bynta ban ba kan ïalap bad wer ïala ki para kur ki parakha ia ka aiom jong ka shad ka kmen sngewbha kane ka la wan ba kan poi.
Mynta ka aiom, ïa kane ka shad ainguh aidem la buh ban pynlong ïaka ha ki lai sngi lynter kata ha ka 9, 10 bad ka 11 tarik jong u ‘nai ïaiong u ban wan.
Ka kynhun jong u tymmen u san ka Seng Khasi (Kmie) hapoh ka jingïalam ka jong u Rgh B.
S Syiem ryngkat ka jingïadon lang u Rgh.
Skor Jala, nangta u Rgh.
Hambok Kharmawphlang, ki la shim ïaka bynta ban pyndep ïaka nguh ka dem, ka shat ka kheiñ, ban pan jingbit nala u trai nongbuh nongthaw, ba kumba la buh ïaka sngi ïaka ïa, ka shad ka kmen kan da long kaba da iphuh iphieng, khnang ba ki nongshad kynthei bad shynrang kin da ïoh ba kin da shad hun ka mynsiem, nalor kata, ba ka mei mariang kan da ai ïaka sngi kaba shit kaba shai, namar ba kane ka shad ka kmen kam dei kata ka shad rongphong ne ka shad thaw bynriew, pynban ba ka da dei ka shad ñiam ka shad rukom, kaba long kum ka dak ainguh u khun bynriew ïala U Blei nongbuh u nongthaw.
Ha kane ka nguh ka dem, la pyndep ïaka shat ka kheiñ bad ha ka juh ka por ban synreit ïaka um ksiar ka um rupa ïa ki ksing ka tangmuri bad ka kynshaw, ba kin khuid kin suba, khnang ba kin lah ba kin sei ïaka sur ba thiang ka sur ba nylla, kaban lah ban pynkhih hun mynsiem ïaka met ka pad jong u/ka nongshad khnang ba u paidbah byllein ba wan ban peitkai un da hun bad kmen lem ka mynsiem ka jong u.
Ha kane ka sngi la wan ban sakhi lang ruh ïa kane ka nguh ka dem da ki dkhot jong ka JPK hapoh ka jingïalam ka jong u Rgh Bantei.
S Rumnong ba dei artad u President, nangta u Rgh Arwan S.
Tariang Secretay, u Cultural Secretary u Rgh.
Rangpher Rynjah,  ban bynrap lang bad ki arngut ki vice president Rgh O.
P.
Pyngrope, Rgh P.
S Dkhar bad ki dkhot jong ka Seng Kynthei.
Haba la dep ïa ka nguh ka dem, ki samla ki la wan shakhmat ban tem pynsawa shipor ïaka ksing  Lumpaid.
Hadien ba la dep ka ksing lumpaid, la pynrung pat ïaka ksing ka dhah ha kut jong ka ïing seng, naka bynta ka jingpynkhreh ban sdang pat ïaka jinghikai ban shad ïa ki khynnah kynthei bad shynrang, kiban sa kherh naka bynta ban hiar ïuh kjat ha ka lympung shad ha madan Weiking, Jaïaw.
Shillong, 26 Lber:Ka jingleh torti ka tnad ka Koit ka Khiah ka la pynlong ban pyut ei haduh T.
4.
03 klur ki dawai ba la thied na ka National Health Mission (NHM) kaba tip mynshwa kum ka National Rural Health Mission (NRHM) ka skhim na ka sorkar pdeng ban ai sha ki paidbah baduk ha ka jylla.
Ia kane la lap da ka Estimate Committee (EC) ka iing dorbar thawain ha ka kaiphod ba la sei madan ha iing dorbar dang shen.
Ka komiti ka la kdew ba ka sorkar ka la thied ia kine ki dawai khlem iasyllok bad ka Directorate of Health Services (MI) kaba la pynlong ban shu pyut ei haduh da ki klur namar ka jingshu kynton ia ki dawai khlem phikir bha.
“Ka la don ka jingiajngai hapdeng ka Directorate of Health Services (MI) bad ka DHS (Medical Instite).
Ka DHS (MCH) ka thied ia ki dawai NRHM bad ka DHS (MI) ka thied ia ki dawai ia ki PHC, CHC, sub-centres bad kiwei kiwei", la ong kane ka komiti kaba la khlieh da u Bah DD Lapang.
Ka tnad ka Koit ka Khiah ka la pynlong ia ka jingtohkit halor kane ka jingjia hynrei kam pat lah ban sei madan ia ka jinglap jongka haduh kine ki sngi.
Ka EC ka sngew ba kane ka dei ka jingjia ba sngewsih kaba la ialam ia ka jingpyut ei ki dawai bad ka jingpynsep ei kai ia ka pisa paidbah tang namar ba kam don satia ka jingkitkhlieh bad ka jinglong shai ha ka rukom treikam kane ka tnad.
“Ki briew ha nongkyndong ki la thnum ba ki jaka sumar sorkar kim ju biang dawai hynrei kaba sngew phylla ka long ba kane ka tnad ka la pynsyrwa kai pynban haduh T.
4 klur ka pisa", la ong kane ka komiti bad bynrap, ba ka tnad ka la pyrshang pynban ban said ksan ban thet kti ia kane ka kam.
Kawei pat ka jinglap kane ka komiti ka long ka jingsah khongreng ka mashin MRI kaba ha Shillong Civil hospital kaba la thied T.
5.
17 klur, kaba thmu ban ai ia ka jingshakri ia ki nongpang ban eksamin ia ki jingpang.
“Hynrei kaba sngew lyngngoh ba kane ka mashin kam shym la lah ban treikam shuh naduh ka 12 tarik, Risaw, 2015 bad ka daw ka long ba u engineer na ka kompeni um treh ban wan shna ia ka mashin namar ba ka sorkar kam pat siew lut ia ka bai thied ia ka mashin bad namar kane, ka por ba la buh ban shna ei (warranty) ruh ka la kut.
“Lada ia kane ka mashin ym lah ban shna, ban pyntreikam ia ka, ka long kum ka marjot ban shu die kilo noh bad ka jingthmu ban iarap ia ki paidbah ka la shah rem noh", la ong kane ka EC ha ka kaiphod jongka.
Shuh shuh ka komiti ka la lap ba ka mashin X-ray ha Shillong Civil hospital kam treikam shuh namar ba ka sorkar kam lah ban thied ia u UPS uba shong dor T.
15-16 lak bad la shu buh khongreng ia kane ka mashin.
Hynrei katkum ka jinglap ka komiti, tang ka jingioh na ka bai leh X-ray na ki nongpang, ka mih T.
7500 shi sngi bad ha ka shi bnai ka lah ban pynmih T.
1,95,000 bad ha ka shi snem ka lah ban pynmih T.
23,40,000 lak kaba mut la lah ban thied UPS tang na ka pisa ba la kamai na ka jingleh X-ray ki paidbah.
Hynrei na ka liang ka tnad ka Koit ka Khiah ka la ai daw ba ia ka tulop jong u nongleh X-ray ruh la siew ia ka bai kamai ka X-ray bad ka komiti ka la kyntait ban pdiang ia kane ka jubab said ksan ka tnad ka Koit ka Khiah.
Ka Komiti ka lap ruh ba ia ka mashin Accident and Trauma Centre ha Nongpoh ba la mang da ka pisa ka NEC ha u snem 2003-04 hynrei haduh u snem 2010 dang shu dep shna ia ka jaka buh ia kane ka mashin kaba shong por haduh 6 snem ia ka tnad ban pyndep ia ka iing ban buh ia kane ka mashin.
Ha u snem 2010, ka sorkar ka la thied ia kane ka mashin hynrei ka sah khongreng khlem pyntreikam satia da kaba ai daw bym don ka jingmang pisa ban thung nongtrei.
Hynrei na ka liang ka komiti ka la ong ba lada ka sorkar ka sngew bym don nongtrei kam dei ban thied ia ka mashin kaba la pynlong ba kan shu shong ei haduh san snem bad mynta ka long kaba sngew artatien la kan dang lah ne em ban treikam haduh ba la buh slem.
Ka komiti ka la lap ruh ba ia ka iing ba la shna ban buh ia kane ka mashin, la pynlong ophis pynban da u DM&HO bad kane ka pyni ia ka jingbym don ka jingkitkhlieh jong ka tnad ban leh ia ka kamram bad ka la pynsepei da ki klur ia ka pisa paidbah.
Kawei pat ka dei ka mashin X-ray ha Umsning  CHC ha kaba ym shym la shna ia ka naduh ba la sniew haduh snem 2000 tang phra bnai ba la buh ia ka ha u Kyllayngkot jong une snem bad sniew noh ha u Nailur hi.
Halor kane ka jinglap, ka komiti ka la kdew ba kane baroh ka la mih dei na ka jingbym don ka jingkitkhlieh na ki nongtrei ka tnad ka Koit ka Khiah naduh ki doktor, ki nurse, ki nongtrei ba kim don ka jingkitkhlieh.
Ka bor pyniaid jong kane ka tnad ka long kaba tlot ha kaba ka sorkar ka la pynlut da ki klur da ka jingthmu ban ai ia ka jingshakri ia ki paidbah hynrei kane ka tnad pat kam shym la don ka jingkitkhlieh, la ong ka komiti.
“Ka donkam ban thung da ka jingtohkit da ka tnad bad ban pynngat ia ka jingkhlieh halor kane ka jingjia baroh", la pynkut ka Estimate Committee ka iing dorbar thawain.
Shillong, 27 Lber:Ha ka tamasa Mawbynna kaba lai sngi ka ban long ha Maw phlang ka ban sdang naduh ka 31 tarik mynta u bnai, yn pyni nam ia ki tiar hyndai kiba ju pyndonkam uba rim u jah kiba la ngeit ba ki dei kiba la don naduh ki snem 1220 BC, don katto katne tylli na kitei kitiar kiba la ioh ban khlong na u Lum Sohpet bneng ha kaba yn sa buh ha ka Museum ha ka shnong Tynrai ha Maw phlang.
Kitei ki tiar ki dei kiba la lap da ki riew wad bniah ba kynthup u bah Marco Mitri u archaeo logist,u Prof Desmond Kharmawphlang na ka skulbah NEHU, bad Prof B Myrboh, NEHU nalor kiwei pat.
Shillong 27 Lber: Ka jingialang jong ka Sohiong Block Congress Committee ka la rai ban pynieng ia u Bah Natha niel O.
Rymmai u khun jong u Bah HDR Lyngdoh myntri sorkar, kum u kyrtong MDC shiteng samoi na Sohiong sha ka Khasi Hills Autonomous (KHADC) kaban sa pynbna shen.
Ha ka jingialang kaba la long ha Sohiong ba la don lang u President Bah HDR Lyngdoh u MLA ka Sohiong, u Bah S.
G.
Khongiong u general secretary ka District Congress Committee ka East Khasi Hills bad kiwei la shim ia kane ka rai ban pynieng ia  u Bah Rymbai.
Ha kane ka sngi la jied ruh ia ki nongkitkam ka Sohiong BCC kynthup ia u Bah Phrang Kharpran u Vice-president, u Bah Hunbun Kharphuli kum u general secretary nalor kiwei.
Shillong, 27 Lber:Ha ka sngi sait jaiñ jong ka taiew ki nongialam ka HANM Women Wings hapoh ka jingialam ka kong Bity Jyrwa –President bad ka kong B.
Sungoh General Secretary ki la leit sngewlem sha iingsah jong ka kmie ka Shailinia Kharrymba ban pynpaw ki jingsngewlem ha katei ka jingjia ba sngewsih ba katei ka longing ka ia kynduh.
Haba lapoi ha katei ka ing katba nangiaid ki jingiakren ka kong Bity Jyrwa ka la kylli na ka kong Waiñ Khar-rymba (kmie) hato ka la sngew hun ne em, namar ba haduh ki pulit ki dang ioh kem tang uwei na kiba donkti ha katei ka jingjia, ka jubab na ka kong Waiñ ka long “Ngim pat sngewhun" ka la ong ba ka kwah ba baroh kiba donkti kin shah kem.
Ka kong Bity ka la kylli biang hato ki don nongiasaid aiñ ne em na ka bynta jong ki, u hynmen rangbah katei ka iing u la iathuh ba ki la don laingut ki nongiasaid aiñ kynthup ki nongiasaid aiñ ka sorkar bad kiba na ka human Right.
Ka kong Bity ka la ong ba lada kim don nongiasaid aiñ ka HANM kan pynbiang nongiasaid aiñ na bynta jong ki.
Kat kum ka jingiathuh ki trai ing ki la ong ba haduh mynta ki nongwan sngewlem ki dang rung dang mih khlem sangeh ha katei ka ing manla ka sngi, naduh ba jia katei ka jingjia.
Hadien kumba katto katne por ba la shong ha katei ka ing ki nongialam ka HANM baroh ki longkmie suda ki la pynlong jingduwai ha katei ka iing bad katba nang duwai ki la iam pangnud artad, namar katei ka jingjia bad katba nang duwai ka kmie jong ka Shailinia ruh ka iam pangnud lang ryngkat bad ki.
Shuwa ban mih noh na katei ka iing ki nongialam ka HANM ki la noh jingiarap sha katei ka longing da ka song pisa.
Haba ia kren bad u nongthohkhubor ka kong Bity Jyrwa, ka la ong ba kum ka dak ban pynpaw ka jingpyrshah ia katei ka jingshah lehbeiñ bad ka jingshah thombor ki kynthei na ka liang katei ka seng kan pynlong daka jingiaiaid proseshon kaba jar jar naduh na sawmer shiteng sha nongbah Shillong kaba ia ka jaka kin sa ia pynbeit haei ban pynkut.
Hynrei ka la ong ba ka la ioh jingtip ruh ba ka Seng Kynthei Upper Shillong Pyllun ruh ka don ka jingthmu ban iaid proseshon bad ka la ong ba ka HANM ka kwah ban ia iaid lang bad ki ha ka juh ka por.
Haduh mynta ka kong Bity ka la ong ba ym pat buh tarik namar ba ki dang pan jingbit na ki bor Distrik, hynrei la thikna pat ba katei ka proseshon kan long ha u bnai ban wan ha u iaiong, 2016.
Ka Synjuk Ki Nongsynshar Shnong Ka Bri U Hynniewtrep (Ri Khasi & Jaintia) ka pynpaw ia ka  jingsngewsih kaba khraw halor ka jingjia kaba sngewtriem kaba la shim noh ia ka jingim ba kordor jong I Samla Shailinda Kharrymba bad ka jingsngewlem sha ka iing ka sem jong ine I samla.
Ka Synjuk ka pynrem jur ia ka jingshah leh beijot bad jingshah pyniap dusmon jong ine I samla ba lui lui bad ka ha kajuh ka por ka kyntu ia ki bor ba pyniaid ia ka Ain ba kin pynshitom tyngeh ia ki briew kiba don kti ha kane ka kam khnang ba kan long ka jingsneng ia kiwei pat bad ba kum kine ki jaid kam kin ym ioh ban suh thied ha kane ka jaidbynriew jong ngi kaba ngi ju sngew sarong baroh shi katta ba ka long ka jaidbynriew kaba tip briew tip Blei.
Kum kine ki jaid kam ki pynthoh bria ia ka ri bad ka jaidbynriew bad ka wanrah ruh ia ka jingbym shong shngain ia ki khun samla, ki longkmie bad ki kynthei khynnah ha ka imlang ka sahlang bad ha ki Shnong ki thaw ki jong ngi.
Ka seng, ka kyrmen ba lyngba ka ain bad ka jingtrei lang jong ki bor Shnong bad ki paidbah, kan lah ban teh lakam bad rat dyngkhong ia ki kam sniew kiba bun jaid kiba la I kumba kin tyllep noh ia ka jaidbynriew jong ngi.
Khatduh iawai, ka Synjuk ka kyntu ia baroh ki dorbar Shnong hapoh ka Bri u Hynniewtrep ( Ri Khasi & Jaintia) ba ki dei ban shim khia bad peitngor ha la ki Shnong ki thaw ban iada ia ki nongshong Shnong na kum kine ki jingjia ba sngewsih bad ba jah burom.
Nongstoiñ,28 Lber:Kumba phra tylli ki dukan ba kynthup ia ki dukan marbam bad artylli ki dukan die dawai bad dukan die tiar kali kiba don ha MawpunIewNew Nongstoin, ki la shah tap um ha kaba kiba bun ki marbam ki la julor lut, namar ka jingshlei um jong kawei na ki muri kaba don markhap bad kitei ki dukan.
Kitei ki dukan kiba la shah ktah ki kynthup ia ka dukanjong I kong A.
Kharsyntiew, kong Miallida Wanniang, dukanjong I kong SB Nongsiej bad kiwei kiwei ki dukan kiba iadon markhap lang, ki mar bam na kitei ki dukam kiba la julor ki kynthup ia u khaw, u dai,  shini bad kiweikiwei.
Haba iakren bad ki nongthohkhubor na ka liangjong I kong A.
Kharsyntiew I wei na ki trai jong kitei ki dukan I la ong ba katei ka jingjia shlei um ka la jia la kum balai bad saw siew bad ka daw ka long ba ki nala kiba don ha khmat jong kitei ki dukan ki la shlei noh shabar namar ka jingritpalatjong ka muri kaba tuid sha ka wahNondein.
Shuh shuh I la ong ruh ba ka jingduhnong jongki kumkitraidukankala long kaba la bun bha bad la antadruhba ka jinglutkala poi kumba 1 lak tam, namar ba bun byrni khaw bad ki shinilem bad kiweikiweiki mar bam ki la shu sepei lut, namar ka jingshah tap ha ka um.
Ha kaba iadei bad katei ka byntana ka liangjong u nongthohkhubor u la iohlad ruh ban iakren bad u Sordar ka Shnong New Nongstoin u bah S.
Rashir ha kaba u la ongruhbaiakatei ka nalana ka liangjong ka tnad PWD kala dep leit ban  jngoh bad na ka liangjongkatei ka tnadha katei ka por kila ong ba kam I long namar ka jingritpalatjong ka muri, namarba ka um kabatuid nakitei ki nala ka wan lyngba naduh na khliehiew bad kumjuh na lumjong ka ophis Dc.
Shuhshuh u la ongruhbana ka liangjong ka Shnongkansa shim khia ha kabaiadei bad katei ka bynta bad kumjuh ban leitairuhda ka jingthohsha ka tnad PWD, ba kanpeit bad shim khiakhnangbaiakatei ka nalaynlah ban shna khambha noh da kumwei pat  na ka bynta ban suk hadien ha bud.
Shillong,28 Lber:Ka Khasi Heritage Conservation Forum (KHCF) kaba peit bad pyniaid ia ka shnong tynrai kaba don ha Mawphlang (Heritage Village) bad kaba peit bad pyniaid ruh ia ka tamasa Mawbynna kaba yn pynlong ha katei ka jaka ka la ioh kamai T.
10 lak tyngka tang na ka bai ai wai dukan (Stall) sha ki paidbah.
Khyndiat sngi mynshuwa u EM ka tnad Arts and Culture uba dei ruh u nongialam jong ka KHCF u bah Antonio War, u la ong ba tang hapoh ka iewbah kaba la shna kyrpang ha madan bah kaba don ha katei ka jaka ki don 121 tylli ki dukan bad nalor kata hapoh katei ka iew hi la mih biang sa 80 tylli ki dukan kaba mynta baroh ka jingdon ki dukan tang hapoh ka iewbah ka long haduh 201 tylli.
Nalor katei ki don ruh ki dukan kiba la shna ha marjan jong ki ing ki Hima bapher bapher nalor kitei ki 201 tylli.
Utei u EM ka KHADC u la ong ba ka dor ba la ai wai na bynta kawei ka dukan ka long T.
5000 tyngka kawei.
Haba kheiñ ia ka jingmih pisa tang na ki bai dukan kata tang kiba don hapoh iewbah 201 tylli ka jingmih ka la poi sha ka T.
10 lak tam kata T.
10,05,000 tyngka.
Shillong, 28 Lber: Khyndiat sngi mynshuwa ki mawbynna jong ki hynniew kur ka Hima Malai Sohmat kiba la pynieng ha khmat ka ophis u syiem ka Hima ki la shah pynpra noh.
Halor kane u Acting Syiem katei ka Hima u Francis Sohmat rungkat bad ki myntri ba la synralang da ki riew rangbah jong katei ka Hima ki la ong ba ki briew kiba pynjot pynpra ia ki maw bynna ki dei ki riew shim kabu kiba la shu leh [bteng sla 7] dusmon.
Ki la iathuh ba ki la dep ujor da ka FIR hynrei haduh mynta ki pulit ka Mawsynram kim shym la ioh kem ia kita ki briew kiba la leh dusmon.
Ki 7 kur kiba la pynieng ia kitei ki mawbynna ki dei ka kur Malai, ka Kur Sohmat, ka Dewkha, kur Sohtun  Ruwah, Nohriang, ka Ryngsan bad ka Dewsaw.
Ki la ong ruh ba ia kitei ki mawbynna ki 7 kur ki la pynieng da kaba pynlut ia ki pisa tyngka jong ki ban pynsah nam hapoh katei ka Hima hynrei la pynpra pynban ia ki da ki briew kiba don kumba 50 ngut eiei.
Hadien ba kitei ki myntri bad u Syiem ki la dep ban kren sha ki nongthohkhubor u Rupang u la kylli na ki hato kitei ki mawbynna kiba la pynieng hangtei ki dei kiba ka knia la khriam kiba la suit la shor ne em kumba la ju leh ha ka por ba ki riew tymmen khasi ki ju pynieng mawbynna ne pynieng mawpud mawsam, “Ngi dei ki Kristan, ngim shymknia shym khriam, ngim suit ngim shor ngi shu pynieng tang ban sah nam" ong u Paie, Francis Sohmat.
Uwei pat u myntri uba donlang bad u ha syndah ha katei ka por u la bynrap ktien da kaba ong, “Ban da dei ki mawbynna kiba la lehniam kumba lehniam ki Khasi,ngim tip shuh la jia aiu ia kito ki briew kiba la pynpra, imat ka la donkam ia ngi nangne shakhmat ban da ia leh niam leh rukom noh ha ka por ba ngin pynieng mawbynna" u la ong.
Shuwa ia kane haba kren sha ki nongthohkhubor ki bor synshar ka Hima Malai Sohmat kynthup u Acting Syiem ka Hima Malai Sohmat u bah Francis Sohmat, u Secretary ka Hima Malai Sohmat u bah Ryngkatdor Malai, ki Myntri ka Hima bad u Rangbah Shnong hynne ka sngi ki la pynpaw ia ka jingpynrem halor ka jingtar ka Synjuk ki Riew Rangbah jong ka Hima ia ka Bill ka KHADC ka Khasi Hills Autonomous District ( Nomination and Election of the Syiem, Deputy Syiem, Myntri & Rangbah shnong of Malai Sohmat Syiemship), Bill, 2016.
U Acting Syiem u la ong ba katei ka jingtar ia ka Bill ka KHADC ka dei tang ka jingleh riew khlaw u bah Hilarious Wanniang bad ki briew jong u.
U Paiem Francis u la ong ba “Ngim tip ia kane ka synjuk bad ngim tip mano ba ai bor ia ka Synjuk, kadei ka synjuk kaba dang shu mih ha kine ki khyndiat sngi".
Ha kajuh ka por, u la ong ba ka Hima Malai Sohmat, u la ong ba mynshwa ka jingwan u Ardent kum u CEM ha ka KHADC ha u snem 2014, u la wanrah bad la pynkylla khongpong ia ka Riti Dustur ka hima ka synshar khaddar ka Hima da kaba u la thung Syiem Paidbah.
U la kynthoh ruh ba kane ka jingleh u bah Ardent ka pyni ba udei u bym tip ia ka ain bad u bym khein kor ia ka riti Dustur kaba la buh pyrkhing da ka bor District Council naduh hyndai hynthai.
Amlarem, 28 Lber:Ki 7 shnong kiba don sawdong jong ka Nongtalang CHC ha ka jingialang ba ki la lum kyrkieh ki la pyrshah jur ia ka jingthmu jong ka Sorkar ban aiti noh ia ka Nongtalang CHC sha ki NGOs, bad ki la ong ba kito kiba la trei hangto ki la trei hok ia la ka kam naduh u Doktor u ba la don haduh ki nongtrei ruh kumjuh ki pyndep hok ia la ka kamram ba la bynshet ha ki.
Kumta na ka liang jong ki Rangbah shnong jong kine ki 7 shnong ki la ong ba ka Nongtalang CHC da shisha ka la long ka Hospital kaba la shakri hok ia u duk u suk ,u kup shiliang sem shiliang da ki bun phew phew snem mynta.
Bad mynta lei lei ki don ka jingkhmih lynti ba la ioh ban shim da u Doktor uba kit khlieh ia ka kam kum M.
H.
O In- Charge bad na ka liang ki Rangbah bad ki paidbah kumjuh ki thrang bha ban iohi bad peit ia ki kam babha jong u tei u Doktor I/C mynta.
Na ka liang jong kine ki 7shnong ki la ong shuh shuh kaba donkam mynta ia ka Nongtalang CHC ka long ban phah sa tang u wei u Doktor bad ki nos.
Shillong, 28 Lber:Ka jing bym mynjur ka sorkar Jylla, ia ka kyrteng jong U Bah Don Sumer jong ka seng UDP, ba un long U Executive Member, ha Khasi District Council, ka mih mynta da kawei pat ka jingkhein bad katei kam dei satia, ba ki ia pyni bor hapdeng U Mukul Sangma bad U bah PN Syiem Chief Executive Member jong ka Khasi District Council.
Ki lad khu bor, ki iathuh mynta ka sngi, ba katei ka kam, ka la poi sha ka kyrdan jong u heh duh ka Meghalaya Pradesh Congress Committee (I), U Bah DD Lapang bad ki lad khubor, ki kam, ba ka don ka jingiakren mynta bad ki heh jong ka seng UDP, ba kyn thup ia U Dr Donkupar Roy, President heh duh jong katei ka seng, ba ka jing ia treilang bad ka UDP, kam dei satia ban long tang ha Khasi District Council, hynrei, ka dei ban long ruh ha ka sorkar Jylla ruh kumjuh.
Ka dei halor katei ka nongrim, ba ka jing mynjur ia U bah Don Sumer, ka shu sahteng haduh ha kine ki sngi, wat la kam long kaba eh, ia u myntri rangbah, ba un phah noh mar mar ia ka kyrteng jong U Bah Sumer, ba un ai jingmynjur U Lat ka Jylla.
Ka lah don ruh ka jingiakren, ha kine ki sngi, ba u myntri rangbah, u don jingthmu ban pynthymmai noh ia ka kynhun myntri jongu, hadien ka dorbar mang tyngka bad lada ka iaid ha katei ka jingkhein, kumta ka dak jyrngam, ka ap, sa tang ha ka seng UDP bad lada katei ka seng ka mynjur, kumta kin lah ban don ki jingkylla kiba kyndit ha ka sain pyrthei ha ki khyndiat sngi ban sa wan.
Shillong,28 Lber:Kam dei kaba la jia tang shisien ne ar sien ne tyngkhat lano bad ka jingdheng kali ha ki thaiñ Upper Shillong kam dei shuh kaba dang phylla bad la ju iohi ba kane ka ju jia manla ka lah sngi u blei bad manla ka sngi hat majai.
Mynta ka sngi ruh ka la don ka jingdheng kali kaba jur bha ha katei ka thaiñ bad ka jingdheng kali ka dei tang ia ka lynti ban hiar na Upper Shillong sha Shillong katba ki kali kiba wna na Shillong ban leit sha Sohra, Pynursla ne thaiñ West Khasi Hills pat ki iaid beit khlem jingthud.
Mynta ka sngi u nongthohkhubor u la lap ba ka jingdheng kali ha ki thaiñ ka Upper Shillong ka la sdang ter ter naduh na San mer haduh ban da poi ha jingkieng Umshyrpi.
Bun ki paidbah ki ia thnum ha ki kali iew kali hat ia katei ka jingdheng kali kaba manla ka lah sngi u blei bad sngi hat majai.
Ka la pynlyngngoh ia kiba bun ba lang ia katei ka jingdheng kaba ki shu ia antad ioh ka don jingjia aksiden pynban hynrei katba nanghiar sharum ka jingdheng kali ka nang kham stang ter ter haduh ban da poi Lai mer ki kali ki la kham i sting bad haba la poi ha Umshyrpi la lap ba kam don eiei kaba pynwit ia ka lynti hynrei ki kali ki iaid beit.
Tang na San mer shaduh sha Umshyrpi mynta ka sngi ka la shim por haduh kumba shi kynta shiteng haduh ar kynta duna ban iaid lynti.
Bun ki paidbah ki la khnium bha ia katei ka jingdheng kali kaba arsien shi taiew ha Upper Shillong hynrei ki la ong ba kim banse ban pat ban iaid ba ki hap ban beh kam beh jam.
Shillong, 28 Lber:Ka kynhun jong ki nonghikai bym dei sorkar ha ka jylla ka JACATAM kin leit iakyn duh ia ka myntri Human Resources Development ka ri ka Smirti Irani lashai ka sngi ha ka jingwan jngoh jongka ia ka nongbah.
Katkum ka khubor ba la pynlait da u nong kitkam ka JACATAM Babu Kular Khongjirem, ki nonghikai kin leit iakynduh ia ka myntri ha ka por 4 baje janmiet ban pyntip ia ka ia ki jingeh ba ki nonghikai bym dei sorkar ki la iakynduh ha kane ka jylla Meghalaya.
La sngewthuh ba ki nonghikai kin iakren ia ki mat babun bha kum ka jingdonkam ban shimti noh ka sorkar ia ka kam nonghikai ne provincialisation, ka jingbym don ka education policy nalor kiwei de.
Ka Irani kan wan lashai ban pynkup burom ia ki samla ha NEHU.
Mawphlang, 28 Lber:U Chief Executive Member ka KHADC u bah Pynshngaiñ N Syiem u la plie paidbah mynta ka sngi ia ka jingkieng doi doi kaba don ha ka shnong tynrai ha Mawphlang.
Katei ka jingkieng doi doi ka dei kaba la pyntrei hi da ka KHADC ha ka jinglut kaba T.
20 lak tyngka na ka bynta ban pynitynnad bad ban khring ia ki paidbah na kylleng ki jaka ha ka tamasa Maw bynna ka ban sdang naduh ka 31 tarik u lber 2016 ha katei ka shnong Tynrai ha Mawphlang.
La synran ia u bah Pynshngaiñ da kiba bun ki MDC jong ka KHADC.
U bah Pynshngaiñ u la ong ba ia katei ka jingkieng yn dang pynbha bad pynitynnad shuh shuh ha kaba yn pynwandur ia ka ha ka dur jong ka jingkieng jri.
La sdang ban tei ia ka katei ka jingkieng ha ka 25 tarik u rymphang bad la pyndep pat ha ka 27 tarik u lber kaba long tang kumba shibnai tam ne duna.
Hadien ba la plie ia katei ka jingkieng u bah Antonio War EM jong ka tnad Arts and Culture u la ong ba ha katei ka tamasa kin don bunjait ki prokram naduh ka ki jingiakob bapher bapher kum ka jingialehkai Ramdos, ka jingialeh maw point,ka jingiakob sum khnam bad ka jingiakob siat khnam hapdeng ki Hima baroh khoit.
U la ong ruh ba ha katei ka sngi kiba bun hi ki prokram ki dei kiba la kham pynleit jingmut ha ka liang ka pule puthi namar ba kin don haduh 26 tylli ki skul ban ia shim bynta.
Nalor kiwei pat ki nongshah khot sngewbha u bah Antonio War u la ong ba ka kynhun riewlum na Australia kaba la tip kum ka Nuragunyio ka la pynthikna ba kan donlang ha katei ka sngi.
Shillong, 28 Lber:Ha ka 27 tarik mynta u bnai ha ka por 12:15 baje eiei ki pulit ka Mawngap Outpost bad ki ophisar jong ka Narcotic Control Bureau, Guwahati Zonal Unit, Assam, hadien ba ki la ioh jingtip kaba thikna ki la leit ban khynra ia ka ingsah jong u Pratab Paul 60 snem karta uba shong basah ha Mylliem ha Madan Ing Syiem bad ha katei ka jingleit khynra ki pulit ki la ioh kurup 363.
288kilo ki Ganja na katei ka ing bad ki la kem noh ia u Pratab.
Katkum ka jingtip kaba u Rupang u la ioh lum la ong ba u Pratab u dei u bar jylla uba la poi kha ha Mylliem la slem bha, u dei u kurim jong ka kong Morlia Kharbuki.
Katkum ka jingtip ba la ioh lum la ong ba u buhrieh ia kitei ki Ganja sha kyrpong ing jong u bad hadien ba ki briew katei ka shnong ki la ioh jingtip ki la pyntip sha ki pulit bad la ioh kem ia u.
Shillong, 29 Lber:“U MP jong phi uba pynrem ia nga da lai phew hajar vote un ym don bor tam palat ia ka Riti synshar ka Ri India" on gu Pastor PBM Basaiawmoit haba kren ha ka jing ia phylliew jingmut halor u Aadhar Nombar kaba la long mynta ka sngi ha Khasi National Dorbar Hall ha Mawkhar.
Katei ka jingkren u Pastor Basa iawmoit ka dei kaba u la thew tarajur haduh katno kata ka aiñ ka sorkar India ka khlaiñ ban ia riti Synshar ka Ri da kaba pass ia ka bill halor u Aadhar nombar ha ing dorbar bah ka ri ka Parliament, ha kaba u la ong ba ka jing pass ia katei ka Bill ka dei kaba bei riti bad ka long pyrshah ia ka riti synshar ka ri.
Ia katei ka jing phylliew jingmut halor u Aadhaar Nombar bad ka hok longbriew man briew la pynbeit da ka Megha laya People’s Committee on Aadhaar ba la kyrshan da ka Samaritan Action For Social Transformation (SAST & CASA).
Ha katei ka jingiaphylliew jingmut u pastor u la batai shaphang u Aadhaar nombar uba ka sorkar India ka kwah ban pyntrei kam mynta bad kaba la thaw-aiñ ruh hapoh Parliament ban pynlong aiñ ia u Aadhaar Nombar.
U Pastor u la ong ba ka la don ka jingiakhih ia ksaid kaba jur ha kane ka ri halor katei ka jingkwah ka sorkar bad katei ka mat ka la poi ruh shaduh ka ing bishar ba ha khlieh duh ka ri ka Supreme Court hynrei donbok u la ong ba ka Supreme Court ka la pynmih ia ka hukum jong ka ba baroh ki lah ban leh ia utei u Aadhaar Nombar tang lada ki don da ka mon lajong hynrei ym pat ba kin shah pynbor hano hano ruh.
Ka jingiakren ha katei ka sngi ka la ong kaba jur kaba ki nongren ki pyrshah jur ia utei u aadhaar Nombar naba ki la ong ba da ka jingleh ia utei u nombar kan pyni lut ia baroh ki jinglong barieh jong u lane ka briew bad kane ka dei ka mat kaba ktah ia ka hok longbriew man briew.
U Pastor u la ong ruh ba ia ka jingthmu ba ia u Aadhaar Nombar la pun ha u nailar jong u snem 1999 kata tang hadien ka thma Kargil ha ka por ba long myntri rangbah duh u Atal Bihari Vajpaye hynrei la kha pat ia u ha u snem 2009 kata hadien 10 snem hapoh ka jingialam ka sorkar UPA II ba la ialam da ka seng Congress.
Ha katei ka por u Pastor u la ong ba ym pat shym la jer kyrteng satia hynrei dei ha u iaiong 2010 la jer kyrteng noh kum u aadhaar hapoh ka projek UID Projek.
Ha utei u snem u pastor u la ong ba la wanrah ia ka bill hapoh Parliament kaba la jer kyrteng kum ka National Identification Authority India Bill 2010 hynrei mynta la pynkylla pat ia ka da kawei pat ka kyrteng kaba la pass ha ing dorbar bah ka ri ka Lok Sabha ha ka 11 tarik u lber, 2016 bad kaba la wanrah ha ing dorbar ha ka 3 tarik u lber, 2016.
La pass ia ka da ka jingbun paid hapoh ing dorbar ha kaba ki MP ka BJP ki don bun paid katba ha Rajya Sabha pat u pastor u la ong ba la wanrah ia ka ha kawei pat ka dur kata ha ka dur jong ka Money Bill namarba katei ka sorkar ka sngewthuh ba ka rit paid ha Rajya Sabha.
Ha katei ka jingiaphylliew jingmut la don ruh ka Usha Ramanathan kaba dei ka Legal Worker on Human Right and Socio Economic Status for Minority –New Delhi bad katei ruh ha ka jingkren jong ka ka la pyrshah jur ia u Aadhaar Nombar ha kaba ka la ong ba ka jingthmu ban pyntreikam ia utei u nombar ka ktah bha namarba kan tip lut ia ka jinglong barieh ki briew ne ki jinglong shimet.
Ka la ong ba da ka jingpyntreikam da utei u nombar kan ym donkam shuh ia ka sorkar India ba kan tip ia ka kyrteng briew ne ia u briew hynrei kaba donkam hi ka dei beit tang ia u nombar kaba lah ban pyniaid katba ki mon kita ki bor kiba peit ia katei.
U samla Auguster Jyrwa General Secretary ka KSU uba dei ruh uwei na ki nongiatai ha katei ka miej ki nongiatai nalor ki jingkren kiba bun kiba u kren ha katei ka sngi ryngkat ki jingkynthoh kiba u la ong ba ka jingthmu ka sorkar ban pyntreikam ia ka NPR ka dei ruh kaba don jingiadei bad u Aadhaar u la ong ba ka KSU ka dawa na ka sorkar ba dei ban don u snem ot kyrteng lane u Base Year, ba ka Indo Nepal treaty of Friendship 1950 kam dei ban don jingiadei bad ka jing pyntreikam ia u Aadhaar, u la ong ruh ba ki Dorbar Shnong ki dei ban don ka bor ban ithuh lane kyntait ia ki briew ki bym dei trai ri, bad ba ka sorkar kam dei ban ithuh ia ki kot ki sla kiba wan na ki Welfare Association bapher bapher ne wat na ki MLA ne MDC ruh, u la ong ruh ba ki bar jylla kiba wan na kane ka ri na kiwei pat ki jylla ki dei ban leit shim ia u Aadhaar Card na ka jylla lajong bad baia u Aadhaar nombar dei ban pyntreikam tang ia kiba dang kha ym kiba heh la san.
Shillong, 29 Lber:Hadien ba la kut ka jingiatai halor u aadhaar Nombar kaba la long mynta ka sngi ha Khasi National Dorbar Hall ha Mawkhar bad hadien ba ki nongiatai ha ka miej ki la pynkut ia ka jingkren jong ki la ailad ia kiwei pat kiba wan sha katei ka jingialang ba kin buh ki jingkylli jong ki kaba ki sngewkwah ha mynsiem ban tip kham shai shuh shuh shaphang u Aadhaar Nombar.
Ha katei ka kynta ia kren kaba la ailad paidbah ia baroh ban buh jingkylli uwei u rangbah uba la kham noh ka rta u la ieng ban kylli na u Pastor PBM Basaiawmoit ha kaba u la ong ba katba u dang shong jingialang u la ioh kawei ka SMS ha mobile jong u kaba la bthah ia u ba u dei ban leh noh ia u Aadhaar nombar khnang ban yn pyllait noh ia ka tulop bai bam tymmen ne ka pension jong u.
Ha katei ka por u la kylli na u pastor “Ngin leh kumno lada ngim pdiang ruh, ngin shem jingeh bad ngin duh bai bam tymmen, u la ong ba u wan khnang sha katei ka jingialang ruh dei namar ba um pat don Aadhaar bad jin lada u la don un ym wan satia".
Utei u rangbah uba la shongthait na ka kam sorkar u la pynpaw ia ki jingeh ba lada um leh ia u Aadhaar Nombar ruh un duh tulop bad un mad jingeh.
Ha katei ka por u Pasotr PBM Basaiawmoit u la ieng bad u la jubab da kaba ong ba u Aadhaar nombar u dei uba ki briew ki leh tang da ka mon sngewbha jong ki hi , “Lada phim mon ban leh ia u Aadhaar nombar wat leh lada phi ia kynduh jingeh wan ngin leit ban ujor sha ing bishar" ong u Pastor da kaba ong ba lada ka tnad kaba utei u rangbah u trei ka pynbor ia u ban leh ia uta u Aadhaar Nombar ka mut ba kata ka tnad ka la pynkheiñ ia ka hukum jong ka ing bishar, u la khot ia utei u rangbah ba un wan shakhmat ban ia kren ia katei ka kam.
Hynrei utei u rangbah u la ong ba ka jingeh ka long ba lada ym leh un duh ia ka bai bam tymmen jong u hynrei u pastor u la ong ba hato u mon ne em ban leh ia uta u aadhaar nombar bad lada um mon ka mut ba ka tnad kaba u trei mynshuwa ka la pynkheiñ ia ka hukum ka kashari bad u la kyntu ia utei u rangbah ban wan ujor sha u ban leh ia kaba donkam hynrei utei u rangbah u la kynran dien noh.
Shillong, 29 Lber: Ki nongtrei ba shu thung ne Adhoc ha ka tnad PWD hapoh ka lama ka All Meghalaya Officiating Employees (AMOE) PWD (R.
B) Association  ha kane ka sngi Hatmajai ki la pynlong ia ka jingshong kyrain ban dawa thungkam biang ia ki hadien ba la shah weng noh kam noh ha kane ka tnad.
Ki don kumba 50 ngut ki nongtrei adhoc kiba la wan ban iashim bynta ha kane ka jing shong kyrain ryngkat ki jingthoh ban pynpaw ia ki jingeh jongki bad ban thungkam biang.
U Bah David Rapmai u general secretary u la ong “Ngi la iakhun ban ioh ia ka hok jong ngi naduh u bnai Kyllalyngkot mynta u snem bad ngi la iakynduh ia ki myntri sorkar bad ki ophisar hynrei haduh mynta khlem urlong satia".
U la ong ba ka sorkar ka dei ban wad ia ki lad ki lynti ban ai kam biang ia ki namar ba ka jingweng kam ka la ktah palat ia ki ban bsa ban pjiah ia ka iing ka sem.
“Lada ka sorkar kam shah shkor ia ki jingdawa jong ngi, ngin nang pynjur ia ki jingiakhih", la byrthen kine ki nongtrei shipor ka tnad PWD.
U Bah Rapmai u la ong ba ka seng ka la pan sngi biang ban iakynduh bad ki heh sorkar ha kine ki sngi ban iakren ia ki jingeh jongki.
U la ong ba ha kane ka jingshah weng kam, dei tang ki Khasi bad Jaintia  kiba iakynduh ia kane ka apot shah weng kam katba ki Garo kim shym la shah ktah eiei.
“Ngi la iakynduh ia u nongialam liangpyrshah u Dr Donkupar Roy bad u la pynthikna ia ngi ba un rah ha iing dorbar kaba dang shu dep shen hynrei um shym la leh ia kane" u la ong.
U la ong ba ka seng kam don lad shuh da kumwei hynrei sa tang ban pynjur ia ka jingiakhih lada ka sorkar kam sngap ia ka jingdawa jongki ban thungkam biang.
Shillong, 29 Lber: Ka myntri sorkar pdeng ba peit ia ka Human Resources Development (HRD) ka Smriti Irani ka la takrain ia u Symbud Myntri Rangbah ba peit ia ka tnad pule puthi ka jylla u Dr Roytre C Laloo halor ka jingbym lah bha ka sorkar ban pynbiang ia ki jingdonkam pisa kiba iadei bad ka pule puthi ba la ai da ka sorkar.
Kat kum ka tyllong khubor ba la iohlum, la iathuh ba hynne ka sngi ha ka jingkynduh bad ki heh sorkar jylla, ka Irani ka la takrain ia ka sorkar jylla halor ka  jingpyndonkam ia ka pisa ka bym biang satia kaba la bei da ka sorkar pdeng ia ki skul ha kane ka jylla.
“Ka jingbym lah bha ka sorkar ban pynbiang ia ki Utilisation certificate (UC) ia ki  skhim ba la phah ka sorkar pdeng ka dei kawei kaba ka myntri ka la takrain tyngeh ia kane ka sorkar", la ong ka khubor.
La iathuh ba ki heh sorkar jylla, kim nud ang hakhmat ka Myntri bad ki la shu kohnguh bad ong, ‘hooid madam’ namar ba ka pule puthi ka dei ka mat jong ka sorkar jylla bad ka sorkar pdeng ka shu bei pisa beit.
Katkum ka jingtip, ki heh sorkar Meghalaya kim da lah ban ai jubab kaba biang ha ka myntri ka sorkar India.
Ha kawei ka liang ka kynhun jong ki nonghikai skul bym dei sorkar ha kane ka jylla hapoh ka lama ka Joint Action Committee of All Teachers’ Association of Meghalaya (JACATAM) ka la kynduh ia ka myntri HRD ha kaba ka la iathuh ia ki jingeh jong ki nonghikai ha kane ka jylla naduh ka jingioh tulop shisien ha ka lai ne saw bnai nalor ka jingbun ki kyrdan ba ka sorkar ka la phiah kynthup ki deficit pattern, deficit system, adhoc, skul sorkar, skul shimet.
Ha ka dorkhas ba la aiti ha ka Irani, ka JACATAM ka la ong ba ki don haduh 13 hajar ki skul bad ki kolej bad 38 hajar ngut ki nonghikai ha kane ka jylla.
“Ki nonghikai ki shem jingeh namar ba ka sorkar kam ju ai tulop thikna bad ka shim por 3-4 bnai ban ioh tulop", la ong ka JACATAM ha ka Irani.
Katkum ka jingiakren bad ki nongialam ka JACATAM, ka Irani ka la kular ban leh eiei ban pynbha ia ka pule puthi ha kane ka jylla.
“Ka pule puthi ka dei ka mat kaba dei ban leh da ka sorkar jylla hynrei kano kano ka jingdonkam ba ka sorkar jylla ka pan bad phah sha ka sorkar pdeng ban pynbha ia ka pule puthi, ka sorkar kan leh ia kaba donkam", la kular ka Irani ha ki nongialam ka JACATAM.
Ha kane ka jingiakynduh, ki nongialam ka JACATAM ki la pynsngew ha ka Irani ba kan shim khia ban bthah ia ka sorkar jylla ba kan shimti noh ia ka kam nonghikai (provincialisation) ki skul ha kane ka jylla bad ban ai ia ki jingmyntoi ia ki nonghikai kumba long lem kiwei kum ka baibam tymmen.
“Bunsien ngi hap ban mih sha madan ban dawa ia ki hok jong ngi", la ong ka JACATAM ha ka Irani.
Ki nonghikai ki la dawa ruh ban buh ia ka Technical, Medical bad Vocational Institute ha kane ka jylla ban plie lad ia ki samla ha kane ka thain ban pyntbit ha ki tnad pule kiba iadei bad kane ka phang.
Shillong, 29 Lber:Ka myntri ba peit ia ka Human Reources Development (HRD) ka ri ka Smirti Zubin Irani ka la pynkup burom ia ki samla pule kiba la pyndep ha ki kyrdan bapher bapher na North Eastern Hill University (NEHU) mynta ka sngi.
Ar ngut ki riew pawnam ruh la ai ia ka kyrdan doktor na kane ka skulbah ba kynthup ia ka  Kong Rose Millian Bathew Kharbuli bad ka MC Mary Kom ha ka jingpynkup burom kaba 23 jong kane ka skulbah ha Shillong mynta ka sngi.
Ka Kong Bathew ka dei ka kynthei ba nyngkong na kane ka jylla ban bat ia ka kam chairperson ka Union Public Service Commission (UPSC) bad ka la ioh ia kane ka kyrdan na ka bynta ka jingnoh synniang jongka ha ki kam hikai, ha ka jingpyniaid ia ki kam paidbah bad ia ka imlang sahlang.
Ka M.
C.
Mary Kom ka dei ka thei ba kynsai ha ka jingialehkai kura kaba la wanrah ia ka nam ba khraw ia ka India da kaba jop takma ksiar na ka Olympic.
Haba kren ha kane ka sngi, ka Irani kaba dei ka sien ba nyngkong eh ha ka jingwan jngoh ia kane ka jylla, ka la iaraoh ia ka bor pyniaid jong ka North Eastern Hill University na ka bynta ba la pynlong ia kane ka skulbah ban pynphriang ia ka jingnang jingstad ha ka ri bad shabar ka ri.
Ka Irani ka la pynthikna ban buh ia ka jaka pule ha kane ka skulbah ban pynlong ia ki samla ban sngewthuh ia ka jingriew spah jong kane ka thain ha ka kolshor, ka histori bad ka rukom pyrkhat jong ki briew ha kane ka thain.
Ka la pynthikna ba ia ki jingeh jong kane ka skulbah kum ha ka tnad School of Technology yn sa pynbeit ha ka jingialang ban sa long shen ka AICTE.
Haba iaroh ia ka jingnang kiew ki kynthei ha ki jingpule ba shalor, ka  Irani ka la ong ba ka por ban pyndep ia ka jingpule ia ka Ph.
D degree bad ka M.
Phil ia ki kynthei yn pynjlan khnang ban iarap ia ki ban nym sangeh ha ka jingpule tang namar ba ki shongkurim ne namar kiwei pat ki daw.
Ha kane ka sngi ka Irani ka la plie ruh ia u mawnongrim ban tei ia ka Central Institute of Hindi Campus Shillong Centre ha Mawdiangdiang, New Shillong bad ka la pynlait ruh ia ka Hindi Khasi Dictionary bad ka Samanvaya Poorvoter ba la leh da ka Central Institute of Hindi.
“Ka NEHU kan sa don noh shen ia ka  tnad pule ba dei shaphang ka kolshor jong kane ka thain", la ong ka myntri sorkar pdeng.
Katkum ka jingong ka myntri, ka jingiar ka kolshor ha kane ka thain ym dei ban pule tang ha India hynrei shabar ri ruh kumjuh namar ka jingriew spah jongka.
“Nga ngeit ba ym pat don mynshwa ba kiba pyrkhat ban buh da ka tnad kaba kyrpang ban pule ia ki kolshor jong kane ka thain hynrei mynta ka sorkar kan leh ia kane" ka la ong.
Ka la ong ba ka sorkar ka la tyrwa sha ka University Grants Commission (UGC) ban plie lad ruh ia ki briew ba don jingduna bad ki kynthei ba kin pule ia ka kyrdan Ph.
D programme.
“Ha jaka ar snem, ngi dei ban pynjlan ia ka por ia ki kynthei haduh 3 snem ban pule ia ka  M.
Phil bad yn ai ruh sa 8  snem ha jaka 6 snem ba kin leh ia ki jingpule ne thesis", ka la ong.
Ka la ong ba ka iakren bad ka UGC ban buh ia ka jaka hikai ia ki samla pule  SC/ST ha NEHU ban iakhun ia ka NET eksam.
Ha kane ka sngi palat  10,000 ngut ki samla pule ki la shah pynkup burom.
Shillong, 29 Lber:Ha ka jingbuh maw nongrim, ia ka Central Hindi Institute of Hindi Campus, ha Mawdiang diang, ka Smriti Irani, ka la pynlong ia ka jingleh puja kaba lyngkot ha katei ka jaka.
Uwei na ki heh sorkar, uba don lang ha katei ka jingplie, u bym kwah pat ban pynpaw kyrteng ialade, ula ong “Ngi shu ia peit ia katei ka jingleh niam jongka".
Haba la kylli biang da u nongthoh, la u sngewthuh ne em, ia katei ka jinglehniam, ula ong “Kumno ngan sngewthuh, nga nga dei U Khristan te bad ngam sngewthuh ruh ia ka jingkren Hindu".
“Ka shu ong, ai jaka shong ia kine" ula ong shuh shuh.
Haba u nongthoh, ula kylli biang, la u sngew kumno, halor katei ka jingleh puja, ha ka jaka buh maw nongrim, ia ka ophis sorkar, utei u rangbah, ula ong “Ka ju long rukom hi em, ban ia duwai phirat, haba don ka jingplie ia ki jingtei thymmai?".
Hynrei utei u rangbah, ula ong “Ka dei pat ka briew, kaba bha bad nga sngew burom bha ia ka" ula kren pynkut.
Katei ka jingleh Puja jong ka Irani, ka dei ha ka jingdon lang jong U Ma RC Laloo myntri pule puthi ka sorkar Jylla, U Bah Paul Lyngdoh MLA bad U Vice Chancellor jong katei ka Institute.
Shillong, 29 Lber:Ka jingialang kaba la long mynta ka sngi ha Khasi National Dorbar Hall ha Mawkhar ba la pynlong da ka Meghalaya People’s Committee on Aadhaar ba la kyrshan da ka Samaritan Action For Social Transformation (SAST & CASA) ka la shim lai tylli ki rai.
Ka rai kaba nyngkong ka long ban pyrshah beit ia ka jingwan pyntreikam ia u Aadhaar Nombar ha kane ka jylla.
Ka rai kaba –ar ka long ban leit pynbna sha ki Distrik bapher bapher da ki jingleit ialap shaphang utei u Aadhaar Nombar ba ki paidbah kim dei ban pdiang da kaba shah pynbor bad ba kan ym don jingktah ia ka jingioh jingmyntoi jong ki na ka sorkar, wat la kim don ia utei u Aadhar nombar.
Ka rai kaba lai pat ka long ba katei ka komiti kan thoh sha u myntri rangbah ka jylla u Dr.
Mukul Sangma ba um pat dei ban pyntreikam ia utei u nombar katba ka sorkar kam lah ban pynshai sha ki paidbah.
Ha katei ka jing ialang u pastor PBM Basaiawmoit uba khlieh ia katei ka komiti u la ong ba ki briew kiba pyrshah ia u Aadhaar na ka jylla Assam, ruh ki la ong ha u ba donkam ban thaw ia ka joint Action Committee bad ki la bthah ia u ban jied briew 10 ngut na kane ka jylla bad 10 ngut na Assam ban ia kren kham bniah ia katei ka mat bad ban leit ialap kylleng ki jylla bad ia katei ruh u la ong ba la dep ban ia pynbeit bad shen yn sa don ka jingialang ha Guwahati.
U pastor u la ong ba ia katei ka mat la pynlong jingialang ha kylleng ki jylla ka thaiñ shatei Lam mihngi bad dang shen dang shu dep ha Manipur.
Jowai, 29 Lber:Uwei u bar jylla uba la jrong kti ia kawei ka khynnah skul miet jong ka St.
Mary Mazzarello mynta ka miet u la shah khyrwit ha ki paidbah bad la kem ruh ia u da ki pulit ka Jowai PS.
Shillong, 29 Lber:U Bah Lamboklang Mylliem, uba dei U Parliamentary Secretery jong ka sorkar MUA, ula hiar shuki noh mynta ka sngi, ong ka khubor ba thikna.
U bah Lamboklang Mylliem, uba dei u dkhot jong ka seng North East Social Democratic Party bad uba mihkhmat na Jirang Constituency, ula phah ia ka shithi iehnoh kam jongu mynta ka sngi, sha u myntri rangbah ka Jylla.
Wat la ym shym la tip satia, ia ka daw, ba ula hiar shuki, hynrei, ki lad khubor, kiba iajan bad u, ki iathuh ba ka dei namar ba ka shuki Parliamentary Secretery, kam don satia ha ka jingbatai jong ka riti synshar Ri bad kumta, katei ka dei ka kam, kaba long beain.
U Bah Mylliem, u bat ia ka tnat Taxation.
Lyngba ka jinghiar shuki jong U bah Mylliem, la iathuh, ba kin dang don shuh sa shibun kiwei pat, ki ban hiar shuki lang ha ki khyndiat sngi ban sa wan, ha kaba baroh ki don 18ngut ki Parliamentary Secretery, ha kane ka sorkar jong U Mukul Sangma.
Ka jinghiar shuki jong kitei ki 18ngut, kan buh ia ka jingma kaba khraw ia kane ka sorkar Jylla.
“Kan lah ban mih kano kano ka jing kylla kaba kyndit" ong uwei na ki MLA, haba iakren bad u nongthoh khubor.
