Na ka liang u rangbah shnong bah Seibor Khongthah, u la ong ba ki la bynshet ha ka Society ba kan pynbha ryngkat ka jingiatreilang bad ka shnong.
Ha ki bynta ka shnong, la don ka jingkieng jri kaba pynpur ha ka mawsiang ban iaid bri ki paidbah, ka don ka wah lykong, kaba iasyriem kum ka ksaid nohkali kai kaba lah ban peit ia ka wah lynder, bad harum kane, ka don ka jingkieng jri ban iaid ki nongleit bri leit lyngkha.
Ki nongshong shnong ki la shna ruh ia ka jingkieng siej ban jam sha ka shiliang shnong ka shnong Lyngnger, bad ia kane ka jingkieng siej, la ju shna man u snem ha u bnai Iaiong ban lait na ka jingeh ha ka por ba heh um.
Kine ki jaka jngohkai ki jngai kumba shiteng kynta eiei ban iaid na shnong.
Watla kim pat don kano kano ka jingiarap na ka sorkar, u Bah Super Khongsit u nongialam ka Society u la iathuh ba la thaw lai snem mynshwa bad la ioh register khyndiat bnai mynta.
“Ngi la iaid ka jingshna ia ki jaka iaid ki paidbah.
Ngim pat ioh ka jingiarap na ka sorkar bad kyrmen ba nangne shakhmat kan phai khmat sha kane ka thain jong phi", la ong u Bah Super.
Ki kwah ba ka shnong kan rung ha ka map ka jaka jngohkai ka jylla khnang ba ka shnong kan roi kan san lyngba ka jingwan ki nongjngohkai pyrthei.
Ka jingdheng kali Lah Sngi U Blei, ka la sdang biang sha Upper Shillong, kaba sdang naduh ka por 8baje mynta ka step bad kat haduh ba thoh ia kane ka khubor, katei ka jingsahkut kali, ka dang iai bteng hi ter kaba sdang naduh na Umshyrpi ter shaduh sha 4mer shiteng.
Ki kali kiba hiar, ki ieng sbak bad ki ia tyngkhap kawei ia kawei pat, namar ba kim ioh lad ban kiew sha ki bynta jong ka Lumdiengjri, Civil Hospital bad sha Iew Mawlong.
Ki nongleit jingleit kiba mut ban iaid sha katei ka surok, ki la dei ban buhteng shwa, imat kumba shi kynta tam eiei.
Ki kali pat kiba mih ban wan na Umshyrpi sha Upper Shillong, kim shym sahkut satia.
Mynta ka sngi, ha ka por kumba 8:30 mynstep, kawei ka Local Taxi (Alto 800) kaba don ia u number ML 06 8019, ka la shah tynrah ha kawei ka trok LP, katba ka dang mih na ki thaiñ Nongstoiñ bad thmu ruh ban kiew sha Shillong; hynrei ynda poi  hapoh ka shnong Shyrwang West Khasi Hills, ka la jia katei ka jingjia ba sngewsih kaba la pynmynsaw ia 4ngut ki briew.
Katkum ka tyllong khubor ba la ioh lum la ong ba ia katei ka taxi la niah da u Lostarwell Umiong 25 snem ka arta na ka shnong Mawlait, katba ia katei ka trok LP kaba don ia u number ML 05L 2191, la niah da u Shanbor Lyngdoh 34 snem ka arta napoh ka shnong Lyngkhoi Pdengshnong.
Shillong: U Secretary jong ka Khasi Hills Local Taxi Welfare Association u bah Donbok Jyrwa u la ong ba ha ka jingialang  CEC jong katei ka seng kaba la long dang shen ha Mawlai Kynton Massar ki la shim ia ka rai ban ai por ia ka sorkar shuwa ka Puja kaba mut hapoh shi taiew ban pynkiew noh ia ka bai shong kali ha ki Taxi.
U bah Jyrwa u la ong ba khadduh eh la pynkiew ia ka bai kali naduh u snem 2011 bad haduh mynta ka RTA kam pat shym la pynkiew satia watla ka seng ki nongñiah Taxi ka la buh jingthoh bad kyrpad ia ka sorkar la slem hynrei haduh mynta ruh kim patiaw.
Utei u nongialam ka seng ki Taxi u la ong ba lada ka sorkar kam leh eiei shuwa ka Puja ha kaba ia dei bad ka bai kali katei ka seng kan sa shim da kiwei pat ki lynti.
U Lamphang dorbar khynnah ka Assam, U Kripanath Mallah, ula hap mynta ka sngi, na jrong hati, katba u dang leit jngoh ia ka Constituency jongu ha Ratabari.
Ha katei ka jingleit jngoh jongu, U Mallah, ula hap pynban ialade na jrong hati, ha ka jingiaid paidbah, kaba la pdiang burom ia u bad ba u shong ha jrong jong u hati, ha kaba ka lah ban long lehse ba ula kmen palat ha ka jingshah jied kum u lamphang dorbar khynnah.
Katei ka dei ka jingleit kaba nyngkong eh jong U Mallah sha ka Constituency jongu, hadien ba ula shah jied kum u lamphang dorbar khynnah.
U Mallah, uba mihkhmat ia ka  Ratabari constituency ha Karimganj district jong ka Barak Valley, ula jop khlem don ba ialeh pyrshah ia ka shuki lamphang dorbar khynnah jong ka iing dorbar ha Assam, ha ka 26tarik Nailur 2018.
Shillong: Katba u dang don ha lynti ban wan sha Shillong, uwei u lehnoh NSCN-K uba na ka jylla Manipur u la shah kem ha ki pulit ka West Jaintia Hills mynhynnin ka miet ha 8 Mer.
Ka jingioh ia u ka dei hadien ba ki pulit ki la ioh jingtip kaba paka ia ka jingiaid lynti jong utei u lehnoh ban wan sha Shillong.
Ka Lamyrsiang SC ka la jop ia ka Lumsashram Sc (defending champion 2017) da 2-1 ha ka jing ialehkai sdang jong ka Super Division jong ka Saipung Block Sports Association.
La ioh ban thep shwa da ka Lamyrsiang ha ka 16 mint da u Kiew Bareh jersey no.
16.
Ha ka kylla miet pat ka Lumsashram ka la ioh ban pynphai ha ka 79 minute ba la thep da u Thymmai Syrti jersey no.
7.
Shwa ban kut artad ha ka 90 minit ka Lamyrsiang sc ka la ioh ban thep biang da u Lamphrang Paslein jersey no.
9.
La jied ruh ia  Dikal Bareh, kum u nongialehkai ba bit tam, uba don ia ka Jersey no.
11.
U kongsan ha katei ka sngi, dei U Ma Silbinus Sukhlain, Lad-Sutnga, uba dei uwei na ki kontraktor hapoh East Jaintia.
Ha ka jingkren lyngkot, U Ma Silbinus, u kyrpad ia ki kmei ki kpa ban ailad ia ki khun jong ki ban ialehkai sport,namar ki khynnah ki dei ban ieid ia ka sport khnang ba kin lait na ki jingsniew ba bun rukom.
U kongsan ba ar, dei U Ma Seibor Dkhar (Business man),Lad-Sutnga (Vill).
Ki don 7 tylli ki club ba don hapoh ka Super Division.
Ka jingshah leh shait jong ki actress kiba ak ha ki phlim bollywood, ka la sdang paw pyrthei ha kine ki sngi, ha kaba ka Tanushree Dutta  bad ka Kangana Ranaut, ki la mih ban kren paidbah halor kitei ki jingjia.
Ka Tanushree Dutta, ka la ujor sha ki pulit pyrshah ia U  Nana Patekar, ha kaba ka kynnoh ba u leh shait ia ka, ha ka por ba ki dang ia ak phlim ha u snem 2008 bad ka Dutta, ka la kynnoh ruh ia uwei na ki nongthaw ia katei ka phlim U  Ganesh Acharya, ba u don bynta lang ban leh shait ia ka.
U Nana Patekar, ula kyntait ia katei ka jingkynnoh bad ula phah jingthh sha ka Dutta, ba ka dei ban weng ia ka jingujor bad ban panmap paidbah.
Ka Dutta (34), ka kynnoh ba U Patekar (67), ula leh shait ia ka, ha ka por ba ia ak ia ka bynta jong ka jingrwai ha katei ka phlim ha u snem 2008 bad ka kyrteng jong katei ka phlim ka long  ‘Horn OK Pleassss’.
Ka Dutta, ka iathuh ha ka NDTV, ba U Patekar, u khem ia ki kti jongka, da kaba kam ba u kwah ban hikai shad.
Ka Dutta, ka kynnoh ruh ia u nongthaw phlim U  Vivek Agnihotri, ba u leh shait ia ka, ha ka por ba ka ak ia ka phlim jongu, kaba la ai kyrteng ‘Chocolate’, ha kaba ula phah ia ka, ba kan law jain sharud jong ka Camera.
Ka Kangana Ranaut pat ka kynnoh ba U Vikas Bahl, uba thaw ia ka phlim Queen, ula leh shait ia ka, ha ka por ba ak ia katei ka phlim ha u snem 2014.
“U Vikas, ula don lok ha u snem 2014, hynrei ha ka por ba ngi ia ak ia ka phlim Queen ha u snem 2014, ula leh shait ia nga bad u ju wohnia ruh, ba nga thiah dang dang kloi bad ba ngam ju ialehkai sngewbha bad u ha ka por mynmiet".
Ka Kangana, kaba don 31 snem ka rta, ka kam ba U Vikas, u ju bat skhem bha ia ka trait bad pyndei ha ka met jongu bad ju sma iewbih bad ring mynsiem slem bha ha ka por ba u pyndei ia ka khmut jongu, ha u shniuh jong katei ka actress.
Ym tang katta, ka iathuh ba man ba ia kynduh, u ju kdup ieid ia ka bad u da dem ia ka khlieh jongu shislem hapdeng ka ryndang jong katei ka actress.
Ka iingmane Muslim, kaba la shah pynjot thiaw ha u jumai ha Balaroa, kaba don ha Indonesia.
Shillong: Ka Central Bureau of Investigation (CBI), kaba tohkit halor ka jingtah sia lieh, halor ka kam thung nonghikai, kan ai ia ka kaiphod jongka sha ka High Court jong ka Meghalaya, ha U Naiwieng mynta u snem, ong ka khubor.
Ka CBI, ka shimti ia katei ka jingtohkit, katba kum ka hukum jong ka Meghalaya High Court, na ka bynta ban lap ia kito kiba donkti ha ka jingtah sia lieh ia ki marks jong ki nonghikai.
La iathuh ba ki don shiphew tylli ki jaka, ha kaba ki jingthoh eksamin jong ki nonghikai, ki la jah noh bad kitei ki dei kiba ka CBI, ka la dep tohkit bad mynta ka la buh jingeh ia ka CBI, ba kan wad biang ia kito ki kot ki sla kiba la jah, wat la ki don ha ki 8 tylli ki jaka ialeh eksamin, ba ki don tang ki kot ba la shu Xerox.
Na ka liang jong ka CBI, ka la tohkit ia ki heh sorkar halor katei ka kam, ba kynthup ruh ia ka kong Ampareen Lyngdoh myntri barim jong ka tnat pule puthi bad wat ia ki nonghikai ruh kumjuh.
Ki don kumba 100ngut ki nonghikai, ha kaba ki la kam bad ki dei ki bym don bynta eiei, ha kaba shah tah sia lieh, hynrei ka CBI kam pat thikna satia bad kam pat mynjur ban weng noh ia kitei ki kyrteng ruh, na ka bynta ba kin lait na ka jing shah tohkit lane ba kin ioh ban shimti noh ia la ka jong ka kam hikai.
Shillong: U briew, uba ai bih ia ka tnga bad ia u khun 15 snem jongu, ula shah kem ha ka miet sngi thohdieng, ong ka khubor.
Ki pulit ki la kem ia U bah Iohbor Lyngkhoi, tangba la leit phah sumar ia u sha Civil Hospital, na ka daw ba u ud pang.
U Bhabok Nongrum, u khun jong U Iohbor, ula khlad ha ka 4tarik Risaw 2018, ha ka jingshah sumar ha Children’s Hospital bad kiba ha iing, ki la ujor sha ki pulit ia u kpa jongu, halor katei ka jingjia.
La ujor ia U Iohbor, da ka kiaw jongu hi, ka Khwiak Nongrum, ha kaba ka kynnoh ia ka jingdonkti jong Iohbor ban ai bih ia la ka tnga bad ia utei u khun jongu hi.
Ha ka jingjia kaba triem bha myn hynnin ka sngi, la iathuh ba kawei ka tymmen kaba 65snem ka rta, ka la shah bom da u tyrnem na khlieh ha u khun jongka bad ka daw, ka long namar ba kam ai ia ka pisa kaba u pan.
La iathuh ba katei ka jngjia, ka dei hajan Ajmera Marbles, ha kaba ka la jia ha ka por 1.
30 nohsngi hynnin ka sngi.
Katei ka longkmie, kaba kyrteng ka  Mina Deb Nath, ka la mynsaw jur bad la kit ia ka mar mar sha Civil Hospital, Shillong, ong ka khubor.
Shillong: Hynnin ka sngi, ha ka por 7.
30 mynmiet, ki BSF, ki la ioh khubor, ba ki don ki nongtuh, kiba thmu ban ai tiar sha ki nongtuh ha Bangladesh, ha kaba ki la leh ia katei ka kam, lyngba ki nong khaii masi.
Ki BSF, ki la ker kut ia katei ka jaka hajan Shella, tangba kitei ki runar ki la ioh ban phet krad noh.
Ha ka jingthwet ki shipai BSF, ki la ioh ban kurup ia 5 tylli ki suloi Country made 12 bore, ki cartridge 3 tylli, ki EFC 3 tylli, kawei ka mobile.
Ki Sim Card 2 tylli, ka Torch Light 4 tylli bad ki tari 2 tylli.
La iathuh ba katei ka dei ka kynhun kaba ju mlien bha ha ki kam khaii suloi tuh bad nangta kiba ju mlien ha ki kam lute bad kiwei de ki kam pyntriem.
S.
A.
KurbahKaei ka Custom? Ka Custom ka dei ka Dustur kaba long ka jingleh jingkam jong ki briew kaba kylla na ka por sha ka por.
Ka Jingkhot “Pa" bad “Mei" kiba la kha ïa ngi, ka dei ka “Riti" kam dei ka “Dustur.
" Ka Jingïashongkha hapdeng u Shynrang Khasi bad ka Kynthei Khasi baïabiang ryta, ka dei ka “Riti," hynrei ka shongtnga hapdeng u shynrang bad uwei pat u shynrang ne kawei ka kynthei bad kawei pat ka kynthei, kam dei ka “Riti," ka dei ka “Dustur" thaw ki briew bad ki aiñ ba la kyllur ha ka jingsngewbriew.
Ka jingïapoikha bad ka jingïashongkha ki kynthei Khasi bad ki mynder ri ka dei ka “Dustur" kaba lah ban kylla da ka Aiñ ban khang.
Ka “Riti" kam ju kylla, katba ka “Dustur" ka kylla na ka por sha ka por.
Ka dei ka Riti ba ka kynthei kan PUN bad kan KHA khun, bad ba kan ai-buiñ ai-thiang ïa i khun katba i danglung.
Hynrei ban ïapoikha shynrang para-shynrang ne kynthei para-kynthei ka dei tang ka “Dustur" ki briew, bad kim ju ïapun ne ïakha khun.
U Symbai ka longbriew ka manbriew u mih na u Rangbah Longkpa lyntertait kumba 350,00,00,0001 ha ka shikyrsei kaba long ka “Riti.
" Ka kheiñ-jait bad ka ai-jait sha ka kmie (kynthei) ka dei tang ka “Dustur.
" Ki don ki “Dustur" ki babha ba ngi dei ban tyngkai bad pynjanai (customize).
Hynrei ki dustur basniew ngi dei ban iehnoh bad bret noh.
Kiei ki Dustur basniew? Ki Dustur basniew ki long ba ngi kheiñ ïa ki khun shynrang jong ngi tang kum kita ki ban leit sha ïieng ka briew, kumta, ngim don ka Riti ban pynehrngiew ïa ki da kaba un long rangbah ban ksan rngiew ba ngin ai khyndew/jaka puta/ïieng ïa ki.
Ngi LESSUSE ïa ki naduh dangrit, kumta ynda u la rangbah u kylla USELESS.
Lada ym don khun kynthei, ïa ka khyndew ka shyiap, ka ïieng ka sem bad ka spah ka phew baroh ngim dei ban ai ha ki khun shynrang.
Kaei kaba kham sniew na kane ka jingpyrkhat lynshing jong ngi? Don ei ei ka babha kaba mih nangta.
1.
Custom: Ha ka Dorbar u Khasi ka dustur ka long ban shong Dorbar tang ki Rangbah bad kiba la don tmaiñ.
Customize: Ha ka Dorbar u Khasi mynta la pynshong Dorbar lang bad ki kynthei ha ki bun tylli ki shnong bad ki jaka, don ruh ki shynrang khlem tmaiñ.
2.
Custom: Ka Dorbar Kur u Khasi ka don tang kawei ka Niam bad u Kñi u Kñia ban leh niam.
Customize: Ha ka Dorbar Kur u Khasi mynta don bun jait ki Niam bad ki Balang kiba shong dorbar kur bad um dei shuh u kñi uba kñia, ki balang bapher bapher ki don la ka bynta bynta ban kyllur jinglehniam.
3.
Custom:U Kñi u sneng u kraw ïa ki para ki pyrsa, bad haba ki leh pap leh sang kin hap phla ha u kñi bad ba u leh ïa ka niam sait pap sait sang haba donkam.
Customize: U Kñi um sneng um kraw shuh ïa ki para ki pyrsa haba ki leh pap leh sang, la sneng la kraw da u kpa nongkha.
Haba ki leh pap leh sang ki khun ki kti ki phla ha la ki kmie ki kpa.
Bad ha ka jingpynim mynsiem ki kynhun khristan Khasei Khasai ki phla ïa la ki pap ki sang ha u Lyngdoh Sohblei uba don ka bor ban map ïa ki pap ki sang ha ka kyrteng bad ka nam jong Ubalah Ubaïai.
4.
Custom: Hei! Ba ha ïieng jongno jongno, dei lano lano, ba, ka bam ja khlieh khiew dei ïa u rangbah longkñi.
Customize:Naduh ba ka Juk u Kñi ka la jah, namar u la sah bun sngi bun mied sha ïieng ki khun bad ka tnga, kumta, ka bam ja khlieh khiew ha ïiengkur la kyllur da ki kynthei, bad ha ki ïieng khasi khristan la bam noh da u kpa ne katba kloi bam.
5.
Custom: Ka kmie ka long ka khlieh jong ka ïieng bad ka synshar ka khadar maka (Ka Niam Khasi 1937 sla-191 da u Homiwell Lyngdoh).
Customize:Ha ki Rympei Ïieng Khasi Khristan, u kpa u long u khlieh ka ïieng bad u synshar ma u (Jen 3:16; Est 1:22; 1 Kor 11:3; Eph 5:23; Kol 3:18; 1 Pet 3:1; 1 Pet 3:6).
6.
Custom:Ha ka Niam ïap u Khasi u shu thang ïa ka met ïap bad la lehniam da u kñi jong ka ïieng ne ka kur ne da u Nongïalam jong ka Seng ki Nongshat Nongkheiñ Seng Khasi Seng Khihlang.
Customize:Ha ka Niam ïap u Khasi Khristan u shu tep ïa ka met ïap bad la lehniam da u Pastor ne da u Lyngdoh Sohblei.
7.
Custom:Ha ïieng ïap-briew u Khasi u pynïap sniang ban khawai.
Customize: Don ki ïieng ïap-briew jong ki Khasi Khristan kim ju ai wat tang u kwai ne ka shasaw namarba ki pynpaw ïa ka jingsngewsih bad ka jingduh ka bakraw ïa ata ka ïieng, kumta kim ju leh kano kano ka jingai-ja ne ai-sha paidbah ba ka i long thamula kum ka jingkhawai.
Bun ki ïieng baduk kim ju pynkhawai haba ïap-briew namarba kim don tyngka ban leh kumta.
8.
Custom:Ha ka shongkha shongman u Khasi, u kñi u ïalam ïa la ka para ka pyrsa ne ïa u pyrsa ban pynkyllur sha ka Jingïathoh Shongkurim.
Customize:Ha ka shongkha shong man u Khasi Khristan bad u Khasi mynta, u kpa u ïalam ïa la ka khun ne ïa u khun sha ïiengmane bad ka jingpynïathoh shongkurim la pynkyllur da u Phadar, u Pastor ne da u Nongïalam Nongshat Nongkheiñ Seng Khasi Seng Khihlang, ym dei shuh da u kñi.
9.
Custom:Ha ka dustur u Khasi ka kynthei kam bit ban phong ïa ka riam u rangbah/shynrang ne phong patlun kum u rangbah.
Customize:Ha ka dustur ki Khasi mynta, ka kynthei ka riam ka phong kum u hynrang, ka phong but (boots) kum u shynrang, ka khap shñiuh kum u shynrang, ka ñiah bike ñiah kali kum u shynrang bad ka shongkulai ruh kum u shynrang, ka jngi ruh kum u shynrang, ka puh pynthor puh kper kum u shynrang, ka ïaleh khrat kum u shynrang, ka ïakura kynjat kum u shynrang, ka dih sikret kum u shynrang, ka dih kïad palat ïa u shynrang, ka ïashongkurim ruh para-kynthei bad kawei ka kynthei ka leh kum u shynrang ïa kawei pat, hynrei kam ju ïakha khun shuh lano lano ruh namar ka la ïakylla bad leh shynrang.
10.
Custom:U Rangbah Khasi u Spong ha ki Lat, ha ki Dorbar Raid bad Dorbar Hima, ha ki Jinglehniam ba la kyllur da ki Rangbah Seng Khasi.
Customize:U Rangbah Khasi um ithuh shuh ïa ka Spong, bun ki rangbah ki la tap da ka tupia babun jait bun rukom.
Tang teng teng ki rangbah ki spong ha ki lat, lympung tamasa, lympung jinglehniam, hynrei ka coat, ka patlun (pataloon), ki juti, kim dei ki riam tynrai jong u rangbah khasi.
11.
Custom:U Rangbah Khasi u kamai tang ha Ïiengkur bad u thiah ha Ïieng ka lok tang tang mynmied, u bam u dih ha Ïiengkur.
Customize:U Rangbah Khasi ha ka Juk Mynta u sah jynduh jyndam ha Ïieng ka lok bad ki khun bad u theh lut ka kamai kajih ha Ïiengkhun.
12.
Custom:Ha ka dustur u Khasi ïa ka khyndew ka shyiap la thoh dulir/pata ha ka kynthei.
Customize:Bun ki rangbah Khasi ki la thoh dulir/pata ïa ka khyndew ka shyiap halade bad ha ki khun shynrang ne pyrsa shynrang.
13.
Custom:Ka duwan kñia u Khasi ka long ha Ïieng ka para khatduh.
Customize:Ka duwan kñia u Khasei mynta ka long ha Ïiengmane ne ha kano kano ka jaka ba la kyllur da ki Nongïalam ki Nongshat Nongkheiñ Seng Khasi Seng Khihlang.
14.
Custom:Ka thep mawbah mawshyieng ka long shikur shikur katkum ka niam-kur.
Customize:Ka thep shyieng ne tep shyieng u Khasi mynta la kyllurlang bad tnga bad khun bad kmie bad kpa kumba leh ki Khasi Khristan.
15.
Custom:Ha ka dustur Khasi ki khun ki shim jait na ka kmie.
Customize:Bun ki khun ki la shim jait na u kpa Khasi da ka jingmynjur ka tnga.
Don pat ki khun kiba thoh lang ïa ka jait u kpa bad jait ka kmie ruh.
Don pat ki khun kynthei kiba thoh jait jong ka kmie bad ki khun shynrang da ka jait u kpa.
Don pat ki shnong ki bym thoh jait kmie ne jait kpa.
Kum u G.
G.
Swell, Donkupar Roy, J.
J.
M.
Nichols Roy, Jeebon Roy,(Retd.
Extra Assistant Commissioner, Shillong), bad kiwei kiwei.
U Bah P.
R.
Kyndiah, bad u Bah R.
T.
Rymbai, kiba la shim jait sha lade ïa la ki khun.
U Bah Peter S.
Dkhar u Deputy Commissioner ka East Khasi Hills uba mynta, u shim jait na u kpa.
16.
Custom:Ka dustur u Khasi ka ai jaka ai khyndew ka dei tang ïa ki kynthei.
Customize:Ha u Khasi mynta ïa ka khyndew ka shyiap, jaka puta la sam lang sha ki kynthei bad ki shynrang.
Ngi lap ruh ba la thoh dulir (register) ha ki shynrang Khasi ha ki shnong, ki raid, ki hima, bad ha ki Ïiengtreikam Sorkar.
17.
Custom:Ka dei ka dustur ki Khasi ba ka kynthei ka dei ban ieh jrong ïa u shñiuh.
Customize:Ki kynthei Khasi mynta ki khap shñiuh kum u shynrang, don pat ki shynrang kiba ieh shñiuh jrong kum ka kynthei.
18.
Custom:Ha ka dustur u Khasi tang u shynrang u kit kam shnong.
Customize:Ha ka juk mynta ha ki shnong Khasi, ka kynthei ruh ka kit kam shnong.
19.
Custom:Ha ka dustur u Khasi kito kiba shu ïashong-lok, ki shynrang ki leit shong sha ïieng ka kynthei.
Customize:Ha u Khasi mynta, bun ki shynrang kiba la ïoh-lok ki ïalam ïa la ki tnga sha ïieng la jong ne ki kynthei ki bud beit ïa la u lok kat shaba u ïalam sahwai.
20.
Custom:Ha ka dustur u Khasi ka kynshew ka kyndiap (pla tyngka) ka bat ka kynthei.
Customize:Ha ka dustur u Khasi mynta, bun ki shynrang ki kynshew kyndiap (pla tyngka) ki synshar hi ym ka kynthei.
21.
Custom:Ha ka dustur u Khasi ka duwai ka phirat bad ka kyrpad ka pyrpon ha u Blei Trai Kynrad ka dei ha u rangbah.
Customize:Ha ka dustur u Khasi mynta, ka duwai ka phirat bad ka kyrpad kyrpon ha u Blei Trai Kynrad la kyllur ruh da ka kynthei.
22.
Custom:Ha ka dustur u Khasi ynda haba ïap noh ka lok ne ka tnga, u shynrang u hap mih na kata ka ïieng bad u hap ban wad la ka nongsumar ne ka lok bathymmai.
Customize:Ha ka dustur u Khasi mynta bun u shynrang Khasi u ri ïa la ki khun ynda haba la ïap noh ka tnga jong u, ym don kano kano ka jingujor na ki kur ka kynthei ba u ri ïa la ki khun la jong.
23.
Custom:Ha ka dustur u Khasi ka khun khatduh ka ri ïa ka jinglong tymmen ka kmie bad u kpa.
Customize:Ha ka dustur u Khasi mynta, ngi shem bad ngi lap ba ki don bun ki khun khatduh kiba bud ïa u tnga la u dei u Khasi ne u dkhar bad kam ri shuh ïa ka jinglong tymmen u kpa ne ka kmie jong ka.
24.
Custom:Ha ka dustur u Khasi haba shitom jur ka kmie, dei ka khun kynthei khatduh kaba pynsum pynsleh bad ai bam ai dih ïa ka kmie.
Customize:Ha ka juk mynta, ki khun shynrang ki pynsait pynsum ïa la ka kmie haba ka shitom jur ne pang bad u ai-bam ai-dih u khun shynrang.
25.
Custom:Ha ka dustur u Khasi dei u shynrang uba ap shnong ap thaw bad ban kem ïa ki ‘riew sniew ne ki nongbuaid bad bapynkulmar shnong.
Customize:Ha ka dustur u Khasi mynta ki kynthei ki ap shnong bad ki kem ïa u nongbuaid bad ïa u nongpynkulmar shnong.
26.
Custom:Ha ki Rympei Ïieng jong u Khun Hynñiewtrep Hynñiewskum, ki khun ki khot “Pa" bad “Mei" namarba ki la kha ïa ki.
Customize:Ha ki Rympei Ïieng jong ngi mynta, ki Khun Hynñiewtrep Hynñiewskum, ki babun ki khun ki la khot “Daddy" ha ka jaka“Pa" bad “Mammy" ne “Mom" ha ka jaka “Mei.
" Kane ka rukom khot ka la pynmylleng ïa ngi bad ka kylla long ka dustur hiarpateng.
27.
Custom:Ha ka duwai ka phirad, ki kynthei Khasi mynor ki tapmoh ïa la ki khlieh ban pynpaw ïa ka jinglongrit haba kyllur jingmut ïa ka kyrteng u Trai Nongbuh Nongthaw, “namarba ka ïieng ka kynthei ka long ka ïingseng ka ïingniam ha kaba maka ka long ka sohblei2 kaba lum kaba lang ïa ki kur baroh shikur bad kaba pynkhreh ïa ki jingdah ki jingdong baroh kiba dei na ka bynta ban pyndep ban pynbiang ïa ki niam ki rukom baroh kiba dei ïa la i kur i jait: bad,ynda ïap maka, ka kylla long ka ïing-khadduh ha kaba ka khun khadduh jong ka ka mihbteng ïa ka.
"Customize:Ha ka duwai ka phirad ki Khasi mynta la ki long Khristan ne kim long khristan ruh, ki kynthei kim ju tapmohkhlieh ha ki lympung jynkñia ne jingduwai kyrpad ïa u Blei Nongbuh Nongthaw.
(Footnotes)1 Pule ka kot “The Human Body“ 2012, sla-70, published by Parragon.
“After intercourse, two sex cells, or zygote, in which the chromosomes of the two gametes are united.
In humans, these sex cells are the sperm and the egg.
For conception of a new life, a sperm must fertilize the egg in a tough competition with hundreds of millions of other sperm"– The Human Body.
“Ha ka shiphew bnai la tynnian da ka snam na u symbai jong u rangbah ha ka jingsngewbha poikha “ (Jst 7:2).
“U kpa pat u long u nongkha, uba buh ïa u sohpet u ksai jong ki khun, kynthei bad shynrang “ (Ka Niam Khasi" 1937, sla-191, Homiwell Lyngdoh).
Pule ruh ka kot “Uei u Kpa “ 2015 bad “U Khasei Khasai“ 2018 da u S.
A.
Kurbah.
2 Pule ka kot “Ka Niam Khasi “ 1937, sla-192, da u Homiwell Lyngdoh.
Shillong: Sawngut ki khynnah skul, ki la kem pang, hadien ba la dep injek Measles Rubella ha North Garo Hills.
Ka kotkhubor The Shillong Times, ka iathuh ba kitei ki khynnah skul, ki dei kiba pule ha  Jamgaon Government Lower Primary School bad kitei ki pyni ba ki khynnah, ki ioh ia ki jingpang bapher hadien katei ka injekshon.
Kitei ki khynnah, ki long U  Aime Momin (6) bad U Rajumoni (9) kiba ujor ba ki kynroh prie bad nangta U  Brunith Momin (7) uba ud pang kpoh bad U Nochi Sangma (11) u long kumba suh ba thar.
La leit buh ia kitei ki khynnah sha ka CHC, kaba don hangtei hajan, da ka kali 108.
Ka elekshon komsihon mynta ka sngi, ka la buh tarik ia ki sngi thep vote ha ki Jylla ha  Madhya Pradesh, Rajasthan, Mizoram, Chhattisgarh bad ha Telangana.
Kitei ki elekshon ha kitei ki san tylli ki Jylla, yn pyndep ha shwa ka 7tarik Nohprah bad ka jingniew vote, kan long ha ka 11tarik Nohprah 2018.
Haba kren sha ki kotkhubor mynta ka sngi, U OP Rawat Chief  Election Commissioner, u pyntip ba ka elekshon ha  Chhattisgarh, yn pynlong ha ki ar bynta, ha kaba ka jingthep vote kan long ha ka 12tarik Naiwieng 2018, na ka bynta 18 tylli ki Constituency bad nangta ha ka 20tarik Naiwieng, na ka bynta ki 72 tylli kiwei pat kiba dang sahtengKa Madhya Pradesh bad ka Mizoram, kin thep vote ha ka 28tarik Naiwieng 2018, katba ka  Rajasthan bad ka Telangana, kin thep vote ha ka 7tarik Nohprah 2018.
Ka elekshon ha Telangana, la pynlong noh kham kloi, hadien ba u myntri rangbah katei ka Jylla, U K Chandrashekhar Rao, ula pynkut noh ia ka por trei kam jong kane ka iing dorbar kaba mynta, ha u bnai ba ladep.
Ka iing dorbar jong ka Mizoram, kaba don 40ngut ki dkhot, kan kut ha ka 15tarik Nohprah 2018.
U dei u briew, uba ia syriem dur thik bad U Narendra Modi, myntri rangbahduh ka Ri bad ha ka elekshon 2014, U  Abhinandan Pathak, ula trei bor bah ban kyrshan ia ka seng Bharatiya Janata Party (BJP); hynrei mynta U Pathak, ula rai ban nym kyrshan shuh ia ka BJP bad un kyrshan noh ia ka Congress.
“Nga lyngngoh ia kaei kaba ka BJP, ka leh ha kine ki sngi, namar ba kam iahap bad kaei kaba la kren bad pyrkhat da U Narendra Modi bad mynta ka pyni ba kine ki briew, ki la kylla long ki riew eh dohnud" ong U Pathak.
U Pathak, u iathuh ba ki briew ki wan tur sha u bad ki kylli jingkylli “Shaei kita ki sngi kiba bha “acche din kab aenge?" bad ula ong shuh shuh “Ki briew ki la tar ia ki jain jongnga, ki la thab ianga bad ki la tim la tla ianga" ong shuh U Pathak.
U Pathak, u ong ba um don daw eiei ban kren pyrshah ia u myntri rangbah duh, namar ba ula pyni ia ka dur ka dar jong ka India, ha khmat ka pyrthei.
“Kaei kaba nga pyrshah, ka dei bad ka seng jongu" ula ong shuh shuh bad ula ong ruh ba ka BJP, buh mynta ia la ka jong ka prokram ‘Mann ki Baat’ bad kam kwah satia ban sngap ia kaei kaba u paidlang ka Ri India, u ia kynduh jingeh ha kine ki sngi.
Shillong: Ka  Union Public Service Commission (UPSC), ka la jied ia lai tylli ki kyrteng, na ka bynta ban thung Director General of Police (DGP) ha Meghalaya bad kawei ka kyrteng, ka dei ka jong U RP Agarwal, uba lah ban shimti shen kum U DGP ba pura jong ka Meghalaya.
Kham mynshwa U R Awasthi, ula shongthait noh, ha ka 30tarik Nailur 2018 na katei ka kam bad la thung shipor ia U Agarwal ba un peit ia katei ka kam, nalor kaba ula bat lypa kum u khlieh jong ka Prisons Department.
La iathuh ba U Y Tresing, Chief Secretary ka Meghalaya, ula shong jingialang ha ka Lah Sngi U Blei ha Delhi bad ha katei ka jing ia kynduh, ki la mih lai tylli ki kyrteng.
Na ka liang jong ka Supreme Court, ka la rai dang shen, ba ka kam ban thung ia ki DGP ha ka Jylla, dei ban ia syllok bad ka UPSC bad ba ka sorkar Jylla, kam lah ban shu thung da ki DGP ba shipor.
Imphal: Palat 300ngut ki briew, kiba don ha ka shnong kaba ha Manipur, ki la kem pang, hadien ka jing ia bam khawai hynnin ka sngi thohdieng.
Kitei ki dei kiba na ka shnong Waithou Chiru, ha kaba ki ud ba ki pang khlieh, ki tlot bad ki pang kpoh ruh.
Kitei ki nongpang, ki la dei ban ia thiah baranda ha katei ka Hospital, kaba ha East Imphal District, namar ba ym don jaka shuh ba kin ia shah sumar.
Haduh ba thoh ia ka khubor, ym lah ban tip, la ka jingpang jongki, ka dei na ka bam ne na kiwei pat ki daw.
Ka Nagaland, ka la rai ban pynduna da T.
2.
50 pisa shi litar ka dor petrol bad diesel, kaba sdang naduh mynta ka sngi.
“Ngi la rai ban pynduna ia ka VAT da T.
2.
50pisa, hadien ba ka sorkar India, ka la pynduna da T.
2.
50 hynnin ka sngi" ong U Neiphiu Rio, myntri rangbah ka Nagaland, hynnin ka sngi, ha ka peij twitter jongu.
Da katei ka dor kaba thymmai, kumta ka Petrol, kan shongdor T.
76.
70 shi litar ha Nagaland ha ki sngi ki ban wan.
Shillong:San ngut ki MDC jong ka Peoples Democratic Front (PDF), kiba kynthup ia U bah James Ban Basaiawmoit, Bah Banteidor Lyngdoh, Bah Hadrian Lyngdoh, Bah Morningstar Mawsor bad U bah Arbinus Lyngdoh, ki la pyntip sha U bah HS Shylla, Chief Executive Member ka Khasi District Council, ba ki la rai ban ai jing kyrshan noh, naduh myn hynnin ka sngi, ia ka Executive Commitee (EC) ba la khlieh da U bah Shylla.
Da ka jing kyrshan jong kitei ki 5ngut ki MDC ia U bah Shylla, kumta mynta kiba dang sah shabar jong katei ka thup, ki long sa tang U bah PN Syiem MDC ka Mawsynram bad ka kong Grace Mary Kharpuri, kaba dei ka MDC jong ka Nongshken.
Shillong: Ka jingthung ka sorkar Meghalaya Democratic Alliance (MDA) ia u Bah DD Lapang kum u nongai buit ka sorkar, ka la pynlong ia ki paralok jongu, ban kynthah jur bad ban sin ia u kum u briew ba rhah bor rhah pisa.
Ka Kong Ampareen Lyngdoh ka MLA ka East Shillong kaba ju iadon lang bad u Bah Lapang ha ki snem ba la dep ha ka Congress, ka la kynnoh ba ka jingmih u Bah Lapang na ka Congress ka dei namar ba u kwah bor kwah spah namar ba kane ka party kam don ha ka bor.
“Ngam kwah ban pynrem ne kren bein eh ia u riew rangbah ba la pyni ia ka rukom treikam kaba bha, hynrei ngi iohi ba pleng ba watla la dei makna uba la nang la san hynrei imat uba la mlien ban don ha ka bor, kwah hi ban don ha ka bor", la ong ka Kong Ampareen haba kren mynta ka sngi sha ki nongthoh khubor.
Ka la ong biang, “Ngim lah ban teh ban khum iano iano khamtam u briew uba la don naduh ban ialeh jylla.
Ngi kitbok ba in ioh ia ka jingsuk ha ka sem thymmai kaba ki leit bad ka long ruh ka jingpynpeitngor ia ngi, namar ba ngim dei ban shu buaid bor than haba aiti ia ka ri bad ka jaitbynriew".
Ka la kynthah da kaba ong ba ka jingshah thung jong u Bah Lapang kum u nongai buit ka sorkar MDA, ka pyni ba u la rhah bor.
“Haba la mlien ha ka bor, khlem ha ka bor, nga mut dur la long kum uto u biej", ka la ong.
Ha kajuh ka por, u nongialam ka Congress u Zenith M Sangma u la kynnoh ba u Bah Lapang u dei uba rhah bor bad ka jingmih jong u na ka Congress bad khamtam ka jingshah thung kum u nongai buit kane ka sorkar, kam dei na ka bynta ban shakri ia ka jylla hynrei na ka bynta ka jingmyntoi shimet jong u.
Ha kajuh ka por, u Zenith M Sangma u nongialam ka Congress, u la ong ba shwa ba u Bah Lapang un rung sha ka NPP, lah dep tip lypa.
U la kynnoh ba u Bah Lapang u dei u briew u bym ju neh jingmut bad u dei ruh u briew u bym lah ban shan khlem don ha ka bor.
Nongstoiñ: U wei u rangbah uba la tip kyrteng kum u Jostarfield Nongsiej 27 snem ka arta na ka shnong Mawlieh u la duh ei noh iala ka jong ka jingim hadien ba u la shah iuh ha kawei ka trok rit (pickup) rong lieh kaba ym shym pat la lah ban tip ia u registration number.
Katkum ka tyllong khubor bala ioh lum la ong ba katei ka jingjia kala jia hynnin ka janmiet jong ka sngi Palei hajan ka madan Ramphar hapoh ka shnong Mawthungmarwei jong ka thaiñ Rambrai West Khasi Hills District, ha kapor kumba 5:00 PM ei ei.
Shuh shuh ka tyllong khubor ba la ioh lum ka iathuh ruh ba ha katei ka sngi kala don ruh ka jingialehkai phutbol ha katei ka madan bad hadien bala wai katei ka jingialehkai la jia katei ka jingjia bad la ong ruh ba ha katei kapor ba u tei u rangbah u la shah iuh u la don ha pdeng jong ka jingmynsaw kaba jur bha bad la pynkit noh ruh ia u mar mar shapoh Civil Hospital Nongstoiñ, hynrei namar ka jingjur palat ka jingmynsaw u tei u rangbah u la khlad noh ha shiteng lynti.
Na ka liang jong u nongniah ia katei ka trok rit hadien katei ka jingjia u la phet krad noh na katei ka jaka khlem pat wan mih satia kumta na ka liang jong kiba ha iing jong u tei u rangbah u bala khlad kila leit ban ujor ruh da ka ehajar hapoh Nongstoiñ Police Station.
Hadien bala ioh ban pdiang ia ka jingujor ki pulit kila register ia ka case katkum ka case number 74(10)18 U/S 279/304A IPC bad ka jingtohkit halor katei ka jingjia ka dang iaid shakhmat.
Shillong:Ha ka sngi palei ba ladep, katba ki pulit jong ka Khasi District Council, ki dang leit khynra laisen ia ki bar Jylla ha Majai, ki shipai BSF, kiba don ha katei ka jaka, ki la leit ban khanglad ia kitei ki pulit jong ka District Council, na kaba kin pyndep ia la ka jong ka kam.
Ki pulit Enforcement jong ka Council, ki la hap ban kynran dien noh bad sangeh ia katei ka jing talasi laisen jongki ha katei ka jaka, na katei ka jing pynthut jong kitei ki shipai khappud, ong ka khubor.
Shillong:Ka Supreme Court myn hynnin ka sngi, ka la buh por ban ia kren ha ka 12tarik Naiwieng 2018, halor ka jingdon u dewiong, uba dang sah kut ha ki par bad uba dang dei ban die.
Ha ka jing bishar myn hynnin ka sngi, ka Kashari, ka pan jingshai na ka sorkar Meghalaya, ia u dewiong, uba dang don mynta ha ki par ha kylleng ka Jylla, hynrei ka sorkar Jylla, kam lah satia ban ai ia katei ka jubab bad kumta ka kashari, ka la ai por ba kin wan pynpoi ia baroh ka jingtip, kaba shai ha katei ka sngi ba la buh.
Ka dewiong, ha ka por ba khang ha u snem 2014, kaba sah kut ha ki par, ka don shi klur, 20 lak ton bad haduh mynta pat, ym lah ban ioh jingtip, la ka don katno kaba la dep kit bad sa katno kaba dang don ha ki bar, hadien ba ka NGT, ka la ailad ban shalan ia katei ka mar.
Ha kawei pat ka khubor, U Ma Balious Swer, uba dei U Media Secretary jong ka State Coordination Committee of Coal Owners and Mine Dealers Forum(SCCOMDF), u iathuh ba na ka liang jong katei ka seng, ka la buh sa kawei pat ka jing ujor ha kashari halor ka jingtih ia u dewiong, ha kaba la dawa na katei ka kashari, ba kan ailad noh ban sdang ka jingtih dewiong ha ka Jylla.
U Ma Swer, u ong ba ka sorkar Jylla lane ka sorkar India, ki dei ban pyllait noh ia ka jingtih dewiong bad ba kin buh ruh ia kita ki kyndon, na ka bynta ban pynkhuid ia ka mariang, katba kum ka jingkwah jong ka National Green Tribunal (NGT).
Katei ka jingbishar kam pat wan satia mynta ka sngi bad U Ma Swer, u khmih lynti ba lehse kan lah ban wan ha katei ka sngi, ba ka la buh sngi da ka Supreme Court mynta ka sngi.
Kham mynshwa ha ka 31tarik Nailar 2018, ka NGT, ka la rai ban dang pynneh ia ka jingkhang dewiong ha ka Jylla bad ka kwah ruh ban don ia ka komiti ban khlieh da u nongbishar barim jong ka Guwahati High Court bad ba un tohkit halor ka kam tih dewiong bad ba un ai ia ka kaiphod jongu, sha ka komiti, ha ka 6tarik Lber 2019.
Shillong: Ka Indigenous Biodiversity & Social Welfare Organisation (IBSWO) ka pyrshah jur halor ka jing pyntrei ka Power Grid ia ka 132/33 Kv ha ka shnong Mynkre East Jaintia Hills Meghalaya.
Ka substation Mynkre 132/33 KV kaba pyntrei da ka Power Grid bad Mptcl kaba kot sha ka T.
34,86,76,533.
00 klur.
Ka Seng ka la shem ba ki la iuhroit shaba palat iaka hok jong ki briew jong kane ka thain bad la iathuh ba ki don ki shnong ba ki shim No Objection Certificate (NOC) kum na Rymbai bad Umsatai bad don ruh ki shnong ba kim kwah ban shim kum na Mynkre.
Katei ka seng, ka ong ba katei ka kompeni, ka dei ban ioh shwa ia ka jing mynjur na ki trai shnong ha shwa ba kin pyntrei ia kum kine ki project ba heh bad ruh ki hap ban khot da ka jing pynsngew paidbah, ha kaba kin hap ban pynpaw ia ka jingdonkam jaka jongki.
Hynrei kumba ka long mynta, la iathuh ba ki trai kim ioh pisa satia, kumba ki dei ban ioh.
Ha ka jing iadei bad kane ka project la lap shuh shuh ba ki khlem iaid kat kum ki kyndon bad kumta katei ka seng, ka ong ba kam lah ban peitkai ia kum kine ki jingeh u paidbah bad ia ki jing leh thurmur kine kiba pyntrei ia kane ka project.
La ong shuh shuh ba ka Seng kan sa iashong na bynta ban bishar bniah ia ki kot ki sla kiba ka la dep ioh lyngba ka Right To Information (RTI) ha shwa ba kan shim iaka rai,na bynta ka bha ka miat u paidbah.
Nongpoh: Ka Makason Football Club, ka la ioh ban rah ia ka namlahduh ha ka 1st Maitshaphrang Football Tournament 2018, kaba la pynlong da ka KSU Mawdem Unit, hadien ba ka la lah ban pynliem noh pyrshah ia ka Umsohbnang FC da 4-2, ha ka jingiakhun phainal kaba la long ha Madan ialehkai ka shnong Mawdem.
Ha kaba pynkut ia katei ka lympung ialehkai ka KSU, Mawdem Unit, la sakhi da ka jingdon u Samla Alexius Narleng, Vice-President ka KSU ha Ri Bhoi uba la long ruh kum u Kongsan ha katei ka sngi, u Bah Receive Pator, President ka Western Border Area lem bad kiwei kiwei ki riew rangbah jong katei ka thain.
Khyndiat haba phai sha katei ka jingiakhun phainal, ka la long shisha ka jingiakhun kaba itynnad bad iakhaid bha, namar ki rangialehkai jong ki arling mamla, ki la sei shisha ia kata ka sap ka phong bad khamtam eh ban long kum kynhun lahduh ha katei ka lympung ialehkai.
Haduh ban da kut baroh ar ki kylla jong ka jingiakhun, ym shem la don ka kynhun kaba la ioh ia ka kabu ban pynkhihjar, kumta na ka bynta ban ai ia ka rai jop rai rem, ki nongpyniaid jong katei ka lympung ialehkai, ki la rah noh sha ka jingiashut Tie Breaker bad dei hangtei ka ka Makason FC ka la lah ban pynliem noh ia ka Umsohbnong FC da 4-2 bad rah syndon ia ka nam lahduh ha katei ka lympung ialehkai kaba la pynlong da ka KSU.
Shillong: Ka Nongrim Hills ka la pynliem ia ka Nongkrem da 2-1 kol ha ka lympung ialehkai 1st Division ka SAA myn hynnin ka sngi Thohdieng ha madan Polo, Shillong.
Ha ka jingialehkai ka Nongrim Hills ka la thep nyngkong lyngba u D Chyne ha ka 14 minit bad ka Nongkrem ka la pynphai kylla lyngba u W Kharpran ha ka 41 minit ban pyniakhaid da mar shikol ha ka kylla step.
Haba phai ha ka kylla miet, ka jingiakhun ka la nangkhluit bad itynnad bad ka Nongrim Hills lyngba ka jingtbit u S Sohtun ka la thep ia ka kol ba-ar ha ka 60 minit bad rah ia ka jingjop da 2-1 kol.
Ha ka jingialehkai 2nd Division pat ka Laitumkhrah ka la pynbam jem ia ka Nongkseh da 10-1 kol.
Ia ki kol na ka Nongkseh la thep da u R Thabah, K Lyngdoh, P Kharkongor mar ar kol ha ka 12,83 minit, 59,76 bad 78,88 minit bad u V Pyngrope bad K Rani ki thep mar shikol ha ka 28 bad 86 minit.
Na ka liang ka Nongkseh ka la thep shikol lyngba u R Shabong ha ka 21 minit.
Ha ka jingialehkai 3rd Division hapdeng ka Mawpat bad ka Kharang ki la iakhaid da 2-2 kol.
Ka Kharang ka la thep ha ka ar kol ha ka kylla step lyngba u A Kharsohnoh ha ka 15 mint bad u R Mukhim ha ka 27 minit.
katba ka Mawpat ka la pynphai kylla ar kol ha ka kylla miet da u B Bina ha ka 52 bad 60 minit.
Shillong:Ar ngut ki rangbah ba ju long coach ha ka phutbol na ka jylla Meghalaya ki la iashim bynta haka jinghikai kaba saw sngi jong ka FIFA Goalkeeping Course kaba sdang ha ka 2 haduh 6 tarik Risaw 2018 ha LNIPE Campus, Gwalior, Madhya Pradesh.
Kine ki rangbah ki kynthup ia u bah Mathaeus Khyriem bad u Bah Wadajied Lamare nalor kiwei pat kiba wan na kylleng ki jylla ka ri.
Ia kane ka jingai jinghikai la pyniaid da u Jose Marcelino Carpio na Philippines kum u nonghikai ia kane ka jingshah pyntbit.
Nalor kine, kiwei pat kiba shah pyntbit ha kane ka jingai jinghikai ki long u Gumpe Rime, Sugitesh Mandrekar, Yusuf Ansari, Felix D’Souza, Raghuveer Khanolkar, Tanumoy Basu,Vikrant Sharma, Dipankar Choudhury, Rajat Guha, Parshuram Salwadi, Shaikh M Qadeer, Hameed KK, Mukesh Kumar, M Zakeer Hussain, Manish Kajania, Sandeep Singh, Chitra Gangadhar, Fysal Kongadan Bappu, Mihir Sawant, Mathaeus Khyriem, Wadajied Lamare, Chandan Rathod, Jasmeet Singh, Sebastian, Utpal Mukherjee bad u Abhijit Mondal.
Shillong: U nongialam barim ka Congress u Bah DD Lapang u la kynthah kylla ia ka jingkynnoh jong u nongialam ka Congress u Zenith M Sangma bad kiwei nongialam kane ka party, ba u mih na ka Congress dei tang namar ba u rhah sbai rupa.
“Ngi la don 45 snem, ngi la shah pynkhyllem sorkar, nga la long nongialam liangpyrshah ar sien, lada nga wah kamai spah, balei ngam phet ha kata ka por, namar ba ka kham heh kamai da kata te", la ong u bah Lapang haba kren mynta ka sngi sha ki nongthoh khubor.
U la kynther jur ia ka jingkynnoh u Zenith ba u dei uba kwah bor kwah spah.
“Ka jingkren u Zenith da kaba kynnoh ba nga kamai spah, nga kwah ban ong u dei ban peit shwa ia ka rekod jong nga, ha ka por ba long Myntri Rangbah u Capt WA Sangma, u la thung Acting Myntri Rangbah ia nga haba u leit sha Amerika, bad peit shwa ia ka rekod jong nga, hato nga lah don shah kynnoh bamsap, leit wad ia ki rekod, bad lada lah ban ioh, thep ia nga ha phatok", la ong u Bah Lapang.
U la ong biang, “ioh dei kita kiba kren kumta kiba ju mlien ha kum kata ka kam kamai pisa", u la bynrap, “Balei nga long myntri rangbah san sien, wat u president ka MPCC, u la ong ba u Lapang u mlien ban pynkhyllem sorkar, te balei u sngewsih haba mih ma nga".
Shillong:  Da kaba sangah tyngeh ia U Rahul Gandhi, President ka All India Congress Committee (AICC), ba um pat bit ban long u kyrtong Myntri Rangbahduh ka ri, U Bah DD Lapang, u nongialam ba la mih noh na ka Congress, u la ong ba ka rukom kren, ka rukom leh u Rahul ka pyni ba um bit ban shimti ia ka kam Myntri Rangbahduh ka ri.
Haba kren mynta ka sngi sha ki lad pathai khubor, u Bah Lapang u la ong, “Ha ka jingialam u Rahul, u dei u briew bym biang ka rukom pyrkhat, u dang long tang kum u nongialam ki Trade Union, ban long kum u nongialam ban long Myntri Rangbahduh ka ri, u dei ban long uba dap rynieng, biang ka ktien ka thylliej, hynrei u Rahul u dang long khynnah samla ba dang shit bad u pynlait pathar ia ki ktien".
La bynrap biang u Bah Lapang, “Ka jingkren kynnoh shimet jong u ia ki briew kum u nongtuh nongthiem, ka pynjah burom ia u hi namar ba haba kren than ia u briew wat lada u dei u nongtuh ruh, ki briew kin sngew synei noh".
U Gowher Rizvi, uba dei u nongai jingmut jong ka Sheikh Hasina, myntri rangbahduh ka Bangladesh, ula kren shai mynta ka sngi, ba ka Bangladesh, ka kloi ban shimti lut ia kitei ki poi wir, kiba don ha India, tangba ha kajuh ka por, u ong ba ka India, ka dei ban pynshisha ba kitei ki dei ki trai shnong ba pura jong ka Bangladesh.
U Rizvi, u kren ia kitei ki kynthei, ha ka jingialang jong ka India Today mynta ka sngi ha Kolkata.
U Rizvi, u kynnoh pynban, ba kane ka mat jong ka jingkren ia ki mynder ri, la imat, kumba ka dei ka kam poh iing hi jong ka India bad ula kynthoh ruh ba ha kine ki 10snem ba ladep, ba ula long u nongai jingmut jong ka myntri rangbahduh, um pat ju iohsngew ba ka India, kan iakren ia ki poiwir jong ka Bangladesh, kiba shong ba sah ha India.
Shillong: U Pastor PBM Basaiawmoit, ha ka jingpynmih khubor mynta ka sngi, ula ong “Ka  Sorkar  Pdeng  ka  la pynhiar  dor  Ar  Tyngka  bad  Sanphew pisa ia  ki  umphniang  petrol  &  diesel  bad  kumba  13  tylli  ki  Sorkar  Jylla  ruh  ki  la  law  noh  Ar  Tyngka  &  Sanphew  pisa  na ka  VAT  bad kumta,  la  duna  San  Tyngka  shi  litar  ka bai umphniang.
Ka  Sorkar  Jylla  Meghalaya  pat  ka  la leh  ei  ei  ne-em  halor kane  ka  bynta?“Kylli  iaphi  ba  lehse,  phi  la  ioh  khubor  na  ka  Sorkar  Jylla Meghalaya" pynkut ka kyrwoh na U Pastor Basaiawmoit, uba dei u kandidet MP barim na ka Shillong Constituency.
Shillong: Ka Khasi Students’Union (KSU) ka pawpaw ia ka jing pyrshah kaba jur, lada ka sorkar kan iaid sha khmat ban pynlong ia ka ilekshon municipal.
“Ka seng kaba lah ïeng pyrshah lah bunsnem ia kane ka mat bad mynta ka kynti ruh kan ïeng ha ka juh ka nongrim ban ong beit EM ia ka Municipal ilekshon, namar ngim kwah ba Ïa ki riti ki dustur yn shu klun jubor bad yn shu wan rah jubor iaka dustur nongwei ban pyntroin ia ka iktiar ki dorbar shnong,ki dorbar hima,ki dorbar raid bad da kaba shai kdar ka seng ka ïeng beit ban pyrshah lada ka sorkar ka thmu ban iaid sha khmat halor kane ka mat, long katba long, jia katba jia ngin ong beit em ia ka ilekshon municipal" ong ka kyrwoh jong ka KSU mynta ka sngi.
Ka kyrwoh na katei ka seng, ka ong ba ka jingthmu ban pynlong ia ka Municipal ilekshon, ka dei ka jing kwah ban khynra Ïa ki riti ki dustur bad ban pyndam shisyndon ia kaei kaba kum ka jaitbynriew ka don baroh shi katta.
Ex.
Rev.
K.
LangrinKa sorkar ka long kum ka kmie jong ngi.
Haba ngi iakynduh jingeh ngi ju leit ud leit nam ha ka sorkar ha ki tyndong shkor jong ka; bad ka sorkar ka ju sngew ju sngap haba ngi ud ngi nam.
Dei ka sorkar kaba la pynduh bad rat dyngkhong ia u niangthylliew, ia ka khlam bad ia ka jingbieit jingdum jong ki kpa tymmen jong ngi mynshuwa.
Ngi long kumne kumba ngi long mynta dei ka jingiarap ka sorkar.
Ka juk slieng bad phong patlun lyngkot ka la duh.
Kyrmen ba da ka jingiarap ka sorkar ngin sa ioh ban thied kali man la ki thliew iing wat ki nongkyndong.
Kyrmen ba kin sa don ki college bad university ha ki nongkyndong katba nang mih ki sngi.
Ka juk shon kti mynta kam dei shuh wat ha ki nongkyndong, lait sa tang ki tymmen kiba la palat 70 snem kiba khlem leit skul mynshuwa.
Ka niam ruh ka long hi kum ka kmie jong ngi.
Haba nga ong ka ‘niam’, ngam mut ban ong, ‘niam Presbyterian’, ‘niam Catholic’, ‘niam Balang u Blei’, ‘niam Fellowship’, ‘niam Seventh Day’, ‘niam Baptist’ bad kiwei kiwei, namar kine kim dei ki niam.
Ki niam kiba mut hangne ki dei ki niam Khasi, niam Khristan, niam Hindu, niam Islam jong ki Muslim, niam Bhuddist, niam Sikh, niam Jain, niam Jiw bad kiwei kiwei.
Ym don kawei ka niam kaba hikai ia ki kam sniew, hynrei baroh hi ki hikai beit ia ka jingbha ban tip bad ithuh ia u Blei; bad ban ia burom iaieit para briew.
Ka jingdon kine ki niam ka la pynkylla ia ka jinglong jingim jong ngi ki briew.
Kane ka jylla Meghalaya jong ngi ka dei ka jylla niam Khristan.
Dei ka niam Khristan kaba la hikai ia ngi ban nang ban pule bad thoh dak.
Ngim lah ban len ba dei ka niam ba ngi sa ia roi ha ka longbriew manbriew bad ha ka akor ka burom.
Ka long shisha u prew ba tbeh jingshai ia ngi.
Ka ri India jong ngi ka long ka ri ba la shah ban mane laitluid ban jied hi ia kano kano ka niam (Freedom of Religion).
Na kata ka daw hangne ha ri India ki don bun jait ki niam.
Ka niam Khristan lei lei ka la pynkha bun tnad palat, haduh ban ia shun para Khristan kumba ong u nongialap (W.
Nongkynrih ha Mawthylliang 2015) “Ha shnong jong ngi ngim ju shah ia kiwei ki kynhun ban shna iingmane, ngi shah tang ia ki Presbyterian".
Ka niam ruh ka long kaba bha, ngi snoh iap snoh im ha ka niam ba ngi don wat lada ngi shah bein shah khoh ruh.
Ka Sorkar bad ka Niam ki long ka kmie bad u kpa jong ngi ngi dei ban burom bad niewkor shisha.
Hynrei haba phai sha ki ain jong ki pat don kiba iapher.
Mynta ha kine ki sngi ngi iohi ba ki ain jong kine ki ar (sorkar bad Niam) ki la sdang ban iatyngkhuh.
Kine harum ki long tang ki katto katne ki nuksa ba ngi dei ban pyrkhat:-(1)Ka Ain khang doh masi:- Mynno mynno ngim pat iohsngew ba ka sorkar kan khang ban bam ia ka doh masi.
Dei tang ka niam Hindu kaba khang bam doh masi namar ki niew ba ka masi ka dei ka kmie kaba ai buin (dud).
Hynrei namar ba ka India ka dei Hindustan ne ka ri jong ki Hindu, kumta ka sorkar ka la sngewdei ba baroh ki nong India kim dei ban bam ia ka doh masi.
Ka niam Khristan ka donkam bha ia ka doh masi, khamtam haba iathoh shongkurim bad iap briew.
Ka niam Islam ruh ka donkam bha ia ka doh masi namar ka dei ka jait doh ba ki niewkor eh.
Kumta kane ka ain jong ka sorkar ka la iatyngkhuh bad ki niam.
(2)Ka Ain jinglehkhuid:- ka sorkar India ka la pynmih ia kata ka Swachhata ba ki skul baroh ki dei ban bud beit katkum ka routine ba la pynbeit da ka sorkar kmie.
Ha kane ka jylla jong ngi, ngim ju pynlong skul shuh ha ki sngi saitjain bad sngi Sunday.
Namar ka sngi saitjain ka dei ka Sabbaton ha ki Seventh Day Adventist ki pynlong ka sngi khraw, bad ka sngi Sunday ruh ka dei ka sngi khraw jong kiwei kiwei ki Khristan.
Hynrei ka sorkar jong ngi ka la hukum ba baroh ki skul ki dei ban pyndep katkum ka routine ba la pynbeit ma ka.
Wat lada dei ka sngi saitjain ne ka sngi Sunday dei ban longskul.
(3)Ban pynlong sngi trei ia ki sngi khraw jong ki Khristan:- Ngi la iohi ha ki kot khubor ba ka sorkar India ka la hukum ba ki nongtrei sorkar ki dei ban trei ruh ha ki sngi kyrpang ba ki Khristan ki niewkor, kum ka sngi Khristmas, Good Friday bad kiwei kiwei de.
Kane ruh ka la iatyngkhuh hapdeng ka ain sorkar bad ka ain niam.
(4)Ka Ain shongkha para shynrang bad para kynthei:- Kane ka ain ba la pynmih da ka Supreme Court jong ka sorkar ka long pyrshah katta katta ia ka Ain ka niam khamtam jong ka niam Khristan.
Mynno mynno ngim pat iohsngew ba ki Pastor ne Phadar kin pyniathoh shongkurim shynrang para shynrang ne kynthei para kynthei.
Hynrei hadien nangne te ngin sa iohi ba ki Phadar bad ki Pastor kin pyniathoh shongkurim ha iingmane shynrang para shynrang bad kynthei para kynthei.
Kino kino kiba pynkhein ia ka ain ba la mynjur da ka sorkar kin sa ngat ha ka jingpynshitom kaba jur la ki Phadar ne ki Pastor.
Ngi la iohsngew ba ki Pulit ki kem ia kiba kren pyrshah ia ka jingshong kurim para shynrang bad para kynthei.
Ka por kam slem shuh ba ngin iohsngew ba hangne ha ka jylla jong ngi, u briew un iathoh shongkurim ha iingmane bad ka masi lada ka sorkar kan mynjur.
Ia kaba la pass da ka sorkar ym don ba lah ba ialeh pyrshah.
Wat u Jisu u ong, “To ai ha u Kaisar ia ka jong u Kaisar bad ha u Blei ia ka jong u Blei" (Math 12:13).
Ngim dei ban ialeh ia ka sorkar namar ngim lah.
Ban pynkut ia kane ka jingthoh nga kwah ban pynpaw katto katne halor ka ain shongkha shongman na la buh da u Blei naduh kaba sdang.
Kita ki long kine:1.
Ka jingmut jong ka ain shongkha shongman:- Kane ka mut haba la shong sa kha khun.
Shongman pat ka mut haba la shong u shynrang ia ka kynthei kan don sa ka manbriew.
Kumta, ka jingshongkha shynrang para shynrang bad kynthei para kynthei kam dei kaba la buh bynta da u Blei.
Te ngam tip la kin ia kha khun ne em, namar ka dang long kaba thymmai.
Hynrei lada jia ba kim kha khun, ia kata ngim lah ban ong ka shongkha shongman.
To ngin ia ong noh – ka shong sngewbha ne ka byrngia kai.
Lada jia ba kin ia ioh khun ruh napdeng kiba shongkha para shynrang, ki khun kin hap ong ‘Pa’ baroh arngut namar kin ia kha khun baroh arngut.
Kan long kumta ia kiba shongkha para kynthei ruh, ki khun kin hap khot ‘Mei’ ia baroh arngut.
Namar baroh arngut kin ia kha khun.
2.
Ia ka jingshongkurim la dei ban pynkylla sha ka jingshongku-thymmai:- Ha ka ktien nongkyndong ia kaba kiew la khot ‘Ku’.
Hangne ngi dei ban sngewthuh ba ka jingshongkurim ba la buh da u Blei ka dei ka jait jingkiew kaba la rim eh.
U Blei haba u la thaw ia u Adam, u la thaw sa ia ka Im ban long ka tnga ka ban shah kiew ha u shynrang.
Te ia kata ka jingkiew u shynrang ia ka kynthei namar ba ka la rim eh naduh ka por u Adam, la khot ia ka haduh mynta ‘ka jingshong kurim’.
Baroh ki briew kiba dang bud nuksa ia ka jingleh u Adam ha ka jingiapoi kha la ong ba ka dei ka jingshongkurim (Jingshong kiewrim).
Hynrei ia kajingiapoi kha u shynrang para shynrang bad kynthei para kynthei ngim dei shuh ban khot ka jingshongkurim.
Hynrei ngi la dei ban ong noh ‘Jingshongku-thymmai’ namar ba ka dang thymmai.
Nangta ia ka jingiathoh u briew bad ka masi ruh ngim dei ban khot ka ‘Jingshongkurim’ hynrei la dei ban khot ka ‘jingshongku-thymmai’ namar mynshuwa ym ju don kata kaba u briew u kiew ia ka masi, ngi tip tang ia ka jingkiew u briew ia ka briew.
Ban pynkut ia kane ka jingthoh, nga don kawei ka jingkylli la phi nongpule:- Hato lada uba shongkha para shynrang u batbor ia kano kano ka kynthei, bad lada kaba shongkha para kynthei kan batbor ia uno uno u shynrang, ka ain kan leh kumno? Hato ngin ngat ha ka rape case ne kumno? (Ex- Rev.
ka mut Experienced Pastor-11 snem ha ka knia, 16 snem kum u Pastor Presbyterian bad 4 snem kum u Pastor Church of God {Ecclesia}).
Shillong: Kumba 400 ngut eiei ki samla Khasi ki la leit myn hynnin ka step sha Assam Riffle kaba don ha Laitkor (Nongkrem) na ka bynta ban ia khun ia ka kam shipai.
Kitei ki samla ki la wan na kylleng ki jaka, kham bun na ri Lum Jaintia bad na Ri-Bhoi, napdeng jong ki don kiba la wan ban sahmiet lypa ha Shillong naba ka jingiamareh ka sdang naduh ka por 3 baje mynstep.
Hynrei haba ki la poi hangtei ym shah ia ki ban rung sha madan ban ia mareh bad katei ka jingjia ka la pynbitar ia ki.
Ki la ong ba ki don kumba 800 ngut ki samla kiba wan na kylleng ka thaiñ Lam mihngi ban ia khun ia katei ka kam bad don katto katne ngut na ki bar jylla ki bym ioh iakhun, hynrei kiba bun, ki ioh katba ki samla Khasi baroh khoit kim ioh satia ban rung ha madan watla ki la ioh ban rung shapoh Assam Riffle.
Ki la iathuh ba ki la pyrshang ban ia kren bad ki shipai hynrei ki shipai kim treh ban kren da ka ktien phareng bad ki kren da ka ktien Hindi katba ma ki pat kim sngewthuh Hindi.
Ha kaba khadduh ki hap ban mih noh na katei ka jaka, ki la iathuh ba don kiba ong ba ka dei ka jingiakhun kam tang na ka bynta ki khun jong ki shipai ba la shongthait, hynrei ha ka jingpynbna ki la ong ba la pynbna ba ka jinglait kam ka long da ki hajar tylli.
Uwei u samla na ri Lum Jaintia haba ia kren bad u Rupang u la pynpaw ka jingbitar ia katei ka jingleh ki shipai bad u ong ba bun ki la wan sahmiet lypa ban ia khun ia katei ka kam hynrei kim ioh lad satia.
U la ong ba ha ka por ba ka don ka jingpynrung kam shipai ha ri Lum Garo la ailad ia ki samla Garo ban kin ia khun da kaba pynmareh ha ka kylla kaba nyngkong ia baroh bad ha ka kylla kaba -ar tang ia ki samla Garo.
Utei u samla u la ong ba ym pat ju don kaba kum katei ka jingpynrung kam shipai ha ri Lum Khasi ka ban ailad la ka jong ia ki samla Khasi ba kin ia mareh bad u la kyntu ia ka sorkar ba ka dei ban peit ruh sha ri Lum Khasi.
Shillong: Ka Hima Mylliem myn hynnin ka sngi ka la pynbna paidbah ba kan ym don shuh ka jingot kilo ia ki mar-rep ba ki nongrep ki wanrah sha ïewduh bad ka la maham tyngeh ia kiba pynkheiñ ia katei ka aiñ.
La pynbna ia kane da u myntri K.
Langstieh ryngkat u myntri M.
B Kharlukhi ha ka jingiakynduh ka Hima Mylliem bad ki nongrep ha ryngkat ka jingdonlang u President ki nongrep u bah Commander Shangpliang.
Hadien ba la dep ban pynlong ka jingialang ba lyngkot bad ki nongrep, u myntri R.
F Kharbuki uba peit ia ka ïew ryngkat uwei pat u myntri uba peit lang ia ka ïew u myntri F.
Kharumlong ki la leit ban jurip ia ka ïewduh ban peit ia ka jingdonkam ban maramot bad ban pynbha ia ka.
U myntri Kharbuki u la ong ba kaba donkam eh mynta hakhmat, ka dei ban weng noh ia ki paip um kiba mih rynjaiñ ha ki madam madiah bad ki lynti iaid kjat bad ia kane u la ong ba yn leh noh shen.
U la ong ba ka hima kan btep noh ia kitei ki paip um hapoh khyndew kiba dei jong ka Hima bad kumjuh jong ka Municipal.
U la ong ruh ba ka Hima kan phah jingthoh sha ka Municipal ban pyntip iakren bad lada ka donlad ban iarap pisa ruh.
Hynrei u la ong ba lada ym ioh jingiarap ka hima kan banse ban pyniaid ia ki kam jong ka shakhmat.
U la iathuh ba kitei ki paip um ki dei kiba pynpoi sha kylleng ki nongbah Shillong.
Shillong: Ka seng HSPDP myn hynnin ka sngi ka la lum ia ka jingialang jong ka ha Dinam Hall, Jaiaw-Shillong bad katei ka jingialang ka dei na ka bynta ban pynkhlaiñ ia katei ka seng ha East Khasi Hills.
Ha katei ka sngi la pynskhem ruh ia ki nongkitkam ba thymmai jong katei ka seng ha kaba u bah Martle N Mukhim u dei u President , na ka tnad ki kynthei ne ka Women’s Wing ka kong Agnes Kharsahnoh ka dei ka President katba na ka tnad ki samla pat la pynskhem ia u samla San Ryntathiang.
La pyniaid ia katei ka jingialang da u MLA/MDC ka Sohiong u bah Samlin Malngiang uba dei ruh u myntri sorkar bad la kren pdiang sngewbha da ka President jong ka Women’s Wing Central Body ka kong Teilinia Thangkhiew.
La kyrkhu kyrdoh ia ki nongkitkam baroh da u President rangbah jong katei ka seng u bah K.
P Pangniang MLA barim ka Rambrai.
Ha katei ka jingialang la don ryngkat ruh kiba bun ki nongialam HSPDP kiba kynthup ia u bah Witting Mawsor MLA barim, u bah Diosstar Jyndiang MLA barim, ki MDC ba kynthup ia u bah L.
G Nongsiej.
Manstudy Nongrem bad kiwei pat ki riew rangbah.
Haba kren ha katei ka jingialang u bah K.
P Pangniang u la ong ba ka seng HSPDP ka dei ka seng kaba don ia ka nongrim kaba skhem bad dei katei ka seng kaba khlaiñ bha ha ka por ka jingialeh hills State ban pyllait ia kane ka jylla na ka jingshah kynthup ha ka Assam.
U la ong ruh ba katei ka seng shen kan ioh ban rakhe ia ka jingdap 50 snem jong ka bad ka la don ruh ka jingpynkhreh ia ka kot thup sah kynmaw ia ka jingiaid lynti katei ka seng naduh ba sdang haduh mynta khamtam shaphang u nongialam rangbah jong ka u bah Hopingstone Lyngdoh.
U bah Pangniang u la ong ruh ba ha ka MDC elekshon ba la dep ka HSPDP ka la hjop 7 ngut ki MDC, hynrei mynta ka sah sa tang 4 ngut namar ka jingphet seng ki MDC hynrei ha ka elekshon MDC 2019 u la ong ba kan jop ar shah bad kan poi sha ka 14 ngut.
U la pynkynmaw ia ka jingiakhun jong katei ka seng na ka bynta ka jaitbynriew bad u la kdew ruh ba ka ishu Uranium kaba don ha ka mat treikam jong ka mynta ka la long kaba jop.
“Kawei na ki jingjop jong ngi ka dei ha ka ishu Uranium ha kaba ngi la lah ban beh krad ia ka UCIL na kane ka jylla" ong u bah Pangniang.
U bah Pangniang u la pynkynmaw ruh ia ka por ka jingiakhih Hills State ha kaba u la ong ba ha kat ka por la pyrta bad mih paidbah da kaba ong ‘No Hills State No Rest’ bad mynta ruh u la ong ba ka la dei ka por ban pyrta da kaba ong ba kat bym pat ioh ia ka jinglaitluid ha ka synshar khaddar ‘No Rest’, “Ka HSPDP kan ieng ban ia khih na ka bynta ka jinglong kyrpang jong ka jaitbynriew , ba ngin long kyrpang shisha ym ban shah teh shah khum ha ki aiñ ka ri India" u la ong.
Shillong: Ka Sorkar jylla ka la pynkhreh ban pynlait noh ia ka arrear ba nyngkong jong ki nonghikai skul deficit shwa ka aiom Khrismas mynta u snem.
Haba pyllait khubor halor kane, U President ka Khasi Jaintia Deficit School Teachers Association (KJDSTA), u Babu Kular Khongjirem, u la iathuh ba kane ka arrear ka ban pyllait ka sorkar kan long 25 percent.
“Ka sorkar ka pynkhreh shaid shaid ban pynlait ia ka arrear ba nyngkong jong ki nonghikai shwa ka Khrismas bad ka lah ruh ban pynlait ia ka arrear kaba ar lada ki District School Education Officer (DSEO) ki lah ban phah ia ka jingpynkhreh shwa kane ka taiew", la ong u Babu Kular.
U la ong ba la kyrpad ia baroh ki DSEO jong ki district ba kin phah noh ia ki jingpynkhreh ia ka arrear jong ki nonghikai deficit sha u Director mardor khnang ba kin ioh ia ka arrear shwa ka Khrismas.
Ia kane la pynthikna da u Principal secretary ka tnad pule puthi ka jylla ha ka jingiakynduh jong ki nonghikai ha kane ka sngi Balang.
Shillong: Ha ka taiew ban wan ka HSPDP kan pynbna ia ka thup kyrteng ba nyngkong jong ki kyrtong MDC jong ka ki ban ia khun ha ka elekshon MDC 2019.
Ka HSPDP kan pynbna shuwa ia ka kyrteng jong ki kyrtong ha ki konstitwensi kiba ym don ka jingiaknieh tiket kum ka Mawkynrew, ka Sohra, ka Mawphlang, ka Rambrai, ka Mawshynrut, ka Umroi bad ka Laban konstitwensi katba ki konstitwensi ba don jingiaknieh tiket kum ka Mawthadraishan, Sohiong, Mawkyrwat, Nongstoin kan sa pynbna kham hadien.
Ha katei ka thup kyrteng ba nyngkong jong ki kyrtong, ka kyrteng jong ka MDC ba mynta katei ka seng na Mylliem konstitwensi ka kong Teilinia Thangkhiew kam shym don satia ha ka thup ba nyngkong.
Katei ka jingbym paw ka Mylliem konstitwensi ha ka thup ba nyngkong ka la pynartatien la ka kong Teilinia kan iakhun biang ne em na katei ka seng.
Ki khubor ki la her sted ruh ba ka kong Teilinia ka lah ban ia treilang noh bad u MLA ba mynta ka Mylliem konstitwensi u bah Hamlet Dohling bad la her sted ruh ki khubor ba ka lah ban ia khun na ka PDF ha ka elekshon MDC ka ban wan.
Ki khubor ki la her sted ruh ba ka HSPDP ka la pynkut noh ia ka jingkhot aplikeshon ia ki kyrtong kiba kwah ban ia khun ia ka elekshon MDC, hynrei haba ia kren bad u Vice President katei ka seng u bah Witting Mawsor u la ong ba ia ka thup ba nyngkong yn pynbna noh ha ka 26 lane ka 27 tarik mynta u bnai, katba na ka bynta ka thup kaba ar kiba kwah ban pan tiket ki dang lah ban pan.
Haba kylli la katei ka kong Teilinia ka la pan tiket ne -em, u bah Witting haduh mynta u la ong ba kam pat pan tiket satia.
La kylli ruh hato ka la don ne-em ka jingiakren hapdeng ki nongialam Party bad ka kong Teilinia ia ka kam elekshon MDC , u bah Witting u la ong “Haduh mynta ngim pat ioh ban ia kren bad i markhmat, ngi shu iohsngew ia ka khubor ba im mut shuh ban iakhun na ka Party hynrei ngin ym ngeit ia ka khubor kaba shu iohsngew na ka khlieng ka tyngab, ngi ngeit ia ka khubor kaba mih na ka shyntur i kong Teilinia.
Haduh mynta ngi dang shaniah ia i, ngim don kano kano ka jingartatien ia i, na Mylliem konstitwensi ruh ngi shaniah beit ha i" ong u bah Witting uba la bynrap biang da kaba ong ba ka HPSDP ka la leh bha ia ka kong Teilinia naba ka don ka jingshaniah ha ka, “Ngi la pynlong ia i kum ka Chairperson kaba nyngkong eh kum ka kynthei ha KHADC, ngi la pynlong ia i kum ka Deputy CEM,na ka HSPDP ngi shaniah ha i" ong u bah Witting.
Shillong: Ha ka 15 tarik u risaw mynta u snem, ka Co-Ordination Committee On International Border (CCIB) ka la thoh sha u Chief Executive Member ( CEM) ka KHADC u bah H.
S Shylla ban kyrpad ia ka District Council ba kan tuklar halor ka jingthmu ka sorkar India ban ker sainar shiah ia ki jaka kiba naduh Nongjri Pillar No.
MP:1255 shaduh Pyrdiwah-Dawki Pillar no: 1272.
Ka CCIB ka la ong ba lada ka sorkar kan ker sainar shiah kumba ka thmu bad ka thew ka woh mynta 579 akar ka jaka kan leit sha Bangladesh.
Ka CCIB ka la pynpaw ruh ha katei ka jingthoh ba ka jingthmu ban ker 150 yard na u mawpud ka dei ka bym lah ban pdiang bad ka la pynpaw ba ia ki jaka ki bym don jingiakajia eiei kum ka Nongjri, Umniuh, Nongshken, Lyngkhat, Khurinalla, Borhil, Lapalang, Nongthymmai, Pyrdiwah, Umkrem, Iarbamon, Kongwang, Umsyiem dei ban pynieng sainar shiah beit na Zero Line.
Ka CCIB ka la kyrpad ruh ia ka District Council ba kam dei ban ai NOC lane Trading Laisen ia kino kino ki kompeni kiba shim ia ka kam ker sainar shiah.
Ia katei ka mat kaba ka CCIB ka la thoh sha ka KHADC, ka MDC ka Nongshken ka kong Grace M Kharpuri ka la wanrah ha Ing Dorbar ka KHADC ban iatai ia ki jingeh ba ki paidbah ki ia kynduh bad la bynrap lang da u MDC ka Mawsynram u bah Pynshngain N Syiem uba la ong ba ban ker sainar shiah dei ban ioh NOC na ka District Council bad u la pynpaw ruh ba ha ka jingsiew bai lutksan sha ki trai jaka ka sorkar ka ai beit thik ia ka bynta kaba ker sainar shiah ym pat ia ki jaka kiba duh kiba don hapoh ka 150 Yard.
U la ai jingmut ia ka District Council ban thoh sha ka sorkar jylla bad ban pyntip ba khlem ka NOC na ka District Council yn ym lah ban ker sainar shiah.
Haba pynshai na ka liang jong ka Executive Committee halor katei ka mat, u bah Shylla u la ong ba ka jingker sainar shiah ruh ka long kaba donkam bha ban iada na ka jingwan tuid ki briew na ka ri Bangladesh sha kane ka jylla, hynrei u la ong ba donkam pat ia ka sorkar ba kan ker na u mawpud.
U bah Shylla u la ong ba yn thoh sha ka sorkar ba ka dei ban iada na ka jing duhei ka jaka ki paidbah bad haba ka leh ruh ka dei ban pyrkhat na ka bynta ki trai jaka, u la ong ba yn thoh ruh sha ka sorkar jylla ba ka dei ban kyntu ia ka sorkar India ba kan rah ia kane ka kam sha ka United Nation ban iada na ka jingwan tuid ki poi wir katkum ki kyndon jong ka United Nation Declaration on Right of Indigineous People.
Haba kren ia ka jingdonkam ban ker Sainar Shiah u bah Shylla u la ong ba ka Bangladesh ka don 150 million ngut ki briew bad na katei 5 billion ki dei ki bym jaka shong jaka sah bad 80 % ki jaka ha Bangladesh ki dei kiba lah ban shlei um ha kano kano ka por, dei na katei ka daw u la ong ba ki pyrshang ban kiew shane bad u la ong ba 10% ki jaka ka Bangladesh ki nang ngam shapoh bad lada ym ker sainar shiah ka don ka jingma ia kane ka jylla.
Nongpoh: Haba pynpaw ia ka jingsngewkhia halor ka jingiai kyntur pud kaba khlem sangeh da ka sorkar Assam ha ki shnong Khasi kiba don ha khappud ka Meghalaya-Assam, myn hynnin ka sngi ki nongialam ka HNYF, Northern Region, ki la leit ban kynduh ia ka Kong RM Kurbah, Deputy Commsioner ka Ri Bhoi, na ka bynta ban wad jingtip la haduh katno ba ka sorkar jylla ka la shimkhia halor katei ka kam kyntu pud da ka Assam.
Ha kane ka jingleit kynduh DC, kaba la ialam da u Bah Marcus Marten, ha kaba ki la ioh ruh ban iatai sani bha halor ka jingwankyntur pud kaba khlem sangeh da ka Assam ha kito ki shnong kiba don ha khappud ka Meghalaya-Assam, hynrei na ka liang ka DC ka la jubab ba haba iadei bad ki kynrum kynram ha ki thain khappud, ka la ju phah beit ia ka report sha ka sorkar jylla.
Haba pyntip sha ki nongthohkhubor, u Bah Marcus Marten, u la ong ba ka seng ka dap da ka jingsngewkhia kaba jur halor ki kam kyntur pud da ka Assam, ha kaba katba nangmih ki sngi, la iohi ba ka Assam ka la nangshlur nangshlur pynban bad kaba la pynlyngngoh ym tang ia ka seng, hynrei ia ki paidbah ha ka jylla hi baroh kawei.
Ka jingkyntur pud ka Assam ka iaibteng ha namla ki jaka, kata la ka long naduh ha ki thain Block-2, ki thain Khanapara, ki thain Jirang lem bad kiwei kiwei, hynrei ka long pat kaba sngewsih ban iohi ba wat lada ka Assam ka kyntur pud haduh katne, hynrei na ka liang ka Meghalaya I kumba ka shu long tang ka nongpeitkai, ong u Bah Marcus marten.
Ka jingtip kaba ka seng ka la ioh na ki paidbah bad ki riew rangbah, la ong ba ki don ki jaka bad ki thain, kiba ka Assam ym tang ba ka kyntur ia u pud u sam ym tang khyndiat khynsoit, hynrei ka jingkyntur ka la long haduh 2 bad 3 kilomiter, hynrei na ka liang ka Meghalaya kam shem la lah ban leh ei ei, la bynrap u Bah Marten.
Ha ka jingiakren bad ka DC, ngi la pyynsngew ia ka ba ka dei ban kyntu ia ka sorkar jylla ba ka dei ban shimkhia halor kine ki kam kyntur pud ka Assam, namar kumaba ka long mynta hi ka Assam ka nangshlur namar bym don kiba shimkhia na Meghalaya.
Khadduh eh, u Bah Marten, u la ong ba lada ka sorkar ka iai leh mynthi halor kine ki kam kyntur da ka Assam, ka por kan sa poi ba ka seng kan sa pyni da la ki jong ki kam halor u pud u sam.
Nongstoiñ: Ka jingiakhun Pre Quarter Final kaba saw jong ka lympung Rani Motor’s Knock out Football Tournamement RMKOFT bala pyniaid da ka Laitkseh Sport Club LSC kan long biang mynta ka sngi ha kaba ka kynhun ialehkai jong ka Kith United FC kan iakhun pyrshah ia ka Ryntih FC.
Katei ka jingiakhun ka ban long hapdeng kitei ki ar tylli ki kynhun kan sdang ha kapor 2:00 PM ha ka madan Mawkynjoin Laitkseh bad lah ruh ban ong ba katei ka jingiakhun Pre Quarter Final kaba saw kan long ruh ka jingiakhun ka ban itynnad bha.
Kumta na ka liang jong ka Tournament Committee jong katei ka lympung sa shisien ka khot ka wer ia baroh ki paidbah riew ieid phutbol jong ka thaiñ ba kin wan ban sakhi dala ki jong ki khmat ia katei ka jingiakhun ka ban long ha pdeng kitei ki ar kynhun.
U Lat ka Jammu and Kashmir, U Satya Pal Malik, ula pynkut noh ia ka por trei kam jong ka dorbar Jylla ha katei ka Jylla.
Katei ka rai jong U Lat, ka dei hadien ba  ka Mehbooba Mufti, kaba dei ka nongialam jong ka PDP, ka leit ban dawa thaw sorkar  na U Lat, ha kaba yn kyrshan da ka seng  Congress bad ka National Conference.
U Lat u shim ia katei ka rai, katba kum ka kyndon jong ka clause (b) jong ka section 53 jong ka riti synshar ri kaba trei kam ha  Jammu and Kashmir.
Kham mynshwa ka  Mehbooba Mufti, myntri rangbah barim ka Jammu and Kashmir, ka la pynmih khubor, ba ka don hok ban thaw sorkar ha katei ka Jylla, ha kaba yn kyrshan ia ka, da ka seng Congress bad ka National Conference.
Ka Mufti, ka don nalade 29ngut ki MLA, nangta 15 ngut na ka National Conference bad 12ngut na ka Congress, ha ka iing kaba don 87ngut ki dkhot.
Ka NASA lane ka National Aeronautics and Space Administration, ka la ioh ia ka jaka ban hiar khyndew ha u met bneng Mars ha u snem 2020 bad katei ka dei ha kawei ka pung, kaba la rngad noh mynta la da ki billion snem mynshwa.
Ka pung kaba la tyrkhong, kaba la ioh shondur ha u met bneng Mars.
U Mars, la iathuh ba mynta u shong tyrkhong bad um don um satia, hynrei la lap ba ha kawei ka jaka, kaba la tip kum ka  Jezero Crater, ka don mynshwa ia ka pung kaba  1,600 phut(500-meter) ka jingjylliew.
La shim ba katei ka jaka, ka dei kaba don ka pung, kaba ka rta jongka, ka long 3.
5 haduh 3.
9 billion snem mynshwa.
Ka mashin land rover, ka kali ka ban iaid ha u met bneng MarsKa NASA, mynta kan pynhiar khyndew ia ka kali jongka, kaba shongdor $2.
5 billion (£1.
95 billion) ban wad lynti ia ka jingim briew ha utei u met bneng.
“Katei ka pung, ka dei ka jaka, kaba biang eh ban wad ia ki sakhi jong ka jingim briew, kaba la don ha ki billion snem mynshwa bad kaba lah ban jia ha ka por ba ka don katei ka pung" ong U  Ken Farley, uba dei u saiantis jong ka mishon Mars 2020.
Katei ka mishon kaba  shongdor $2.
5 billion (£1.
95 billion), kan mih na pyrthei ha U Naitung  2020 bad kan poi ha U Mars ha U Rymphang 2021.
Shillong:Mynta ka sngi balang , ki pulit ka East Garo Hills ki la ioh ban kurup bun bah ki tiar siat ba la buhrieh da ka GNLA kiba don ha ka shnong Dorengkigre.
Ki pulit ki la lap mynta ka step lyngba ki nongpyntip jong ki.
La antad ba kawei na ki AK Rifle ba la lap ka dei jong ka tnad pulit kaba la shah knieh ha ka por ia siat.
Ki pulit kim pat lah ban pynthikna dei ha kano ka jingiakhun ba ka GNLA ka la ioh ban knieh ia katei ka tiar hynrei la pyntikna pat ba ka dei kaba ju pyndonkam da ki pulit.
Ki tiar kiba la ioh kurup mynta ka sngi ki long 2 tylli ki Mortar, 2 tylli ki RPG, uwei u RPG Launcher, kawei ka AK Rifle, kawei ka HK 5.
56mm, 12 tylli ki Pistol Mafazine, 153 tylli ki kuli 5.
56mm, 94 tylli ki kuli 7.
62mm, 55 tylli ki Remote Controll Bomb, 11 tylli ki Remote Controll bad kiwei pat ki tiar ialeh.
Kum ba shu pynkynmaw hangne, ba katei samla Rani Rongpeit, na ka shnong Umshakait ha Ri Bhoi, hynnin ka sngi ha ka por 11 baje ei ei mynstep ka la shah syllad ha kawei ka Sumo ha ka por ba ka dang mut ban kam na shilliang sha shiliang na ka bynta ba leit thoh Exam.
Hadien katei ka jingshah syllad ia katei ka khynnah la rah sha ki jaka sumar ha Nongpoh, hynrei namar ba ka jur palat ka jingmynsaw, la pynkit noh mar mar sha Nongbah Shillong, hynrei dei tad ha ka por 11 baje mynmiet katei ka samla ka la khlad noh na sla pyrthei.
Shillong: Ki khynnah ki bym shym la shah injek ialade ha ki khyndiat taiew ba ladep, kin shah bat ki result jongki, ong ka hukum, kaba la bthah na ka District School Education Officer, East Khasi Hills District, mynta ka sngi.
Ka Kong RM Pariat, ha ka jingthoh, kaba ka la phah mynta ka sngi, sha ki Principal/Headmistress jong ki skul Higher Secondary and Secondary Schools, ka la pyntip ba U Deputy Commissioner, East Khasi Hills, uba dei ruh u lamphang jong ka DTFI, East Khasi Hills, ula bthah ban nym pyllait ia ki result jong kito ki samla pule, ki bym shym la shah injek Measles Rubella.
La bthah ruh ba kito kiba wan rung skul thymmai, ym pat dei ban pdiang ia ki, lada jia ba ki dei ki bym pat dep ia katei ka injek.
U Rupang, u iakren bad U Bah PS Dkhar, Deputy Commissioner, East Khasi Hills, ha kaba ula iathuh ba ka jingmut, kam dei satia ban pynduh ia ka result jongki, hynrei, ka dei ban shu bat shwa ia ki result jongki bad ka daw, ka long ban kylli ia ki kmie ki kpa ia ka daw, ba kim shah ia ki khun jongki, ba kin shah injek Rubella.
U DC, u iathuh ba ki kmie ki kpa, ki hap ban thoh sha ki Principal bad ba kin iathuh ia ka daw, ba kim shym la shah ia ki khun jongki ban leh ia katei ka injekshon.
Haba kylli, la ki bor District, kin leh kumno, hadien ba ki la ioh ia ka jubab na ki kmie ki kpa, U DC, ula ong “Yn sa ia peit ia ka jubab ka long kumno".
U DC, u kren diaw ruh ba ka East Khasi Hills, ka hiar bha, halor katei ka injekshon, ha kaba ki don tang 65 percent kiba la pyndep, katba sha Garo Hills, ki poi sha ka 85 percent shaneng.
Shillong: Ka Meghalaya ka la nang kynton shuh shuh ia ka jingkamai ron jongka ha ka jingiakhun mynta ka sngi pyrshah ia ka Nagaland ha ka lumpung Ranji Trophy ka plate group.
Da kaba bteng na kaba kamai hynnin ka sngi 338/5, ka Meghalaya mynta ka sngi ka la kamai sa 51 ron shwa ba kan shah pynhap noh ha ka 389.
U nongialehkai ka Meghalaya u Lakhan Singh bad u Gurinder Singh ki kamai 6 wicket ban pynsah ia ka Nagaland ha ka 90/6.
Ka Nagaland ka la hap baroh ha ka kylla ba nyngkong kaba kamai 106.
U  Gurinder u kamai 4/37 katba u Singhania u pynhap 3/12 bad u Lakhan 3/23.
Ka Nagaland ka kamai 283 ha kane ka jingiakhun kaba ar ha kane ka lumpung kaba long ha madan Polo, Shillong.
Aizawl: U President ka NPP, U Conrad K Sangma, uba dei ruh u myntri rangbah ka Jylla, ula leit ban pynlong jingialang paidbah ha  Vairengte bad ha Kolasib, na ka bynta ki kandidet jong ka seng NPP ha ka Jylla Mizoram.
U Conrad, u wer ia ki paidbah, ba kin kyrshan ia U, kiba dei ki kandidet, kiba iakhun na  Serlui bad na Kolasib constituency.
U Conrad Sangma lem bad ki nongialam NPP ha kawei na ki jingialang rud surok:Saidul KhanHa katei ka jingleit jongu sha Serlui Constituency, ula ia kynduh ia ki paidbah ha kiba bun ki jaka, ha kaba la synran da U  Dr.
Lalrintlunga Jahau, National Secretary jong ka NPP, uba peit ia ka Mizoram bad U Sashank Gataraj General Secretary ka NPP ba peit ia ka Nagaland.
Haba kren ha ki jingialang, U Conrad, u ong ba ka dei tang ka NPP, kaba dei ka seng, kaba pyrkhat ia ki rit paid bad ia ki Khristan.
“Ngi dei ka seng jong ki rit paid bad ngi trei shitom ban pynneh ia ka jinglong kyrpang jongngi bad ba ngin dei ka sur jong ka dong shatei lam mihngi" ula ong shuh shuh.
U Conrad, ula ong shuh shuh, ba ka dei ka jingsdang ha ka rukom kaba rit ha Mizoram.
“Nga jied ban iaid na surok, ban tip kham bha ia ka jinglong jingman jong kane ka thain.
Ym dei kum kiwei de ki nongialam, hynrei nga te nga iaid na surok.
Ka Mizoram, ka dang sahdien shibun bad ka la dei ka por ban jied noh ia ka seng jongngi ban kyntiew ia ka Jylla kham shajrong" ong U Conrad.
Ka Mizoram, ka don ia ka kad liengsuin, ha kaba lah ban leit ban wan, lyngba ka Guwahati, Kolkata bad na Delhi ruh bad lehse ka jingkren jong U Conrad, ka thew ba kiwei ki nongialam, ki wan da ka liengsuin bad kim ju iaid satia da ka surok kali.
New Delhi: U Arvind Kejriwal, myntri rangbah ka Delhi, ula kynnoh mynta ka sngi, ba ka don ka jing ia sylla ban pyniap noh ia u bad ka daw, ka long namar ki kam ba bha jong katei ka seng AAP ha Delhi, kaba la pyn sngewsih jur, ia kiwei pat ki seng sain pyrthei, kiba don ha kylleng ka Ri bad ki bym shym la trei kam eiei ruh em.
“Ka Aam Aadmi Party (AAP), kam dei ka seng sain pyrthei, hynrei ka dei ka jing iakhih laitluid ha ka sien kaba ar" ula ong shuh shuh.
“(Kane ka dei ka jing ia sylla bad kane ka jingktah kti, ka dei kaba la don ba plan lypa bad ka AAP, ka dei ka kyrteng ka ban iakhun ia ka jinglaitluid ha ka sien kaba ar" ula ong shuh shuh.
“Nga la shah  shoh la saw sien kynthih ha ki ar snem ba ladep bad kam dei ka jingjia kaba rit.
Kine ki jingjia, kim dei kiba shu jia kumto, hynrei, ki dei kiba la don ba phah.
," ong U Kejriwal.
Shillong: Ka jingsiat suloi jong ki shipai pahara khappud BSF ha Langkyrding, ka la pynlong ia U MDC jong ka Mawkhar, U bah James Ban Basaiawmoit ban leit ia tai ha iing dorbar jong ka Khasi District Council, ha kaba ula dawa ia U Chief Executive Member jong ka Council, ba un iakren bad ka sorkar Jylla, halor katei ka mat.
La ong da U Bah James, ba katei ka jingsiat suloi ka la pynthut ia ki nongshong shnong ha Langkyrding, Mawpat, Nongmensong bad ka pynwit shibun eh ia kiba pang ba shitom, kiba khreh kot, ki skul kiba don hajan, kiba iap briew.
La iathuh ba katei ka jingsiat suloi ka jia ha ka por 4baje mynstep, nangta ka jia ha ka por mynsngi bad kumta hi, ha kaba ki ju ia siat, kumba 2 ne 3 sien ha ka shisngi bad shisien ia siat, ka ju bteng beit kumba shiteng kynta eiei, ong U Bah Basaiawmoit.
U Bah HS Shylla, CEM ka KHADC, ula kular ia u dkhot, ba un sa leh ia kaba donkam, halor ka mat, kaba ula leit rah ha ka iing dorbar.
Ka jingkrensih kadei ka jingkwah jong ki briew ne ka jingmlien jongki ban pyndonkam da ki kyntien bajakhlia ne da ki kyntien bymdei rukom kiba pynmong īa ka akor babha jong ka longbriew manbriew.
Kumta namarba ki long kibym īahapdur ne kiba pynmong īa ka akor ka burom jong ka longbriew manbriew, ka imlang-sahlang jong ki briew kam lah da leilei ruh ban pdiang īa ki jingkrensih krensang kum ki jingleh ne ki jingkren babha bad kiba dei-rukom.
Da kane ngi sngewthuh shai ba, namarba ka jingkrensih krensang kam dei ka jingkren ne ka jingleh badei rukom, kam dei ban īohjaka ha ka grammar jong ka kren ka khana lane ha ka surkren jong ka shyntur ne ha ka thoh ka shon, lada kata ka jingīakren-īakhana ne ka thoh ka shon ka thmu beit tang sha kaban īakrensih-krensang sadhai.
Halor jong kane kajuh ka nongrim, ka jingpynshitom kaba katkum ka aiñkadei ban bud īa kito kiba krensih krensang la kalong ha kano kano ka rukom ne ha kano kano kapor ne ha kano kano ka jaka ruh!Ban bynrap shuh īa kane tang khyndiat,Shuhshuh, khlem da donkam ban da batai, phi lap-hi dalade ruh īa kine ki jingtlot jingdkoh (bad ruh, īa ki jingsngewlong lyngkhum kiba laiphewjait) kiba don ha ka grammar khasi, hana ba lada yn ong īa u Blei da u “Me" ha kajong ki personal Pronoun hana ka kadei ka jingainam aibruom īa u Blei ba udei u bakhraw, hynrei kane kadei kaba bakla ne kaba kynriang kum ka dustur Khasi hi.
Kumno kalah ban long kaba deidor bad kaba dei-akor ba īa Uta uba ngi tiengburom eh, īa Uta hi ngin ong da u “Me?" Kum ka nuksa:Hato ki Khasi ki ieit bad ki burom seh īa u Blei? Hato Kane kam mut ba mangi ki Khasi ngi dei kita ki briew kiba sngewthuh klumar īa ka akor ka burom lane ba ngi dei kiba khlemakor naduh na ka dustur tynrai lajong hi? Da kane lah ban ong ba 95% (percent) na ki Khasi kim ju ong īa u Blei ‘Ah Blei u badap da ka jingieit bad uba donbor tam, PHI long uba khraw.
’ Hato kam dei kumta? Ha kajuh ka rukom ruh ki Khasi ki ong īa ki angel bad īa ki riewkhuid jong u Blei ha Bneng da ki “me" bad da ki “pha.
" Kane kam dei kaba mih na rukom sngewthuh akor babha jong ki Khasi.
Hato ki Kristan-Khasi ne ki Katholik-Khasi kim ju ong-tohmet īa ka Maria Theisotti “Khublei ko Maria….
u Trai udon bad PHA….
la kyrkhu IAPHA napdeng kynthei bad la kyrkhu ia u soh ka kpoh JONGPHA u Jisu….
?" Hato kane kam dei ka jingkrensih krensang ne ka jingkren bakhlemakor īa u Blei bad īa ki angel bad ki riewkhuid Jong-u? Hato u Blei u sngewbha īa ka dustur Khasi bad īa ka Ktien ne Grammar Khasi? Katno leilei ki Khasi kin krensih īala ki para-briew bad īala ki para-jynthaw!Ha ka jingshisha kane ka ladei ban long kumne: ‘ban pyni ba ki kmie ki kpa kim long ki bapoh.
Ki briew kilah dang stad bad kilah dang pawnam.
Imat ka jingkrensih ruh kalah dang kiewkyrdan lang bad ka jingstad bad ka jingpawnam jongki, hynrei imat ymdon kiba shim khia īa kane.
Ngi īohi ha Kine ki TV programme jong kabad ha kiwei kiwei ki TV programme, haba kine ki nongbishar jong kine kine kiki ong īa ki nongīashimbynta ‘sexy’ (kaba mut ‘ibang ne iskuiñ kynshleiñ’) ne ‘wicked’ (kaba mut ‘bymman’), ka pyni ba kita ki nongīashimbynta kidon īa ka jingkyrmen ba kin poi shaduh sha kliarduh jong ka jingīakob ne wat ban jop syndon īa ka thong ruh.
Kita kijuh kine ki nongbishar pat kim ju idon jingsngew kitpop eiei haba ki ong “ne “bad da kumwei kumwei.
Ha kajuh ka rukom kita ki nongīashimbynta ne ki nongīapyni sap-pyni phong pat ki da sngewsarong hi uiñ ne ki da sngew hieng khmut hi huiñ haba ki shah ong “sexy" ne “wicked.
" Hangne phi lah ban kylli balei kitei ki nongbishar ne ki judge ki pyndonkam da ki ktiensih ktiensang ban īaroh ne ban kyntiewnam īa kita ki nongīaleh īakob ne kikiba pynshoh jingmut īaki? Kadaw kalong ba kim sngewdap ne kim sngewsule shuh ban dang pyndonkam tang da ki kyntien babha bad basngewdonburom kum da kaba ong “ish itynnat" () ne “phi la leh bha" () bad kumta terter.
Kumta ngi sngewthuh ba ka jingkrensih krensang kadon ruh haka īa ka jinglong kaba lah ban pynbrai ne ban pynshrai īa ki nongkrensih ban krensih krensang.
Hynrei ngi tip pat ba ki ktiensih ktiensang ki pyntatdor īa ka longbriew manbriew bad ka pynhiardor ka jaitbynriew!Ka jingkylla mrad noh jong ki briew kiba lastad bad kiba lapawnam kala dang buh īa ka imlang-sahlang jong ka pyrthei ha u pud jong ka jingumdum bashyrkhei, namar kala sohsat haduh katta katta ban pyrkhat kumno ban pynsngewthuh biang ne ban pynngeit pat īa ki briew ‘kaei ka babha bad kaei ka basniew,’ namar haba ki briew kiba lastad bad kiba lapawnam ki kren ne leh īa kaei kaei kiba kynsha-kynsha bad kiba khlemakor sat.
Ki paidkar ne paidbhur pat ki bud ne ki pynbud īaki la kum ki khyllung kiba dang shah hikai hala ki kmie ki kpa lajong kumno ban dih bha īa ka dud (ka dud jong ka jingbymman); bad ynda haba ki lanang ban lehsniew hi ne ban krensih-krensniew hi pat ki kren bad ki leh īa kata da ka jingshongshit la kum ki riewlamwir kibym tieng shuh īano īano ne īa kaei kaei ruh.
Kitei kiei kiei ki pyni ba katba ki briew kidang īamilai lang ne īakyllum lang bad kito kiwei pat ki briew kiba ju mlien ban īakrensih-krensang, ka jingsngewthuh jongki shaphang jong ka jingsniew jong ka jingīakrensih krensang ruh kylla long myllen lang noh, kat haduh ban da sngewpohjait.
Kaba bud īa kane pat kalong ba kita ki briew kim salia shuh ban krensih shlur-pathar khlem pyrkhat shuh īa ka burom ka akor jong kiwei kiba don ha sawdong jongki, ne jong ka imlang-sahlang.
Kane kadei ka jingpynkheiñ khnang īa ka hok-tynrai jong ka akor ka burom jong ka longbriew manbriew kaba dawa jur īa ka jingshah pynshitom kaba katkum ki kyndon jong ka aiñ (lada ki aiñ kiba pyrshah īa ki ktiensih-ktiensang kidon ne kidang treikam).
Kito kiwei pat ki briew kiba pyrkhat-lynga lynter shaphang jong kane, kata, kumno ban pynneh pynsah īa ka akor longbriew-manbriew babha, kidei ban dang īaipyrkhat shitom kumno ba yn leh khnang ba yn lah ban tehlakam ne ban ratdyngkhong noh īa kane ka jingīakrensih pathar namar kalong ka jingduhnong bakhraw īa ka imlang-sahlang babha bad kaba donakor donburom!Kum ban wad īa ka daw balei ki briew ki krensih pat, lehse kam long kaba eh; hynrei kalong pat kaba bunkam namar ka pyrthei hi ha kine kisngi baijli kala jyllei da ki ktiensih ktiensang suda, khamtam haba kane ka juk HIPHOP hi ka dap bad ka shlei da ki ktiensih ktiensang suda kat sha baphai naduh na ki jingrwai shaduh sha kibad kumta terter, bad kumba nga ladep ong mynshuwaKine harum pat kidei tang katto katne tylli kidaw balei ki briew ki krensih (khamtam eh hangne ha Rikhasi batipbriew-tipblei da khongpong jongngi):Ka jingkrensih krensang kadei kawei na ki kam-runar ne kam-beaiñ kaba dawa īa ka jingshahkem bad īa ka jingshah pynshitom ha ka aiñ lada ka aiñ jong kata ka ri ne ki riti dustur jong kata ka jaitbynriew kilong kiba dang bha bad kiba dang īaidbeit-īaidbiang bad kiba shongblei.
Nga shem ruh ba lada yn pynshitom īa ki khasi katkum ka aiñ, bun naki kin hap ban leit shong khapngiah ha patok, namar ka jaitbynriew khasi kadei kawei na ki jaitbynriew ha ka pyrthei kaba heh ‘tiensih tam.
Tangba mano hi kiban kem bad kiban pynshitom īa kito ki briew kiba krensih haba wat da ki pulit hi ruh īalade kidei kiba krensih lamwir la kum kito ki ksew khlehbiej kiba lawan pass napoh dog squad.
na ka jinglong baīaishah sha ka jinglong bakhongkhong, ne na ka jinglong bajynjsur-mynsiem sha ka jinglong bakhoikhoi-mynsiem ne bakhuikhui-mynsiem, na ka jinglong badonburom sha ka jinglong bajahburom ne bakhlemakor, na ka jinglong bajemnud sha ka jinglong badom-bitar kum ki mradkhaw ne na ka jinglong ba kum ki briew babiang sha ka jinglong ba kum ki mrad barunar ne ki riewkhlaw bashitengkhlieh, na ka jinglong baishongkun sha ka jinglong ba-ipohdor ne basngewpohdor, bad kumta terter.
Te ki ktiensih ktiensang, lada kidei kiba kumno kumno ruh, kidei kiba shongksuid-shongmrad, bad dei ban pynduh noh!.
Ka World Cup, ka dang jngai bha ha Qatar, ha kaba kan long sa haduh saw snem mynta, hynrei ka Qatar, ka la jan dep ia ki rynsan ialehkai bapher, kiba dei ban long ha u snem 2022.
Kane ka dei ka dur jong ka Al Wakrah Stadium, kaba dei kawei na ki rynsan ialehkai, ha kaba ka la wan dur itynnad bha bad ka la jan dei ban dep lut khoit, sa tang ha ki khyndiat bnai ban sa wan.
Ki don 8 tylli ki rynsan ialehkai, kiba don kumba 21 mer antad na ka nongbah Doha.
Ka jingialehkai, ha ka sien ba nyngkong, kan long ha ka por tlang, namar ba katei ka dei ka jaka kaba shit tasam bad kan sdang ha ka 21tarik Naiwieng, katba kan kut noh ha ka 28tarik Nohprah 2022, ha kaba kan long tang 28sngi.
Shillong: Mynta ka sngi ka 21 tarik Naiwieng ka National People’s Party 6 – Khliehriat Block Unit hapoh ka jingialang u President bah Rapbait Bareh, ha ka jingiadonlang u Secretary Mr.
K.
C Rymbai bad President Women’s Wing kong M.
S Bareh, ki la leit ban thung sa kawei ka Unit ba thymmai kaba la jer kyrteng ka National People’s Party (NPP) Tuber Shohshrieh Circle kaba hap hapoh ka 21 – Tuber MDC Constituency ha ka jingialang ba la pynlong ha ka Shnong Mukhaialong East Jaintia Hills District.
Ha kane jingialang la jied ia  bah Humphrey Dkhar kum u President, bah Thynda Dkhar Secretary bad bah Knet Phawa kum u Treasurer lem bad 40 ngut ki Executive Committee members bad la pdiang ruh ia palat 400 ngut ki dkhot ba thymmai ba wan pyniasoh sha ka Seng na baroh ki 8 shnong ki ba don hapoh ka 21 – Tuber MDC Constituency.
La pynskhem ia kine ki Nongkitkam bad dkhot ba thymmai da u President ka 6-Khliehriat Block Unit u bah Rapbait Bareh ha ryngkat ka jingdonlang u bah Helping Phawa Ex-MDC ka thain lem bad ki nongbud jong u.
Shillong: Ka KHNAM State Youth wing ka pynpaw ia ka jingkyrshan ia ki jingdawa jong u MDC ka Nongthymmai, U bah Latiplang Kharkongor ba ka sorkar jylla ka dei ban pyrkhing haba pynrung kyrteng thymmai ia ki bym dei ki trai jylla sha ka thup thep kyrteng jong ka jylla.
Ka jingthmu jong ka sorkar pdeng bad u Chief election officer ban pynrung kyrteng ia ki 77 hajar ngut ki nongthep vote ba thymmai ha shwa kane ka MP election ka ban long ha u snen ban wan ka long kaba ma ia ki ki rit paid.
Ka seng na ka por sha ka por ka la juh pynpaw ia ka jingsngewkhia halor kane ka bynta.
Ka jylla ka la shah ktah shibun, namar ka jingioh lad jong u/ki nongwei ban rung laitlan khlem jingeh.
Ki Dorbar shnong ki don ka jingtip bad ki lah ruh ban pynshisha ia ka jinglong trai shnong jongno jongno ruh bad namar kata ka election department ka dei ban pan bad iatrei lang bad ki dorbar shnong shwa ban pynrung kyrteng thymmai sha ka electoral roll.
Hadieng ka jingpyntreikam jong ka jylla Assam ia ka NRC ha kaba la kyntait ia ka jinglong trai shnong jong kiba bun ki phetwir, bun na kine ki phetwir kin pyrshang bor bah ban ioh jaka rieh bad ban long trai shnong ha ka jylla Meghalaya, ong ka kyrwoh na U Bah Thomas Passah, President KHNAM, State youth wing.
Shillong: Ka ing dorbar jong ka KHADC ka la mynjur ia ka rai ba la wanrah da u CEM ka KHADC u bah H.
S Shylla ban dawa na ka Assam ba ka dei ban pynphai noh ia ka Block I bad Block II kaba la pynhap hapoh jong ka Karbi Anglong District Council.
Haba kren ha ing Dorbar u bah Shylla u la ong ba la shim ia ka Block I bad block II dei lyngba ka Para I jong ka 6th Schedule bad dei na katei ka bynta jong ka 6th Schedule ba la ai sha ka Karbi Anglong District Council, hynrei u la ong ba lah ban pynphai biang sha ka KHADC lyngba ka Para 19 kaba la ai bor ia u Lat ban pynbeit thymmai pat ia kane.
Kiba bun ki MDC ki la kren sngewkhia hapoh ing Dorbar halor ka jingduh noh ia ka Block I bad Block II khamtam ka jingeh ba ki paidbah kiba shong ha kitei ki jaka kaba khappud bad ka Assam ki ju ia kynduh na ka por sha ka por.
Ki MDC ki la pynkynmaw ia ka jingleit jngoh jong ki ha u snem 2014 ia kitei ki jaka bad don ruh kiba la ai jingmut ha ing Dorbar ba dei ban leit biang sa shisien ban peit ia kitei ki jaka kiba don jingiakajia bad ka Assam.
Hynrei u MDC jong ka Rambrai u bah Kimfa Marbaniang u la ong ba kam don jingmut ban leit sha khappud ban pynshongshit ia ki paidbah lada ym lah ban leh eiei, u la pynkynmaw ba ki la don haduh 4 ngut kiba la iap ei ha Langpih na ka daw ka jingiakajia pud bad u la ong ba kam iahap ban leit pynshongshit lane ban leit pynkmen ia ki paidbah tang shipor hynrei hadien pat dei ma ki kiba ia kynduh jingeh.
U la ai jingmut ia ka ing Dorbar ban wad da ki lad ki lynti kiba khlain kumno ban weng noh ia katei ka jingiakajia pud.
Shillong: Ki nongtrei ASHA ha kane ka jylla kiba don hapoh ka lama jong ka Meghalaya ASHA Workers Union (MAWU) ki la byrngem ban shim da ka rai ban shong shah thngan khlem buh por hadien ba ka sorkar kam shym la patiaw ia ka jingdawa jong ki watla ki la tynruh bun bunsien.
Ki ASHA ki la byrngem ban sdang ia katei ka jingiakhih jong ki ha ka taiew ban wan hynrei ia ka rai kaba khadduh bad ia ka por kin shim ha ka jingialang Executive Committee jong ki ka ban long ha ka 24 tarik mynta u bnai, ong ka General Secretary jong ka MAWU ka kong Mirajune Myrsing haba ia kren bad u nongthohkhubor.
Hadien ka jingpynsngew na ka por sha ka por sha ka tnad ka koit ka khiah jong ka sorkar jylla , ka kong Mirajune ka la iathuh ba ki ASHA ki la pyrshang ruh ban ia kynduh ia u Myntri rangbah ka jylla bad la buh por arsien ia ki hynrei shuwa ka sngi ban ia kynduh la pynpep noh naba u Myntri Rangbah u Conrad K Sangma u don hapdeng ka jingbunkam.
Lah ban kdew ba ki ASHA ki la dawa ia ka bhah ba ki dei ban ioh na ka sorkar kaba kynthup ia ka ASHA Benefits Schemes, ka Meghalaya Maternity Benefit Schemes bad kiwei pat.
Shillong: U MDC ba dang shu jop ha ka elekshon shiteng samoi ba la dep, u Bah Blanding Warjri u la pan tiket na ka Congress na ka bynta ban iakhun ia ka elekshon MDC ha kane ka kynti.
U Bah Blanding uba jop ha u snem 2016 na ka HSPDP na Mawthadraishan hynrei u la phet noh sha ka People Democratic Front (PDF) kham hadien bad mynta u lah ban iakhun na ka Congress ha ka elekshon MDC kaban sa long lashem snem.
Haba kren mynta ka sngi, u bah Blanding u la ong ba u la pan tiket na ka Congress bad kumba ka long haduh mynta, ym pat don kiwei pat kiba pan tiket bad lada kam long da kumwei pat, un ioh beit ia ka tiket ban iakhun na kane ka party.
“Nga la pan tiket na ka Congress", la ong u bah Blanding.
Haba twad jingmut balei um leit phai biang sha ka HSPDP, u bah Blanding u la ong ba kam kam iahap shuh ka jingpynbeit kumba la iakut mynshwa.
Shillong: U MLA ka Congress na Mawlai u Bah Process T Sawkmie u la ong ba u MP ba mynta u bah Vincent Pala un ioh tiket beit ban iakhun na Shillong Parliamentary konsti-twensi, wat la ki don kiba pynpaw da kumwei pat.
Haba kren mynta ka sngi, u Bah Process uba long ruh u Shabuk Liangpyrshah, u la ong, “Ka party kan khot aplikeshon, hynrei u MP ba mynta un dei uba kham biang".
Kane ka jingkren jong u Bah Process ka long hadien ba u general secretary ka MPCC u Bah John Kharshiing u la pynpaw ia ka jingbym iahap ban shu pynbna kyrtong khlem da bishar bniah ia ka sur ki nongkyrshan ka party.
“Kaei kaba la pynpaw u Bah John Kharshiing, ki dei ki jingkren shimet jongu," la ong u Bah Process.
katkum ka jingong u Bah Process, ka party kan pynleit jingmut shwa ia ka elekshon district council shwa ban wan ka elekshon Lok Sabha.
Lah ban kdew ba u Bah John Kharshiing, u la ong ba ka AICC ka dei ban pynlong ia ka jingsngap sur na ki paidbah shwa ban pynbna ia u kyrtong ka party sha ka Lok Sabha.
Lah ban kdew ba u Bah Pala u la shah jied MP lah ar sien na ka Congress na kane ka jylla, shisien u la pynrem ia u Bah John F Kharshiing ha u snem 2009 ha kaba ka por ba u Bah John u dang iakhun na ka UDP bad ha u 2014, u la pynliem ia u Bah Paul Lyngdoh ka UDP.
Shillong: Ha ka 17 tarik mynta u bnai ha ka por 8:15 baje mynmiet ka la don ka jingaksiden kali hapdeng kawei ka trok kaba don ia u nombar AS-01DD-5227 bad ka Tourist Taxi kaba don ia u nombar ML-04C-5811, katei ka jingjia ka dei ha surok Jowai By-pass NH-6, Mihmyntdu (WJH).
Katei ka dei namar ba katei ka trok ka la kum tynrah ia katei ka Taxi.
Ha katei ka jingjia, ki 2 ngut ki Draibar jong kitei ki kali ki la hiar na kali ban ia kren pynbeit para ma ki ia ka jingiabakla, hynrei ha katei ka por la wan mih kynsan kynsan kawei ka trok kaba don ia u nombar AS-01GC-0721 kaba la niah da u Jerly Talang, bad katei ka trok ka la tynrak beit beit ia katei ka trok kaba ieng bad ha katei ka por katei ka trok kaba ieng ka la tyllun bad kiew hajrong jong katei ka Taxi kaba ieng mar syndah.
Katei ka trok kaba shah tynrah nadien (AS-01DD-5227) ka la tylliat sa ia uwei u briew uba ieng ban peit ia katei ka jingjia, utei u briew uba la tip kyrteng kum u Shanki Pasi u la iap hashen bad nangtei katei ka trok ka la tyllun biang sa sha uwei pat u briew uba ieng hangta hajan hi uba la tip kyrteng kum u Lovingson Thubru bad ute u mynsaw jur bad la pynkit ia u sha Dr.
Norman Tunnel Hospital, Jowai hynre iu la khlad noh naba la jur palat ka jingmynsaw.
U nongbud jong katei ka trok kaba tynrah nadien (AS-01GC-0721) uba la tip kyrteng kum u Midas Jat u la mynsaw lang ha katei ka jingjia bad la pynkit ia u sha Civil Hospital, Shillong.
Shillong: Haba ia shim bynta ban kren ha ing Dorbar ka KHADC halor ka rai ba la wanrah da u CEM u bah H.
S Shylla ban pynkylla kyrteng ia ka KHADC sha ka UKHADC, u MDC ka Mawsynram u bah Pynshngain N Syiem u la ong ba ka jingpynkylla bad ka jingpynbeit than eh ia kaba la don lypa kan ialam pynban sha ka jingshah pynduhbor kumba ka District Council ka la shah pynduh ia ka Para 12B.
“Ka jingbun than eh ki jingpynkylla ka pynduh nong pynban, ngi la duh ia ka Para 12B, ngim tip ngin duh sa kaei pat" ong u bah Pynshngain.
U la ong ruh ba ka Indian Independence Act 1947, la dep weng lut bad la pynduh noh ia baroh ki jingiasoi , ki jingiateh bad ka sorkar phareng kumta kam donkam shuh ban dang khyllie biang ia ki por barim bad kam don shuh kata ka 25 Khasi States lane ka Non Khasi States ne ka jaka phareng.
U la ong ba ka jingwanrah ia ka kyntien United ka lah ban ktah ia ka jingithuh kyrpang ia ka jaitbynriew Khasi bad katei ka kyntiew kan wanrah jingkulmar jingmut pynban hadien habud.
Haba pynshai ia katei ka jingkren u bah Pynshngain, u CEM ka KHADC u bah H.
S Shylla u la ong ba kan ym ktah satia ia ka jing ithuh kyrpang ia ka jaitbynriew naba la don ar tylli ki District Council ka Khasi Hills bad ka Jaintia Hills hynrei ka dei ka jingpyni ba ym don jingiapher shuh hapdeng ki 25 Khasi States lane non Khasi States bad ki la ia long kawei bad dei na kata ka daw la wanrah da ka kyntien United ban pyni ba ki 25 Hima bad ki 30 Sirdarship ki long kawei.
U bah Shylla u la ong ba haduh mynta ka sorkar jylla ka dang kam ia ki jaka jong ka non Khasi States, kum ki jaka sorkar, naba ki dei ki jaka sorkar phareng mynshuwa bad dei na katei ka daw ba ki paidbah ki la shah knieh ei ka jaka jong ki ha ka sorkar kumba ka long ha Sairsohpen, Sohra.
Ka dorbar mynta ka sngi ka la mynjur ia katei ka rai ba la wanrah da u CEM.
Shillong: Ha ka sngi sdang jong ka Dorbar Tlang ka KHADC, ka Executive Committee ka la wanrah 8 tylli ki Bill hapoh ing Dorbar ban ioh iatai sani bha shuwa ban ioh ia ka jingmynjur ha ka Dorbar ka ban long ha ka 22 tarik mynta u bnai.
La wan rah ruh 3 tylli ki Ripod bad 2 tylli ki Rai (Resolution).
Kitei ki Bill, ki Ripod ki kynthup ia ka ain ba la thaw na ka bynta ki Hima bad ki Sirdarship.
Kitei ki 8 tylli ki Bill ki long ka KHAD (Appointment , Succession of Syiem, Deputy Syiem, Electors and Rangbah Shnong of Mylliem Syiemship) (Third Amendment) Bill, 2018, ka KHAD (Nomination, Succession and Election of Syiem, Deputy Syiem, Lyngdkor, Bakhraw, Sordar Raid and Rangbah Shnong of Khyrim Syiemship) Bill, 2018, ka KHAD (Appointment and Succession of Sirdar and Matabor of Mawmluh Sirdarship), Bill 2018, ka KHAD ( Appointment and Succession of Sirdar and Matabor of Wahlong Sirdarship) Bill 2018, ka KHAD (Appointment , Succession of Sirdar and Headmen of Sohbar Sirdarship) Bill 2018, ka KHAD (Appointment and Succession of Sirdar and Headmen of Mawlong Sirdarship) Bill 2018, ka KHAD (Khasi Social Custom of Clan Administration) Bill 2018, ka KHAD (Constitution and the Procedures and Conduct of Bussiness) Rules 2018.
Ki 3 tylli ki Ripod ba la wanrah da ka Executive Committee ha ing Dorbar ki long ka KHAD (Appointment and Succession of the Sirdar, Myntri and Headmen of Mawdon Sirdarship) Bill 2016, ka KHAD (Nomination and Election of the syiem , Deputy Syiem, Lyngdoh and Rangbah Shnong of Malai Sohmat Syiemship) Bill 2016 bad ka KHAD (Nomination and Election of the Syiem , Deputy Syiem, Lyngdoh, Myntri and Sordar Shnong of Nobosohphoh Syiemship) Bill 2016.
Ki 2 tylli ki Rai kiba la wanrah bad ba ka ing dorbar ka la mynjur mynta ka sngi ki long ban pynkylla noh ia ka Khasi Hills Autonomous District Council (KHADC) sha ka United Khasi Hills Autonomous District Council (UKHADC) bad kawei pat ka dei ban dawa na ka Assam ba kan pynphai noh ia ka Block I bad Block II sha ka District Council.
Shillong:  Ka Shillong Endurance Motorsports Club bad ka Meghalaya AIDS Control Society kan pynlong ia ka jingiakop niah kali, niah ar shaki ruh ha jaka khohruh khohram ha Umtyngar ha ka 22 haduh 24 tarik mynta u bnai Naiwieng.
Kane ka jingiakop ka long ban pynshai paidbah ban iada bad ialeh pyrshah ia ka jingpang aids.
Haba pynbna ia kane ki nongpyniaid ka Club u Bah Vicky V Kharkongkor u general secretary, Annirudha Mulgund na Power Grid kila ong ha kane ka jingiakop kin don ruh ki khusnam ia kiba jop, ban iawan shim bynta na kylleng ka ri.
Mynshem snem, ki la ong ki don kumba 2oo ngut kin wan ban iashim bynta ha kane ka jingiakop bad kyrmen ba kin wan kham bun.
Shillong:  Ka K.
S.
U Mawlai Mawroh Unit mynta ka sngi, hapoh ka jingialam jong u Organising  jong ka Mawlai Circle samla Johnny Khongsit Vice President samla Mac Iver Thabah Asst organising samla John.
K.
Hahshah ryngkat bad ki paradkhot jong ka Mawlai Mawroh Unit, ki la ioh bat ia 35 ngut eiei ki mynder ki bym don ki kot ki sla kiba biang bad na ka liang ka seng ka lah pynsangeh noh mardor ia ki bad ka don ruh ka jaka ba la lap lang bad u kynja  haba ki lah pyndonkam ban ia dih buaid ma ki bad ka liang ka seng hi nangne shakhmat kan nym ai lad ia ki mynder ban wan trei ha u pud u sam jong ka Mawlai Mawroh bad ha ka Bri U Hynñiewtrep hi baroh kawei khlem da don ki kot ki sla kiba biang.
Shillong: Hynnin ka sngi, ka la don ka jing sawa kaba jur ha ki bynta bapher jong ka nongbah Shillong, kaba la pynlyngngoh shibun eh ia ki briew.
La iathuh ba katei ka jingsawa kaba long, kumba don ka jingbthei aiu re, ka la jia ha ka por 12 baje shiteng sngi eiei.
Don ruh kiba iathuh ba ka la don ka jing or pait jong ki iing ki sem, na katei ka jing saw kaba don ha suin bneng.
Na ka liang jong ka NASA, hynnin ka sngi, ka la maham lypa ba ki don ki asteroid, kiba tur shajan ka pyrthei, ha kaba uwei na kitei, u iaid lynti ha ka por 7.
29 AM GMT bad uwei pat ha ka por 7.
49 AM GMT.
Ka NASA, ka kam ba u asteroid, uba nyngkong, U  VQ6, u dei uba heh, kumba  12 meter haduh 35 meter ka diameter, katba uwei pat U  Asteroid VP7, u don ia ka jingheh kaba  12 meters haduh 28 meter ka diameter.
Kine ki met bneng, kiba iaid lynti sawdong jong ka sngi, la iathuh ba ki wan tur sha ka pyrthei, ha ka jingjngai kaba  2.
72 million mile; tangba wat la ki don ha katei ka jingjngai, hynrei ha ka bor jong u briew, ka la dei ka jingwan tur kaba shyrkhei shibun eh.
Ka kynhun ki seng jong ki samla pule na ki jylla ka dong mihngi ka India ba kynthup ia ka Assam, Meghalaya, Mizoram, Tripura, Manipur, Arunachal Pradesh, Nagaland ki la pynlong ia ka jingiakhih mynta ka sngi ha nongbah Guwahati ban pyrshah da kaba tyngeh ia ka jingthmu ka sorkar pdeng ban pdiang ia ka ain ban ai hok nongshong shnong ia ki Hindu, ki Sikh, bad kiwei ki jaitbynriew nabar ri ban wan sha India lyngba ka Citizen (Amendment) Bill (CAB) 2016, ka Foreigner (Amendment) Order 2015, Passport (Entry in to India) Notification 2015 bad ka visa.
Ha ka lama ka North East Students’ Organization (NESO) ki la pynlong mynta ka sngi bad kin sa pynpur sha kiwei ki jaka jong kane ka thain bad kumjuh sha Delhi.
Ka NESO – ka kynthup ia ka Khasi Students’ Union (KSU), All Assam Students’ Union (AASU), Naga Students’ Federation (NSF), Mizo Zirlai  Pawl (MZP), Twipra Students’ Federation (TSF), All Manipur Students’ Union (AMSU), Garo Students’ Union (GSU) bad ka All Arunachal Pradesh Students’ Union (AAPSU)  ki pyrshah jur ia kane ka Bill ka sorkar pdeng namar ba kan pynjah syndon ia ki trai jaka kane ka thain lada ailad ia ki Hindu, ki Sikh, ki Jain, Parsi, kiba nabar ri ban wan long nongshong shnong ka India.
Ka jingiaid paidbah la pynlong ha Guwahati kaba la sakhi ia ka jingwan iashim bynta kine ki seng.
Kine ki seng ki la maham ia ka sorkar pdeng ba kin pynjur ia ka jingiakhih lada kan pdiang ia ka Citizenship (Amendment) Bill.
Ki la dawa ba ka Joint Parliamentary Committee (JPC) ka dei ban pule bniah bha ia ka jinglong jingman ka thain bad ban leit jngoh ia kane ka thain baroh kawei shwa ba kan ai ia ka kaiphod.
Ka JPC ka la wan jngoh dang shen ia ka Assam bad ia ka Meghalaya.
Ka NESO kan pynkhreh ruh ia ki prokram iakhih ban long naduh ka 30 tarik Nohprah ha baroh ki jylla ka dong mihngi.
Hadien kane, kin sa leit ban pynlong ia ka jingiaid paidbah ha nongbah New Delhi ha ka sngi ba sdang ka dorbar Parliament.
Ki dkhot ka NESO kin leit ban iakynduh ia ki myntri sorkar, ia ki MP jong ki jylla bapher bapher kane ka thain ba ki dei ban dawa ban pynsangeh ia kane ka Citizenship Bill.
Ka NESO ka la ong ba ka jingpynmkih ka sorkar ia ka hukum, ki Rule, ia kane ka Bill bad ka Visa ia ki Hindu ba wan phet shnong kan buh ia ka jingma kaba shyrkhei ia ka thain na ka jingshah tyllep.
Ka NESO ka la dawa ba ka jingpynkhreh ia ka National Register of Citizen (NRC) dei ban pyntreikam ha baroh ki jylla ka dong mihngi kumba leh ha Assam.
“Ki sorkar jylla ki dei ban pynkhreh ban pyrshah ia kane ka Bill hadien ba la iakren bad ki seng bapher bapher ha ki jylla.
Ka dei ban leh ia kane mardor," la ong u chairman ka  NESO u Samuel Jyrwa.
“Ka Tripura ka la duh ia ki trai shnong na ka jingwan buhai shnong ki briew na Bangladesh bad kiwei ki jylla ki la don hapdeng ka jingma", la maham u chairman ka NESO.
Shillong: U President ka NPP uba long ruh u myntri rangbah ka Meghalaya u Conrad K.
Sangma un ialap elekshon lai sngi kynthih ia ka NPP ha Mizoram kaban leit sha ka jingjied MLA ha ka 28 tarik mynta u bnai.
Ha kine ki lai sngi, u Conrad uba la poi mynta ka sngi ha nongbah Aizawl un leit ban kren ha ki jingialang bapher bapher jong ka party kynthup ki jingialang paidbah ha Vairengte, Kolasib, Kawnpui bad ha Serchhip.
Ka NPP ka pyniakhun 9  tylli ki konstitwensi ha Mizoram kaba don 60 tylli ki konstitwensi.
“Ka NPP ka la trei shitom ha kane ka thain mihngi ban iasaid ia ki dawbah jong ki paidbah ka thain kumba la seng nongrim da u P.
A.
Sangma bam kwai ha dwar u Blei.
Ki paidbah ka Mizoram ki la pdiang ia ka NPP bad ngi iohi ia ka jingwan iasoh jongki kaba ai mynsiem shibun.
Ngi kyrmen ba ka NPP kan trei ia ka bynta ba kongsan ha ka kam thaw sorkar ha katei ka jylla", la ong u Conrad.
U la ong ba ka NPP ka pyniakhun tang ha ki jaka ba ka la don ktem bha ban rah ia ka thong ka jingjop ha kane ka kynti.
U la ong ba lada kam don kano kano ka party kaba lah ban thaw sorkar marwei, ka NPP kan long ka rong ser ban iathaw sorkar da ka jingiasngewthuh jingmut.
U la ong ba kane ka elekshon ka dei ka jingsdang ia ka NPP ha Mizoram bad kan trei kham jur ha kine ki sngi ha katei ka jylla.
Kiba leit synran lang ia u Conrad ki kynthup ia u James K.
Sangma, uba la leit ban ialap elekshon ia u kyrtong jongka party u B.
Suanzalang ha Champhai North constituency.
Aizawl: Ka seng BJP, ka kular ba kan pynrung ia ka ktien Mizoram, ha ka eight schedule jong ka riti synshar ri, lada kan ioh ban thaw sorkar ha katei ka Jylla.
Ha ka mat ilekshon, ba la pyllait mynta ka sngi, ka seng BJP, ka kular ruh ban ai khaw ha ka dor shi tyngka shi kilo, ia kano kano ka long iing, ka bym don ia la ka jong ka tnum iing bad nangta ba kan pynduh ia ka jingdheng kali ha Aizawl hapoh lai snem bad nangta ban pynduh ruh ia ki thliew kiba don ha ki surok kali hapoh hynriew bnai.
La pyllait paitbah ia katei ka mat ilekshon jong ka seng BJP, da U Ram Madhav, uba dei U General Secretary jong katei ka seng.
Ka seng BJP, ka kular ruh ban tei ar tylli ki kolej doktor, lai tylli ki kolej doktor, nangta sa ki jaka hikai pyntbit ia ki nors bad ban thaw kam 50hajar tylli ha ki san snem ban sa wan.
Ka Mizoram, kan leit ban jied thymmai ia ki nong mihkhmat jongka, ha ka 28tarik Naiwieng 2018.
Shillong: Ki nongshong shnong jong ka Dong Laimer Shiteng, Upper Shillong, ki la lap mynta ka step, ia ka met iap jong uwei u briew, kaba don ha rud surok jong katei ka dong.
Ka met iap, kaba thiah ha rud surok ha Laimer Shiteng, Upper ShillongNa ki dak ki shin, la ithuh ba utei u briew, ula iap mynsaw lane lehse, ula shah pyniap ha ka por mynmiet.
Ka sopti, kaba u phong ka long kaba lam stem, kum ka sopti ba shait phong ki pulit bad u phong ia patlun Jeans.
Haba iakren bad U Officer In Charge ka Lumdiengjri Police Station, u iathuh ba kim pat tip satia ia ka kyrteng jong utei u briew bad ka don ka jingsuba, ba u lah ban dei u bar Jylla bad ba u shah pyniap ha ki riew runar.
Uwei u briew, ula khalah da u powder uba sat ha ka met jong U Arvind Kejriwal, myntri rangbah ka Delhi, mynta ka sngi, ha ka por 2.
30 nohsngi, ong ka khubor.
Katei ka jingjia, ka dei ha ka por ba U Kejriwal, u dang mih na ophis ban leit bam ja sha iing bad ha ka jingiaid lynti jongu, ula wan uwei u briew, uba dem ha khmat jongu bad uba ong ba u donkam kyrkieh ban ia kren bad u bad ha katei ka por, ula khalah da u powder uba sat ha met jong U Kejriwal.
Utei uba khalah powder, u dei uba kyrteng U Anil Sharma, uba shong ba sah ha  Narayana bad ki pulit ki la shimti ban tohkit ia u.
La iathuh ba kam don kano kano ka jingjia kaba sngewsih ia u myntri rangbah, hynrei ka iit khmat jongu, ka la hap ha madan bad ka la pait.
Shillong: Ki khubor ki la her sted ba kan don ka jingpynkhih ia ka shuki CEM jong u bah H.
S Shylla ha ka Dorbar KHADC ka ban sdang naduh lashai ka sngi ka 20 tarik u naiwieng bad ka ban long 3 sngi lynter.
Ha ka jingiakren bad ki nongthohkhubor myn hynnin ka sngi u bah Shylla u la ong ba u la iohsngew ba ka don kum kata ka jingthmu ban pynkhih ia ka shuki jong u, “Don kiba ong ia nga ba u bah Pynshngain u trei shitom bha ia kane" ong u bah Shylla uba la iathuh ba u ioh jingtip ba u CEM barim uba dei ruh u Chairman jong ka PDF u bah Pynshngain N Syiem un dei uwei na ki MDC u ban pynkhih ia ka shuki jong u ha kane ka Dorbar.
U bah Shylla u la ong ba u la pyrshang ban wad jingtip bha ia kane da kaba kylli na ki para MDC, “NGa lah ia kren bad u bah James Ban Basaiawmoit badu bah Arbinus ki ong ba ym don eiei hynrei nga iohsngew ba ka don, ki MDC ka UDP ruh ki ong ba kim tip, na ka HSPDP ruh ki ong kim tip bad na ka NPP ruh ki ong kim tip, ngam tip haduh katno u bah Pynshngain u lah ban lum ia ki MDC" ong biang u bah Shylla.
U CEM u la pynpaw ka jinglyngngoh halor katei ka jingthmu ban pynkhih ia ka shuki jong u ha kaba u la ong “Nga lyngngoh shisha na ka daw aiu ba ki kwah pynkhih ia nga, ngam iohi ba kan don eiei ka daw, ki kam ki iaid beit iaid ryntih, ki MDC ki ioh ban pyniaid beit ia ki kam jong ki kiba la sahteng ruh, ki bill ngi la jan dep siew lut baroh khoit, nga iohi ban don daw eiei lait noh lada ka don ka Politik" u la ong.
Shuh shuh u la ong ba hadien ba la iohsngew ba ka don ka jingthmu ban pynkhyllem ia u, u bah Shylla u la ong “Ialade nga long uba la khreh, lada nga dei ban bteng biang ia ka kam CEM ne lada nga dei ban khyllem ruh hynrei nga sahnud sa tang kane ka Clan bnill ban ioh jingmynjur na ka sorkar, ngan long uba la kmen tam namar nga la lah ban Pass 4 tylli ki bill bad nga don jingsahnud khyndiat sa tang ia ka Bill ki Hima bad ki Kur" ong u bah Shylla.
Shillong: Ha ka 18 tarik mynta u bnai ha ka por 2:30baje mynstep, u nongniah jong ka trok kaba don ia u nombar AS-5JC-4221 uba la tip kyrteng kum u Leichombam Suresh, u la hiar na kali ban peit ia ka shaka ka trok jong u kaba don jingthut, hynrei katba u dang khongngoid shapoh ka trok ka la tyllun kynsan bad ka la tylliat ia u.
Katei ka jingjia ka la jia ha Khanapara -Ri-Bhoi.
Utei u la mynsaw jur bad la pynkit ia u sha Guwahati Medical College, hynrei u la khlad noh namar ba la jur palat ka jingmynsaw.
Shillong: U MDC ka Nongthymmai konstitwensi u bah Latiplang Kharkongor u la pyrshah jur ia ka jingthmu ka tnad elekshon ha kane ka jylla ban pynrung kyrteng biang sa 77,000 ngut ki nongthep vote shuwa ka elekshon MP.
U bah Latiplang u la ong ba dang shen u Chief Electoral Officer ka Meghalaya u la pynbna ba ka tnad elekshon ka buh thong ban pynrung kyrteng thep vote 77,000 ngut ki briew shuwa ka elekshon MP ka ban sa pynlong ryngkat bad ka elekshon shiteng samoi ha Selsella konstitwensi.
Haba kren sha ki nongthohkhubor myn hynnin ka sngi u bah Latiplang, u la ong ba ka elekshon ka don sa tang 3 ne 4 bnai, naei yn ioh briew haduh 77,000 ngut ban pynrung kyrteng namar ba wat ki trai muluk kiba dang kynjoh sha ka 18 snem ruh kin ym don satia haduh kattei ki ban mih tang ha ka 3 bnai, namarba dang shen shuwa ka elekshon MLA dang shu dep pynrung kyrteng haduh 1 lak tam.
U la ong ba katei ka jingleh ka tnad elekshon ka dei ka jingplie lad ia ki briew kiba nabar ban ioh rung kyrteng thep vote ha kane ka jylla.
U la ong ba u lapynkhreh ban phah da ka jingthoh sha ka tnad elekshon ban pynpaw ba u pyrshah jur ia katei ka jingbuh thong ban pynrung kyrteng haduh 77,000 ngut.
“Lada ki shu ong man ban pynrung kyrteng ia kiba la dap 18 snem karta ka biang, hynrei u CEO u da buh thong ban pynrung kyrteng haduh 77,000 ngut, kaba ut kin leh da kumno kumno ruh ban pynkot ia katei ka thong kaba ki la buh" ong u bah Latiplang.
Shuh shuh u la ong ba ka jingpynrung kyrteng thep vote da ka tnad elekshon ha kane ka jylla ka long thur mur bha ha kaba ki briew kiba don tang da ki ID lane Sertiphiket la pynrung kyrteng beit khlem da ia syllok bad ki bor shnong ban ioh ia ka jingpynshisha.
U la ong ba un kren ia kane ka bynta ruh ban pyntikna ba shuwa ban pynrung kyrteng iano iano dei ban ioh ia ka jingmynjur na ka Dorbar Shnong ym tang da kaba shu pyni sertiphiket.
U bah Latiplang u la ong ba katei ka jingleh ka long kaba shyrkhei bha namarba ki trai muluk kin sa kylla rit paid ha la ka jong ka jaka, “Lada ka long kumne sa tang 2 ne 3 tylli ki elekshon ban wan, ngi lah kylla rit paid, ngim dei shuh ki nongrai ban jied nongmihkhmat kin dei da kiwei, ki ST konstitwensi ruh kin sa kylla General lut" ong biang u bah Latiplang.
Kumba ka long mynta u la ong ba ha Nongthymmai konstitwensi ka vote jong ki bym dei Khasi ka la kot sha ka 40 na ka shispah, “La shu pynrung kyrteng thur mur, ki Mizo , ki bihari kiba shongwai ruh ki don EPIC ha Nongthymmai, la pynrung kyrteng ia kiba shu sahwai tang ha iwei i kamra ruh, la pynrung kyrteng ia ki khar die madan, la pynrung kyrteng ia ki khar Khap shniuh, kane ka dei kaba ma bha, ngin ym lah shuh ban rai da ma ngi hi ban jied nongmihkhmat" u la ong.
U bah Latiplang ba kum kine ki briew haba ki ioh EPIC kim don jingkitkhlieh satia ha ka kam jied nongmihkhmat naba kane kam dei ka jaka shongneh jong ki bad kim peit ia ka lawei ha kane ka jylla hynrei haba wan ka por elekshon kin shu die beit ia ka vote jong ki.
Shillong: Ka KHADC ka la pynsangeh lut ia baroh ki kam Sorbe jong ka Geological Survey of India (GSI) kiba dang iaid bad kiba thmu ban dang leh nangne shakhmat ha ki jaka kiba don hapod u pud u sam jong ka District Council.
U Executive Member ba peit ia ka khyndew bad ki mar pohkhyndew jong ka District Council u bah Latiplang Kharkongor, u la ong ba ka GSI ka la phah jingthoh sha ka District Council ban pyntip ia ki kam sorbe jong ka ryngkat ki project bapher ha kane ka jylla.
U la iathuh ba katei ka tnad jong ka sorkar India kam tip ruh mano ba khlieh ha District Council bad ha ka jaka ban thoh shithi sha u Chief Executive Member ka la thoh sha u Chief Elected Member bad ha ka shithi ba la jubab sha ka GSI u bah Latiplang u la ong ba ka District Council ka la ong ba kam pdiang satia ia katei ka shithi kaba bakla shano ban phah bad la bthah ruh ba shuwa ban leh ia ki kam sorbe ka dei ban pan jingbit ( NOC) shuwa na ka District Council bad ka dei ruh ban sangeh lut ia baroh ki kam sorbe kiba dang iaid.
U bah Latiplang u la ong ruh ba la bthah ba ka GSI ka dei ban ai jingkhein haba ka ksam bad wad ia ki marpohkhyndew ha ki jaka jong ka district Council ka dei ban ai ka ripod kaba biang ryngkat bad ki jingkhein jingdiah ban tip ki don katno ki mar pohkhyndew naba kumba ka long mynta ka GSI kam ju ai jingkhein hynrei ka phah beit beit sha ka sorkar jylla katba ka District Council pat kam tip eiei katno ki mar ki don bad katno ka bhah ba ka dei ban ioh.
Shillong: Ka Meghalaya High Court, ka la pynmih hukum myn hynnin ka sngi, ba ka jingkieng thew kali, kaba ha Umling, ka dei ban dang treikam kumba ju long baroh shi katta.
Ka High Court, ka pynmih ia katei ka hukum, katba kum ka hukum, kaba ki la pynmih ha ka 6-11-2015, ha kaba ki la dep rai, ba dei ban thaw ia ki jingkieng thew kali, kiba biang bad kiba la ithuh da ka sorkar, ha kaba kin dei tang kitei ki jingkieng, ki ban lah ban thew ia ki kali kit mar bad ba kitei ki jingkieng, kin long kiba biang lut nadong shadong, ha kaba ki nongtrei kiba dei ban lum khajna, ki nongtrei kiba peit ia ki kali bad ki nongpeit ia ka thew ka woh bad wat ki jaka buh mar ruh ki dei ban don lut ha kitei ki jaka thew kali.
Katei ka hukum, ka mih, lyngba ka jing ujor jong U Bah Gavin M Mylliem, ha Meghalaya High Court pyrshah ia ka sorkar Meghalaya bad ia katei ka rai, la shim bishar mynta ka sngi, da U Chief Justice, U Mohammod Yaqub Mir bad U Justice SR Sen.
Ka High Court, ka kren shai ruh ba na ka bynta kitei ki jaka thew kali, yn jied da ka sorkar Jylla, ha kaba U Chief Secretary, un dei u ban shim ia ka rai kaba kut, ha ki jaka ba ki dei ban don bad kat haduh katei ka por, kumta kito ki jingkieng, kiba la don lypa, kin iai trei kam, katba ia kiwei pat kiba thymmai, ka High Court, ka la khang pyrshah ban dang plie biang.
Lah ban pynkynmaw, ba ka jingkieng thew kali ha Umling, kaba la pyniaid da U Bah Gavin Mylliem, la khang naduh u snem 2016 bad lyngba katei ka hukum jong ka kashari, kan sdang trei kam biang hadien ar snem, ba la khang dam ia ka.
Haduh mynta, ki don 16 tylli ki jaka thew kali jong ki riew shimet, kiba la buh jingeh shi katdei ia ki paidbah bad la iathuh ba tang na Jorabat sha Ratacherra, ki don 5 tylli ki jingkieng thew kali, ha katei ka surok bah National Highway No.
6.
Shillong: Ka dorbar Jylla, kan long ha ka 27tarik Naiwieng 2018, ha  kaba ha katei ka sngi,  yn wan rah biang ia ka mat ban ithuh noh ia ka ktien Khasi, ha ka khyrnit kaba phra.
La sngewthuh ba katei kan dei ka dorbar, kaba tang shisngi, ha kaba ka jingmut, ka long tang ban ioh ia ka jing mynjur biang jong ka iing ia katei ka ain, kaba la dep mynjur ha U Nailur ba ladep, hynrei kaba don jingthut pat ban phah sha ka sorkar India.
Shillong: U nongialam ka BJP Meghalaya u Bah AL Hek u la ban biang ba ka BJP ka dei ban iakhun beit ia ka elekshon MP na Shillong bad na Tura, kaban sa long lashem snem lada ailad ka seng kmie.
Haba kren myn hynnin ka sngi, u bah Hek u la ong ba kum ka party kaba heh, ka BJP ka dei beit ban iakhun ia ka elekshon hynrei lada ym ialeh, ki nongkyrshan kin sa duh ka jingngeit bad ka jingsngew tynnad ha ka party.
“Ngi dei ban ialeh beit ia ka elekshon MP na Shillong bad na Tura, namar ba ka BJP ka dei ka party kaba heh ha ka ri, bad lada ym ialeh, kan pynngiah noh ia ki nongkyrshan ban trei ban don ha ka party", la ong u Bah Hek.
U la ong ba ka elekshon shiteng samoi na Selsella ruh, dei ban iakhun hynrei kaba khadduh kan shong beit ha ka rai jong ka seng kmie na Delhi.
Halor ka jingmih kyrteng jongu ban iakhun ia ka elekshon MP na ka BJP na Shillong, u Bah Hek u la ong ba na ka liang jongu, um don eiei ka jingthmu, um don kano kano ka jingpan tiket na ka party.
Hynrei na ka liang u Bah Hek, u la ong ba baroh kiei kiei ha ka jingiadei bad ka party, kan shong beit ha ka rai jong ka seng kmie na Delhi.
Ka BJP ka dei kaba don lang hakane ka sorkar Meghalaya Democratic Alliance (MDA) ba ialam da ka NPP, ha kaba ka jingiakren ban sei da u kyrtong monlang na ka kynhun, ka dang iaid haduh kine ki sngi.
Nongpoh: Hadien ba la ioh jingtip halor ka jingthmu ban pynkylla noh ia ka Central Agriculture University sha ka College of Agriculture, myn hynnin ka sngi ki nongialam ka Khasi Student Union, ki la leit ban jurip ia ka katei ka jaka, ha kaba ki la lap ba katei ka jaka kaba la thmu ban tei ia ka Central Agriculture University, hynrei ha ka Signboard la thoh pynban da ka College of Agriculture.
Ha kane ka jingjurip kaba la donlang da u Samla Ferdynald Kharkamni, President ka KSU North Khasi Hills District, u Samla Readyon Nongrum, Education Secretary ka KSU, Sengkmie lem bad ki dkhot ka KSU na ka Sengkmie bad KSU na Ri Bhoi.
Hadien ba ki la dep ban jurip ia katei ka jaka, ki nongialam ka KSU ki la leit ruh ban iakynduh ia u Dr.
U.
K Behera, Dean ka College of University, Kyrdem Kulai bad Central Agricultural University, CGPS Campus Umiam, na ka bynta ban wad jingpynshai kaba kham bniah halor katei ka phang.
Katkum ka jingiathuh da u Samla Ferdynald Kharkamni, u la ong ba ka seng ka dap da ka jingsngewlyngngoh kaba khraw ban tip halor katei ka jingthmu ban pynkylla noh ia ka Central Agriculture University sha ka College of Agriculture, kaba dei ruh ka jingduh nong kaba khraw ia ka jylla bad ki samla pule ka jylla.
U la ong ruh ba ka seng ka sngewlyngngoh ban tip ba katei ka jaka kaba la shim naduh u snem 2015 kaba dei ruh ka jaka kaba heh haduh 240 Acre, ia kaba la thmu ban tei ia ka University, hynrei ka long kaei kaei kaba ym lah ban mutdur ba ia katei ka 240 Acre yn tei tang da ka College ym ka University, namar lada dei ka College kam donkam haduh katta ka jingheh.
Shuh shuh, u la ong ruh ba lada ia katei ka Central Agriculture University yn pynkylla noh sha ka sha ka College of Agriculture, kan long ruh ka jingduhnong kaba khraw ia ka jylla bad ki samla pule ka jylla.
Lada ka long ha kane ka rukom bad ban pynkylla College of Agriculture ia katei ka University, kum ka seng hi kam lah ban pdiang lada ka long ha kano kano ka rukom.
Namarkata, haba iadei bad katei ka kynrum kynram bad ka jingbym iohjingshai bha halor katei ka phang, na ka liang ka KSU ka la shim ia ka rai ba shen kin sa leit ban iakynduh ia u Myntri ka jylla.
Shillong: Ka Seng Khasi Kmie Shillong kan rakhe ïa ka Seng Kut Snem ba 119 ka jong ka ha ka 23 tarik u Naiwieng 2018.
Ka jingrakhe kan sdang da ka jingdwai kaban long haka por 8 baje mynstep ha Ïing Seng Mawkhar bad jingkyntiew ïa ka Lama Seng.
Hadien kane kan don pat ka Ïaid Pyni Riti’ kaban sdang na madan Ïewrynghep haduh lympung Weiking Jaïaw kaban sdang naduh ka por 10 baje mynstep.
Ka prokram ba kyrpang kan dei naduh ka por 1 baje nohphai sngi ha Lympung Weiking, Jaïaw, ha kaba ki ar ngut ki nongkren mynta ka snem ki long Rgh S.
Kharshiing dkhot JPK Seng Khasi Kmie bad Rgh Puramon Kynjing Dolloi Elaka Jowai.
Nalor kata kan don ruh ka jingpynkup burom ïa ki khun samla kynthei bad shynrang kiba la pass bad wan shakhmat ha ki kyrdan pule bapher bapher.
Ka prokram ban pynkut ïa ka jingrakhe ïa ka Seng Kut Snem kin dei da ka jingïashim bynta ki khun samla kiban kiew rynsan ban ai ïa ka rwai ka siaw ka put ka tem bad phawar.
Halor kane, ka Seng Khasi Kmie ka kyntu bad wer ïa ki parakur para kha na kylleng ka Bri Hynñiewtrep ba ïa mih paidbah ha kane ka sngi ban ïashim bynta shit rhem bad ban pynphuh pynphieng ïa kane ka sngi.
Shillong: Ha ka Sngi Saitjain ba ladep, ki pulit ki la ioh bat ia san tylli ki kali Bolero, kiba don ia u number Assam, kiba dang kit dewiong na West Khasi Hills, ha kaba la ioh bat ia ki ha  Sekunbari, kaba hap ha Aradonga outpost.
Ki nongniah ki la phet noh na katei ka jaka bad ki la ieh ia ki kali jongki bad u dewiong.
Nongstoiñ: Ka kynhun ialehkai jong ka Pyndengrei SC kala ioh biang ban khur ia ka jingjop ha ka jingiakhun ia ka kyrdan Super Division jong ka lympung Nongstoiñ District Sport Association (NDSA).
Ka jinglah jong ka Pyndengrei ban khur ia biang ia katei ka jingjop kadei hadien ba kala lah ban pynliem noh ia ka kynhun ialehkai jong ka Mawkawah SC da 3 kol la 2 kol ha ka jingiakhun kaba la long hynnin ka sngi ha ka madan NDSA ha Nongpyndeng.
Ia kitei ki 3 tylli ki kol jong ka Pyndengrei la ioh ban thep da u Ronaldo Sohlang ha ka minit kaba 3, u Pynbhalang Marweiñ ha ka minit kaba 64 bad u Rangkynbha Wahlang ha ka minit kaba 78 katba ia ki ar kol ka Mawkawah pat la ioh ban thep da u Lenny Kravit Lyngdoh ha ka minit kaba 25 bad u Khrawbor Lyngdoh ha ka minit kaba 85.
Haba phai pat sha ka jingiakhun ha ka 1st Division kaba la long hapdeng ka Siejlieh pyrshah ia ka Steplanglur ia u nam jop la ioh ban khur da ka Siejlieh kaba la lah ban pynliem noh ia ka Steplanglur da 3 kol la 0.
Shillong: Ki nongialehkai ka Meghalaya ki la khur khusnam na ka lumpung Muaythai National Championship 2018 ba pynlong da ka United Amateur Muaythai Association of India (UAMAI) kaba long ha Pathare Stadium, Pune Maharashtra kaba kut ha ka 18 tarik kaba lai sngi na ka bynta ki khynnah bad ki rangbah.
Ha kane ka jingialehkai, ka Meghalaya ka la rah 5 takma ksiar, 3 takma rupa bad 2 takma rnong.
Ka Narimon Nongrum ka rah ha ka 38 kg jong ka 16-17 snem, ka Monica Nongrum hapoh 63.
3 kg ki kynthei bad ka Ishadora Thongni hapoh ka 45 kg 14-15 snem.
Ha ka liang ki shynrang, u Mightyson Nonglang u la rah hapoh ka 48 kg 14-15 snem, Blaseibok Kharbuli hapoh 45 kg kiba 16-17 snem bad Alfred Watklet Riahtam hapoh 42kg katba u Babit Kharsahnoh hapoh 45 kg bad u Dauni Nongrum hapoh 54 kg.
U Evinstar Nongspung u khur hapoh 56 kg ha ka 14-15 snem bad u Tonroi Suting hapoh 51kg.
Ha kaba sdang ia kane ka kam,  ha shuwa ban wanrah ia ka Amendment halor ka Khasi Hills Autonomous District Council(Khasi Social Custom of Lineage Act 1997) (First Amendment) Bill, 2018 na ka liang jong ki Rangbah jong ki Kur kaba kynthup ia ki 10 Kur haba ngi la ioh ban ia pyrkhat ia ka 1Amendment 2015 bad ia ka 2Amendment July,2018, ngi shem ba ka don ka jingiatyngkhuh bad ki Kur.
Ha katei ka por, ngi la ioh jingtip ba ka KHADC ka la thung ia ka Consultative  Committee ban bishar bniah ia baroh artylli ki Amendment.
Kumta, ngi la ai jingthoh sha u CEM, ka KHADC ha ka 3 tarik u Risaw 2018  bad ai kopi ruh sha u Chairman, ka Consultative Committee da kaba kyrpad ia I ba in sngewbha ban ai por ia ki Kur ba kin iakren bad iaphylliew jingmut khnang ba ki lah ban pynpaw ia ka jingsngew jongki.
Ngi la pyntip ruh ba ngin khot ia ka jingialang jong ki Nongkitkam jong ki Kur bapher bapher ban iamir jingmut ha u bnai Naiwieng jong kane ka snem ioh lehse ka don kano kano ka jingaijingmut sha ka District Council.
Hynrei ngi khlem ioh kyntien ei ei, ia ka Bill la mynjur (passed) da ka KHADC ha ka 26 u Risaw 2018 ba la tip kum.
Namar ba ngi la dep ban iapynbeit ban lum ia ki nongkitkam Kur bapher bapher, ngi la khot ia ka jingialang ha ka 3 tarik u Naiwieng ha Bharat Scout, Laban Shillong.
Ha katei ka jingialang, ki la don shibun ki Nongkitkam bad Nongialam Kur kiba poi sha katei ka jingialang.
Ha katei ka sngi ngi la ioh jingtip ba ia ka bill la dep phah sha ka District Council Affairs jong ka Sorkar Jylla.
Kumta, ka jingialang ka la iakut ban ai jingthoh sha ka DCA ban pynpaw ba ngi kwah ban ioh ia ka por kaba kylluid ban iaphylliew jingmut (wider consultation) khamtam ban iakren ha la ki Kur lajong lajong.
La thung ia ka Steering Committee jong ki Dorbar Kur ba kan long kaba ngi lah ban iaphylliew jingmut hapdeng ki Nongkitkam Kur halor katei ka kam.
Ha kaba iadei pat bad ka Clan Bill, haba la iohi lyngba ki Kotkhubor ba u CEM u la khot ia ki Rangbah Kur ar- ar ngut ban iaphylliew jingmut halor katei ka bill ha ka 13/11/18.
Ngi la ialeit khnang ban ioh ban sngap ia kaei kaba ka District Council ka la pynkhreh ia kane kaba donkam.
Ha shuwa kane, ka Steering Committee, ka la phah ia ka jingthoh ban ai por kylluid bad ban pynkylla ia ka sha ka Khasi.
Bun na ki nongkren ki la aikhublei ia ka District Council ka la leh shitom ban pynkhreh ia kane ka Bill kaba dei jong ki Kur bad bun ruh kiba la pynsngew ba donkam ban ai por, namar kane ka dei ka kam bah kaba ngi hap ban da leh thikna.
Hynrei naka liang u CEM u la pynpaw ba  la iathuh ba ia kane ka Bill ki mut ban buh noh ha ka Dorbar kyrpang kaban long ha ka  20,21 bad 22 tarik u Risaw 2018.
Ka long kaba eh than ban khot ia ka jingialang jong ki Kur wat la ka long tang ka Executive Committee jong ki kur ha ka por kaba thmit eh.
Don napdeng ki Kur kiba la pyrshang ban khot kyrkieh ban pynkohnguh ia kaei kaba la bthah, hynrei ka long kaba eh shibun ban iapeit ha ka por kaba lyngkot.
Don napdeng kiba bun na ki nongialam kur ki dei ki longkni kiba la kham rangbah kim lah ban sngewthuh, namar ka dei ka bill kaba la thoh ha ka ktien phareng.
Kumta donkam ban ai por kylluid khnang ba ki Kur kin ioh ban iatai hapdeng ki Kur bapher bapher.
Ngi sngewnguh ia kane ka  Executive Committee ba mynta baka la trrei shitom, hynrei dei ban da leh thikna ban ai ia ka por kaba kylluid bad ban pynioh ruh ia ka ha ka ktien lajong da kaba buh ha ki rynsan paidbah, khnang kaei kaei kaba yn leh kan long kaba biang bad khamtam ba kata ka ain jong ka Kur ka Jait bad ka Jaitbynriew kan long kaba khlain bad kaba lah ban ieng hakmat kiwei pat ki bor jong ka ain.
Kam pher lada kane ka Executive Committee kaba mynta kam don shuh ha ka samoi ban wan, hynrei lada sngewthuh ba kaei ba ki leh ka long kaba donkam, ngi ngeit ki Kur kin mih shakhmat ban dawa ia ka.
Ngin ym klet ba ki long ki nongsdang ban pyrkhat ia kiei kiei kiba dei ia ka Jaitbynriew.
Lada dei ba U Nongbuh Nongthaw U ibit ban pynwan biang ia ki, kata ka khambha shibun.
Tarik 19 u Naiwieng 2018                                                                               Rangbah H.
S.
Suting, Secretary,Steering Committee jong ki Dorbar Kur.
Shillong: U Chief Executive Member (CEM) ka KHADC u bah H.
S Shylla haba ia kren bad ki nongthohkhubor hadien ba la wai ka jingialang Executive Committee kaba la long mynta ka janmiet, u la ong ba ha ka dorbar kaba 3 sngi jong ka KHADC ka ban sa long naduh lashai ka sngi ka 20 tarik u naiwieng, un wanrah ia ki 2 tylli ki Rai (Resolution) bad kitei ki rai ki long ba ka Assam ka dei ban pynphai noh ia ka Block I & II kaba la shim da ka Karbi Anglong District Council ha u snem 1951.
Kawei pat ka rai ka long ban pynkylla noh ia ka kyrteng jong ka Khasi Hills Autonomous District Council ( KHADC) bad ha ka jaka jong ka dei ban buh noh da ka United Khasi Hills Autonomous District Council (UKHADC).
U bah Shylla u la ong ba hap ban buh da ka kyntien United hakhmat namarba ki don 2 tylli ki jaka kiba hap hapoh ka district Council bad kitei ki long ki Khasi State bad kawei pat ka Non Khasi State lane kaba ki ong ka jaka sorkar pharang ne ka British Area.
U la ong ba ka jingthmu ban pynkylla ka long ba ki longdien kin skhem namarba kumba ka long mynta ka sorkar ka shu kam ei ia kiba bun ki jaka jong ki riew paidbah da kaba ong ba ki dei ki jaka ka sorkar phareng hynrei katkum ka Independence Act u la ong ba la pynkut lut ia baroh khoit ki jingiasoi bad ka sorkar phareng.
: Ar ngut ki rangbiria napoh ka shnong Mawbeh ki la ioh ban rah ia ka nam lahduh ka iakob siat kynhun Rongbiria Seng Kut Snem, ba la pynlong da ka Rongbiria Committee ka Seng Khasi Kmie, Shillong hynnin ka sngi Robibar, ka 18 tarik Naiwieng 2018, ha madan Second Ground Polo.
Ka nam ba-ar ka leit sha ka kynhun jong ka Swer B bad ka nam ba  lai ka leit sha ka kynhun na Jalynteng, ia ki lahduh la sam ia ki ia ka song pisa kaba long arphew san hajar tyngka ia ka ba wan nyngkong, shiphew  hajar ia ka ba wan ba-ar bad san hajar ia kaba wan ba lai.
Ha ka iakob siat kaba para marwei pat u lahduh ha kane ka kynti jingiakob dei u Rgh Riewkhaiñ Nongrum na Laitryngew  bad khung ia ka song pisa kaba long khat-ar hajar tyngka ryngkat u Nam Rupa, u ba wan ba-ar dei u Rgh Braitstar Nongrum ba la khung ia ka song pisa kaba long san hajar tyngka bad ba wan ba lai dei u Rgh Liverson Rynjah na Nongkynrih bad khung ia ka song pisa kaba long ar hajar tyngka.
Ha shwa ban sdang ia kane ka rongbiria, la ioh ia ka jingkyntiew ia ka lama ka Seng Khasi da u Rgh D.
K Dkhar President ka Seng Khasi Kmie bad bynrap da ka nguh ka dem da u Rgh Skor Jala, Chairman Ki Riewtymmen Riewsan Committee Seng Khasi Kmie, ban bynrap sa ka  jingkren na u Rgh P.
D Nongrum, General Secretary Seng Khasi Kmie.
Ia ki khusnam ha ka por janmiet la sam ia ki da u Rgh T.
Mylliemngap President Seng Khasi Laitkor, Rgh D.
L Nongbri President Seng Khasi Mawlai, Rgh O.
Shanpru, Rgh P.
B Synrem vice president bad Asst.
Secretary Seng Khasi Kmie.
Shillong: Ka People’s Democratic Alliance (PDF) ka la pynrung dkhot mynta ka sngi ia u Bah Melamshwa Rynjah  na ka bynta ba un iakhun ruh ia ka elekshon MDC na Nongkrem sha ka Khasi Hills Autonomous District Council kaban sa long lashem snem.
Ia u Bah Melamshwa la pynrung dkhot ha ka jingialang mynta ka sngi ha  Dorbal Hall, Iewpyrsing, Nongkrem.
Haba kren ha kane ka sngi, u Bah Melamshwa Rynjah u la ong ba u kwah ban wanrah ia ka jingkylla ha ka jaitbynriew Khasi da kaba pynlong ia ka jingialap paidbah halor ka jingriewspah ia ki riti dustur bad ban khang lad ia ki titi dustur nabar ne na ri sepngiU bah Melamshwa u la ong ba bun ki nongwankai kiba wan jngoh ia ka Meghalaya kila iapmat ia ka jingitynnad ka ri Khasi bad la dei ban pynsngewthuh ia ki ia ka jingriew spah ka riti dustur.
“Ngi donkam ia ka roi ka par", u la ong bad bynrap ba ka jingtbit jong ki samla ha ka liang ka seng kam seng jam ruh ka dei kaba donkam bha khnang ba ki samla kin ioh kam ioh jam.
U Bah Melamshwa u la ong ba u thmu ban wanrah ia ki lad ki lynti ban hikai ia ki samla ban seng kam seng jam, ban iarap ia ki nongrep ban pyndonkam da ki buit jingstad ban pynkiew ia ka kamai kajih jongki.
Na ka liang u myntri sorkar uba dei ruh u nongialam ka PDF u Bah Banteidor Lyngdoh u la ong ba ia ka PDF la ithuh kum ka party ha kane ka jylla hadien ba ka la jop saw ngut ki MLA ha ka iing kaba 60 ngut ki MLA.
U la ong ba ka PDF kan bat ia ka shap mombati.
Hadien ka jingialang paidbah ban iamir jingmut ha kaba iadei bad ka ilekshon MDC sha ka KHADC ka ban long ha ka snem 2019, na ka liang ki nongkyrshan u bah Anthony N.
Nongbri na ka Malki-Laitumkhrah Constituency da kawei ka jingmut ki la rai ban phah iakhun ia u na ka National People’s Party (NPP).
Kane ka rai jong ki paidbah ka la wan hadien ka jingiathir ba bniah bad ba shong shit bha ha ka jingialang paidbah kaba la long ha Indoor Stadium, Khliehshnong, Malki ha ka 16/11/2018 ha kaba palat 300 ngut ki nongkyrshan ki la wan ban iashim bynta shitrhem.
