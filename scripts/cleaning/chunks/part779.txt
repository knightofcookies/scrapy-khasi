Hato kane ka dor 9444.
44 tyngka sa bad ka Khajna, kan nym khia than ia u paidbah ban siew lada u hap ban thied thymmai lada jia ba u thut ne sniew noh.
Haduh katno sien ne katno snem ka sorkar kan siew ne thied bujli lada jia ba kine ki Smart Meter ki thut ne sniew noh?ngi hap ban ia shai ia kane.
Ka bai sumar bad maintenance ka rem bha ban pyndonkam da une u meter namar hap siew bai Simcard, Internet, Server bad ki nongpeit.
Ha kaba kut kan don bun tang ki jinglut khlem iohnong bad ka MeECL lem bad u paidbah kin poi sha ka jingeh.
Ka Sorkar ne ka MeECL ka khlem pynshai ne pynsngewthuh paidbah ba kumno yn siew noh ia katei ka ram ha ryngkat ka sut sha ka ADB na ka bynta kane ka Projek.
Kaba sngew tieng ka long ba ha kaba khadduh hi u Paidbah un hap ban siew lyngba ka jingpynkiew dor ia ka Bill Light ha ki Ing ki sem ki jong ngi.
Kumba ngi tip ia ban pynmih ia ki jinglut jingsep ban pyndonkam ia kine ki jait meter, ka Sorkar kan hap ban pynheh ia ki bill light jong ki paidbah, kaba mut ka bill kan kiew la kumno kumno haduh bun shah na ka dor ba ju siew/pyndonkam.
Ban leh ia kane ka kam ka Sorkar kala wanrah da ka ram kaba 232 Klur tyngka iaka MeECL bad ka MeECL kan hap siew manla u bnai, kaba mut yn sei na u Paidbah lyngba ka dor bill light.
Une u meter u lah ruh ban don ka jingktah ia ka mariang bad ia ka jingkoit jingkhiah namar ki RF ne Radio Frequency bad Radiation.
Ki Radiation signal jong une u meter ki sdang naduh 902 MHz haduh 2.
4 GHz kaba wanrah ia ka jingma ia ka koit ka khiah.
Ka Sorkar ne ka MeECL ki hap ban pynshai halor kine kiei kiei.
Niuma, khlem da khein than ia kitei ki daw bala kdew haneng, lah ban ong ba ha kiwei ki jylla ka ri India, barabor, ka jingthmu ban buh ia kitei ki Smart energy Meters ka long ban pyrshang ban pynduna ia ka AT&C Losses bad pyndonkam shuwa tang ha ki jaka ba heh bha ka AT&C Losses/revenue loss bad ki company kiba leh ia kane ka kam ki iateh bad kita ki sorkar Jylla ban pynmih ia ka jinglut jongki na ka improved revenue collection ha kito ki jaka ( kaba mut lada mynshuwa ka revenue collection ka long 60% bad haba ka revenue collection haba la pyndait Smart Energy Meters ka long 75% ka company kan shim noh tang ia ka 15% ban pynmih ia ka jinglut bad jingiohnong ruh haduh ban da lah pynmih ia kaei kaba dei ban ioh).
Hynrei hangne ha ngi ka long pynban da khongpong bad ki jingthmu ki long I kum ba kwahpynkylla khongpong syndon ia ka MeECL bad jied da ki jaka kiba la biang bha ka jingioh bad ka kshong Shillong/Khasi Hills namar ban ia ioh noh da ki spah klur tang hapoh katto katne bnai.
Kane ka projek, kam shym dei ban long ha Shillong ne East/West Khasi hills, namar ka Aggregate Technical and Commercial Losses (AT&C Losses) ka long tang kumba hapoh 20% haba khein kyllum lang bad haba khein tang ia ka Shillong ka long tang hapoh 10%.
Namar kata ha ka jingshisha la dei ban leh ia katei ka Project kum ka pilot project sha ki katto katne ki bynta jong ka Garo Hills, namar ka AT&C losses ha Garo Hills ka long haduh kumba 75% eiei.
Ha Shillong bad Khasi Hills ym donkam ia kine ki Smart Energy Meters namar ka Jinglum khajna ka biang bha kumba long mynta bad namar kata dei ban leh sha ki jaka kiba ka revenue loss/commercial loss ka heh bha kum sha Garo Hills (wat la kata ha Garo Hills ruh dei ban sdang shuwa tang kum ka Pilot project bad ladaka biang, sa sdang pat sa ha kiwei ki jaka).
Kaba kut ka long ba ka MeECL kam iohnong ei ei hynrei kan dap ram shuh shuh shirynieng bad kan ktah ruh ia u Paidbah nongpyndonkam ia ka bording, katba ki katto katne bad ki kompeni khamtam na shabar Jylla kin iohnong da ki lai saw shah.
Halor kitei ki daw ba la kdew haneng ngi dei ban dawa ba dei ban pynsangeh shi syndon ia kane ka Projek.
Kumta, ngi kyntu ia ki MLA, MDC, ki Rangbah shnong, ki seng samla, Seng Longkmie bad ia baroh ki paidbah Nongshong Shnong hapoh ka Sor Shillong ba ngin ia pyrshah ia kane ka jingthmu ban buh Smart Meter ha kane ka rukom kumba ka long mynta namar kan sa ktah ia ngi ki nongpyndonkam ia ka bording   naka MeECL.
Khublei shibun.
U myntri ka sorkar India, U  Giriraj Singh, ula bthah ia ki paidbah ha ka Constituency jongu, ha Begusarai, ba kin shu sympat da u dieng, lada jia ba ki nongtrei ha ki ophis sorkar, kim sngap ia ki jingud jongki, ha ki jingdonkam bapher bapher.
Ha ka jingialang paidbah ha Begusarai jong ka jylla Bihar, hynnin ka sngi, U  Giriraj Singh, u ong ia ki paidbah “Shoh beit da u dieng" lada don ki nongtrei sorkar, ki bym salia ia la ki kam.
U Giriraj, u ong ba ula ju ioh ia shibun bah ki jing ujor, na ki riew paidbah, ba ki nongtrei sorkar, kim sngap satia ia ki jingeh ba ki leit iakren.
“Nga ong ia ki paidbah, balei phi wan shanga, na bynta ki kam kiba rit ba ria.
Ki MP, ki MLA, ki bor shnong, ki District Magistrate, ki Sub Divisional Magistrate, ki BDO, ki dei ban shakri hok ia ki paidbah.
Lada jia ba kim sngap, shim da u dieng bad sympat ia ki na khlieh" ong U Giriraj, ha kaba ka la mih ka jing ia rkhie shaid jong ki paidbah.
“Lada katei kam trei kam, U Giriraj, un don lang ban kyrshan ia phi" ong U Giriraj, ha kaba ka la don ka jing ia rkhie shaid, kaba nang jur ha katei ka por.
Nga sngew iahap namar ha meghalaya la leh Mon palat ki shakri sorkar.
U Bear Grylls, u dei uwei na ki riew ieid mariang, uba la leh ia shibun ki kam khyllah, ha ka jingiaid lynti jongu bad shisien, ula mynsaw na u budlum, namar ba u ur, ha ka por ba u her da ka  parachute, hynrei, u iathuh ba ka jingtieng kaba palat eh ia u, ka dei haba uwei u thlen, ula kyllain ia ka ryndang jongu bad katei ka dei ka jingjia, kaba la pynsyier mynsiem ia u shi katdei.
U Grylls, u iathuh, ba u bsein, ula kyllain ia ka ryndang jongu, katba u dang jngi ha kawei ka pung ha South Afria.
Ha ka jingiakren bad ka Sun makasin, kaba mih na London, U Bear, u ong “Ngi don ha kawei ka pung kaba jylliew, kaba dum bad kaba ka dap miar da ka um.
Ngi tip, ba u don u thlen uba jrong kumba phra phut eiei bad kitei ki mrad, ki dei kiba ma shi katdei bad ki bym lah ruh ban tip lypa ia ka jingthmu jongki.
Wei ki la kyllain, phim lah shuh ban ring mynsiem  bad lada ki tan iaphi shapoh um, kumta ka jingim jongphi, ka don ha ka jingma kaba khraw".
“Nga iaid ha katei ka pung bad ngam lap satia ia ka tynrai jongnga, hynrei, nga shu iohsngew ba don ba kynrup ia nga bad tan shapoh um  bad kyllain ia ka ryndang jongnga,  hynrei nga la ialeh tyngeh bad pyllait ialade na utei u mrad kynsha, uba la tip kum u boa" ong U Grylls.
U Grylls, ha ka jingiaid lynti jongu, ula rung sha ki raieh raidam bad shibun ki khraw nam jong ka pyrthei bad kitei ki kynthup ia U Barack Obama, Kate Winslet, Julia Roberts, Roger Federer, Jonathan Ross bad U Jake Gyllenhaal.
U Bear (46), ialade u dei U  Chief Scout, ka tnga jongu, ka  Shara, 46, ka deika nongthoh kot bad ki don lai ngut ki khun, U  Jesse, 17, U Marmaduke, 14, bad U Huckleberry, 12 bad ki shong ki sah ha kawei ka dewlynnong, kaba don ha  Welsh coast.
Katei ka dei ka jaka, kaba don  2,000ft la 650ft bad ka don tang 3mer na ka dewbah jong ka England.
Katkum ka Baibl ki khun Israel ki ju kam ba ki dei ka Jaitbynriew kaba la jied kyrpang bad kumta ki mutdur bad kwah ban pynneh ia ka jingkhuid jong ka snam bad ki la pyrshang ban ym pynjaboh ne pynjngut ia ka da kaba khanglad ia ka jingshong kha khleh.
Ym tang katta, ka la don ruh ka khep ba ki pyrshang da ka bor ban pynkhuid ia ka snam da kaba kyntait ne pynїap ia ki bym dei ki Jiw ne ki shiteng Jiw.
Ha man la ka jaitbynriew ki ju don ki riewshongshit kiba kam ba ka snam jong ka jaitbynriew ka long kaba khuid- ba nylla bad dei ban pynneh ia ka jinglong nylla jong ka.
Kane ka rukom pyrkhat ka mih na ki daw kiba bun bad la ju pynksan jubor ia kane halor ka nongrim ki Kot Bakhuid ne Dei riti.
Ka jingpynksan jubor ka long kaba mynsaw bad ka wanrah ia ka jingїapynїap bad jingїaumsnam.
Kane ka la jia ha ka History jong ki Jiw ha ka por jong u Ezra bad Nehemaiah bad hadien ba ki Jiw ki la wan phai na Babilon ki la їaid lyngba ka por kaba eh.
Kano kano ka bym long Jiw, la ka long ka kolshor ne ka niam ka long ka jingma bad ka pynsheptieng ia ki.
Ki Jiw ki sheptieng їohba kiwei pat ki jaitbynriew kiba ki їa-im lang kin tyllep ia ki.
Da ki spah tylli ki snem ki la im ha Babilon kum ki mraw bad ha Babilon kim la lah ban rwai ka jingrwai u Trai (Salm 137).
Hadien ba ki la wan phai sha la ka Ri ha ka snem 538 SK ki dang pyrkhat ba u Blei un sa kyntiew ia ki, pynban kam shym long kumta bad ki la mad biang ia ka jingshah hiar thma.
Ha ka sien kaba ar, ha ka snem 490 SK U Zerubabel ruh um shym la lah ban pynїeng pat ia ka Hima Judah.
Ha ka sien kaba lai bad ba saw ruh U Nehemaiah (450 SK) bad U Ezra (400-350 SK) ki mad ia ki jingeh bad jingshah rem.
Kat ha ka por jong U Ezra ki Jiw ki la sdang ban pyrkhat, balei ka long kumne? Bad la mih ka rukom pyrkhat namar ba ka snam jong ki kam long shuh kaba khuid bad nylla kumta u Blei u la bishar bad kyntait ia ki.
Ki mutdur bad kem daw ba ka jingshongkha khleh bad ki Jentil ka la pynjngut ia ka snam bad jinglong kyrpang ka jaitbynriew.
Kiba bun, khamtam eh ki riewshongshit ki ngeit ba ka Ri/ Jaitbynriew Jiw kan ym lah ban khie khlieh lymda pynkhuid ia ka snam bad pynkyrpang їalade.
Kumta ki la thawlad ban pynkhuid ia ka snam da kaba kyntait ne pynїap ia kiei kiei ki bym long katkum ka kolshor ne niam ne dei riti jong ki Jiw.
Ka Hima Judah ka dei ban long tang na ka bynta ki Jiw paka-ki Jiw nylla.
Kumta baroh ki bym dei ki Jiw bad ki shiteng Jiw ki dei ban mih bad phet noh na ka Hima.
Ha kane ka dur ki la pyrshang ban pynkhuid ia ka snam bad pynneh ia ka jinglongkyrpang.
Phewse ha kum kata ka por bad ha kum kane ka jinglong-jingman ka imlang sahlang Jiw, la mih ka kitab jong Ka Ruth.
Ka Kitab jong ka Ruth ka dei ka jingkynthoh bad jingtah matїong pyrshah ia ka saiῆpyrkat kaba pynksan ba ka snam Jiw ka dei kaba khuid, ba nylla bad ba kam bit ban їakhleh bad kiwei khnang ban pynsah ia ka jinglong kyrpang ka Jaitbynriew bad ban mad ia ki jingkyrkhu U Blei.
Ka Kitab jong ka Ruth ka їeng pyrshah bad pynrem ba kane ka dei tang ka puriskam kai.
Ha kiwei ki kyntien, lah ban ong ba ka Baibl hi ka pynrem jur ia ka saiῆpyrkhat ka bym shongnia bad ba khim jingmut kaba kum kane.
To ngin ia pule bad puson ia ka khanatang shaphang ka Ruth-Ka Kitab jong ka Ruth ka dei ka khanatang kaba la thoh hadien ka jingwan phai ki Jiw na Babilon bad la thoh hapdeng ka snem 425 bad 360 SK.
Ka jingthmu jong ka khanatang ka long ban їathuhkhana pateng la pateng shaphang ka kmie rad bad ka thymmei jong u Syiem David.
Ka khanatang ka long lyngkot kumne:“Shisien ha kawei ka por la don u Jiw uba kyrteng u Elimelekh bad ka tnga Jiw jong u ka Naomi.
Namar ka jinghiran ka їoh ka kot kine shitnga ryngkat bad arngut ki khun shynrang, u Mahlon bad Khilion, ki la phetwir bad leit shong shnong sha ka Bri jong ki nong Moab.
Katba ki dang don ha ka Ri ki nong Moab u Elimelekh u la khlad noh bad u la їehnoh ia ka tnga ha ka jingkhmih jong ki khun shynrang.
Kine ki khun shynrang namar ba ki la im sha jngai bah na Judah ha ka Ri ki nong Moab, ki la shim tnga bad їapoikha bad ki kynthei Moab, ka Orpah bad ka Ruth.
Phewse sa kawei ka apot ka la wan hap ha ka їing jong ka Naomi ha kaba kine ki arngut ki khun shynrang ki la khlad kyndit bad ki la їeh riewkynthei ia la ka kmie bad ki tnga jong ki.
Ha ka imlang-sahlang kaba ki shynrang ki dei ki khliehduh ka long kaba eh bad shitom ia kine ki lai ngut ki riewkynthei ban im tang para ma ki.
Kumta ka Naomi ka la rai kut ban leit phai biang sha Judah bad ka la bthah ia ki pyrsa kurim ba ki ruh kin leit phai noh sha la ka tynrai.
Hoid, ka long ka jinglehraiῆ kaba khraw ia ki ban leh kumta, hynrei ka Naomi marwei riewkynthei kan ym lah ban bahkhlieh ia ki khlem ki khun shynrang.
Ka Orpah ka la mynjur bad ka la leit phai sha la ka tynrai, katba ka Ruth pat ka la kyrngah tyngeh bad kam treh ban leit phai, “…Wat ong ia nga ba ngan iehnoh ia phi! Shah ba ngan leit bad phi.
Kat shaba phi leit, ngan leit bad phi.
Kat haba phi shong phi sah hangta ngan shong ngan sah…" (Ruth 1:16).
Ka Naomi bad ka Ruth ki la leit phai sha Judah khlem u rangbah u ban kit bad bahkhlieh ia ki, pynban kine ki arngut ki la kut jingmut skhem triang ban im bad ki la shong їing ha syndah ka lyngkha u Boas uba dei ruh u kur jong u Elimelekh.
Ha kajuh ka por, ka aiῆ Jiw ka shah ia ki phetwir ne ki briew kiba duk ban shong basa bad ban bam na ka lyngkha jong kiba riewspah.
Man la ka sngi ka Ruth ka ju leit kheit bad lum kew na ka lyngkha u Boas ban shet bad bam ban lait na ka їap tyrsaw.
Ka Ruth bad ka Naomi ki la їoh ka jingieit jong ki para marjan bad u Boas ruh u la hukum ban ai jingїada bad shah ia kine arngut ki riewkynthei ban pyndonkam ia ka shyngiar kaba don ha shnong.
Ka Naomi ka tip shai ba u Boas u dei u kur jong u tnga jong ka bad katkum ka dustur uno uno u kur shynrang u don ka kamram ban shimti bad sumar ia ka tnga hadien ba u kur jong u u la khlad, wat la ka dei ban shim ia ka kum ka tnga kliar ban buh hapoh ka harem.
Kumta ka Naomi ka la shim ia kane ka lad ban khroh ban kjor ia u Boas ba un shimti ia ka bad ka Ruth.
Kane ka jingkhroh ka la long ruh ha ka dur jong ka jingpynshoh bieij bad la їathuh ba hadien ka aїom ot ka la don ka jinglehkmen-lehtamasa bad їabam-їadih sngewbha.
Ka kiad ka um ka tuid khlem sangeh bad ka Naomi ka la hikai ia ka Ruth ban leit sha ka tamasa bad ba kan sum kan sleh bad phong da ki riam kiba skuiῆ bad dait doh bad kan sleh da ka jingiwbih.
Ha kata ka tamasa ka Ruth ka la pynsngewbha ia u Boas haduh ba un da hun ka mynsiem bad hadien ba la shoh ka waiῆ ka Ruth ka la ialam noh ia u Boas sha ka karma thiah, ka la pyntap nep bad buh ka syngkhlieh ba un aram bad ma ka ruh suki jai ka la bsuh lang їalade hapoh ka nep bad їathiah bad u baroh shimiet.
Ynda la step, u Boas u la kyndit ban shem їalade bad ka Ruth ha jingthiah- “Pha dei kaei?.
Kynrad nga dei ka Ruth…Namar ba phi dei u ba-ha-їing uba їajan eh phi don ka jingkitkhlieh ban ri sumar ia nga.
Kumta sngewbha shongkurim ia nga".
U Boas u la shongkurim ia ka Ruth bad na ka syngkai jong u bad ka Ruth la kha ia u Obed, bad u Obed u la pynkha ia u Jesse bad u Jesse ia u David.
" (La sot bad ringdur na ka kot Re-Claiming the Bible for a Non-Religious World, Shelby Spong).
Kane ka dei ka khanatang shaphang ka Ruth bad ka Ruth ka dei ka kmie rad jong u David u Syiem jong ki Jiw.
U Syiem David um dei tang ba u long uba pawnam, hynrei u long ruh u nongmuna jong ki Jiw bad ha ka kyrteng jong u ki riewshongshit ki pyrshang ban pynkhuid ia ka snam Jiw da kaba weng bad kyntait ia ki para Jiw kiba їashongkha khleh.
Ňiuma, u David ruh un jin da la ngat ha kane ka apot bad un jin da la shah weng bad shah kyntait na ka niam, ka kolshor bad ka imlang-sahlang Jiw namar ka snam jong u ruh kam dei kaba khuid-nylla ne paka kumba angnud bad mutdur ki riewshongshit Jiw.
Da ka khanatang shaphang ka Ruth ka Baibl ka la pynїap ia ka saiῆpyrkhat jong ki riewshongshit Jiw kiba kam bad kwah ban pynkhuid ia ka snam Jiw.
Lehse ka stad “medical science" ka lah ban batai kham bniah halor ka jinglong bad jingtreikam jong ka snam ha ka jingim briew.
Ha kawei pat ka liang ka stad saian “sociology" bad “anthropology" pat ki lah ban batai ia ka thymmei bad ka jingїaid lynti jong ka/ki jaitbynriew bapher kiba don ha satlak ka pyrthei.
Ka Jaitbynriew Hynῆiewtrep ruh ka dei ka jaitbynriew kaba la їakyrshut met bad їasanlang bad kiwei ki jaitbynriew.
I Kong Tngensi Rynjah ha ka kot ka History Ka Ri Khasi-Jaiῆtia, I phiah bad batai halor ka jingїatai nia hapdeng ki “traditionalist" bad “social scientist" halor ka thymmei ki Khasi-Jaiῆtia.
Ki “traditionalist" ki pynpaw “ba u Khasi u wan hiar na bneng da ka hukum Blei", katba ki “social scientist" pat ki pynpaw, “…ka jingїashongkha khleh hapdeng ki Austroloid bad Mongoloid ha ki por ba rim ka pynmih shibun ki jaid briew Austro Asiatic…Imat lehse ha kata ka dur ka la jia ia ki khasi".
Nangta I ban shuh shuh, “Ka India ka dei ka jaka ha kaba ki jaidbynriew baroh ki la iakhleh lang.
Ka la lah ruh ban don ka jingiashongkha khleh hapdeng jong ki, namar ka long kaba eh ban lap ia ka jaitbynriew kaba dang lait na ka shongkha khleh.
"Ka shongkha-shongman kam lah ban tuh ne ban pynduna ia ka mynsiem ieid Ri bad jaitbynreiw jong no jong no.
Ka Jaitbynriew Hynῆiewtrep ka don shibun ki ishu ba ka dei ban їakhih, їaksaid bad їakhun khnang ban im bad neh hangne ha sla khyndew.
Ka khyndew, ka ktien bad ka kheiῆ kur kheiῆ kha ki long ki lai tylli ki mat ba kongsan ba ka Jaitbynriew Hynῆiewtrep ka dei ban їakhun bad їakhih ban pynneh.
Ha ka saiῆpyrkhat u Khasi ka khyndew ka kynthup ia ki khlaw, ki lum, ki wah, ki mrad, ki khῆiang, ki ksiah, ki syntiew ki skud, ki dohkha-dohpnat ter ter.
Ngi donkam ban їakhih bad їakhun na ka bynta ka jingim kaba їabit їabiang lang baroh.
Ki khanatang shaphang ka Li Dohkha bad ka Pah Syntiew kiba la sei ia ka rynїeng longsyiem-mansyiem bad nongsynshar, kumjuh ruh ki khana shaphang ki їew luri lura, ki sakhi ia ka jingїadei ba jan u khasi bad ki para jingthaw bad ruh ia ka jingdonkam markylliang.
Ka phra tarik u Lber ka dei ka sngi ba kyrpang jong ki kynthei, katba ma ngi pat ngi dang bun kam ban pynrem bad ῆiewbeiῆ ia ki kmie, ki para bad hynmen kynthei kum ki riewbymman.
Ngi їai kynnoh ba ki pynjakhlia ia ka їing shetja ne ka karma thiah.
Ngam ym klet ia ka snem 1993 ha kaba ka Khasi National Celebration Committee ka la rakhe ia ka snem ba kyrpang jong ki Trai Ri Trai Muluk bad ha kane ka jingrakhe la pynsawa ia ka ksing ka dhah, ki nakra bad tangmuri.
Ki kynrem ki lyndan ha la ka spong, ka sut ka but, katba ki kynthem ki kynjai pat ha ka paiῆkyhyllong, ka nara, ka muka bad thohsaru.
Khala khala pat tang saw snem hadien ka Sorkar Jylla ka la shna ia ka “Single Window Policy" ha ka snem 1997 bad lyngba kane la plie war ia ka jingkhang bah bad pynsuk ia ki kharkhana sengkam na bar Ri/jylla ban їoh khyndew bad ban pynkhyllem ia ki lum, ki khlaw.
Nangta ka New Shillong Township bad ka jingїoh thied khyndew ki babu Sorkar (kynthup lang ki Khasi bad bym dei Khasi) ha ka dor kaba tat tam tang shi tyngka shi square phut, katba ki nongbylla-nongtrei kynta lada ki kamai sa ha kawei ka jingim ruh kin ym lah bor satia ban thied wat tang shi nongrim їing.
Nalor nangta la nang pynsynjor ia ka Aiῆ Land Transfer Act bad la nang lilam ia ki khlaw-ki lum sha ki company tih mawshun bad kharkhana shna dewbilat.
Mano ba pynsynjor ia ka Aiῆ? Mano ba lilam ia ki khlaw, ki lum, ki wah? Hato dei “ki kynthei kdup mynder" ne mano? Ngim lah bad ngim dei ban pdiang ba yn kheiῆ riewbymman ia ki kynthei.
Lehse ka don ka jingshim kabu ia ka jinglong ka riti ka dustur jong ngi bad ka don ruh ka jingrung kyrthep kiba na bar Ri/Jylla bad kiba long ka jingma ia ngi ki rit paid.
Kumta dei ban pyntreikam pyrkhing bad thikna bha ia ki Aiῆ, kum ki Aiῆ Benami, Trading License bad khamtam eh ka Land Transfer Act.
Dei ban tehlakam ruh da ki kyndon Aiῆ ia jingwan rah ia ki nongtrei-nongbylla na bar Jylla bad ha kajuh ka por ngi dei ban burom ia ki hok jong ki nongtrei-nongbylla katkum ki Aiῆ, ym ban shoh bad bom pynїap ia ki.
Ňiuma, ka jingїatai halor ka jingkhuid ka snam bad ba ym bit ban pynjngut ne pynїakhleh ia ka bad kiwei pat ki jaitbynriew kan їai bteng.
Ha kajuh ka por pat kiba bun ki riewstad ki la kyntait ia kane ka rukom pyrkhat bad ki shem ba ka long tang ka pursikam kai.
Katno tam na ka liang ki riewstad saian kim lah ban pdiang ia kane namar ka saian hi kam lah ban pynshisha ia ka jingkhuid bad jinglongkyrpang ka snam jong kano kano ka Jaitbynriew, kumba mutdur ne angnud ki riewshongshit ne “fundamentalist" kiba їaleh dohїap dohim ban pynksan bad pynshisha ia kata.
Ha ka snem 2018 ka kynhun ki stad saian, ka American Society of Human Genetics ka la kyntait war bad shem ba ka jingkam jong ka jaitbynriew dohlieh ba ka snam jong ki ka long kaba khuid nylla ka long ka bym don nongrim bad ka bym don jingmut.
Ki la ban shuh shuh ba ka stad saian “genetic" kam lah ban pynshisha ba kawei ka kynhun jaitbynriew ka kham khlaiῆ bor ne long halor ban ia kawei pat.
Amen.
Shillong: Ka JSU War Jaintia Circle ha ka 5 tarik Lber, 2021 ka la buh ka jingujor sha u Inspector General ka BSF Meghalaya Frontier pyrshah ia ki shipai ka  BSF ha Muktapur BOP lyngba ka shithi, na u Ma Eddy Kery Pohtam, President ka seng; hadien ba bun na ki nongshongshnong ka Muktapur ki la ud la nam ia ka jingleh baheh kine ki shipai hapoh shnong ha kaba dang shen kine ki shipai ki la siat pynsyier hapoh shnong ha ka 1tarik Lber2021.
“Kane ka jingleh donbor ki shipai hapoh Muktapur ka pynlong ia ki nongshongshnong bad ba marjan shnonng ban sheptieng ia ki shipai hala ki ing lajong " la ong,u Eddy Kery Pohtam, President JSU war Jaintia circle.
Ka JSU ka la dawa ba ki BSF ki la dei ban pahara kham bha sha u khappud (zero line), namar ba don bun ka jingthombor na ki khar Bangladesh kiba mlien ban tuh bad pynjot ia ki kwai bad kiwei pat ki jingrep ki jong ki khlem ka jingpynwit ne jingshah pynshitom na ki BSF.
Ka JSU ka la dawa ruh ban weng noh mardor ia ki shipai BSF kiba ieng ha ki surok ba iaid ki nongshongshnong khnang ba kin don ka jingsngewshngain hapoh shnong bad ban ym don ka jingjia ba sngewsih.
Shillong: Ka Confederation Of Ri Bhoi People (CORP) Jirang Circle, hapoh ka jing ia lam u president Nongpoh Circle Samla Rolan Lyngdoh, ka la leit ban jurip ia ki karkhana otdieng ha Nongrim jirang bad la lap, ba ki don da ki phew tylli ki saw Mill bym don kot don sla eiei halor ba ki dei ki bar jylla suda kiba long trai ia kitei ki saw Mill.
Haba ka seng ka kylli ka mill jong no kane la batai da u briew ba nangto na shnong hi ba ki dei jong u Anul Ali,Subash Ali,Din Ali,Himanto,Nur,Sunil, Lambu.
Ka seng ka kylli na kito ki nong trei, la ki briew ka tnat Forest, ki ju wan peit ia kitei ki karkhana, la iathuh da u nongtrei dkhar, ba u don uwei uba  dang shu wan lum pisa.
Ka seng, ka lyngngoh ba kumno ki Sordar ki Rangbah Shnong kim leh eiei ia ki saw Mill bym don kot don sla.
Ka seng ka pynrem jur ia u DFO Territorial Shillong, u bym don ka jing kit khlieh wat lada la dep u jor aduh u Rnga haduh ki saw Mill beain bad ka seng ka kylli “Lada um don kti ban bam pisa kumno um iohi shuh kat iaka truck kit Rnga khamtam u Forest ha khatar mer byrni jaka stock rnga hajan check gate jong u" ong ka kyrwoh khubor na u Rolan Lyngdoh president CORP(Nongpoh Circle).
Jowai: Hadien ba ka Synjuk ki Rangbah Shnong, War Jaintia halor ka jingkyrduh um ka thain Amlarem na ka liang u Sub-Divisional Officer ka Amlarem Civil Sub-Division, u Abhilash Baranwal ha ryngkat u Sub-Divisional Officer ka tnad PHE, u ma Deibormi Toi ki la leit hiar ban jurip ia ka tynrai sam um jong ka PHE kaba don ha Amlarem.
Ha ka jup kapor la pynlong ruh ia ka jingleit jurip ia ki jaka ba ki briew ki saitjain kaba pynjakhlia ia ka tyllong um da ki um Sabon, ki plastic bad kiwei kiwei ki jingjakhlia.
U SDO ka PHE u la ong ruh ba ha ka por tlang, ka jingjakhlia ka um la long palat namar ba ka rit ka um ym kum ha ka por lyiur ba heh ka um ki jakhlia kam da jur haduh katta.
Halor kane na ka liang u SDO (Civil) katei ka Sub-Division u la bynshet bad pynkhamti ha u SDO PHE ban thaw ia ki kyndon ban teh lakam ia ka jingpynjngut bad pynjakhlia ia ka tyllong um.
La bthah ruh ia ka tnad PHE ban pynbeit noh ia ki rukom test ia ki um kiba don sha kane ka bynta ba sha neng jong ka Amlarem.
Na ka liang katei ar ngut ki sahep sorkar kiba la hiar jurip ia katei ka jaka ki la kubur ruh ba ka jinkyrduh um ha katei ka thain ka long kaba jur bha khamtam eh ha ka por ba rkhiang ka bneng ha ki por Tlang bad ki la pynpaw ruh ba la donkam kyrkieh bad wad ia ki lad ki lynti kumno ban iada na kane ka jingeh jong ki paidbah.
Ka jingjia kaba sngew triem shi katdei, ha kaba u khynnah uba dang phra snem ka rta, ula shah nguid tylli ha ka kuratia.
Katei ka dei ka jingjia kaba la jia ha Indonesia.
La iathuh ba U Dimas Mulkan Saputra, ula shah tan shapoh um, katba u kpa jongu, u dang jngi ha katei ka wah ban lait im na katei ka kuratia.
Ka jingjia, ka dei ba utei u khynnah, u dang khwai dohkha  bad u kpa jongu, U Subliansyah, ha kaba ka la ioh tan ka kuratia, kaba 26 phut.
La iathuh ba katei ka jingjia, ka dei ha ka wah Tempakul, East Kalimantan bad ka la jia ha ka 3tarik Lber 2021.
Mar ia iohi, ba ka kuratia, ka la nguid tylli ia u khun jongu, U Subiansyah, ula kynthih ialade ha katei ka kuratia, da ka jingthmu ban sei ia u khun, na ka shyntur jong ka kuria.
Ha ka jing iakhun, u kpa, um shym la lah satia marwei hi, hynrei ha ka step kaba bud, la lap ia katei ka kuratia bad mar kumta, ki la riam ia katei ka kuratia bad tang shu ioh riam ia ka, ki la tan sha ryngkew bad ki la tar ia ka kpoh jongka, da ka jing kyrmen ban ioh sei biang ia utei u khynnah, uba don ha kpoh jongka, hynrei ynda haba la sei ia ka snier jong ka kuratia, la lap ba u khynnah rit ula iap noh bad kumta, la shu leit tep ia utei u hep rit, da kaba leh burom khatduh bad kumjuh ruh ia ka kuratia.
Ha shwa jong U Dimas, ula don uwei u khynnah rit, uba phra snem ka rta, U   Ardiansyah, uba la shah nguid tylli ha ka kuratia ha  ka shnong East Sepaso Village bad katei ka jia, katba u dang sum.
Haduh mynta ym shym la lap shuh satia ia ka met jongu.
Shillong: Ka BJP mynta ka sngi, ka la sei ia 17ngut ki kyrtong jongka, ki ban iakhun ia ka elekshon MDC ha Garo District Council.
Shillong: Hynnin ka sngi, ka don ka jinghap slap, ha ka nongbah Shillong, kaba long 0.
6mm, katba ka jinghap slap ka jur bha ha Sohra, kaba long 79.
2mm.
Ha Umiam, ka shu don ka jinghap slap, kaba malu mala.
Katei ka dei ka jingkhein, kaba naduh hynnin ha ka por 8.
30 mynstep,  haduh mynta ka por 8.
30 mynstep.
SKNHaba baroh ki ar ngut ki la dep khreh ki sa ia mih nangta ban leit sha Robert Hospital, ka ba don ha Jaiaw.
Ki poi ha Hospital 9:30 baje bad ki sa ioh ban ieng kham ha khmat.
Haba la rung sha ka Doctor, ka ba khmih hangta, marsien ktah ka Doctor ka shu ong.
Ka Doctor ka thoh dawai bad ki sa ia mih noh nangta.
Marsien mih nangta ka Niakha ka shu ong“Pleng pha la arsap ar phong bha mynta… Iathuh uei u Lok jong pha.
" La kren dom ka Niakha“Phi la shim dawai teng nangno nangno… Phi tip em ba phi la jan dap bnai artat.
"Ka Rida ka ong“Ngam tip Doctor…" Ka la saw kyrang ka dur ka dar namar ba ka Niakha ruh ka don hangta“U shong ong u Lok jong phi…"la bniah ka DoctorKa Rida ka la jnang ban jubab namar ba don lang ka Niakha.
Haba ka Rida kam iathuh ka Doctor ka shu sngap noh.
Ka phai pat sha ka Niakha ban kylli.
" phi dei khun ?"“Nga dei khun Kha Doctor " la jubab ka Niakha“O ine I khun jong phi I la armet lah jan dap bnai tat.
" La iathuh ka Doctor“O phi ong Doctor, ka jingarsap kane ka khynnah pleng, ngam tip eiei.
Ka ud pang ta ka daw nga wan noh shane…" La iathuh ka Niakha“Ani ka eh hi, ki khun mynta te Kong, kumne beit…" La bynrap ktien ka DoctorKa Rida ka la shu sngap bad kyndit ka tuid ummat jrup jrup na ki arliang ngab.
“Balei pat pha iam.
?" La kylli ka NiakhaKa Rida ka shu sngap beit jar jar.
Ka Niakha ka ithuh ba ka don kaei re kaei ka ba eh ba ka Khun Kha jong ka kam nud ban iathuh.
Kumta ka la phai noh sha ka Kmie jong ka bad kylli.
“Nia balei kane ka jia iaka Rida.
Phi tip ia u Lok jong ka.
?"Jar jar ka Kmie ka Rida ruh, ka la shu sngap man man.
Hangne ka Niakha ka la suba sniew shuh shuh ia kaei ka ba paw katkum ka jingleh ka Kmie jong ka ruh.
Kumta ka Niakha ka la shu sngap lem noh bad ki la ia leit noh nangta bran sha iing.
Ka Niakha ruh ka bud lem sha iing.
Haba la poi ha iing, ka Niakha ka la khroh jai iaka Rida“Rida kaei ka ba pynlong ba phin shu sngap kumne.
Wat lehrain khun phi dei ban iathuh beit khnang ba ngan tip uei u kpa ine I khunlung ba phi pun.
Ym lei lei tang ba phin iathuh.
" La khroh ka NiakhaKa Rida ka la iam bhuk hangta bad ka la dem ngun la ka khlieh ha la ki arliang khohsiew.
“Wat iam khun.
Nga la ong iaphi tang ban tip.
Long phin shu hun ba ngin ym tip ia u Kpa I khun jong phi.
Ka long ka pop ka bakhraw" la bteng biang ka Niakha.
“Ngan sa iathuh Niakha ap shipor…" La phai ktien ka RidaU Panah na kyndong uba la sngap tuh u la sheptieng ria.
“Hangta te la wai tad ianga.
" U la kren wei briew.
“To sa iathuh ba ngan tip.
Phi tharai I Niakha in suk hi ka mynsiem … Nga ngeit I Pa jong phi lei na sha lyndet in sngewsih bha haba phi long kumne.
" La ban ktien biang ka Niakha.
“To Niakha.
" La ong pat ka Rida.
Ka Niakha ka la hun haba la ioh sngew iaka ktien na ka Rida ka ba la kular ban sa iathuh noh.
Hadien kata ka sa dihsha bad bamkwai bad ka sa mih noh nangta ban leit sa iew.
Aizawl:Ki nongshong shnong ka Myanmar, ki la nang wan rung tuh sha Mizoram, na ka bynta ban phet rieh ialade, na ki kam thombor jong ki shipai ha katei ka Ri.
Haduh mynta, la iathuh ba ki don 20ngut kiba la wan rung sha Mizoram, ban phet rieh na ka jingthombor ki shipai ha katei ka Ri.
Don kiba iathuh ba ki don sa 50 ngut kiba la dep rung ha kine ki sngi sha Mizoram bad kitei ki don ha Champhai bad ha Serchhip, kiba dei ar tylli ki district jong ka Myanmar, kiba ia khappud bad ka Mizoram.
“Kaei kaba ki ong, ka long ba ki ioh ia ka jingbthah na ki shipai, ia ka hukum, kaba kim lah satia ban kohnguh bad kumta, ki la phet krad noh" ong U Stephen Lalrinawma, Superintendent of Police jong ka Serchhip.
U Zoram Thanga, myntri rangbah ka Mizoram, u la pynpaw ha ki khyndiat sngi ba ladep, ba katei ka jylla, ka pdiang hun mynsiem ia ki poiwir, kiba phet rieh na ka jingshah leh thombor ha ki shipai ha Myanmar.
“Ngi pdiang da kaba sngewieid bad ngin ai ia ka jaka sah bad ka bam ka dih ruh kumjuh.
Ngin iakren ruh ia ka sorkar India, ba kan ai jingmut, lada jia ba ki poiwir, ki nang iai bteng ban wan phet rieh" ong U Zoramthanga.
Shillong:U Lat jong ka jylla u Satya Pal Malik haba kren ha ka sngi sdang ka dorbar mang tyngka 2021-2022 ka iing dorbar myn hynnin ka sngi, u la ong ba ka dei ka kamram jong ka sorkar jylla ban ialeh ban kyntiew ia ka bha ka miat jong ki paidbah bad kane ka dei kaba la pynkup ha ka riti synshar jong ka Ri.
U la ong ba dei halor kane ka nongrim ba ka sorkar kala shim ia ki lat ki lynti baroh ban ialeh ban kyntiew ia ka ioh ka kot jong ka jylla lyngba ka jingsynshar kaba iaid ryntih, ka sorkar jylla ka la shim khia bha ban kyntiew ha ka liang ka koit ka khiah, ka pule puthi bad ban kham pynlut ka jingpynlut ha kaba shna ia ki surok, ki jingkieng iaid kali, ka bor ding eletrik bad ka umbam umdih.
U Malik, u la ong ruh ba ban kyntiew ia ka ioh ka kot jong ki nongshong shnong ha ki thain nongkyndong, ka sorkar ka la shim ia ki lad ki lynti kumno ban kyntiew ia ka rep ka riang, ka thungsoh, ka ri Dohkha, ri Syiar, ri Masi, ri Sniang bad kiwei kiwei de.
U lat ka jylla, u la kdew ruh ha ka jingkren jong u halor ka shnong suk shongsain,u la ong ba ha u snem 2020, ka la don ka jingshong suk ha ka jylla, wat la ka la don ka jingiakhih pyrshah ia ka CAA, da ki seng bhalang, hynrei la lah pat ban tem ia kine jingiakhih.
Ha kaba iadei bad ka jaka khappud, u Lat u la ong ba ka jylla Meghalaya kaba iakhap bad ka Ri Bangladesh haduh 444.
8 km bad na kane 329.
7 km la dep ban ker sainar shah bad ka sorkar ka la rai pyndep ia ki jaka kiba dang sah, ka sorkar ka la kut jingmut ban shim ia ki lad ki lynti baroh ban khanglad ia ka jingwan rung beain ki briew sha ka jylla.
Ka jingeh kaba ka sorkar ka ia kynduh ka long ba kumno ban leh ha kaba ia dei bad ka jingeh jong ki paidbah ha kaba ia dei bad ka jingdon jong ki bank, halor kane ka sorkar ka la iateh bad ka Meghalaya Rural Bank ban iarap ia kito ki shnong kiba jngai na ki Bank da kaba buh ia ki “Banking Correspondents", ia mynta ka jylla ka don haduh 45% ki shnong kiba jngai na ki bank bad kan ia leh ban pynduna da 10% ha ba kut mynta u snem.
Ha ka ba iadei bad ka Health and Family Welfare, u Lat ka jylla u la iathuh ba ka jylla mynta ka la long ka ba khreh ban ioh ia ka tikka ia ki nongshong shnong ha jylla.
ka sorkar jylla ka la lah ban teh lakam ia ka jingsaphriang jong ka jingpang Covid -19.
Ha ka ba idei bad ka tnad Agriculture & Farmers’ Welfare u la ong ba la sorjar jylla ka la ialeh ban pynkhlain ia kane ka tnad “ka 1917 iTEAMS, ha ka por ba don ka COVID-19 lockdown,ka la wanrah ia ka IT services na ka bynta ki nongrep ha ka ba 2,488 metric tonnes ki jingmih na ka rep ka riang bad horticulture ki ba kot ka jingmih sha ka Rs 7.
8 klur.
bad kumba 2,743 ngut ki nongrep la pyniasoh bad ka ne ka iew, palat 86,000 ngut ia ki nongrep la khmihlynti ban ioh ia la jingmyntoi na ka Kisan Credit Card crop loan ka ba shim ia ka interest ka ba long 2%.
u la iathuh ba kumba 1,72, 598 ngut ki nonhrep ki la dep ban registered hapoh ka PM Kisan income support skim ," u la ong.
Ha ka ba iadei bad ka tnad pule ka sorkar ka la ialeh ban pynbha ia ki ing skul sorkar ki ba long naduh ka primary level shaduh ka Higher Secondary level “200 tylli ki elementary bad 8 tylli ki Secondary bad Higher Secondary schools la ithuh ban pynbha.
ban shna ia ki additional classrooms na ka bynta ki 110 tylli ki skul ladep ban pynbha hapoh ka jingbei pisa jong ka Ministry of Tribal Affairs, hapoh ka Rashtriya Uchchatar Shiksha Abhiyan, ki professional colleges ha Shillong bad Tura ki dei ki ba la jan dep ,"u la ong.
Ha ka tnad bording u Malik, u la ong ba kane ka tnad ka la shim ban pyntrei ia ki ba bun ki projects ban kyntiew ia ka ne ka tnad.
"Kane ka kynthup ia ka jingpynbha , ka modernization bad ka up gradation ia ka Umiam Stage 3 hydroelectric plant ha ka jinglut ka ban long T.
408 klur “.
Ha kaba iadei bad ka Tourism, u la ong ba ka sorkar ka la shimkhia ia ka tnad Tourism sector ha la jylla bad na ka liang jong ka sorkar India ka la dep ban mang ia ka pisa ka ba long Rs.
85 klur hapoh ka Swadesh Darshan skim bad Rs 39 klur hapoh ka skim na la bynta ban pynbha ia ka kam jngohkai pyrthei ha ka jylla.
Ha kane ka sngi sdang u Lat ka jylla ha ka jingkren jong u la ktah ia baroh ki tnad sorkar ia kaei kaba ki la leh bad ia kaei kaba ka sorkar ka thmu ban dang leh ha kane ka snem mang tyngka 2020-2021.
Guwahati:Ha shwa ka elekshon ha Assam, ka seng Asom Gana Parishad (AGP), ka la kad arliang wak bad katei ka dei halor ka daw jong ka Citizenship Amendment Act (CAA).
La iathuh ba shibun ki nong ialam jong ka seng AGP, ki la rai ban thaw, da kawei pat ka seng thymmai, ha kaba yn ai kyrteng da ka AGP (Progressive).
Ha u snem 2016, ka seng AGP, ka la ia trei lang bad ka BJP, hynrei naduh katei ka por, ka la nang jur ka jing ia kynad hapoh ka seng, ba kynthup ia U Prafulla Kumar Mahanta, halor ka phang, ba ka seng BJP, ka la wan rah ia ka ain Citizenship Amendment Act (CAA).
U Pranab Kumar Goswami, nongialam ka seng AGP (P), ula ong “Ngi la kren shai ba ngi pyrshah ia ka CAA naduh kaba sdang, hynrei ki dei kine ki nongialam AGP, kia la wan rah ia kane ka ain, ha ryngkat bad ka seng BJP, kumta ngin iakhun elekshon, ha la ka jong ka kynhun bad ngin iakren bad kiwei pat kiba pyrshah ia ka ain CAA.
"Ki nongialam ka seng AGP (P), ki iathuh ba ka seng, kan iakhun ha ki 15tylli ki Constituency.
U Goswami, u iathuh ba haduh mynta kim pat rai, la U Prafulla Kumar Mahanta, un iakhun ne em ia ka elekshon na katei ka seng.
La iathuh ba ka AGP, ka la kyntait ban ai tiket biang mynta ia U Mahanta, uba dei U MLA na Barhampur, kaba dei ka Constituency, kaba ula iai jop naduh ba u ialeh elekshon ha u snem 1985.
U Mahanta, u la don ha ka jingpang, ha ki bun bun bnai ba ladep bad mynta ruh, u don ha ka jingshah sumar ha New Delhi bad la sngewthuh ba un sa wan phai noh shen sha ka ka jylla, hadien ba ka hospital, kaba u shah sumar, ka la pyllait noh ia u.
Shillong:Ki nonghikai kiba iakhih da kaba shah thngan ha Madan Malki, ki la bteng la 5 sngi kynthih bad mynta ka sngi, ki buh ka jingkylli ia u Myntri rang bah ka jylla u Conrad K Sangma da ka ba ki ong “Ko Myntri rangbah u kpa jong phi u dei u nongseng ia ki skul, hynrei u khun pat u dang weng ia ki nonghikai".
“U P.
A Sangma u dei u nongseng ia ki skul ha baroh kawei ka jylla, hynrei u Conrad K Sabgna u dei u nongweng ia ki nonghikai na ki skul ha ka jylla" la ong u bah Birbor Riangtem uwei na ki nonghikai ki ba shim bynta ha kane ka jingiakhih shah thngan.
Kumba long mynta na ka liang jong ka sorkar jylla kam pat phah ktien ei ei ha kaba ia dei bad ka jingiakhih shah thgnan ki nonghikai kontrak jong ki Goverment LP skul ha ka jylla Meghalaya kiba la shah weng na ka kam hikai kontrak kaba la iaid mynta ha Madan Malki.
U bah Birbol Riangtem nongialam ki nonghikai kontrak, ula ong ba haduh mynta ka sngi ka jingshah thngan ka jong ki ka la kot sha ka san sngi, hynrei ka sorkar kam pat kren ei ei halor jong ki, na ka liang jong ki nonghikai ki la rai ban bteng ia kane ka jingiakhih shah thngan.
U bah Riangtem u la ong ba kum ki nonghikai ki la shim ia ka rai ba kin dang iai bteng ia kane ka jingiakhih haduh ba kin da ioh ia ka hok ka jong ki, lada kim long kiba bit ban hikai balei ka sorkar kam weng noh ia ki hadien kaba thung ia ki 59 ngut bad balei ka phah bteng ia ki haduh 10 snem tam ne duna.
Kane ka jingleh bein jong ka sorkar ia ki nonghikai ka long kaba la palat khlem da pyrkhat shuh ia ki bad kum ki nonghikai, ki la rai skhem ba kin bteng ia kane ka jingiakhih jong ki bad kan kham suk ban iap, ha kane ka madan Malki ban iohi ba ki khun ki shah thngan la ong u bah Riangtem.
Mynta ka sngi ki MLA ka liang pyrshah, ki la leit ban jngoh ia kine ki nonghikai kiba shah thngan ha katei ka jaka ha Madan malki, ki MLA kiba la leit ki long u bah HM Shangpliang, bah George B Lyngdoh, bah Kimfa S Marbaniang, bah PT Sawkmie, bah Mohendro Rapsang, na ka liang ki seng bhalang ruh ki bun ki la leit ban ai mynsiem ia ki.
Shimet te suk Lada iap, ki  khun pat ki suk ban shah thngan? Kein noh ka shong pynlut por, sdang da kiwei ki kam lajong.
Kumno phin pynksan haba phi latip ba ka kam kadei purely contractual lane officiating basis.
Wake up people don’t wait for an easy way.
Shillong:Ha ka step phyrngab jong ka 5 tarik u Lber 2021 kawei ka trok kit dieng kaba don ia u nombar ML 05 H 7985, ka la hap noh sha riat katba ka dang kiew ia ka surok ba long riat ha kawei ka jaka kaba la kyrteng kum ka riat Mihlong kaba hap ha u pud u sam jong ka shnong Mawkarah, West Khasi Hills Districtb katba ka dang wan na ki thaiñ Jakhong.
Ki pulit ka Mairang Police Station mar ia ioh jingtip ia kane ka jingjia ki la hiar bak bak sha kane ka jaka bad ka jingkloi jong ki paidbah ka shnong Mawkarah ban iarap lem ia ki pulit la lah ban sei noh ia kiba la khlad tang hapoh ka shiteng kynta wat la ka kali ka la hap palat 50 mitar sha riat na surok.
Katkum ki tyllong khubor la ioh lum na ki pulit la iathuh ba ia kane ka trok la niah da u Iohbynta Malngiang na ka shnong Wahlakhaw, u ba la mynsaw jur bha ha kane ka jingjia katba arngut ki nongbud ia kiba la tip kyrteng kum u Phlar Rani u ba la don 60 snem ka rta na ka shnong Wahlakhaw bad u Wresming Ryntathiang uba dang 26 snem ka rta uba dei na ka shnong Weimynser kiba la khlad noh ha shen namar ka jingjur palat ka jingmynsaw.
Nongpoh:Ki nongialam ka FKJGP kaba la ialam da u Bah Shanlang Diengdoh, uba dei ruh u General Secretary ka FKJGP ha Ri Bhoi District, mynta ka sngi ki la leit ban kynduh ia u CEO MeECL ha Umiam, na ka bynta ban iakren halor shibun ki kam kiba iadei bad ka jingthurmur da ki nongtrei ha ka MeECL, kaba la wanrah jingeh ia ki paidbah ba pyndonkam bording.
Haba leit ban ia kynduh ia utei u heh ka MeECL ha Umiam, kitei ki heh nongialam ka FKJGP, ki la kren shapang ka jingeh kaba la iakynduh ki paidbah ha ki shnong ka thain Mawhati, kata hadien ba la don shibun ki paidbah na katei ka thain, kiba la ujor sha ka seng halor ka jingthurmur ki nongtrei ka MeECL.
Ki mat jingiakren kaba kitei ki heh ka FKJGP, ki la pynsngew sha u CEO ka MeECL, ki dei halor ka jingpoi ka List Disconnect ia kiba la dep ban siew lut ia ka bai bording, ka jingpoi bai bording ha ki iing bym don shuh bad ka jingbym wan bniah ia ka bai bording ki longiing baduk kiba la ioh lyngba ka skim Subha Gya (BPL) ba shi Bulb.
Haba iadei bad kitei ki mat jingiakren ba la rah da ka FKJGP, u CEO ka MeECL, u la jubab ba un sa pynbeit noh mardor bad halor kitei ki jingduna hapoh ka tnat, bad uba la ong ruh ba ka nongrim kaba sa mih kiba kum kitei ki kynrum kynram, ka dei namar ka jingbymioh ia ki report kiba biang na ki briew kiba trei ha Field kum ki Meter Reader.
Haba iadei bad ka jingthurmur ha ka rukom treikam ki nongtrei ka MeCCL, na ka liang ka FKJGP, ki la kyntu ia u CEO ka MeECL ba u dei ban hukum ia ki nongtrei ba kin leh janai ia ka kam kaba la bynshet ha ki, namar lada kin shu trei na iing (Home Work) kan wanrah ka jingeh kaba khraw ia ki paidbah bad lada kin iai trei kum ha kine ki sngi kiba la dep, kan bha ban weng noh ia u Kontraktor bad dei ban ailad noh ha kiwei pat kiba lah ban trei.
Kiba la donlang ha katei ka sngi, ki kynthup ia u Bah Lambha Kurbah, Chief organizer ka FKJGP ha Ri Bhoi, u Karbor L.
Lyngkhoi, General Secretary Mawhati Circle lem bad kiwei de ki dkhot ka seng.
Shillong:Ha ka jingialang jong ka kynhun myntri ka ba la long mynta ka sngi la shim ia ka rai ban pdiang ia ka jingpynkylla Meghalaya Buidling Bye Laws, 2021,ia kane la iathuh da u myntri ka tnad bording u James K Sangma.
Haba iakren bad ki lad pathai khubor u James Sangma u la iathuh ba kane ka bill la wanrah ia jing pynkylla ha ka ain shna iing kaba la wanrah da ka sorkar ha u snem 2011.
U la iathuh ruh na katkum kane ka bill kaba mynta kan don tang kawei ka ain shna iing ha ka jylla baroh kawei.
U James u la pynshai shuh shuh ba kito ki jaka kiba hap hapoh jong ka Municipal, ia ka jingbit ban shna iing kin hap ban shim na ka MUDA bad kito ki jaka kiba hap ha ki jaka jong ki District Council kin shim ia ka jingbit na ki District Council, hynrei ka ain shna iing kan dei ka jong ka sorkar.
U Myntri u la ong ba yn ym lah ban don bun tylli ki ain shna iing ha kawei ka jylla, ki District Council kin pyntrei kam ia ka ain shna iing kaba ka sorkar jylla kan shna, la ong ba ha kane ka jingpynkylla ia ka ain shna iing jong u snem 2011 bad yn shah noh ban tei ia ki iing ha kane ka jylla, haduh hynniew mala.
Ka kynhun myntri ka la pdiang ruh ia ka Meghalaya Lokayukta Act 2014 ka Meghalaya Lokayukta (Amendment) Bill, 2021 ka dei kaba la wanrah ban pynkylla ia ka Meghalaya Lokayukta Act, 2014, ha kaba sorkar jylla kan lah ban rai ha kaba iadei bad ka jing thung uwei dkhot lane ki shibun ki dkhot na ka bynta ka Lokayukta bad kane kan long kat kum ka jingheh jong ka jylla, ka jingbun ki mukotduma bad ka jinglut pisa, ha ka ban pynbiang ia ki ba bun ki dkhot ka Lokayukta.
Ka kynhun myntri ka la pdiang ruh ia ka rai ban pynkylla ia ka Meghalaya (Sales of Petroleum and Petroleum Products including Motor Spirit) Taxation Act (Assam Act No.
IX of 1956 as adapted and amended by Meghalaya.
)Haba kren halor kane ka bynta u James, u la ong ba kumba ngi tip ba ka Meghalaya Electric Vehicle Policy 2021 kaba la ithuh naduh ka 5 tarik u Rymphang 2021 ha ka ba kan sa trei kam naduh ka 1 tarik u iaiong 2021 bad ha ka sub-cluse (a) jong ka clause (ii) ha ka para7.
7- ha ka ban ioh jinglum na ka bynta kane ka policy, la wanrah ia kane ban shim ia ka cess ka ba long 10 paise na ka shi litre ka petrol bad diesel ha ka jylla.
Ka long kaba donkam ban pynkiew ia ka jinglum khajna na ka bynta ka Meghalaya Electric Vehicle Policy, 2021,la wanrah ia ka jingkylla ia ka Meghalaya (Sales of Petroleum and Petroleum Products including Motor Spirit) Taxation Act (Assam Act No.
IX of 1956 as adapted and amended by Meghalaya) Amendment Bill, 2021.
Ka kynhun myntri ka la pdiang ruh ia ka jingpynkylla ia ka Education Code – ha ka ba iadei bad ka kyndon ki ba la buh na la bynta jong ki nongtrei jong ka Aided educational Institutions.
Ka kynhun myntri ka la pdiang ruh ban pyntreikam ia ka Meghalaya State Health Policy.
Nongpoh: Kawei ka samla kynthei na ka shnong Mission Mairang bad kaba trei ha Entry Point Umling, ka la khlad noh, ha ka por 3:30 baje ei ei myn hynnin, ka janmiet, kata hadien ba ka la ngam jyllop ha Wah Umtrew, kaba hap ha shnong Panitola, Byrnihat, Ri Bhoi District.
La ioh jingtip ba katei ka samla ka la leit sha katei ka jaka ha ryngkat bad 4 ngut ki paralok jong ka bad la ong ba katei ka jingjia ba sngewsih, ka la jia ha ka por ba katei ka samla lem bad ki paralok ki dang shondur harud katei ka Wah bad kumta katei ka samla ka la kum hap ha katei ka wah, haduh ba kan da iap ngam jyllop.
La iathuh ba kitei ki paralok kiba la leit lang sha katei ka jaka, ki la pyrshang ban iarap ia katei ka samla kaba la ngam ha katei ka wah, hynrei kim shym la lah ban ai jingiarap ia ka.
Ha katei hi kajuh ka sngi, la iathuh ruh ba ha katei jingjia, kawei ka samla kynthei kiba leitkai lang ha katei ka jaka, ka la kum hap hapoh katei ka wah, hynrei ka la lait da ka said na kaba ngam jyllop.
Tang mar ia tip halor katei ka jingjia, ki pulit na Byrnihat Police Outpost, ki la leit mar mar sha katei ka jaka, na ka bynta ban ai jingiarap ia katei kaba la ngam sha um, ha kaba ki la leh shitom ban sei wut wut bad ban raha sha Byrnihat PHC, hynrei haba la poi ha jaka sumar, ki doktor ki la pynbna ba katei ka samla ka la dep khlad lypa.
Shillong: U Mukul Sangma u ba dei u nongialam jong ka liang pyrshah ha ka jylla u la ai da kaba tyngeh ia ka sorkar Meghalaya Democratic Alliance(MDA) kaba bat ia u lakam synshar ha ka jylla halor ka jingpyn jynjar jong ka ia ki paidbah da kaba pynjari ia ka jingpynlip bording ne ka load shedding da kaba u la ong ba la dei ban bret noh ia Myntri Rangbah ka jylla, u Conrad K Sangma bad ia u Myntri ba dei khmih ia ka bording u James PK Sangma na ka jaka kaba ki shong mynta.
U la ong ba u la kren ia kane ka kam bording ne ka Power Sector ha ka jylla naduh ki snem 2006-2007 da kaba u la bynrap ruh ba ki paidbah ki dei ban sngewthuh ia ka jingdonkam jong ka bording, namar lada ki jingdon jingem jong ka MeECL ki shah pynjot noh na ka daw jong ka jingbym shimkhia bad ka jingkhwan myntoi, ka jylla kan iakynduh jingeh ha ka lawei.
Shuh shuh u Dr Mukul u la ong kaei kaba donkam ban pynbeit ka long da kaba bret noh ia u Myntri Rangbah bad ia u Myntri bording na ka jaka kaba ki shong ne ki bat kum ki Myntri ha ka jylla bad lait na kata ym don shuh pat ki lad ki lynti ia ka jylla na kane ka jingeh namar ki don da kawei ka jingthmu bad ka jingkwah ka jong ki ka kham khraw, kim don ka mon ban weng ia kane ka jingeh bad ki dei maki ki ba wanrah ia kane ka jingeh mynta ha ka jylla.
U la ong ruh ba man ka por la shu pynkynriah kam ia ki ophisar bad don ruh kiba hap ban risaiñ noh, kaba pyni ia ka dak jong ka jingleh donbor namar mano ba don bor ban weng ia ki ophisar na ka board of directors lym da dei da u myntri rangbah ho.
U la ong ruh ba ha ka por ba kham mynshwa u la shimti ia ka tnad bording ha ka jylla bad lyngba ka Electricity Act, 2003 yn lah ban wanrah ia ki rukom treikam jong kine ki tnad, namar kane ka Act ka la batai lut kumno ban pynkhie im bad ban ban kyntiew biang ia ka kam bording ha kaba u la iathuh ruh ba u la wanrah ia ka Power Policy ban nym shaniah ne kut ha ka ban shu thied na kiwei.
U la ong ba ha ka jylla Meghalaya ki wah ki don, u dewiong u don ban pynmih ia ka bording da ka MeECL.
Shillong: U myntri ka tnad bording jong ka jylla, u James Sangma, ula kyntait halor ka jingkynnoh ba ka sorkar jylla ka buh ia ka dor na ka bynta u smart meter u ba la jan kot sha ka 10,000 tyngka.
Haba kren bad ki lad pathai khubor, na ka liang jong u James u la ong ba kane ka dei kaba bakla ha kaba wat ma u ruh um tip ki ioh na ei ia kane ka jingkhein.
U James Sangma u la ong ba halor kane ka bynta, un sa jubab bha ha poh ka ingdorbar thawain namar ba u tip ba kin bun ki jingkylli ki ban wanrah halor ha kane ka bynta.
Ha ki sngi ba la dep na ka liang jong ka HYC ka la leit ban buh ia ka memorandum ha u myntri bording na ka bynta ban pynsangeh shuwa ia ka jingpyntrei kam ia u smart meter ha ka jylla.
Ha kaba na ka liang kane ka seng ka la pan ruh ia ka jingpynshai bad kynnoh ruh ba u smart meter u ba ka sorkar ka thmu ban pyntrei kam ha ka jylla u dei u ba la jan kot ia ka T.
10,000 kat ba ha kiwei ki jylla ka dor ka dei T.
3000.
Shillong: U nongialam jong ka Bharatiya Janata Party(BJP) uba peit ia ka jylla Meghalaya, u Chuba Ao uba wan iuh kjat ha Nongbah Shillong, myn hynnin ka sngi ka 4 tarik u Lber 2021, u la pyntikna ba ka seng BJP hi kan nym mih na ka sorkar synrop jong ka Meghalaya Democratic Alliance(MDA) kaba bat ia ka bor synshar ha kane ka jylla Meghalaya.
Haba kren sha ki lad pathai khubor, u Chuba Ao u la ong ba ba jingiai kyntu jong u Symbud Myntri Rangbah jong ka jylla, u Bah Prestone Tynsong ba lada ka BJP kam sngew suk ban don lang hapoh ka shatri jong ka Sorkar MDA ka lah ban mih noh na ka Sorkar kadei tang ka jingkren kaba long shisur bad u la ong ha ka jinglong briew ki don beit hi ki jingbakla hangne hangtei hynrei lah pat ban pynbeit ia kine ki kynrum kynram da kaba iakren ia sngewthuh jingmut.
U Chuba Ao u la ong, “Ka MDA ka dei ka sorkar synrop jong ngi bad ka MDA kan don beit.
Ngin nym weng noh ialade na ka.
Ki jingbym ia sngewthuh jingmut kiba don ngin sa iakren iapynbeit.
"Halor ka jingkynnoh ba ka Sorkar MDA ka bamsap ba la thad madan da ka seng BJP Meghalaya State Unit, Chuba Ao u la ong ba ka party kan ap tad haduh ba ka Lokayukta kan da la ai ia ka kaiphod kaba shai, la kane ka jingkynnoh ka long ne em kaba shisha.
Nongpoh: U Paiem Ken Syiem, Syiem ka Raid Marwet, nangta u Bah Jeremy Lyngdoh, Rangbah shnong Khanapara lem bad kiwei ki nongkitkam ka Hima Mylliem bad Raid Mawbuh, hynnin ka sngi ki la kren sha ki lad Pathaikhubor, na ka bynta ban pynshai halor ka jingkynnoh kaba khlem Nongrim, ha ki katto katne ki MDC, kiba la kynnoh ba u Syiem ka Raid Marwet bad u Rangbah shnong ka Khanapara, ki la donkti ha ka ban ai jingbit kaba sop sop sha ka Assam, na ka bynta ban tei ia ka Transit Camp ha Khanapara.
Haba pynshai sha ki Lad Pathaikhubor, u Syiem ka Raid Marwet bad u Rangbah shnong Khanapara, ki la ong ba kim shym la ai kano kano ka jingbit ia ka sorkar Assam ba kan tei ia katei ka Transit Camp, hynrei ki bor sorkar na Assam ki la shu wan ban shna jubor, wat hapdeng ba ka Dorbar shnong bad Dorbar Raid ki pyrshah ia katei ka jingwan tei Building ka Assam ha Khanapara.
Haba shim kyllum na ka jingkren u Syiem bad Rangbah shnong Khanapara, u la ong ba kumno ki MDC hapoh ka KHADC kin nud ban pynmih ia kaba kum katei ka jingkynnoh, namar na ka liang ka Raid bad Shnong Khanapara, ki la pyntip sha ki bor bahalor ha ka por ka jingsdang ka Assam, hynrei haba ki bor ba kham halor kim lah ban leh eiei, pynban mynta haba la ieng katei ka Building la shah kynnoh pat ia ki ba ki ai jingbit ban tei Building ha katei ka jaka.
Na ka liang u Ken Syiem, u la pynpaw ia ka jingsngewsih kaba jur eh halor ka jingshah kren ha kitei ki MDC, namar ki la shu kren ruma khlem da tip ia ki jingshisha, hynrei ha ka jingshisha kitei ki MDC ki la dei ban pynlong shwa ia ka jingtohkit, namar ban shu kynnoh khlem ki jingshisha ka ktah eh ia u nongshah kren bad khamtam eh ba nga don ia kata ka mynsiem ban iada ia u Pud u sam.
Namarkata, utei u Syiem, u la ong ban iada ia u pud u sam ka long kaba donkam eh ban don ka jingiatreilang naduh ki Dorbar shnong, ki Raid bad ka District Council ruh kumjuh, khnang b aka Assam kam lah ban kyntur ia u pud u sam ka Meghalaya.
Nongpoh: Hadien ba ka seng ka la ioh jingtip ba ki don ki rangbah shnong ha Ri Bhoi, kiba ai NOC lane Residential kulmar sha kito ki bar jylla, kiba wan buhai ne ia kito kiba wan ban trei bylla ha ki shnong bapher bapher kiba don ha Ri Bhoi, ki Nongialam ka FKJGP ha Ri Bhoi, ki la buh da ka jingmaham ba kan leh da kaba tyngeh lada ki lap ia kiba kum kitei ki rangbah shnong.
Haba kren sha ki Nongthohkhubor, u Bah Ricky Majaw, Information and Publicity Secretary, ha ryngkat u Gabriel Sun, Education Secretary, u Banroy Wahlang, Assistant Information Publicity Secretary, ki la ong ba ka nongrim kaba la pynlong ia ka seng ba kan maham ia ki rangbah shnong ba kim dei ban ai NOC kulmar sha ki bar jylla, ka dei hadien ba ka seng ka la lap ba la don ki Rangbah Shnong kiba la ai klumar ia ka NOC lane ka Residential sha ki bar jylla kiba shu wan shong wai lane wan bylla ha ki shnong kiba hap ha Ri Bhoi.
U Bah Ricky Majaw, u la ong kumba long haduh mynta ka seng kam pat kwah ban pynpaw pyrthei ia ki Shnong kiba ai NOC klumar sha ki bar jylla bad ka seng ka buh shuwa da ka jingmaham kaba tyngeh ba lada ki Shnong ki dang bteng ban ai NOC sha ki bar jylla kum ka seng kam banse ban shim da kiwei pat ki lad kiba tyngeh.
Namarkata, haba la lap ia kiba kum kitei ki rangbah shnong kiba ai NOC kulmar sha ki bar jylla, na ka liang ka seng nangne shakhmat ki iai peitngor bad lada nangne shakhmat kin lap ia kiba kum kitei ki rangbah shnong kiba leh pyrshah, na ka liang ka seng kam banse ban shim da ki sienjam kiba kham tyngeh ne wat ban ai jingsneng ia kiba kum kitei ki rangbah shnong.
Nongpoh: Ka KSU North Khasi Hills District unit, hynnin ka sngi ki la ioh ban pynskhem ia ka Mawlong Pyllun unit bad ia ki Ningkitkam bad ki dkhot jong katei ka Unit, la leit ban pyntiansmai da u Samla Lambokstarwell Marngar, President ba rangbah ka KSU, Sengkmie, ha ryngkat ka jingiadon u samla Biangbor Paliar Vice-president KSU Sengkmie, u samla Ferdynald Kharkamni, President NKHD unit lem bad kiwei de ki heh nongialam ka KSU Sengkmie, ki Nongialam ka KSU North Khasi Hills District unit bad KSU Nongpoh circle.
La pyntiansmai ia kitei ki KSU Mawlong Pyllun Unit hapoh ka Iing Dorbar Hall Mawlong, ka shnong kaba don ha ki thain Umden bad kaba la kham jan bad ka jylla Assam.
Haba kren ha katei ka sngi, u Samla Lambokstarwell Marngar, u la sneng bad kyntu kum ki dkhot ba pura ka Jaidbynriew ki dei ban shim ia ka lyngkor ban kyntiew bad pynbha ia ka imlang sahlang, ka shnong ka thaw bad khamtam eh ban iada ia ka ri bad ka Jaidbynriew.
Utei u nongialam ba rangbah ka KSU, u la ong ba ki samla kiba rung sha ka seng kin hap ban mad ia ki jingeh, jingtynjuh, jingtyrha, jingtyngkhuh, hynrei u la ai mynsiem ia ki ba ki dei ban skhem ym ban shah pynsynjor.
Shuh shuh, u la pynkynmaw ba ki daw tynrai bad ka tyllong ka jingeh ka Jaidbynriew, ngim dei ban kdew kti ne kynthoh iano iano, hynrei ki samla ka ri ki dei ban wad ki lad ki lynti ban pynbha bad law ki sohkyrdot bad ka shong ha ka tyrpeng ki dkhot ka Jaidbynriew kiba skhem ka nongrim.
Kum u nongialam ba rangbah ka KSU, u Samla Lambokstarwell Marngar, u la pynkynmaw ia ki jingiaid lynti ka KSU ha 43 tylli ki snem, ha kaba ki dkhot ka seng ki khlem shongthait bad ki la mad ruh ia shibun ki tynjuh, hynrei ki dkhot ka KSU ki shim ba ka patok bad u lathi kin nym dei ki diengpyngkiang bad khanglad ia ka mynsiem ban shakri ia ka Jaidbynriew.
Ki Nongialam ka KSU Mawlong Pyllun unit, ki kynthup ia u samla Prevet Matong kum u President bad ia u samla Ready Manih kum u General secretary ha ryngkat ki 37 ngut ki dkhot.
Shillong: U MLA jong ka Mawsynram u Bah Himalaya M Shangpliang, u la iathuh ba un sa rah hapoh ka iing dorbar thawain ka jylla halor ka jingeh ba ki nongtrei jong ka Mawmluh Cherra Cement Limited (MCCL) ki mad bad kumjuh ruh ia ka jingbym treikam jong ka MCCL kawei na ki karkhana pynmih dewbilat jong ka sorkar.
Ha ka jingiakren bad u Bah HM Shangpliang, u la ong,  “Ngi ruh ngi sngewlem ia kine ki nongtrei jong ka MCCL.
La don bunsnem mynta ba ki nongtrei jong katei ka karkhana ki la ia kynduh, ha kaba iadei bad ka tulop jong ki ka bym biang kumjuh ruh kim ju ioh ia kiwei pat ki jingsiew ba ki dei ban ioh bad bun jait ki bynta ba ki dei ban ioh kum ka hok ka jong ki.
Shisien peit lah ban ong ba kim dei ki nongtrei jong ka sorkar la shim bad la khein ia ki ba ki dei tang ki nongtrei bylla sngi (casual)" u la ong.
Shuh shuh u bynrap ba haba phai pat de sha ka karkhana, kim lah ban pyntreikam kat haduh mynta.
Ka la don ka jingpynthymmai ia ka jingtreikam jong katei ka karkhana ha kaba na ka liang jong ka sorkar ka la ai da ki phew klur tyngka ban pynthymmai, hynrei wat la katta la bei ruh, hynrei kam lah ban pynmih dewbilat haduh mynta.
“Nga ngeit ka don kaei re kaei sha lyndet ia kaba ngi kum ki nongmihkhmat ngi dei ban iatai ia kane hapoh ka iing dorbar thaw ain ka jylla kaban mynta ka wat bad ngi dei ban pan ia ka jubab na u myntri ba dei peit ia ki kam karkhana ha ka jylla ia ki jingtip kiba bniah jong ka jinglut jong kane ka karkhana, ia ka jingsiew ia ki nongtrei hapoh kane ka karkhana kumta ter ter bad ia ki sien jam ba ka sorkar kan shim ban pynwandur bad pyntreikam ia katei ka karkhana" ong u Bah Shangpliang.
U ong ruh ba haba peit ka MCCL mynshwa ka dei kawei na ki karkhana pynmih dewbilat kaba pawnam haduh katta katta ba ka dewbilat kaba mih na katei ka karkhana ka long shisha ka dewbilat kaba iaid dor ha ka iew ym tang ha ka jylla jong ngi hynrei ha ka thain shatei lammihngi baroh kawei.
Hynrei kyndit kyndit, ynda la wan sa ki karkhana pynmih dewbilat jong ki riewshimet kum sha jaintia hills, ka iew jong ka MCCL ka hiar  la ka hiar kane ka dei ka jingkylli kaba heh.
“Ngi donkam ban kylli na ka sorkar ba ka jingbha jong ka dewbilat na ka MCCL ka shu hiar kyndit kyndit hynrei ka bha pynban ka dewbilat ba pynmih ki karkhana shimet kiba dang seng dang khyndiat por.
Lehse don ki jingeh na ka liang jong ka sorkar bym lah ban pynbiang ia ka pisa, hynrei kum u nongmihkhmat jong ka jylla nga, nga sngew ba ngi te kum ka party ngin kyrshan ia ki nongtrei jong ka MCCL ba ka sorkar ka dei ban wanrah ia ka lad ka lynti (road map) kaba nangne shakhmat ba ki nongtrei  jong ka MCCL kim dei ban duh ja ba kim dei ban duh ia ki tulop bad ba ki dei ban ioh beit ia ka jingsiew jong ki man u bnai katkum ki nongtrei jong ka sorkar bad nalor kata ka karkhana ruh ka dei ban iaid shaid shaid ban pynmih ia ki dewbilat khnang ba kan ioh ban kamai shuh shuh ban pynim ja ia ki nongtrei jong ka MCCL",  bynrap u Bah Shangpliang.
Kum ban shu pynkynmaw,  ba hynnin ka sngi ki nongtrei jong ka MCCL hapoh ka lama jong ka MCCEU, ki la leit ban buh ia ka dorkhas ha khmat u chief minister ban dawa na ka sorkar ba ka dei ban shim noh ia ka rai kaba khatduh ha kaba iadei bad ka jingeh jong ki nongtrei bad kumjuh ruh halor ka jinglong jingman jong ka karkhana ha Mawmluh.
Ka don ka jingbamsap ba shyrkhei, la dei bn ai wai ne contract Sha ki company shimet khnang bakan iaid bt ki Kam ,hynrei ynleh kumno Pat nongsohra biej ki pyrshah,ymbanse ka sorkar kn hap pyniaid jubor.
kumno yn siew tulop haba ym don production.
Shillong: Ka JAC Nongthliew Nongthliew Area, Synjuk ki Sordar Shnong kiba don ha Nongthliew Area lem ki kynhun seng bhalang bapher bapher, lyngba ka kyrwoh ba la pyllait da U Chairman ka JAC Diba Khar thangmaw uba dei u Sordar shnong Laitarted, kan pynlong ia ka jing iaid rali, ha ka 06tarik Lber 2021 por 11baje mynstep ka ban sdang iaid na Umden Nongthliew pynkut ha Nongrang Laitarted bad pynbuk sa ka jingialang.
Ka jingthmu jong katei ka jingiaid paidbah, ka long ka jingsngewlem na ka bynta ka jingshongshngain ha ka imlang sahlang ka dong ka thain, hadien ka jingjia ha ka 1tarik lber 2021 halor ka jingshah pyniap dusmon kawei ka longkmie ha lad Jabar kaba la pynsyier pynsmiej ia ka shnong ka thaw khamtam eh ki khyllung khynnah, ki samla kynthei bad ki longkmie bad ban pynrem ia kino kiba donkti halor katei ka jingjia.
Kumta ka khot ka wer ia baroh kiba don don ka jingkitkhlieh ban teh lakam ia kino kino ki jingsniew hapoh ka shnong thaw ba kin iasnoh kti lang ha katei ka rally naduh ki khun samla, ki longkmie longkpa, ki kynhun bapher bapher.
Shillong: U myntri rangbah ka jylla u Conrad K Sangma u la ong ba ka jingiakren bad ka tnad kam bording ka sorkar pdeng bad kyrmen ba ia kane ka jingpynlip ding, yn  lah ban pynbeit hapoh 48 kynta.
U myntri rangbah la iathuh ba ka jingiakren bad ka tnad kam bor ding kan dang iaid la shai ka sngi bad ka tnad kam bor ding ka sorkar pdeng ban weng ia kane ka jingeh ban pynlait na ka jingpynlip light ha ka jylla.
U myntri rangbah, u la ong ba ka pisa ba sah bad ka NTPC kam dei kaba thymmai, ka sorkar ka la siew T.
100 klur bad kaba sah T.
400 klur ka sorkar kan sa siew, ynda la ioh ia ka pisa na ka Rural Electrification Corporation.
Kumba ka long, na ka T.
1300/- klur la dep ioh T.
300 klur bad ka sorkar ka la siew T.
100 klur, kaba dangsah ka long T.
1000 klur, ynda ka sorkar kan ioh ia kane ka pisa kan sa siew ia ka bai light ba dangsah, kane ka jingia kren ban ioh ia ka pisa ka dang iaid.
U myntri rangbah ka jylla u la iathuh ba ka sorkar kam shym shim light shuh na ka NTPC, kaba pynlyngoh ka long ba kumno kan khang, ia ka jingai bor ding sha ka jylla, namar ka pisa ba sah kam dei kaba thymmai.
Na ka liang u myntri rangbah u la ong ba kane ka dei ka kam ka long kaba kham bniah bad kumta, yn nym lah ba batai than; hynrei ka jingshisha ka long ka sorkar ka ialeh ban weng ia kane ka jingeh bad kyrmen lah ban weng noh hapoh ka 48 kynta.
Kane ka jingshah ram kaba lah myndai,naduh por MSEB  ruh 200 klur khlem siew sha Neepco,haduh ban da pynkylla corporation  MeECL,ka ram ka nangkiew nangkiew,ka daw ka long ba don ki bym siew bai lait, na ka Liang ki paidbah  ruh,don kiba lah shah ot tangba ki apply biang da ki Kyrteng  thymmai,sa ki office sorkar  bun bym siewBalei ki driver Kim tah dor bai kali ha ki iit nakhmat bad nadien,shim bai kali katba mon.
Shillong: Myn hynnin ka sngi, u samla Ksanborlang Thabah general secretary ka KSU South Central East Circle Pynursla, ka la ai ia ka dorkhas sha u CEM jong ka KHADC, u bah Titosstarwell Chyne bad kumjuh sha u nongialam ka liang pyrshah ba kin tuklar lem, namar ka jingmih ar tylli ki bor ha ki shnong.
Haba kren ha ki lad pathai khubor, hadien ba la dep ban ai ia ka dorkhas u samla Ksanborlang, ula ong ba ka jingwan ai jong ki ia ka dorkhas mynta ka sngi, ka long ba kyntu ia ka KHADC ba kan peit ia kane ka jingeh namar lada ha ki shnong ki ithuh noh tang ia ka “Village Employment Council" ki dorbar shnong kin sa jah suki.
Ha ka jinglap jong ka KSU ba naduh ba khlem ai lad shuh ia ki Rangbah shnong ban long ki shongknor jong ki VEC, ha ki shnong ki thaw la mih ar tylli ki bor kawei ka dorbar shnong bad kawei ka dorbar jong ka VEC bad kane ka jingdon ar tylli ki bor ha ki shnong ki thaw, kumta ia u rangbah shnong la niew tang kum u nongai syrnot nong shnong shnong.
Kumba ka long mynta ki kam pynroi sha ki shnong ka la iaid lyngba ka VEC bad ha bun ki khep ki VEC ki ia tyngkhuh bad ki bor shnong, ha kaba kane ka wanrah ia ka jingeh ha ki shnong ki thaw bad kane ka wanrah ruh ia ka jingkad arliang, ha ki shnong ki thaw bad ka wanrah ia ka jingduh ban trei ia ki skhim NREGS.
Ha kane ka jingthoh kaba la ai sha u CEM jong ka KHADC bad nongialam ka liang pyrshah, ka KSU ka la kdew ruh ia ka “Village level Development Plant" ha kaba ha kane la thoh bad pyndon kam da ka ktien “Gram Panchayat" bad “Gram Sabha" kane ka lah ban pynjah noh ia ka ktien “Dorbar Shnong".
Na ka liang jong ka KSU ka kwah ban tip don aiu sha lyndet jong ka ktien ba balei la buh ia ka ktien “Panchayat" ha ka jaka “Dorbar Shnong".
Katkum ka jingioh jong ka KSU ka long ba kane ka jinglong jingman ka pyni ba ka VEC kan kham khlain bor ia ka dorbar shnong; kumta ka KSU ka kyntu ia ki bor jong ka District kiba la pynkupbor katkum ka riti dustur ba kin leh ei ei ia kane ban iakren lem bad u myntri ba dei peit ia ka tnad pynroi nongkyndong ba ia ka kam Shongknor VEC, u dei ban long u rangbah shnong.
Ka VEC ka dei Tang  ka Sub Committee bala pynkup Bor daka shnong bad ka mih naka NREGS ka scheme 100sngi ba ngi iatip bad ka VEC Kam lah ban don lymda khlem don shuwa ka SHNONG bad ki Nongialam shnong,dei maki kiba thaw iaka VEC ym ka vec iaka shnong bad u SORDAR/RANGBAH SHNONG ki donhok ban long u CHAIRMAN/SHONGKNOR hakatei ka VEC.
Good Bah namar ia ka kam  Chairman VEC la bad da u rangbah shnong hi ha ka jing sngew jong nga um don jing eh ia kataKan long kaba khambha Lada long chairman hi u rangbah shnong, kumba Don katto katne kiba leh kumtaHooid ka bha ban long chairman hi u Rangbah shnong ha ka 100 sngi, namar mynta ha ka vec lada long secretary synrang dei ban long chairman kynthei ba dei na SHG bad lada long secretary kynthei dei ban long chairman synrang.
Shillong:Ka Khasi Student Union, South Central East Circle Pynursla, mynta ka sngi, ka la ia kynduh ia u MLA ka thain, uba dei ruh u Symbud Myntri Rangbah jong ka Sorkar jylla, u bah Prestone Tynsong ban ia kren halor bun ki mat kiba ia dei na ka bynta ka roi ka par jong ka thain baroh kawei.
Ia kane ka kynhun jong ka seng la ialam da u General Secretary jong ka seng, u samla Ksanborlang Thabah.
Hadien ka jingiakynduh bad u MLA ka thain, na ka liang u publicity Secretary ka seng u samla Vorrozislov Sohkhlet, u la iathuh ba ka seng ka la buddien biang ia bun ki mat kiba donkam na ka bynta ka thain, khamtam ka bit ka biang jong ki jaka ai jingsumar khamtam ka CHC ban pynbiang biang ki ultra sound, ki kor x ray, ki nongshet bad kiwei kiwei; ban buh iaka ophis jong ka tnat pule puthi, ban buh ia ka emergency and fire service bad kiwei kiwei.
Shuh shuh na ka liang une u samla u la pynpaw ruh ia ka jingsngew diaw ia ka jing bym shim khia jongka tnat BSF ban pahara ia ki khappud bad ka ri Bangladesh, ha kaba kane ka buh jingma ha kaba ki paidbah jong ki shnong ki hap ban mih ban pahara ban lait na ka jing wan rung tuh jong kine ki briew.
Ka seng ka pynsngew sha u Symbud myntri rangbah ban phai khmat lem bad ban pynsngew ia kane ka jingeh sha ki tnat ba dei peit khnang ba kin lait na kane ka jingeh kaba ki ia kynduh.
Shillong: Ka jingialang jong ka kynhun myntri, kaba la long mynta ka sngi ka la shim ia ka rai ban rah noh ia ka jing pynlong ia ka election MDC na ka bynta ka GHADC, sha ka 12 tarik bad ka jingniew ia ki vote kan long ha ka 15 tarik u iaiong.
Haba iakren bad ki lad pathai khubor, na ka liang u myntri rangbah ka jylla u Conrad K Sangma, u la iathuh ba ka daw ba ia kane ka election MDC na ka bynta ka GHADC hap ban rah noh ka long na ka jingdon jong ka Assam Assembly Elections 2021, ha ka 6 tarik u Iaiong 2021 ha Lower Assam, kumta mynta ka sngi la rai ban rah noh ia ka tarik jong ka GHADC General Election na ka 9 tarik u iaiong sha ka 12tarik u iaiong 2021 bad ia ka tarik ban niew vote la rah na ka 14tarik u Iaiong sha ka 15 tarik u iaiong 2021.
Ka kynhun myntri mynta ka sngi ka la pdiang ruh ia ka skim jong ka grant of Ex Gratia payment na ka bynta kito ki lanot kiba duh ia la ka jingim ha ka jingia kajia paidbah (mob violence) ha ka jylla.
Haba batai halor kane ka skim u myntri rangbah u la iathuh ba ia kane ka skim la wanrah ba lada kino kino ki briew ki duh ia la ka jingim ha ka jing iakajia paidbah (mob lynching) ka jingsiew kan long T.
2 Lak bad T.
1 Lak na ka bynta ki briew kiba mynsaw ha kum kane ka jingjia.
U Conrad K Sangma u la iathuh ruh ba ka kynhun myntri ka la pdiang ruh ia ka jingpynkylla ia ka  Institute of Chartered Financial Analysts jong ka  India University Act, 2005 ha kaba ia kane yn sa rah hapoh ka ingdorbar.
U Myntri rangbah ka jylla u la iathuh ba kane ka long ban pynkylla ia ka kyrteng jong ka University sha ka Institute of Chartered Financial Analysts of India University  sha ka  ‘ICFAI’ University.
Shillong:Halor ka jingjia, kaba jia ha St.
Xavier’s College ha Umoid, kaba la jia ha ka 24tarik Rymphang, 2021; ki pulit ki la kem ia ki hynriew ngut ki briew, kat haduh mynta ka sngi, ong ka khubor.
Ka jingtohkit, ka dang iaid ban wad ia kiba donkti bad ban kem shuh shuh ia kito kiba donkti ha ka kam runar, ha katei ka sngi jong ka 24tarik Rymphang 2021, ong ka khubor.
st Xavier’s college ka hap ha jaraiñ ne kumno namar ng ngat thoh exam kam hangto jong ka district and session judge mynta 20-1-2024.
Shillong: Ka State Council of Science, Technology & Environment(SCSTE), Meghalaya ryngkat bad ka All India Radio, Shillong kan wanlam ia Ka Saian Serial ba la ai kyrteng “Sha ka Lashai" halor ka phang Artificial Intelligence naduh ka 6 tarik u bnai Lber naduh ka por 9:00 haduh 9:30 mynstep.
Ia kane ka Serial yn pynsngew na ka AIR FM Jongphi 103.
6 Mhz bad kan don 52 tylli ki episode.
Hadien man la ki 8 tylli ki episode, kan don ka jingiakren bad jingpynshai ia ki jingkylli jong ki nongsngap.
La pynshlur ia ki nongsngap ba kin phah ia ki jingkylli bad jingsngew jongki halor ka Serial.
Shillong: Ka la don ka jing talasi jong ki pulit ka East @ West Jaintia hills, hynnin ka sngi ha Jowai.
Ha ka jing talasi, la ioh bat ia 2ngut ki briew na Wahgate, Jowai, ha kaba na ki, la ioh kurup ia san tylli ki Gelatines Stick, 10 tylli ki bom bad ki Fuse wire.
La iathuh ba kitei ki bom, ki dei kiba thmu ban pynbthei ha ka jaka khrong pisa, kaba ha 7mer, West Jaintia Hills District.
La mudui halor ki kyndon pyniap briew, da ki pulit ka Jowai bad ka jingtohkit, ka dang iaid shakhmat, ong ka khubor.
Shillong: Ha ka 3 tarik Lber 2021, kawei ka kali Alto 800 kaba don ia u nombar ML 11 2838 ka la shah ban, ha kawei ka trok kit dewiong ha ka por 12 shiteng mynsngi ha kawei ka jaka kaba don ha Wapung ha East Jaiñtia Hills.
Kat kum ki khubor ba la ioh lum, la iathuh ba katei ka trok kit dewiong ka dei kaba la wan na Sonapur Assam bad ka don ia u nombar RG 21 GC 0205, ha kaba kane ka trok ka la thmu ban leit buh ia une u dewiong sha karkhana pynmih dewbilat jong ka Star Cement ha Lumshnong, hynrei ynda kane ka trok ka la poi ha kawei ka jaka kaba long khun ha Wapung; u nongniah jong kane ka trok um shem la lah shuh ban teh la kam bad dei hangne une u nongniah u la leit ban tynrah beit beit ia katei ka kali Alto kaba la wan na kawei pat ka liang.
Ha katei ka jingjia ka kali Alto ka la shah ban ha u dewiong u ba la mih na katei ka trok, hynrei tang katto katne por la lah ban sei noh ia u nongniah jong kane ka kali Alto bad kumjuh ruh ia u nongniah jong ka trok.
Kine baroh arngut ki nongniah ki la mynsaw bad la pynkit noh sha Jowai Civil Hospital ban ioh mar mar ia ka jingsumar.
U nongniah jong katei ka trok, u la iathuh ba ka jing iatakhuh kali, ka dei na ka daw ba u la pyrshang ban kiar na kawei ka kali kaba la iaid na kawei pat ka liang jong ka surok.
Ka khubor ka iathuh ruh ba katei ka trok ka la biang lut ki kot ki sla bad kumjuh ruh ka challan ban kit ia u dewiong.
Nongpoh: Mynta ka sngi ha ka por 1 baje eiei nohphai sngi, kawei ka Longkmie lem bad u khun, ki la lait thaw na ka jingshah knieh ia ka pisa kaba T.
1 lak ha arngut ki briew kiba shong ha kawei ka thuk thuk kaba don ia u Number AS-01-EN-8549.
Katei ka jingjia, ka la jia ha ka por ba katei ka Longkmie bad u khun jong ka, ki dang mih na kaba wan sei pisa na Bank SBI kaba don Mawsmai 11mer hajan Jerobad bad ha ka por ba ki dang mih na Bank sha surok, kynsan kynsan la mih arngut ki briew kiba shong ha katei ka Bike, ha kaba ki la thmu ban knieh kynthet ia ka pla thep pisa.
Donbok ha kaba kum katei ka por, u khun jong katei ka Longkmie, u la ioh ban tied da u maw ia uwei na kiba shong ha katei ka Bike uba la tip kum u Rakesh Kumar, u la hap ha madan hangta hi la mih sa ki paidbah, kiba la bom la tied ia u haduh ba un da jem hi jai bad hadien kata pat la wan noh ki pulit na Khanapara Police Station, kiba la rah noh ia u bad kiba la pynkit sha Civil Hospital Shillong.
Ki paidbah kiba don ha katei ka jaka, ki la iathuh ba kiba kum kitei ki jingjia shah knieh pisa ha ka por ba ki paidbah ki mih na katei ka Bank SBI kaba don ha katei ka jaka, ka dei kaba shait jia na ka por sha ka por.
Shillong: Ki contractor ha ka jylla, kiba don hapoh ka shatri jong ka All Meghalaya Contractors and Supply Assiociation (AMC&SA), ki la wan ban pynpaw ia ka jingeh jong ki, namar ka jing ai contract jong ka sorkar jylla ia ki Company, ba nabar ka Jylla.
Na ka liang U President jong ka AMC&SA u bah B.
L Nonglait, u la ong ba ka jingeh jong ki Contractor trai jylla ka long ba ka sorkar MDA ka pyrshang ban pynkylla ia ki rukom trei kam ha ki tnad bapher bapher ha kaba ki ka wanrah ia ka turnkey system.
“Ka jingwanrah jong ka sorkar MDA ban shim kyllum lang ia ki project barit sha ka package ka dei namar ba ka sorkar MDA ka kwah ban wanrah ia ki company nabar ka jylla bad kane ka wanrah ia ka jingduh kam ia ki contrator jong ka jylla" u la ong.
U la iathuh ba halor kane ka bynta, ka seng ka la leit ban ia kynduh ban pynpaw ka jingeh ia ki minister ki ba bat ia ki tnad bapher bapher, hynrei haduh mynta ka sorkar ka dang sngap mynthi.
U la ong ruh ba ka sorkar MDA, ka dei ka sorkar kaba khanglad ia ki contractor trai jylla, namar ba kam kwah ban ai kam ia ki, hynrei ka wan rah ia ki thup baheh khnang ban myntoi ki company na bar jylla.
U la iathuh ruh ba halor ka kyndon jong ka Trading by non Tribal Regulation ka paw shai ba u bar jylla u ba wan trei ha ka jylla u donkam ban ioh shuwa ia ka trading laisen, hynrei kat kum ka jingbthah jong ka sorkar jylla ha u snem 2017 ba ka tender paper kam hap hapoh ka trade kum ba long ka act, u la ong ba kane ka jingbthah ka dei kaba pynpoh ia ka district council.
U la ong ruh ba kane ka dei ka jingkhang lad ia ki contractor trai jylla, namar ba mynta ka jingthep kam ka long lyngba ka online bad kane ka pynsuk ia ki company ba na bar ka jylla ba kin ioh ia ka kam khlem da ioh ia ka Pre- deposit Trading lisence.
Na ka liang ka seng ka dawa ia ka sorkar MDA ba ka dei ban weng mardor ia kane ka jingbthah na ki tnad bapher bapher khnang ba ki contractor trai jylla kin ioh ia ki kam ki jam ha ka jylla.
Contractor Trai jylla ym ju trei pyndep katkum ka por bad trei sakhler palat kwah ioh nong bun eh, dang bha hi ban ai ha ki company as per my opinion.
Nga ruh nga mynjur ia ka ne ka commentsBa u khasi khara jong ngi u dap daka Jingatnud  Jing bishni I wei ia iwei para khasi ruh.
Naka ta ka daw ka sorkar ka kwah ban peit Kai iaka jinglong jong phi sia ki contractor.
Saka wei ruh ba u khasi jaintia jong ngi u lehrain bha ban trei sha surok namar ba u sngew lehrain ynda la iohi ki briew ba u trei ha surok , ka Jing sarong te ym lah batai shuh , ioh bainong 500 shisngi phong Jaiñ pt ba 3000 , 4000 ki juti ki tshirtpeit ka surok na Ummulong Sha Nartiang,.
West jaintia, ka jingtrei torti ba shyrkhei, katnoa ka jing  jerking kynruh-kynther, haba ïaid kali rit (SUV) ruh, ka rong tae ka rong (black topping), tang ba khlem pyn tyllun road roller.
Ko sorkar MDA, ka bha shibun ba phin ai repair pyn-jlih (smoothen) noh ìa utei u surok ha ki Company Dkhar bar jylla, khnang ba kan ïadei ba ki kali ka juk mynta, ym kum ka surok Kali kulai ne surok ïaid Jeep la-ne 4 x 4 truck hyndai.
namar ba ki briew lajong jongngi ki trei torti palat be ki ang pisa palat.
3 ngut ki nong Myanmar, kiba dei ki pulit jong katei ka Ri, ki don mynta, ha ka jingshong phet rieh ha Mizoram.
Ki lad khubor, ki iathuh ba kitei ki dei kiba la lait phet rieh na kti ki shipai jong katei ka Ri, hadien ba ki la shah pynshitom, namar ba ki pynkhein ia ki rukom trei kam jongki.
Haduh mynta, ki don ha ka jingpeit jong ki pulit Mizoram, ha kaba ki ioh ia ka bam ka dih bad ka jaka shong jaka sah.
La iathuh ba kitei ki la leit rung sha Mizoram, hynnin ka sngi balang bad ki don ha ka iing dorbar kaba ha ka shnong  Lungkawlh.
Ka shnong Lungkawlh, ka don phra kilometre na u pud jong ka  Myanmar.
Haduh mynta, ki don 38ngut kiba la iap, ha ka jing iakhih paidbah ha Myanmar, na ka daw jong ka synshar shipai ha katei ka Ri, hadien ba ki shipai, ki la shimti ia ka jing synshar ha ka 1tarik Rymphang 2021.
Ka India, ka don ia u pud uba 1,643 Kilometre bad ka Myanmar.
Shillong: Ka Balang Katholik Jowai Diocese, ka pynrem jur ïa kino kino ki riew shim kabu kiba pynthohbria ïa ka jingngeit bad jingsngew jong ka Balang Katholik lyngba ka Social Media kaba la paw ha kaba ka dur U Jisu, bad ka Maria, bad ka dur ki lyngdoh ki riewniam jong ka Balang la pyndonkam ha ka rukom ka ba khlemakor bad kaba ktah ïaka jingngeit bad ka jingsngew jong ki Khun ka Balang Katholik ha baroh ka Jowai Diocese.
Ha kine ki sngi kiba la dep la ïohi ha ki social media ba don bun ki dur bad ki video kum ha ka facebook, Whatsapp bad kiwei kiwei dei ki lad pathai khubor kiba ktah ïa ka jingsngew jong ki khun ka Balang Katholik haba ïohi ïa kum kine ki dur pynjahburom ba la pynsaphriang ha kine ki lad pathai Khubor.
Na ka liang ka Synjuk Ki Seng Rangbah Katholik Jowai Diocese, Synjuk Seng Kynthai Katholik Jowai Diocese, Ka ICYM Jowai Diocese bad ka Catholic Association Jowai Diocese ka pynrem jur ïa kum kine ki jingleh ba pynthohbria ïa ka Balang.
Kum ka Balang hi baroh kawei ka pynrem jur ïa kum kine ki jingpynthohbria bad lada ki dang ïai jia kumne shi kumne, ka Balang Katholik ngin hap ban shim da ka lynti kaba kham tyngeh ban teh lakam ïa kum kine ki riew shim kabu.
“Kumta, la kyrpad jur ïa kino kino ki briew kiba don kano kano ka jingsngewthuh bakla shaphang ka jingngeit Khristan Katholik, ngi kloi ban don ka jingïakren ka jingïapynshai khlem da pynthohbria hynrei da ka ba burom markylliang ïa ka jingsngew bad jingngeit jong kiwei pat" ong ka kyrwoh na u Mr.
Mutshwa Thabah,President Indian Catholic Youth Movement Jowai Diocese.
Jowai: U General Secretary ka West Jaintia HIlls District Sports Association (WJHDSA) u ma Lammat-o Laloo u la pyntip sha baroh kito ki football Club kiba la dep ban pyniasoh bad ka Association kim donkam shuh ban siew ia ka bai rung pynthymmai ia ka jinglong dkhot jong ki na ka bynta u snem2021.
Shuh shuh u ma Laloo u la pyntip ruh ba kino kino ki Club ba thymmai kiba don jingmut ban pyniasoh thymmai sha ka WJHDSA ki lah ban pynrung ia ka kyrteng ka club jong ki haduh ka 31 tarik une u bnai.
Ia ki jingtip ba bniah lah ban ia kynduh ia u Hony.
General Secretary ka Association lane ia ki nongkitkam jong ka.
Ka long kaei kaei kaba ktah shisha ia ki longing longsem jong ngi kiba sah hangne ha Meghalaya, namar ngi mad ia ka jingkordit khamtam ia kito ki longing kiba dang don ki khun ki kti kiba leit pule ha ki University kiba pher bapher.
Ho,oid ha kine ki bnai ki snem kiba lah dep ki kmie ki kpa ki hap ban wad ki lad ki lynti ban pynioh Mobile lane Smart Phone ia ki khun khnang ba kin ioh ban bteng ia ka jingpule ka jong ki, namar ba lada ymdon Mobile ngim ym ioh lad shuh ban pule hangno hangno ruh, bad shibun na ki khynnah pule kiba duh noh ia ka jingpule lane kiba hap ban sangeh noh ia ka jingpule jong ki namar ba ki wan na ka longing longsem kaba duk kaba ki kmie ki kpa kim kot ka bor ban pyntheid Mobile ia ki khun da ki phew hajar.
Ho,oid mynta ha kine ki khyndiat bnai kiba lah dep, sngi sngew nguh ia u Blei bad ia ki bor pyniaid jong ka Ri jong ngi ha kaba ki la ailed ia ki katto katne ki khynnah ba kin wan sha skul ka lah iarap ia kito ki longing baduk ban bteng biang ia ka jingpule jong ki.
Hynrei kaba kham shitom pat ka long ia ngi kiba dang pule ha ki University kiba heh kiba bun briew, namar haduh mynta ngim pat ioh lad ban don ha ki jaka pule jong ngi, ngi hap hi ban leh da ka online Class lyngba ki Mobile lane Computer jong ngi, bad nalor kata haba ngi phai pat sha kane ka por kaba ngi im mynta ia ngi kiba dang pule kiba hap ban leh online class man la ka por, nalor ki Mobile bad Computer ka donkam sa ka Generator namar ban don tang ki Mobile bad computer khlem ka light kam long.
kumta ngi donkam sa ka Generator.
Kumta nga kum uwei na u Khynnah ba dang don ha ka jingpule, nga kyrpad jur lyngba kane ka jingthoh barit jong nga, ba ka sorkar katba lah kan pyrkhat lem ia ngi ki khynnah pule kiba mad ia ka jingjynjar kaba suhsad, ho,oid ka jingshisha ka long ba lada ngi don ka Battery ha ki Mobile ki computer ngi sngew ba ka lah biang.
Hynrei kaba eh pat khamtam shane ka Jaintia ka long shisien ba lah duh ia ka light ka Network ruh ka lah duh lang, te ka long kaba jynjar ia ngi ban bteng lane ban pyndep ia ka online class jong ngi.
Kumta sa shisien nga kyrpad jur ia ki bor ba halor ba dei peit, to nang thaw ki lad ki lynti ban lait na kane ka jingjynjar, ka jingjynjar kam dei tang ia ngi kiba pule online lane online class, ka dei ruh ia ki Dukan Studio, Computer bad ia kiba bun ki dukan kiba pyndonkam da ka Light namar ba lada kam don ka light ki hap ban shong kli kti man ka sngi.
Khublei shibun,.
Shillong: Ka Khasi Students Union Nartiang Circle, myn hynnin ka sngi, ha ka jing ialam u General secretary ka KSU Nartiang Circle u samla Chanbor War bad u Publicity secy u samla Juhhi Tariang lem bad ki dkhot ki la leit ban ia kynduh ia u SP bad buh jingthoh sha u DC ka West Jaintia Hills District halor ka jinglehbor bad lehdonbor jong ka Sorkar Assam ia ki paradoh pra snam ha Mookoiram.
Ha ka dorkhas ba la phah daka KSU sha u SP bad DC ka West Jaintia, ka Seng ka la pyntip ka Sorkar Assam ka la pyndonkam iaki briew jong ka haka ban pynpra bad pynjulor ia ka jaka saitjaiñ kaba la pyntrei lyngba ka Scheme MGNREGA 2018-2019 jong ka Thadlaskein C&RD Block Kata shnong Mookoiram kaba hap hapoh ka Saitsama Outpost.
Ka Seng ka la ong ruh ba na katei ka jingleh donbor ka Sorkar Assam laki pradoh parasnam kiba don ha kitei ka thain, ki paidbah katei ka thain kim ioh jaka saitJain shuh ha kaba ia katei ka jaka kiba ki shait pyndon kam man ka por ban sait ban khlieng.
Ka Seng ka la banjur ia u SP bad DC ban shimkhia iakatei ka kam khnang ba ki paidbah ka thain kin nym mad jingeh bad naka liang jong u SP u la kular ban shim khia halor kane bad ka seng kala maham ruh lada ki bor jong ka sorkar Meghalaya kim leh eiei halor kane nalor ba ka lah dep pyntip lypa lada jia kumno kumno ka seng kam don jing kitkhlieh, ong ka kyrwoh  ba la phah da u Juhhi Tariang, Publicity Secretary KSU Nartiang Circle.
Shillong: Hadien ba ka jylla ka la duh noh ia u nongmihkhmat na Mawryngkneng Constituency, u Bah David Nongrum ha ka 2 tarik u Rymphang 2021 u ba dei na ka seng Congress, mynta sa shisien ka jylla ka la duh biang pat sa ia uwei u nongmihkhmat ka Rajabala, u Dr Azad Zamana uba la khlad kyndit kynsan ha ka por 2 baje mynne mynstep jong ka 4 tarik u Lber 2021 na ka daw jong ka jingioh heart attack.
U Dr Azad u dei na ka seng Congress bad u dang don kumba 47 snem eiei ka rta bad ha ka elekshon kaba dang shu dep, u la pynrem ia Ashahel D Shira kaba la wan ba ar da kumba shihajar vote bad u dei u nongmihkhmat u ba dang jop ha ka sien kaba nyngkong.
U Lamphang jong ka iingdorbar thawaiñ, u Metbah Lyngdoh u la pynpaw ia ka jingkyndut bad ka jingsngewsih ban iohsngew ia kane ka khubor.
Haba kren sha ki lad pathai khubor, u Bah Metbah u la ong ba ka dei kaei kaei kaba khubor kaba pynsngewsih bad kaba la pynkyndit ia baroh ki paidbah ha kaba u Dr Azad u dei u briew u ba bha bad u ba sngewtynnad bha.
U Metbah u la phah ruh ia ka khubor sngewsynei sha baroh ki bahaing hasem jong u Dr Azad bad u la ong ruh ba un sa shong pyrkhat kumno ban pyniaid ia ka session ha kine ki sngi ki ban sa wan.
Shillong:Ki nongtrei jong ka karkhana pynmih dewbilat, ka Mawluh Cherra Cement Limited kiba don hapoh ka shatri jong ka Mawmluh Cherra Cement Employees Union (MCCEU) ki la iathuh ba na ka liang jong ki, ki la dep phah da ka shithi sha ki nongmihkhmat baroh ban kyrpad ia ki ban rah ia ka jingeh jong ki ban iakren hapoh ka ingdorbar thawain jong ka jylla.
Kane ka jingkwah jong ki, ba ki nongmihkhmat jong ka jylla kin rah ia ka jingeh jong ki, ba kin iatai hapoh ka ingdorbar thawain ka long namar, wat la ki ne ki nongtrei ki mad ia ka jingeh, hynrei ka sorkar haduh kine ki sngi kam shem la lah ban pynbeit noh ia ki jingeh jong ki nongtrei katei ka MCCL.
Ha ba kren bad ki lad pathai khubor, na ka liang u Bah Shanborlang Diengdieh president jong ka seng, u la ong ba ki nongtrei jong ka MCCL ki long kum ki nongpang, ki kwah ban ioh ia ka dawai ban pynkoit noh ia ki.
Na ka liang jong ka seng, ka kyntu ia ka sorkar ba kan pynbeit noh ia ka jingeh jong ki nongtrei ha kaba ia dei bad ka jingsiew ia ka tulop jong ki, kum ka seng ka pynpaw ruh ia ka jingsngewnguh ia kane ka sorkar ba kam shym la leh bein ia ki, hynrei ka jingsiew kaba ki ioh kam dei shuh ka tulop ka long ka jingsiew ba shiteng shiliang.
Ula ong ruh ba kum ka seng ki nongtrei kim kwah ban kren ne kynthoh ei ei, ia ka jingpyniaid ia katei ka jaka, namar ka dei ka jong ka sorkar bad kiba ia don bynta ha ka, kaei kaba ki kwah ka long tang ba kin ioh noh ia ka bainong jong ki, kaba la sah teng naduh u snem 2013 haduh mynta.
Ula pynpaw ruh ba ban lait na kane ka jingkordit kaba ki la ngat mynta, ki nongtrei ki la kwah ruh ba ka sorkar kan kren shai noh la kan ai ia ka Volunteers Retirement Scheme ia kaba la juh tip kum ka VRS, lane kata ka jingiakhublei kti kaba ki khot ka ‘Golden Handshake".
Jowai:Kum shi bynta ban bud ryntih ia ka hukum jong ka tnad Health & Family Welfre ka Sorkar jylla, na ka liang u Deputy Commissioner ka West Jaintia HIlls mynta ka sngi u la pynmih ia ka hukum ban bthah ia baroh ki paidbah ba kin iai bteng ban deng ia ki Face Mask ha ki jaka paidbah da kaba tapmoh bha ia ki ka ktien bad ka khmut khang ba ka jingiada na ka jingsaphriang u khniang jingpang Covid 19 kan long kaba jop ha baroh kawei ka District.
“Kino kino ki bym deng ia ki face mask kim lah ban rung ha kino kino ki Ophis sorkar lane ha kino kino ki jaka mane Blei, jaka iew bad jaka ialehkai", la ong ka hukum u DC ka WJH.
La kyntu ruh ia ki paidbah ba kim dei satia ban khein sting ia utei u khniang jingpang, hynrei ki dei ban phikir bha khamtam ha kaba deng ia ki face Mask bad ban sait ia ki kti da ki sabon bun sien ha ka shi sngi.
“Kino kino kiba pynkhein ia katei ka hukum kin shah dain kuna katkum ki kyndon jong ka Disaster Management Act, 2005 bad ki kyndon jong ka Epideic Desease, Covid -19 Regulation 2020.
Shillong: Katba dang iaid ki sngi ki ia, la sakhi ba ka jingshah tuh ki kali ar shaka ka la nang jubor bha ha Nongbah Shillong.
La iathuh ba kawei ka thuk thuk jong u bah Kloilan Mylliem ka la shah tuh noh ha ka miet jong ka 2 tarik u Lber 2021 na ka jaka ba u ju pynieng hajan iingsah ka jong u kata ha Laimer shiteng.
La iathuh ba ia kane ka thuk thuk la shah tuh ha ka por mynmiet bad u trai pat u la lap ba kam don shuh ha ka jaka ba u pynieng ha ka por mynstep hashwa ba un leit bylla.
Kane ka thuk thuk ka dei ka Royal Enfield Classic bad kadei ka rong maroon kaba don ia u registration nombar ML 05 J 7207.
Ki nongtuh kiba tuh ia kane ka thuk thuk ki la bom ia u lock.
Na ka liang jong u Bah Kloilan u la dep ban mudui ejahar halor kane ka jingjah jong u ia kane ka thuk thuk hapoh Jhalupara Police Station.
Jowai:Myn hynnin ka sngi Balang, u Deputy Commissioner ka West Jaintia HIlls u ma LSN Garod Dykes u la khot jingialang ia ki nongialam ka seng iada wah Myntdu kaba la tip kum ka ‘Khuid Ya ka wah Myntdu’ bad ruh ia u Superinteding Engineer ka tnad PWD Road, Jowai ban iakren halor ka jingdonkam ban iada ia ka wah Myntdu kaba dei kawah kaba bsa um bam ia ka shnong Jowai baroh kawei.
Ha kane ka jingialang la shim ia ka rai bad ka seng ha ryngkat u SE ka tnad PWD (Rd), kin hiar ban leit jurip kyrpang ia ka jingbret ia ki khyndew na u surok Jowai by-pass ha ka thain Mihmyntdu da kaba pyntuid sha katei ka wah.
Ka jingbret ia ka khyndew ka la pynlong ban khang lynti ia katei ka wah bad ka la pynjaboh ruh ia ka um kaba ki paidbah ka shnong Jowai ki pyndonkam jan man la ki thliew iing.
Jowai:Ka Dawki, ka dei ka kad bah jong ka khaii pateng, hapdeng ka India bad ka Bangladesh, hynrei ha kine ki sngi, ka la mih ka jing ujor halor ka jing bym trei kam thikna jong ki Bank ha katei ka nongbah, namar ba ka internet kam trei kam thikna, namar ka jing bym trei kam ki telephone ba kynthup ia ka BSNL lane kiwei pat ki mobile kompeni.
Ym tang katta, la iathuh shuh shuh ba ka mashin ATM jong ka SBI ruh, kaba don ha Dawki, kaba lap miet tang ka sniew bad katei ka la pyndik shibun ia ki nong leit donkam ban sei pisa na katei ka Bank jong ka SBI.
Kaba pyn duh nong shibun ia ki paidbah nongshong khappud ka long shuh shuh ba kat ka Dawki, ka don tang kawei ka mashin ATM, katba kiwei ki Bank, kiba don ha katei ka jaka, kim shym don satia ia ki ATM Machine.
Shillong:Hadien ka jingud jingnam jong ki paidbah ka thain ia ki jingeh jong ki ban iaid lynti ba ki ju leit sha ki iew ba kham jan ha ki shnong ba don ha East Garo hills, hynrei ba ki hap iaid na ka surok khyndew bad ka jingkieng ba la shu shna hi tang da ki dieng, kum sha ki iew ha East Garo hills kum ha iew Nengkram, Mangsang (Bamil), Rongjeng, (East Garo hills) ki la hap ban kit bad bah da u briew ban iaid lyngba katei ka jingkieng ba la shu shna hi da ki dieng.
Kumta da ka jing sngew khia lem ia u paidbah, ka HANM Mawshynrut circle ka la phah jingthoh sha u Engineer jong ka PWD (R) East Garo hills, ban pyn ia soh ia ka surok bad jingkieng lyngba ka Nongdambur west Khasi hills sha ka shnong Ronga Agal East Garo hills, khnang ba ki nongshong shnong jong ki ar district kin suk ka leit ka wan bad ka kit ka bah.
Ki shnong khasi ba ju leit iew Sha Garo hills ki long kum ka Nongkabur, Nongjri, Nongumkap bad kiwei kiwei.
Nongpoh:Ka Sohphoh Sub Centre, ka jaka sumar kaba la tei naduh u snem 2012, hynrei ka bym lah ban plie lano lano ruh, hynrei myn hynnin  ka sngi la ioh ban plie paidbah ha shnong Sohphoh, Ri Bhoi District.
Kiba la donlang ha katei ka sngi kaba la plie paidbah ia katei ka Sub Centre, ki kynthup naduh u Dasakhiatbha Lamare, uba la long ruh kum u kongsan, nangta u Bah Charles Marngar, kum u symbud kongsan bad ka Kong RM Kurbah, DC Ri Bhoi lem, u Dr.
M.
Mawrie, DMHO Ri Bhoi, u Bah Everious Sten, Rangbah shnong ka Sohphoh lem bad kiwei ki riew rangbah jong katei ka thain.
Haba iadei bad katei ka jingioh ban plie paidbah ia katei ka sub Centre, kiba la ai jingkren, ki la pynpaw ba ka jingurlong katei ka Sub Centre, kan da long shisha ka jingkyrkhu kaba khraw ia ki paidbah ym tang ha katei ka shnong Sohphoh, hynrei ha katei ka thain hi baroh kawei, namar kin suk ban leit shim dawai bad khamtam eh na bynta kito ki longkmie ba armet, kiba donkam ban leit phah sumar na ka por sha ka por.
Katba na ka liang u Dasakhiatbha Lamare, kum u MLA ka thain bad ruh kum u Myntri sorkar, u la kyntu ia ki paidbah ba ki dei ban sumar bha ia katei ka Sub Centre, da kaba niew kum ka jaka ka ban ai jingsumar, hynrei ym ban niew kum ka mar sorkar, khnang ba katei ka jaka sumar kan da long shisha kaba ai jingmyntoi ia ki paidbah ha katei ka thain hi baroh kawei.
Nongpoh:Ha ka 04 tarik mynta u Bnai, u Dasakhiatbha Lamare, MLA Mawhati bad uba dei ruh u Myntri ka sorkar jylla ba deipeit ia ka PWD building, Fisheries & GAD, u la leit ban buh Mawnongrim ha shnong Umtrai, na ka bynta ban tei ia ka Eklavya Model Residential School (EM RS), ka skul Building kaba yn sa tei noh shen bad kaba la pyn mang pisa haduh T.
28 klur da ka Ministry of Tribal Affairs.
La sakhi lang ha katei ka sngi buh Mawnongrim, da ka jingdon u Bah M.
Tongper, MCS, Addl.
Deputy Commissioner, Ri Bhoi, nangta u Raja Brahma, BDO of Umsning C&RD Block, u Bah V.
S Nongbet, Joint Director of School Education & Literacy, kiwei ki heh ophisar sorkar lem bad ki nongialam shnong jong katei ka thain.
Katei ka skul EMRS, ka sa ai ka jinghikai ei na bynta ki khunnah skul kiba dei ki riewlum, kata naduh klas VI haduh klas XII bad kin sa don lai tylli ki mat ai jinghikai, kata ha ka science, arts bad commerce stream.
Nalorlata yn shna ia ki jaka sah ki nongtrei bad kumjuh ruh ia ki jaka sah ki khynnah khynthei bad shynrang, kiba long la ka jong ka jong.
Shillong:U MDC ka Nongthymmai Constituency u bah Latiplang Kharkongor, ha ka sngi nyngkong u la pynpaw ba ka sorkar pdeng ka la khein dewthala ia ka rai ba la pdiang da ka sorkar jylla ia ka Resolution jong ka Inner Line Permit hapoh ka ingdorbar thawain jong ka jylla ha ka 19 tarik u Nohprah 2019.
Haba iakren bad ki ladpathai khubor u bah Latiplang u la ong ba ban pynioh ia ka ILP ha ka jylla lyngba ka ain Bengal Eastern Frontier Regulation Act 1873 ka sorkar jylla ba la ialam da ka NPP ka la dei ban kham sawa.
U la ai jingmut ruh ba ka sorkar jylla ka la dei ban khot ia ka jingiakhih shonging lane ka jingiakhih set kali ha ing kaba khlem sangeh kum ka jingsdang jong ka jingiakhih bad ka jingiakhih ka dei ban nangpynjur.
U la ong ruh ba ka rai jong ki 60 ngut ki MLA halor ka ILP, ka jingpynrung ia ka ktien khasi ha ka khyrnit ba phra, ka jingphah weng ia ka Coal mines Nationalisation Act 1973,bad ka Ain mines and MineralsAct 1957,ban weng ia ka Forest Conservation Act 1980 katkum ka para 12 A(b) ka long kaei kaei ka bym lah pdiang ha ka ba karai jong ki 60 ngut ki MLA ka jylla ki la shu kylla madan lut.
U la ong ruh ba ka rukom dawa ILP ka sorkar jylla ka KHADC ka JHADC ka long kaba pjah bad kaba shu sepei ka her Delhi u Myntri rangbah,ki CEM ki EM,ki Minister ka la shulong ban pynbun ki dur khlem da seisoh.
U bah Latiplang u la ong ruh ba lada ka sorkar MDA ba la ialam da ka NPP kim salia ban thombor beain bad da ka spah tyngka ban knieh ia ka shuki CEM ha KHADC kat haduh ban da wan rah jubor ia ka jingsynshar u Lat ka jylla ha KHADC, kumta lada ka sorkar jylla bad ka KHADC ka don shisha ka jingthmu ban pynioh ILP ka ladei ban iakhih khlem salia, wat lada ka synshar u Lat kan wan ha Sectetariat bad ha KHADC.
Shillong:U bah Prestone Tynsong, Symbud myntri rangbah ka jylla, u la iathuh ba ha ka jingialang Cabinet mynta ka sngi, la shim ia ka rai ban pdiang ia ka draft rules ka ba la wan rah da ka tnad Labour halor ka Meghalaya Identification, Registration (Safety & Security) of Migrant Workers Rule 2020.
U bah Prestone u la iathuh ba shisien ba la pyntreikam ia kine ki Rules baroh ki nongtrei bar jylla kin hap ban register ialade ha ka tnad labour.
U bah Prestone u la iathuh ruh ba ha ka jingialang Cabinet la pdiang ruh ia ka jingpynkylla ia ka Rule 12 jong ka Meghalaya State Legal Services Authority Rules 1998 ha kane la pynkylla ia ka jingsiew jong ki dkhot jong ka State Legal Services Authority Rules.
Kane ka jingsiew la pynkiew na ka T.
1 Lakh sha ka T.
3 Lakh.
U Symbud myntri rang bah ka jylla, u iathuh, hadien ka jingialang Cabinet, ba ka sorkar jylla ka la ai jingbit ban pynkhreh ia ka Meghalaya Procurement Preference Policy for Micro and Small Enterprises, 2020.
Haba ia kren bad ki lad pathai khubor na ka liang u bah Prestone, u la ong ba kane ka rai ka long ba ka sorkar jylla kumba la bthah da ka sorkar pdeng ba kin thied ia ki tiar ha ki ophis sorkar 20% na ki karkhana kiba shna ha ka jylla.
U la ong ruh ba lyngba ka ne ka Meghalaya Procurement Preference Policy for Micro and Small Enterprises, 2020 kan pynshlur ia ki briew jong ka jylla ban seng ia ki karkhana ki ba rit ha ka jylla.
Ka Cabinet ka la pdiang ia ka jingpyntreikam ia ki kyndon ba la wanrah da ka Ministry of Power,jong ka sorkar India ha ka ba ia dei bad ka jingsiew ia ka bai jaka lada don kam ban buh ia ki ding ilektrik kiba la tip kum ki Power line.
U bah Prestone u la iathuh ba ka sorkar ka la pdiang ia ka rai ba ia ka jaka ban pynieng ia kine ki diengilektrik hap ban siew bai khyndew katba ia ka jaka ban iaid ki ksai ilektrik ym dei ban siew.
U bah Prestone u la iathuh ruh ba ka Cabinet ka la pdiang ruh ia ki sngi shuti ba la wan rah da ka General Administration Department of Goverment of Meghalaya na ka bynta u snem 2021.
Shillong:Ka Khasi Students’ Union, myn hynnin ka sngi ka la pynlong ia ka jingrakhe kynmaw burom ia ka lyngkhuh sngi iap ba 27 jong u President barim ka KSU, u Bah Bull N.
Lyngdoh kaba la pynlong ha ka jaka ba don u mot sah kynmaw jong u ha Dhankheti, Malki.
Ha kane ka sngi, la don ryngkat lang u Samla Lambokstar Marngar, uba dei u President jong ka KSU CEC, u Bah Malcolm Tariang uba dei u paralok ba iajan tam bad u Bah Bull Lyngdoh, ka Kong Hana Lyngdoh, kaba dei ka para trai jong u Bah Bull, ki bahaing hasem, ki paralok parajor bad ki dkhot jong ka KSU.
Ia kane ka jingialang la pyniaid da u shongknor, u Samla Iashanborlang Mukhim.
Ha shuwa ban sdang kane ka jingialang, la pynlong ia ka jingsngapjar kaba shipor kum ka dak ban sah kynmaw ia une u riewkhraw ka jaitbynriew.
Haba ai jingkren ha kane ka sngi, u Bah Malcolm Tariang uba dei u paralok uba iajan tam bad u Bah Bull, u la pynkynmaw ia ka jingaiti bad ka jingialam ba shitrhem jong u Bah Bull Lyngdoh ha kaba wat ki nong Assam ruh ki da ithuh ia ka nam ka kyrteng ka jong u.
“Hapdeng ki jingeh baroh, ngam pat ju iohi iano iano u nongialam jong ka KSU, uban leit tur kumba tur u Bah Bull.
Ngi lah ban buddien tang katto katne ki nuksa jong u," u la ong.
U la pynkynmaw ba ha u snem 1983-1984, u Bah Bull bad u Bah Macolm ki la shah kem halor ka jingshah kynnoh ba ki ialeh pyrshah ia ka sorkar India.
Ia u Bah Bull ki la mut ban kit sha Tura, katba ia u Bah Malcolm la mut ban kit sha Guahati.
Dei ha kane ka por ka jingshitom ka la wan hap ha U Bah Bull ha kaba ia u la sumar noh ha Civil Hospital.
Jia ryngkat ba ha kane ka por, ka Assam ka la shah synshar noh ha ka sorkar AGP bad dei hangne ba la pyndam noh ia ki mukotduma pyrshah ia u Bah Bull bad ia u Bah Malcolm.
Haba ai jingkren kum u nongialam ka KSU, u Samla Lambok u la ong ba haba mih shakhmat ban shakri ia ka Ri bad ka jaitbynriew baroh kawei, ki don ki nongialam jong ka KSU ki hap ban long kita ki nonglen lade na ka bynta ka pateng ka ban sa wan.
“Une u nongialam barim u la pynkynmaw ia kaei ba ka sorkar India ha kato ka por ka pyrshang ban kynnoh ba ki nongialam ka KSU ki leh pyrshah bad thombor ia ka sorkar India.
La don ki jingkynthoh ha kine ki sngi ba la ong ba ia ka KSU la dei ban kheiñ beaiñ noh, don kiba ong ba ka dei ka seng kieng atiar, hynrei kawei kaba nga kwah ban ong ka long jia katba jia, long katba long, ngim shym la kieng atiar da ki suloi, ngi kieng atiar da ka snam na ka bynta ban sait ia ki jingeh jong ka Ri bad ka jaitbynriew," u la ong.
Haba pynkut ia kane ka jingialang la sam ia ki khusnam sha ki nongjop ha ka rynsan iakop thoh poitri ha kaba ki nongjop ki la don 7 ngut.
Ha ka kyrdan kaba 14 haduh 20 snem, la rah ia ka nam lahduh da ka Elvyn Kenedene Syiem, ia ka namjop kaba ar, la rah da ka Phibakordor Lawriniang bad ia ka kyrdan kaba lai la rah da ka Amazia Khongsya.
Ha ka kyrdan kiba 21 snem shajrong, ia ka namjop kaba nyngkong la rah da U Charamanbha Shullai, ia ka namjop kaba ar la rah da U Ferdinand Dkhar bad ia ka kyrdan balai la rah da U Parveen Lyngdoh Mawphlang bad ka Ibakordor Lawriniang.
Shillong:Ki nongshong shnong jong ka shnong Brichyrnot, kaba hap ha East Jaintia Hills, ha ka jingiakynduh bad ki lad pathai khubor, ki la pynpaw ba na ka liang ka shnong ha ryngkat bad kiwei pat ki shnong ba marjan, ki la kyrshan ia ka jingthmu jong ka Star Cement’s ban tih mawshun ha kane ka shnong ha ka jingiar kaba 42.
051 hectares.
U Bah Stanley Massar, uba dei u Rangbah Shnong jong ka Brichyrnot, u la pynpaw ba ki nongshong shnong ki ai ka jingkyrshan ia ka Star Cement Company ha ryngkat lang bad u MLA kane ka thaiñ, u Ma Shitlang Pale.
U la iathuh ruh ba ha kane ka shnong, mynshuwa ki don tang kumba 15-20 tylli ki thliew ïing, bad katba dang iaid ki por, ki la don mynta haduh 60 tylli ki thliew ïing, bad ka jingbun briew ki la don kumba 360-370 ngut.
Ha kaba iadei bad ka jingkyrshan ka jong ki ia ka Star Cement, u Bah Stanley u la iathuh ba ha ki snem 1988-89, kane ka shnong ka long kaba duk, kim shym don ka surok, ka umbam umdih kam da biang, ka jaka ai jinghikai kim don bad wat ka jaka ban thung ban tep ym don bad namar kine ki jingeh, ki nongshong shnong ki la phai khmat sha ka Star Cement ban ai jingiarap, bad dei lyngba ka jingiarap jong ka Star Cement, ka la pynsuk shibun ia ki paidbah kane ka shnong.
U la ong, “Naduh ba la sdang ban pyniaid ia kane ka kompani, ka shnong ka la sakhi ia ka development lyngba ki lad ai jingiarap ki bapher bapher bad ka la pynsuk shibun ia ngi, bad wat ki khun samla jong ka shnong ruh ki la ioh kam ioh jam lyngba ka jingiarap kane ka kompani.
"Haba kylli halor ka ishu jong ka public hearing kaba la hap ban pynsangeh noh dang ha une u bnai ba ladep, na ka liang u bah Stanley u la iathuh ba ki nongshong shnong jong ka Brichyrnot ki la sngewsih halor ka jingshah pynsangeh noh kane ka public hearing halor ka jingpynshai ia ki nongshong shnong, na ka bynta ka jingtih ia u mawshun kaba la shah pynthut noh ha ki katto katne ngut ki paidbah kiba pyrshah ia kane ka kompani.
U la pynpaw ba kane ka jingshah pynthut noh ka public hearing ka long ka jingduh kaba khraw ia ki nongshong shnong, namar khlem ka Star Cement, kim lah ban ioh ia ka development.
Na ka liang u Assistant Rangbah Shnong, u Bah Carmelus Massar, u la iathuh ba lyngba kane ka jingtih mawshun kane ka kompani, kan nym don jingktah satia ia ka mei mariang, naba ki ladep ban iateh ia ka dulir ba kin sa thung dieng biang ha kine ki jaka bad ia kane ka jingtih ia u mawshun, yn leh da ka rukom bathymmai kaban lait ban ktah ia ki jingthung jingtep bad ia ki mrad ki mreng kiba don ha kane ka shnong.
“Kito kiba wan pynthut ia ka public hearing ha u bnai ba ladep, kim shym la leit wat tang shisien ruh sha kiwei pat ki jaka ban peit bad ban khmih hi halor ka long ka man ban shong shngain lada tih mawshun da kane ka kompani.
U la ong ruh ba kine ki briew kidei ban wan iakren shuwa bad ki nongshong shnong lada ki pyrshah khnang ba kin ioh ia ka jingpynshai bad kane ka jingtih ia une u Mawshun kan nym ktah ruh ia ka Narpuh Wildlife Reserved Forest kaba don kumba ar kilometre na kane ka jaka ba thmu ba tih mawshun.
Ha kajuh ka por, la iathuh ba ka Star Cement ka la shimkhia ruh ha ka jingpynbiang ia ki khynnah jong kane ka shnong da ki blackboard, ki miej, ki shuki, ki kot ki sla, ki pla skul, ki let ki khulom na ka bynta ki jingdonkam jong ki khynnah ia ka jingnang jingstad.
La iathuh ba ha kane ka shnong ki la don naduh klas Nursery haduh klas 5 bad kumba 95 ngut ki khynnah pule bad ki la don ruh katto katne ngut ki samla kiba la ioh ia ki training bapher bapher shaduh shabar ka jylla lyngba ka jingiarap ka kompani Star Cement ha kaba kine ki samla ki la ioh ban kam bad ki la lah ban iarap lem ha kaban wanrah jingstad ia kiba sah ha kane ka shnong.
Horkit hordang ngin ym ai lad iakata ka company Star Cement ban kjit iaka spah mariang jong ngi khlem da pyrkhat iaki pateng ban wan, nga buh ka jingkylli ia kita ki nong kyrshan hato haduh katto ki tip shaphang ka mariang?.
Shillong: Ki nongtrei jong ka Meghalaya Cherra Cement Limited (MCCL) ha ka sngi baar ki la rai ba kin pynlong ia ka jingiakhih shah thngan kaba khlem buh por ha khmat ophis jong ka Company kaba don ha Shillong.
Haba iakren bad u bah Shanlang Diengdoh, President ka seng ki nongtrei, u la iathuh ba ha ka sngi ba ar, kata ha ka 8 tarik u Nohprah 2020 kin wan kiew sha Shillong ban pynlong ia kane ka jingiakhih shah thngan ha khmat ka ophis jong ka MCCL kaba don ha Shillong.
Kum ban shu  pynkynmaw ba ki nongtrei jong ka MCCL, ki la pynlong ia ka jingiakhih kaba la saw sngi lynter ha Sohra, ha ka jaka ba don kane ka karkhana shna dewbilat bad hadien katei ka jingiakhih, ki la shim ia ka rai ban wan kiew sha Shillong ban pynlong ia kane ka jingshah thngan.
Shillong: Mynta ka sngi, ha ka jylla ki la don 77 ngut kiba pang na u COVID-19 bad ki la don 120 ngut kiba koit ha ka shisngi.
Ha East Khasi Hills District kiba pang mynta ka sngi ki don 63 ngut kiba kynthup 3 ngut na ka Armed Forces bad 60 ngut ki riewpaidbah, ha West Garo Hills ki don 4 ngut, ha West Jaintia Hills ki don 6 ngut, ha South West Garo Hills ki don 3 ngut bad ha West Khasi Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 120 ngut.
Ha East Khasi Hills ki don 91 ngut kiba kynthup 14 ngut na ka Armed forces bad 77 ngut ki riewpaidbah, ha West Garo Hills ki don 8 ngut, ha Ri Bhoi District ki don 8 ngut, ha West Jaintia Hills ki don 9 ngut, ha South West Garo Hills ki don 3 ngut bad ha North Garo Hills i don iwei.
La iathuh ba ha ka jylla haduh mynta ki don 621 ngut kiba dang pang na u COVID-19 ha kaba ha East Khasi Hills ki don 373 ngut kiba kynthup 22 ngut ki Armed Forces bad 351 ngut ki riewpaidbah, ha West Khasi Hills District ki don 10 ngut, ha South West Khasi Hills ki don 4 ngut, ha Ri Bhoi district ki don 20 ngut, ha West Jaintia Hills district ki don 24 ngut, ha East Jaintia Hills district ki don 8 ngut, ha West Garo Hills district ki don 134 ngut kiba kynthup 3 ngut ki armed forces bad 131 ngut ki riewpaidbah, ha South West Garo Hills district ki don 15 ngut, ha South Garo hills ki don 2 ngut, ha East Garo Hills district ki don 25 ngut bad ha North Garo Hills district ki don 6 ngut.
Tad haduh mynta ka sngi, ki la don haduh 11,573 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 120 ngut.
Shillong: U bah Prestone Tynsong u symbud myntri rangbah ka jylla ha ka sngi nyngkong, haba iakren bad ki lad pathai khubor, ula kyntu ba  ka seng lehnoh Hynniewtrep National Liberty Council (NHLC), ka dei ban sangeh ki kam beain shuwa ba kin wan ban iakren iasuk.
U bah prestone u la ong “Nga kyntu ia ki ba lada ki kwah ban wan iakren  ban iakren iasuk ka seng lehnoh  HNLC ka dei ban sangeh noh mardor ia ki kam beain".
U bah Prestone u la kren shai ba ka nongrim ba ka sorkar jylla ka ieng ka long ba lada ki kwah ban ia kren ia suk, ka seng lehnoh HNLC kala dei ban sangeh noh ia ki kam pyntriem jong ka lada ki kwah ban ia kren ia suk.
Haba ia dei bad ka jingioh kurup ia ki tiar pynbthei na East Jaintia Hills,  U bah Prestone u la ong ba kano kano ka kam beain ka sorkar kan nym ailad da lei lei ruh.
U symbud myntri rangbah u la iathuh ruh ba ka sorkar jylla, ka la dep ban iakren bad ka sorkar pdeng halor kane ka jingtyrwa ka HNLC bad u la ong ba ka sorkar pdeng kan shim ia ka rai halor kane ka bynta.
Shillong: Ban weng ia ka jingduna jong ki Doctor Specialist ha ka jylla, ka sorkar jylla, ha ka sngi nyngkong ka la rai ban buh ia ka jaka pule pyntbit ia ki Doctor MBBS ha ka jylla bad ia kane ka rai la shim ha ka jingialang Cabinet.
Haba kren sha ki lad pathai khubor, na ka liang u symbud myntri rangbah ka jylla u bah Prestone Tynsong, u la iathuh ba ka cabinet ka la pdiang ia kane ka jingai jingmut ba la wan rah da ka tnad ka koit ka khiah ban buh ia ka jaka pule pyntbit ia ki Doctor MBBS.
U bah Prestone u la ong ba kumba ka long ban pyntbit na ka bynta ka jingpule Doctor sha kawei ka jylla, kan shim por haduh 3 snem, hynrei kane kan long kaba kham hapoh ban ia ki doctor kiba la wan pyntbit na shabar ka jylla, hynrei ia ki ruh yn ithuh kum ki ba la tbit namar ba kane ka jaka pule pyntbit ia ki Doctor ka Diploma Course kan long na ka bynta 2 snem bad kan dei tang ia ki Doctor na kane hi ka jylla.
U la ong ruh ba haduh mynta ka jylla ka dang duna 121 ngut ki Doctor kiba la tbit ha ka jylla bad da kane ka rai jong ka sorkar jylla, ka jylla kan sa ioh 20 ngut haduh 30 ngut man u snem.
U bah Prestone Tynsong, u la iathuh ruh ba ka jinglut ban sdang tei ia katei ka jaka kan long T.
2klur bad man u snem ka sorkar kan pynlut T.
55 lak haduh T.
60 lak.
U bah Prestone u la iathuh ba ka Cabinet ka la pdiang ruh ia ka jingai jingmut jong ka tnad ka koit ka khiah na ka bynta ka Meghalaya Nursing Council Rules 2020 & the Meghalaya Nursing Council Regulations 2020.
U bah Prestone u la ong ba ia ka Meghalaya Nursing Council act 1992, la dep ithuh, hynrei haduh mynta ym pat shna ia kine ki Rules, hynrei mynta ia ki Rules bad ki regulation la dep ban pdiang da ka Cabinet.
Shillong: Ka National People’s Party (NPP), ka la pdiang sngewbha ia ki dkhot thymmai jong katei ka seng, ha kaba la don lang da U Conrad K Sangma, myntri rangbah ka Jylla, U Dr WR Kharlukhi, Member of Parliament nalor kiwei pat ki dkhot.
U Conrad Sangma, uba dei ruh U National President jong ka NPP, u ong “Ka jing wan rung jong ki dkhot thymmai sha ka seng, kan nang ai mynsiem, halor ka jing pynkhreh ia ka elekshon 2023".
“Ka por, ka dang don sha ka liang jongngi bad ngi donkam ban trei bha ha madan bad ba ngim dei ban klet ia ki mat jing kular jongngi" ong U Sangma.
Ka kong Biolinda Nonglait, ka pynpaw ba ka jing iasoh jongka sha ka National People’s Party, ka dei ka burom kaba khraw, ha kaba ka la pynsngew ba kan trei, ha la ka jong ka bor, kum ka dkhot jong katei ka seng.
Ki nongrep ki lah khot ia ka jingkhang shnong lashai ka sngi, 8 tarik U Nohprah, 2020 halor ka jingpyrshah jur jong ki ia lai tylli ki Bill ba la lah mynjur dang shen da ki Dorbar Thaw Ain ka Ri India kiba ktah ia ka im-ja-kpoh ki nongrep ba rit ba ria ha ka Ri India baroh kawei.
Ngin ia snoh kti lang ne-em, ngin ia ieng tylli ne-em bad ki ?Lada ki nongrep paidbah kin iehnoh noh ia ka rep ka riang, ia ka thung ka tep, nangno ngin ioh ia ki jhur ki jhep, ki soh ki pai, ki kba ki krai ba pynih da ka mariang, ba don jingbam ba tei namar ka khyndew ba sei soh ? Ne ngin leit thied jingbam ba shna ha karkhana ( genetically modified/ mutilated/inorganic food) kiba thaw da u briew ?Kyrshan ia ka hok ki Nongrep !Ryngkat bad ki Nongrep,.
Ka don ka jingrwai kaba ong “wat lah wahduid kin kylla umsaw, baieid ia phi ngam klet" bad katei ka jingjia, ka leit urlong shisha, ha kaba ki arngut ki iaid beit shakhmat ia ka jing ia poi kha jongki, wat haba ka nong iathoh, ka ioh ia ka khlam coronavirus.
La iathuh ba ka jingiathoh, ka dei kaba la dep pynbeit tarik lypa bad katei ka dei ha Bara jong ka jylla Rajasthan; hynrei ha shwa ka tarik, kaba la ia buh, ka nong iathoh, ka ioh pang covid pynban.
Hynrei kitei kim shym la kynran dien satia bad ki la ia iaid shakhmat ban pyndep ia ka jing iathoh jongki, ha ka jaka sumar ia kiba pang Covid ha katei ka nongbah.
Hynnin ka sngi, ka la don ka jing phuh rong kaba khraw ha katei ka jaka jong ka Bara bad la iohi ba baroh arngut ki nong iathoh, ba ki phong ialade da ki jain phong ba kyrpang ki PPE bad ha katei ka jing iathoh u don tang uwei u riew niam, uba pyndep ia ka jing lehniam.
Shillong: Ha ka jylla mynta ka sngi, ki la don 73 ngut kiba ioh thymmai ia u khñiang jingpang COVID-19, ha kaba baroh kiba dang shah sumar na une u khniang jingpang ki don 664 ngut.
Ha East Khasi Hills, kiba ioh thymmai ki la don 58 ngut kiba kynthup 4 ngut na ka Armed forces, iwei na Anjalee cluster, iwei na Bishnupur Cluster, 25 ngut ki high risk, 3 ngit ki ILI case, iwei na Jaiaw cluster, iwei na Jhalupara cluster, iwei na Laban cluster, iwei na Malki cluster, iwei na Mawlai Mawroh cluster, iwei na Mawlai Nongmali cluster, iwei na Mawprem cluster, iwei na Nongrah cluster, 3 ngut na Nongthymmai cluster, 4 ngut ki pulit, iwei na Pynthorbah cluster, 4 ngut ki returnee, iwei na Rilbong Cluster bad 2 ngut ba leh ia ka screening.
Ha Ri Bhoi District ki don 8 ngut kiba kynthup iwei na Jatah Cluster bad 7 ngut na Sohphoh cluster.
Ha West Garo Hills ki don 3 ngut kiba kynthup 3 ngut ki high risk bad iwei ba leh ia ka screening.
Ha West Jaintia Hills ki don 2 ngut kiba kynthup iwei i high risk bad iwei ba leh ia ka screening.
Ha North Garo Hills i don iwei iba dei I high risk.
Kiba la koit nynta ka sngi ki la don 61 ngut ha kaba baroh kiba la koit ha ka jylla ki la don haduh 11,453 ngut.
Ha East Khasi Hills ki la don 38 ngutkiba koit mynta ka sngj kiba kynthup 2 ngut na ka Armed forces, 11 ngut ki high risk, 2 ngut ki ILI case, iwei na Laban cluster, iwei na Laitumkhrah cluster, 2 ngut na Lamavilla cluster, 2 ngut na Lapalang cluster,2 ngut na Lawsohtun cluster, iwei na Lumparing cluster, 5 ngut na Lumpyngngad cluster, iwei na Madanryting cluster, 2 ngut na Mawlai Mawdatbaki cluster, 3 ngut na Nongthymmai Lumbhalang cluster, iwei na Police Bazar cluster bad 2 ngut ki SARI case.
Ha West Garo Hills kiba koit ki long 15 ngut kiba kynthup iwei na ka Armed forces, 3 ngut na Chandmari cluster, iwei na Dobasipara cluster, iwei i health worker, 4 ngut ki high risk, iwei i ILI case bad 4 ngut na Upper Darenggre cluster.
Ha Ri Bhoi District ki don 3 ngut kiba kynthup iwei i returnee bad 2 ngut ki high risk.
Ha East Garo Hills ki don 2 ngut kiba kynthup iwei i returnee bad iwei i high risk.
Ha North Garo Hills ki don 2 ngut kiba dei ki high risk.
Ha West Jaintia Hills i don iwei iba dei i high risk.
U Ksan bad u Bhalang ki la iarap borbah ia la u kpa sha lum katba ka Syrpai ka iarap ha iing bad la ka km ie.
Kumne kine ki shi iing ki pyntyllun ia la ki kam.
Ka jingiatreilang hapdeng u Kpa, ka Kmie bad ki khun-heh ka pyntyllun stet ia ki kam iing bad ki kam sha lum.
Ka por tlang ka dei ka por ba ka sngi ka sep kloi khamtam ha ki bnai Nohprah bad Kyllalyngkot.
Haba la dei ka sngi bam khana, kata ka 9 tarik uta u bnai, baroh ki khynnah skul ki la kmen namar ki ioh ban ialehkai sngewbha katba ki mon bad ha kajuh ka por pat ka long ka jingkyndeh shadem la kin sah klas ne kiew klas.
Ki khynnah shynrang ki muja ha ka ialehkai phutbol ha madan skul katba ki kynthei pat ki ia risa kynhoi ha ka jingialeh mawpoin ha kawei pat ka madan rit ha syndah ka madan phutbol.
Na ka bynta ban shet sha shet ja la khot iarap ia ki katto katne ngut ki kmie ki khynnah skul.
La ai sna sngi ha ka por 1 baje nohphai sngi da ka jadoh khlein sniang bad ki khynnah ki la iabam pyrkhing kpoh ba ka bang eh.
Ynda ki la dep dihsha sngi ki la leit ialehkai biang sha madan.
Ba dang kdang eh ki shu iashongkai iathuhkhana shwa bad hadien katto katne pat ki la pynbeit ban ialehkai mawpoin bad ki kynthei.
La shitom ban jop pyrshah ia ki shynrang namar ki kham khlain bor bad shalak palat.
La katta ruh kim don jingsngew eh namar ka dei tang ka jingialehkai sngewtynnad ym dei kaba iathong.
Katba kine ki khynnah ki dang muja ka ialehkai mawpoin, ki nongshet ki la bunkam ha kaba ot jhur, khleh jhur, ban pynbiang ia ki ja ka jyntah ha la ka jong ka jong ka dabor, ka pliang bamja bad kiwei kiwei de ki jingdonkam.
Haba la dep pynbiang nadong shadong, bad ka por ruh ka la dap 5 duna shipowa, u Headmaster u la pyrta da ka tynghung ia ki khynnah skul ban wan noh ban sdang noh ka jingbam ja.
La dwai shwa ban bam da uwei u nonghikai ba kham rangbah tam ha kata ka skul.
Ynda la dep bam ki khynnah baroh, ki nonghikai bad ki nongshet ki la ia bam ryngkat.
Ka por ka la dap 7:30 mynmiet, u Head ha ryngkat bad ki nonghikai ki la nang pynkhreh ban sdang noh sa ka jingiashad ki khynnah skul kat kiba kwah shad.
Shiteng kynta la iaid ka por ki nongshet ki la dep sait dep khlieng bad ki la shim ia la ki tapmoh syaid ban shong syaid ding shwa ha ka ding ha rhem bha da u rnga ba la pynlang na lai mawbyrsiewHaba la dap 8 baje thik, la sdang ia ka program.
Don kumba 15 ngut ki khynnah ki ban shad.
Don kiba shad da ka jingrwai Khasi, jingrwai phareng bad jingrwai Hindi.
Tang shu mar iasdang, la shongshit hir da ka jingthapkti, iaroh, risa kynhoi da ki nongpeit kai kiba la dap smam ka phyllaw iingskul.
Haba shad u Okin, u Lurstep, u Lamphang ki paidbah kim lah khlem da siaw jam namar ka jingtbit jong ki.
La lut ki nongshad bad ka por ruh ka la miet, kata 11 baje lah lah.
Shwa ban pynwai, u Headmaster u la kyrpad ia baroh kynthup lang ia ki nongpeitkai ba kin ia rwai lang ia kato ka jingrwai kaba ong “Ri Khasi Ri Khasi Nga ieit ia Pha".
Tang shu wai baroh ki la leit noh sha la ki iing ki sem da ka mynsiem kaba kmen.
Ha ka sngi kaba bud pat, la pynlong ia ka jingsam resol ha ka por 10 baje mynstep.
Baroh ki khynnah skul ki la wan lut kumba la bthah da ka bor skul.
Ha ka klas V la long nyngkong da ka Naphibiang na ki 40 ngut, na ka klas VI la long nyngkong da ka Sadalin na ki 35 ngut, bad na ka klas VII la long nyngkong da u Ksan na ki 30 ngut.
La pynlong ka jingiathapkti kaba jam bha na baroh ki khynnah skul.
Shwa ban pynbna shuti, la ioh ka jingsneng jingkraw na u Head jong ka skul.
La pynbna ba ka skul kan plie biang ha ka 20 tarik Rymphang ha ka snem ban wan.
Baroh ki la pass lut bad don ruh kiba la shu pynpas.
Shillong: U Harekrishna Debnath 67 snem ka rta uba dei shnong na Nagoan, Assam, u la shah sumar ha NEIGRIHMS Hospital naduh ka 30 tarik Naiwieng 2020 bad la test COVID-19 positive ia u ha kajuh hi ka sngi.
U la khlad noh ha ka 4 tarik Nohprah 2020 ha ka por 12:25 mynsngi na ka jingpang Cardiac Arrythmia, COVID-19 Pneumonia, Acute Kidney Injury, Type 2 Diabetes Mellitus bad Hypertension.
Ka Amiya Ch Momin 65 snem ka rta kaba dei na ka shnong Balachanda, Rajabala, West Garo Hills, ka la shah sumar ha Tura Civil Hospital naduh ka 30 Naiwieng 2020 bad ka la khlad noh ha ka 5 tarik Nohprah 2020 ha ka por 12:50 mynsngi.
Ka la shah sumar namar ka jingpang Right Upper Lobe Pneumonic Consolidation, Acute Antero Lateral Wall Ischaemia, COVID-19, Type 2 Diabetes Mellitus bad Hypertension.
Shillong: U Myntri ka tnad ka koit ka khiah u bah Alexander L Hek, u la iathuh, ba na ka liang ka sorkar jylla, ka la leit ban pan ia ka jingkyrshan pisa na ka sorkar pdeng ban pyntyllun ia ki kam, ha kaba iadei bad ka jingiakhun pyrshah ia ka khlam Covid-19 ha ka jylla.
Haba ia kren bad ki lad pathai khubor, u bah Hek, u la iathuh ba na ka liang jong u, u la leit ban iakynduh bad u Union Minister u Dr.
Harsh Vardhan ban iathuh ba kum ka jylla ka mad ia ki jingeh bad ban pan ia ka jingkyrshan pisa na ka bynta ka jylla ban ialeh pyrshah ia ka khlam covid -19.
U Bah Hek u la ong ruh “Ngi la dep ban pan T.
200 klur na ka sorkar pdeng hynrei katno ngin ioh, ruh ngim tip.
u bah Hek u la ong ruh ba na ka liang u Union Minister u la pdiang ia ka jingkyrpad bad u la ong ba u donkam ban peit bniah bha shuwa ia ki katto katne ki jingdonkam.
U la iathuh ruh na ka liang ka  sorkar pdeng haduh mynta ka la phah katto katne ki jingphah jingiarap na ka bynta ban iakhun pyrshah ia ka khlam Covid-19 ha ka jylla Meghalaya.
Haba buh ia ka jingkylli ba hato ka sorkar jylla kan shaniah ha ka jingiarap pisa ka sorkar pdeng ban iada na ka khlam u bah Hek u la ong ruh ba lada ka sorkar jylla  kam ioh ia  ka jingkyrshan pisa ruh na ka liang ka sorkar jylla, ka la long ka ba kloi ban kit da ka ram ruh  na ka World Bank khnang ba kan ym sakut ka kam ban iada ia u paidbah ka jylla na ka khlam  Covid-19.
Shillong: U Myntri u ba dei peit ia ka tnad ka koit ka khiah, u bah Alexander L Hek u la ong ba ka sorkar jylla ka la dep pynbeit ia baroh ki Vaccination Center bad ka jingai Vaccine kan long shuwa nyngkong ia ki nongtrei ka tnad ka koit ka khiah bad ia ki nongtrei ba ha khmat duh, kiba trei na ka bynta ban iakhun pyrshah ia ka khlam.
Ha ba kylli ba haduh katno ka long kaba shngain ia ki paidbah ban ai ia une u vaccine, u bah Hek u la ong ba haduh mynta nym pat ioh ia une Vaccine, kumta ym pat nang ban ong, hynrei ynda la ioh ai ia  ki nongtrei ka tnad ka koit ka khiah bad ki nongtrei ba ha khmat duh kiba ia khun ia kane ka khlam,  yn sa lah ban sngewthuh ba katno u ne u Vaccine u long u ba shngain ban ai sha ki paidbah.
Ha ka ba iadei bad ka khlam Covid -19, u bah Hek u la ong ba ka jingioh kem pang Covid jong ki briew ha ka jylla ka la kham hiar, hynrei ki paidbah kim dei ban kheinsting, hynrei ki dei ban phikir bha ialade da ka ba bud pyrkhing ia ki kyndon ka tnad ka koit ka khiah.
Halor ka jingkhlad jong ki briew ba don jingpang Covid -19,  ka lapoi sha ki 120 ngut u bah Hek u la ong ba kumba 98 % ki briew kiba khlad ki dei ki briew ki ba don lupa ia ka jingpang kaba la bat slem ia ki,hynrei na ka liang jong ka sorkar jylla ka la pynbiang ia ki jaka sumar khang ba kan lah ban iada ia ki paidbah na ka jingkhlad kaba khah khah.
U la ong ruh ba na ka liang ka sorkar MDA haduh mynta ka dang iai trei shitom ban ialeh ban tehlakam ia ka jingsaphriang ka khlam Covid -19.
Ai khublei ia phi baroh, ha ka kyrteng U Nongpynim U Jisu Khrist.
Bunsien bun sien la ju ia kren ia kata “Ka Shyieng Krung" ha ka long briew man briew don kiba ong bym ia dei “shyieng krung".
Hynrei ka ain longkha long man shisien ba la ieit ia ka briew ym dei shuh ban iehnoh ia ka da lei lei ruh, lada lait nangta ka la dei ka Jingklim.
Yn sa ia kren ia kata hadien.
Ha ka jingshisha u briew bad ka briew kim dei u Adam bad ka Im kiba nyngkong namar ha shuwa ba U Blei Un shim kyrpang ia u Adam bad ka Im U la lah thaw shuwa ia ki briew Jen.
1:27, “Kumta U Blei U la thaw ia u briew ha ka dur jong U hi, ha ka dur U Blei kein, U la thaw ia u, shynrang bad Kynthei U la thaw ia ki".
U Blei U la kyrkhu kyrpang ia ki ba kin nangroi nangkha bad kin Synshar ia ka pyrthei halor ka duriaw bad ryngkew baroh Jen.
1:28, “U Blei U la kyrkhu ia ki bad U la ong ha ki, To da nangkha bad to da nangroi, bad to da pyndap ia ka khyndew, bad to da pyndem ngon ia ka, bad to synshar halor ki dohkha ka duriaw, bad halor ki sim bneng, bad halor kiei kiei ki kynja ba im baroh ba par halor ka khyndew".
U Blei U la ai ki jait jingbam ki jhur ki soh ba bun jait ia kine ngi la iohi bad ioh bam man ki aiom ngim ju duh shuh kiei kiei baroh, oh ainguh ia U Blei.
Ka mat kaba nyngkong: U la ai ka jingim ha ki.
Kane ka jingim kaba U Blei U ai ha ki briew ka pher na ki mrad ki mreng ka pher na ki jingthaw baroh, ka long kyrpang haduh katta katta, namar kane ka jingim ka ban nym kut tang ha kane ka pyrthei, hynrei ban don ka jingiadei bad U Blei junom, la junom.
Ki mrad ki mreng kim don kata ka jingim kum ki briew na kata ka daw ki shu im lymmuh lymmain shu ia long kha longman khlem ka ain ka hukum, ynda ki la poi ka por ban iap ki shu iap hi ym don jingkyrmen hadien.
Ha kine ki sngi ki don ki briew kiba ia syriem ia ki mrad ki shu im ka jingim ka bym pyrkhat ei ei ia U Blei kim pyrkhat ruh ia ka bymjukut.
Nga ia kynduh ia kawei ka parabangeit , ani ka tei ki iing ki sem bun tylli nga la ong ia i peit katne katne phi tei ioh sha tei sha neng phim tei ei ei, i ong tip shuh phi ia kaba shatei khlem pyrkhat ei ei.
U Blei hadien ba U la thaw ia u briew U la pyrsad ka jingim ha u briew Jen 2:7, “Bad U Trai Uba U Blei U la thaw ia u briew na ka dewmet ka khyndew bad U la pyrsad ha ki thliew khmut ki jong U ia ka jingpyrsad ka jingim bad uta u briew u la long ka mynsiem kaba im".
Kata ka jingim kaba ai ka jingshai ha ki briew kumno ban im.
Ioan 1:4, “Ha U la don kata ka jingim bad kata ka jingim ka la ong ka jingshai jong ki briew".
Kat kum ka ktien U Blei u ban don ia kane ka jingim dei tang uba la ngeit ha U Jisu Khrist Uba U Trai, bad Uba la iaid Katkum ba U Jisu U la ai ka hukum ban iaid.
1 Ioan 5:12 “Uta Uba don Uta U khun u don kata ka jingim ; Uta u bym don U Khun U Blei Um don kata ka jingim".
Ka mat kaba ar : U Blei U la buh ban nym shong marwei Jen2:18, “Bad U Trai Uba U Blei U la ong ruh, ym bit ba uta u briew un sah marwei; ngan thaw ia u ka nongsumar lem kaba biang".
Don bun ki briew kiba shong marwei hynrei ka dei kaba U Blei U buh kyrpang.
Don kiba hap shong marwei na ki daw ba bniah palat bym ioh kaba thmu ne don ka daw Katkum ka jingkhein ka kur ne ka dustur.
Don uwei u rangbah u la dep ia kut ban un iathoh bad kawei ka briew hynrei uwei pat uba na iing u leit Shongkha khlem da ia pynbeit lang ka kur, kumta ka rukom khein kha ka la kah noh bym bit shuh te u la shong marwei noh haduh kaba kut ka jingim ban long rang sotti.
Ka mat kaba lai :- ka jingthmu jong U Blei kaba maian shisha shisha hadien ba u la thaw shynrang bad Kynthei.
U la shim kyrpang ia u Adam ban buh kyrpang ia u ha kper ka Eden Jen 2:8, “U Trai Uba U Blei ruh U la thung ia ka kper ha ka Eden shaphang mih ngi bad U la buh hangta ia uta u briew uba la thaw".
U Blei U buh ha kper ia kiei kiei baroh ban bit ban biang u briew uba U la buh kyrpang ha kper Eden.
Hangne U Blei U la iohi ba um bit ban long marwei hangne ha kper.
Dei hangne ngi iohi ba U Blei U thaw briew shisien pat da kaba u thmu kyrpang eh ia u bynriew ha pyrthei.
Jen 2:21, “Te U Trai Uba U Blei U la pynngat ha U Adam da ka jingiohthiah kaba jur, u ruh u la iohthiah bad u la set la shim ia kwei na ki shyieng krung jong U, bad u la set pat da ka doh na ka jaka jong ka;" Lada ngi pule bnaih bad puson bha hangne ngin iohi kumba U Blei U sdang ia u briew bad ia ka briew ban pynlong kyrpang ia ki bynriew ha ka pyrthei; ba kin don ia ka jingim.
Lada U Blei Um pynlong kumne lehse U briew un long tang u jingthaw ban shu ia don ha ka pyrthei khlem ka jingim.
Kane ka briew kaba la thaw na ka shyieng krung ka dei ka jingim (Eve) ka mut ka jingim.
Na ka ne ka thymmei ngi iohi ia ka briew (Eve) ka jingim (The first woman : made of man and for him) Jen 2:18 – 23.
Ngim lah ban ong da kumwei pat ka briew (Eve) ka dei kaba U Blei U la thaw kyrpang eh ia U Adam (Red earth) kane ka maian u briew bad ka briew ka jingim kaba don ne im ha ka khyndew.
Namar ngi long shynrang bad Kynthei tang ka dewmet ka khyndew.
Kane ka khubor kaba lam khmat ban ngin sa bteng kumno ban sngewthuh ia ka shyieng krung ha ka long kha ka long man.
U Blei Un kyrkhu ngin bteng pat, Kumno ngin tip ia ka shyieng krung.
AMEN.
Khublei shibun eh Pastor na ka bynta ki jingthoh jong phi shaphang ‘ ka shyieng krung u Adam’ ha ba phi thoh ba u Blei ula thaw ia u briew bad ka briew arsien, nyngkong katkum Jen:1:27 bad kaba arsien katkum Jen:2:7.
Hynrei ha i jingsngewthuh i barit jong nga te u Blei u la thaw tang shisien hi ia u briew bad ka briew.
Kaba ngi lah ban pynshong nongrim katkum u nongthoh (Moses) ia ka kitab Jenesis ha ka Jen:2:4 u ong ka jingiathuh khana shaphang ka jing pynlong ia ka bneng bad ka khyndew haba la thaw iaki ka long kumne.
Ha kata ka sngi ba u Trai u Blei ula thaw ia ka khyndew bad ka bneng.
Kaba mut u Moses ne u nongthoh u shu pynkynmaw ( repeat) ia ka ei kaba u Blei u la thaw ia baroh katkum ba la thoh haka Jen:1:1-28 hynrei ym ba u Blei u thaw briew arsien.
Amen.
Jowai: Ka Sub-divisional School Education Officer, West Jaintia Hills, Jowai ka la pyntip ba ia ki shithi pyntip (calling letters) ha kaba iadei bad ka kam Assistant Teacher ha kin LP School bapher bapher hapoh ka Sub-Division ladep ban pynkhreh bad ym sam ia ki sha kito kiba la thep kyrteng ha katei ka kam naduh ka 8 tarik haduh 10 tarik une u bnai.
Ia ka list kito ki kyrtong kiba la shah jied bad ki bym shah jied ban ioh iakhun ia katei ka Interview la dep ban wah ha Notice Board.
Ka mut ia kaei haba u Blei u ong – I bynta ba dang sah? Jeremaiah 23:3, I bynta ba dang sah na ki khun Israel kein.
Kane ka long ka jingiathuhlypa u Nongiathuhlypa Jeremaiah hakaba u la thoh ia kine kiei kiei ha ka spahsnem, ba hynriew (6th century B.
C) ha shwa u khrist.
Ki nongap jong ki Israel ki la pynjot thiaw ia ki khun Israel pateng la pateng tang ha ki niam ki rukom jong ki khlem da kohnguh ia u Blei bad Ia ka ktien jong u, wat ha ka hukum barim (old testament) ruh kim lah eiei ban kohnguh ia u Blei, kat haduh ba u Blei u la bitar eh halor ki Israel.
Kadaw baroh ka long na kita ki nonghikai pynbakla ki Pharisi bad ki Saddusi kein.
Mathaios 16:12.
Katba kum ki jingleh jong ki phi wat leh, Mathaios 23:3.
Kine ki dei kita ki jinglong jong kita ki nongap ia ki khun Israel ia kaba u Jeremaiah u la ong.
Ki Israel kum ka jaid bynriew ka la jot noh tang na kadaw ki nongap ne ki nongshynshar jong ki kiba leh riew blei ialade khlem poi shano shano ruh.
Dei halor kane ka juh ba la ong ha u Hosia – “Ia u paidlang jong nga la pynjot namar bymdon jingtip (jingtip ia ka ktien u Blei).
Kat haduh ba u Blei u la ong- “Namar me la kyntait ia ka jingtip (ia ka ktien u Blei) Nga ruh Ngan kyntait ia me (Israel) ba men ym ioh long lyngdoh satia ha Nga, naba me la klet ia ka hukum u Blei jongme, Nga ruh ngan klet ia ki khun jong me (ia ki pateng) Hosia 4:6.
Na ki daw ki nongsynshar na kidaw ki nongialam niam jong ki Jiw, la pynsakma kylleng ia ki ba bun, ka jingbitar U Blei ka la long halor kita ki nongap langbrot  ki nongsynshar kein ha Ri Israel tad haduh ba  la pynjot thiaw ia ki Israel bad ia ka Jerusalem.
Kane ka jingjot  thiaw ka la jia hadien u 70 A.
D.
Ha shwa ia kane, u Blei u la pynmih ia u ta u tnat u bahok na ka pateng u David ha Ri Israel.
Jeremaiah 23:5.
U Blei u la pynmih ia u ta u tnat (u Jisu) ha Ri Israel naka ing u David.
Une u tnat u la hikai ia ka hok baroh hynrei ymdon ba suidniew ki kyntait pynban ia u.
Ioanis 1:11.
Ia ki Israel la I bein bad leh bein da kiba bun ki Ri ka pyrthei khamtam eh ha ki Ri pdeng pyrthei ne (Middle East) ki Ri Arab baroh.
La ialam mraw sha kylleng ki Ri, la pynjot ia ka Jerusalem bad ia ka Temple, la synshar halor jongki da kiba bun ki syiem ki hima pyrthei.
La ker kut ia ki Israel da ki kharai ba la tih sawdong ka Jerusalem bad ki la shu iap thngan hangta kat haduh ba ki la ia bamdoh ia ki khun jong ki.
Deuteronomi 28:54-57.
La pyniap ruh ia ki da ka waitlam bad  da ka jingthngan haduh 11 lakh ngut, 1 lakh tam la ialam mraw sha Rome bad sha kylleng pyrthei.
Kine ki la jia naduh ka snem 1939 AD haduh u 1945 AD kaba mut haduh ka thma bah pyrthei ba ar.
Hadien kane pat, u Adolf Hitler ka Nazi Germany u lapyniap shibun ki Israel, umkwah ban pynsah symbai wat ia iwei ruh I jait Israel ha sla pyrthei.
U Hitler u la pyniap haduh 60 lakh ngut ki Israel ha kato ka por.
Shisien pyrkhat ymlah mutdur shuh ba ki Israel kindang sah symbai ha kat kane ka jingshah lehbein bad shah pyniap bein da ki nongshun.
Hynrei u Blei u ri kyndong namar ka ktien jong u ka la kren ia kata “I bynta ba dang sah".
Jeremaiah 23:3.
Kumta, tang hadien 3 snem.
Ha ka 14 Tarik u May 1948 AD, u Blei u la ai pat ia ka Ri Israel ha ka kti ki Israel (Jiw).
Kumta ka jingiathuhlypa u Jeremaiah shaphang ki Israel da kaba ong – “kat ba im u Trai u ba la wallam noh bad la ialam ia u symbai (ba dang sah) ki ing Israel na ki Ri shatei (farther North), bad naki ri baroh sha ki ba nga la beh ia ki: bad kin ioh shong ha la ka jong ka Ri.
Jeremaiah 23:8.
Ainguh ia u Trai ba u Blei um ju lamler kaba u kren ka long thik kumta.
Jingkhein 23:19.
Mynta ngi iohi ba hadien ki 1878 snem (70 AD-1948 AD) u Blei u la wallam pat ia ki  Israel sha la ka Ri jongki.
Ha u 1948 la pynbna ba ki Israel lyngba ka UNO ka la pynbna baka la ioh ia la ka jong ka Ri.
Mynta, ita I bynta basah na kitei ki phew lakh ngut kiba la shah pyniap, ki la roi la par kila don ha la ka Ri 72 snem kynthih.
u Blei u long uba  bha umjuh lamler.
U kynmaw ia ki Israel hapdeng ki 1878 snem ka jinglongmraw jong ki.
Mynta ki lalong ki kynrad ha la ka Ri namar ka ktien u Blei.
Ka kren – BAD KIN IOH SHONG HA LA KA JONG KA RI Jeremaiah 23:8.
U Blei u ong – NGA LA KREN TE NGAN PYNDEP IA KA, NGA LA THMU TE NGAN LEH RUH IUA KATA.
Isaiah 46:11.
Ine I bynta ba dang sah ba la pynsah da u Blei ki la roi mynta 72 snem.
Hapoh kine ki 72 snem ka Israel ka long kawei na ki Ri khrawbor (super power) wat la ka long ka Ri barit, ym na ka jingstad jinglah jong ka hi, hynrei namar ba u Blei u LAKREN.
Ine I bynta badang sah kein I long uta u Diengdumbur ia uba u Jisu u la ong- Haba ka tnat jong u ka la khie lung bad sei sla, phi tip KA LYIUR KA LA JAN.
Mathaios 24:32.
Kata kapor ki jingjynjar bah kein ha ka pyrthei.
Ka Israel kadei ka it khmih ia ka pyrthei, Ban iohi iakata, ngi dei ban tip naka ktien u Blei, baka jingpynwan pat ia I bynta ba dang sah, la pyndep.
Jeremaiah 23:1-3.
Kumta ka ladei ka por ba kata ka lyiur ne ka jingjynjar bah kan wan ha ka pyrthei, bad mynta ka la sdang.
Suk uta u ba pule, kita kiba iohsngew ia ki ktien jong kane ka jingiathuhlypa, kiba sumar ia kiei kiei ba lathoh ha ka – KATA KA IA KA LA JAN.
Jingpynpaw 1:3.
Amen.
Nongpoh: Ka samla Phiralin Amy Marsing, ka khun jong u Bah S.
Marsing, MPS bad ka Kong V.
Marsing, na ka shnong Pahamsyiem, Nongpoh, Ri Bhoi District, ka la ioh ia ka kyrdan Doctor of Philosophy (Ph.
D) ha ka Sociology na ka skulbah University of Science and Technology Meghalaya (USTM) Techno City, Killing Road Baridua Ri Bhoi District.
Shillong: Ki nongshong shong jong ka thain RiBhoi kaba kynthup ia ka Patharkhamah, ka Jirang bad kiwei kiwei ki shnong kiba marjan  ka Iew Mawroh kila pynpaw ia ka jingsngewsih halor ka jingbym pat plie  ka sorkar ia  ka khyrdop kaba don ha Iewmawroh na ka daw jong kane ka khlam COVID-19.
Kane ka jingshem jynjar jong ki shnong kane ka thain ia ka jingbym pat plie ka sorkar ia ka ne ka khyrdop ka long namar ba ki paidbah katei ka thain ka ju pyndonkam ban iaid  lyngba kane ka surok ban ia leit ia wan iew sha Mirza kaba hap hapoh jong ka jylla Assam, namar ka kham jan sha Mirza ban sha Nongpoh.
Haba ia kren bad u MLA jong kane ka jaka u bah Sosthenes Sohtun, u la iathuh ba na ka liang jong u, u la dep ban iakren bad u myntri rangbah ka jylla u Conrad K Sangma bad halor kane na ka liang u myntri rang bah u la dep ban bthah ia u MLA ba un thoh sha u Chief Secretary jong ka jylla.
U bah Sohtun u la kubur  ba ka dei ka jingshisha ba ki paidbah kane ka thain ki la ia kynduh ia ka jingeh, namar ka jingkhang sah ia kane ka khyrdop kaba ia rung ia mih sha Assam, namar kiba bun ki shnong ki ia leit ia wan bad ka jylla Assam lyngba kane ka surok.
U la iathuh ba na ka liang jong u, u la ia kren bad ki shnong katei ka thain ba kin phah da ka jingthoh sha u Chief secretary bad na ka liang jong u kum u MLA katei ka thain un sa shim khia ban ia kren ban peit ba ia kane ka khyrdop, ban ioh ban plie noh na ka bynta ka jingsuk ki paidbah.
Shillong: Ki nongtrei jong ka Mawmluh Cherra Cement Limited (MCCL) hapoh ka lama jong ka Mawmluh Cherra Cement Employees’ Union (MCCEU) kan sa pynlong ia ka jingshong shah-thngan naduh ka 8 tarik Nohprah 2020, halor ka jingshah set tulop jong ki mynta la bun bnai.
Halor katei ka jingshong shah-thngan ka jong ki, la iathuh ba ki la wad buit ruh na ka sorkar jylla ban iarap lem ia ki ban pynbor ia ka kompani MCCL ba kan siew noh ia ka tulop ka jong ki ha kaba naduh u bnai Rymphang haduh u bnai Risaw, ki la don haduh 500 ngut kibym shym la ioh tulop satia, kynthup ruh haduh san bnai ka tulop naduh u snem 2015 haduh u snem 2016.
Katkum ka tyllong khubor ba la iathuh, ka MCCL ka hap ban siew haduh palat 1.
40 klur tyngka shibnai ia kine ki nongtrei.
Katba ka jing ia khih ki nongrep, ka dang iaid shakhmat ha Delhi, une uwei u nongleit kurim, u leit sha ka jing iathoh jongu, da kaba shong ha jrong ka tractor, kaba dei ka dak jong ka jing kyrshan jongu, ia ka jing ia khih jong ki nongrep.
Une u nong iathoh, u dei uba na Haryana.
La iathuh ba utei u nongleit kurim, u dei uba na Karnal, Haryana bad u leit sha ka jaka iathoh, da kaba shong ha ka tractor, ha ka jaka ba un shong da ka kali remdor.
U nong iathoh, haba iakren bad ka ANI, u ong “Ngi lah ban leit sha ka nongbah, hynrei, ngi dei ki nongrep.
Ngi kwah ban ai ka khubor sha ki nongrep, ba ngi kyrshan tyngeh ia ka jing iakhih jongki".
Shillong: Myn hynnin ka sngi, ha ka jylla ki la don 97 ngut kiba pang na u COVID-19 bad ki la don 73 ngut kiba koit ha ka shisngi.
Ha East Khasi Hills District kiba pang myn hynnin ka sngi ki don 82 ngut kiba kynthup 9 ngut na ka Armed Forces bad 73 ngut ki riewpaidbah, ha West Garo Hills ki don 9 ngut, ha West Jaintia Hills ki don 5 ngut bad ha Ri Bhoi District i don iwei.
Kiba la koit mynta ka sngi na u khñiang jingpang coronavirus ha ka jylla ki la don 73 ngut.
Ha East Khasi Hills ki don 51 ngut kiba kynthup iwei na ka Armed forces bad 50 ngut ki riewpaidbah, ha West Garo Hills ki don 11 ngut, ha Ri Bhoi District ki don 7 ngut, ha East Garo Hills ki don 2 ngut, ha South West Garo Hills i don iwei bad ha West Jaintia Hills i don iwei.
La iathuh ba ha ka jylla haduh mynta ki don 654 ngut kiba dang pang na u COVID-19 ha kaba ha East Khasi Hills ki don 385 ngut kiba kynthup 31 ngut ki Armed Forces bad 354 ngut ki riewpaidbah, ha West Khasi Hills District ki don 9 ngut, ha South West Khasi Hills ki don 4 ngut, ha Ri Bhoi district ki don 23 ngut, ha West Jaintia Hills district ki don 26 ngut, ha East Jaintia Hills district ki don 5 ngut, ha West Garo Hills district ki don 150 ngut kiba kynthup 4 ngut ki armed forces bad 146 ngut ki riewpaidbah, ha South West Garo Hills district ki don 15 ngut, ha South Garo hills ki don 2 ngut, ha East Garo Hills district ki don 27 ngut bad ha North Garo Hills district ki don 8 ngut.
Tad haduh myn hynnin ka sngi, ki la don haduh 11,392 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 118 ngut.
Shillong: Ha ka jylla myn hynnin ka sngi, ki la don haduh 97 ngut kiba ioh thymmai ia u khñiang jingpang COVID-19.
Ha East Khasi Hills ki don 82 ngut kiba kynthup 9 ngut na ka Armed forces, iwei na Demthring cluster, 2 ngut na Happy Valley cluster, 11 ngut ki high risk, iwei i ILI case, 2 ngut na Jhalupara cluster, iwei na Laban cluster, 34 ngut na Madanryting cluster, iwei na Mawlai Mawdatbaki Cluster, 6 ngut na Mawlai Nonglum cluster, iwei na Mawpat cluster, iwei na Nongmynsong cluster, 2 ngut na Nongthymmai Cluster, iwei na Police Bazar cluster, iwei na Pynthorumkhrah Cluster, 4 ngut kiba wanphai na shabar bad 4 ngut ki SARI case.
Ha West Garo Hills ki don 9 ngut kiba kynthup 3 ngut na Chitoktak cluster, 3 ngut ki high risk, 2 ngut ki ILI case bad iwei baeh ia ka screening.
Ha West Jaintia Hills ki don 5 ngut kiba dei na Mihmyntdu cluster bad ha Ri Bhoi District I don iwei iba dei na NEPA cluster.
Kiba koit myn hynnin ka sngi ha ka jylla ki la don 73 ngut ha kaba ha East Khasi Hills ki don 51 ngut kiba kynthup iwei na ka Armed Forces, 4 ngut na Golflink cluster, 11 ngut ki high risk, iwei I ILI case, iwei na Lawsohtun cluster, 4 ngut na Lummawbah cluster, 6 ngut na Madanryting cluster, 2 ngut na Mawkhar cluster, 2 ngut na Mawlai Nongkwar cluster, iwei na Motinagar cluster, 3 ngut na Nongrah cluster, iwei na Nongrim Hills cluster, 2 ngut na Pynthorbah cluster, 5 ngut kiba wanphai na shabar, 2 ngut ki SARI case, iwei na Umlyngka cluster bad 2 ngut na Umpling cluster.
Ha West Jaintia Hills ki don 11 ngut kiba kynthup iwei na Selsella cluster, 7 ngut ki high risk bad 3 ngut na Modynagar cluster.
Ha Ri Bhoi District ki don 7 ngut kiba kynthup 3 ngut ki health worker bd 4 ngut ki high risk.
Ha East Garo Hills ki don 2 ngut kiba kynthul iwei health worker bad iwei i high risk.
Ha South West Garo Hills i don iwei iba dei I high risk bad ha West Jaintia Hills i don iwei iba dei i ILI case.
Shillong: Ha ka sngi ba nyngkong ba la ialehkai na ka Zone 1 jong ka Inter District U-23 Men’s Cricket Tournament ba la pynleh ha Nongpoh, ka Ri Bhoi ka la ialeh pyrshah ia ka All Jaintia Cricket Association bad ka Ri Bhoi ka la lam khmat ha ka inning kaba nyngkong da 178 run.
Ka AJCA ka la jop ia ka toss ha ka kylla step bad ka la jied ban tied bol shuwa, hynrei ka la shah pynkut noh da 140 ha ka 32.
4 over.
U Mewad Shylla u la ioh kamai palat ia ka shiteng run ia kaba ka kynhun ka ioh kamai, kata 72 na ka 62 bol, hynrei da ka jingtbit u nongkawang bol na ka liang pyrshah (7/15) ka la pynhiar noh ia ka rukom kamai run jong ka AJCA.
Ha ka kylla miet pat, ka Ri Bhoi ka la kamai tam ia ka 5 ha ka over bad ka la lah ban poi 318/10 ha ka 58 over.
2 ngut ki nongtied ki la lah ban kot sha ka half century kata u Laxman Gurung (82 da 86 bol) bad u Ananth Malik (58 da 40 bol).
Sa kiwei kiba la iarap shibun ban synniang run ia ka Ri Bhoi ki kynthup ia u Pratik Haritwal (47) bad u Abhijeet Dey (37), katba na ka liang ki nongkawang bol uba la lah ban pynphai shibun sha ka AJCA u dei u Nehlang Pariat uba la ioh ban mait 6/68.
Kumba la pynkup bor da ka RTI Act, 2005, katto katne ki nongshong shnong jong Ka Kyndong Wahlang, Mawkneng bad Sohiong ki la leit kyndang lyngba ki RTI application ia ki skhim NREGS bad kiwei kiwei ba la ai da ka sorkar India ha ki paidbah jong ka constituency Sohiong ba la buh ia kine ki skhim NREGS bad kiwei kiwei ki skhim ha Sohiong Block.
Katkum ka jingiathuh jong u Bah Overwell Lyngdoh, u ba long uwei na ki Rangbah jong ka shnong Kyndong Wahlang, u la ong ba kane ka shnong ka la ioh ia ar tylli ki skhim ban shna ia ki R.
C.
Cement motorable approach road sha ki ar tylli ki lum jingtep, kawei jong ka balang Katholik kaba 350 meter ha ka dor T.
8 lakh tam bad kawei pat jong ka Balang Presbyterian kaba 200 meter ha ka dor T.
5 lakh tam.
La pyntrei ia kine da ka  VEC jong ka shnong Kyndong Wahlang.
Ka RTI ka la lap ba ia kine la pyntrei tangdep rukom, trei torti, duna jingthew bad kim long katkum ki plan, estimates bad specification.
Halor jong ka jingpyntrei torti, duna jingthew, jah ki materials bad leh tam halor ka kingdon ki nongbylla sngi (jobcard holders) jong ka shnong la don tang kumba 120 iing ei ei hynrei la pynmih 157 tylli ki job Card, pyrshah ia ki jingbthah ka NREGS.
Kumta ki Nongwad RTI ki la ujor sha u BDO hynrei u BDO u la leh kyllain, pynslem bha bad iashah ia ka VEC.
Kumta la ujor sha ka DRDA bad ka DRDA ka la hukum ia u BDO ban kyndang ia ki jingtrei bad ban shna biang ia ki.
Ban da rapjot, ka VEC ka la shu lape malu mala tang ban lait shah trei shuh shuh, hynrei khlem lah da ei ei ia ka jingpyntrei dep rukom.
Halor kine kiei kiei  bad hapoh ka jingialam jong u Rangbah shnong, u Bah Khlain Sing Nongbri, u ba long artat u Chairman ka VEC, la pynlong ia ka dorbar shnong ha  Kyndong Wahlang ha ka 21/11/2020.
Ka la don ka jingiatai kaba jur bad la don ka jingiapait Jan marshiteng hapdeng ki nongwan dorbar; don kiba iashah ia u Bah Overwell Lyngdoh, u Bah Simon Jarain bad kiwei, bad don kiba kyrshan ia u Bah Khlain Sing bad kiwei ki dkhot ka VEC.
Da ka ba nion jubor la shim ia ka rai ha kajuh ka sngi long dorbar 21/11/2020 ban behshnong noh ia u Bah Overwell Lyngdoh bad la pynmih ia ka rai da ka jingthoh.
La wah ia kane ka jingthoh ha ka 22/11/2020 ha Dorbar Hall ban iohi lut ki paidbah ka shnong ka thaw.
