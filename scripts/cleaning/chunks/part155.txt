Ha ka juh ka por la kyntu ïa ki paidbah khamtam kiba duna ha ka jingïoh jingkot ba kin leit ban shim dawai na katei ka jaka.
Shillong, Naiwieng 20 : U President ka National People’s Party (NPP) Dr.
WR Kharlukhi u la ong ba kam don satia kano kano ha lyndet lane ka jingpynbeit haba ïadei bad ka jingbym pynieng kyrtong ha Mairang bad kumjuh ha Shillong South Constituency.
“Kam don satia kano kano ka jingpynbeit bad ki nongmihkhmat na kiwei pat ki party ban ym pynieng kyrtong na Mairang bad Shillong South," u la ong haba kren bad ki lad pathai khubor.
Da kaba bynrap shuh shuh u ong ba tad haduh mynta hi kumba ka long, ka NPP kam pat lah ban pynbna ïa ki kyrtong na kitei ki constituency.
“Tangba ngi dang don por sa kumba ar bnai," u la ong.
Lah ban kdew hangne ba ka Mairang kadei kaba mihkhmat da u President ka UDP Bah Metbah Lyngdoh ba dei ruh u Lamphang ba mynta ka Iing Dorbar Thawaiñ ka jylla bad u lah ban long ruh u kyrtong Myntri Rangbah ka party ha u 2023.
Katba ka Shillong South pat kadei kaba mihkhmat da u Bah Sanbor Shullai na ka BJP uba bat mynta kum u Myntri ka tnad Arts and Culture ka sorkar jylla.
Jowai, Naiwieng 20: Ki shipai ïada khappud jong ka 04 Bn BSF hapoh ka jylla Meghalaya hynnin ka sngi Saitjaiñ kila ïoh ban kurup haduh 1025 tylli ki bilor dawai jyrhoh (Phensedyl) kiba shongdor haduh kumba T.
2.
1 lak tyngka ïa kiba la thmu ban shalan tuh sha Ri Bangladesh na khappdud jong ka West Jaiñtia Hills.
Na ka liang kitei ki shipai BSP kila la pyntip ba ki kynhun shipai BSF hapoh jong une u snem kila ïoh ban kurup haduh 7433 tylli ki bilor dawai jyrhoh (phensedyl) na kylleng ki jaka khappud Indo-Bangladesh, la ïathuh ïa kiba donkti ha kane ka kam beaiñ yn pynngat ïa ki katkum ki kyndon shi banta ban khanglad ïa ki kum kine ki kam khaïi beaiñ kiba jia na ka por sha ka por.
Shillong, Naiwieng 20 : U President ka NPP hapoh ka jylla u Dr W.
R Kharlukhi ula kyntait ba ka don ka jingïapher jngmut hapoh ka party halor ka Citizenship Amendment Act (CAA).
“ Ym don ka jingïapher jingmut hapoh ka NPP halor kane ka CAA.
Ka jingkren jong ka MP ka Agatha Sangma kam mut satia ba dei ka jingkren jongka party.
Nga dei u President jongka party ha ka jylla nga sngewthuh shai halor ka nongrim ba ka ïeng hynrei kum ka party ngi ïeng ha ka nongrim kata ba ngim pat ju kyrshan ïaka CAA" ong u Dr Kharlukhi.
ïa kane ula ong haba u jubab ïa ka jingkylli hato ka don ne em ka jingïapher hapoh ka NPP namar ka MP jongka Lok Sabha ka Agatha Sangma ka kyrshan ïa ka CAA ha Parliament katba ka NPP pat ka pynpaw ba kam kyrshan ïa ka CAA.
U Dr Kharlukhi u la pynkynmaw ruh ba ka jingpynsangeh ban pyntreikam ïaka CAA ka dei hadien ba u myntri rangbah u Conrad K Sangma u la lum da ka jingïalang jong ki myntri rangbah kane ka thaiñ ban ïakren halor ka CAA.
Haba la kylli kiei ki lad kiba ka NPP kan shim ban pynthikna ba yn weng pura ïaka CAA ha ka jylla Meghalaya une u nongïalam ka NPP u la ong “ Ngi pyrshang ïa kaba bha tam hynrei kaei kaba ngi donkam ka long ka jingïatrei lang bad jigkyrshan jong ki paid kane ka thaiñ ka ban pynsngew ïaki shkor ka Delhi ba kin ym pyntreikam ïa ka CAA bad ka dei kane kaba ka NPP ka pyrshang ban wanrah ïa ka jingiatylli bad jingïatrei lang jong baroh".
Lada ngi kwah ban ïohi ïa ka lawei kaba I don jingkyrmen ka por ka la poi ba ngin ai lad noh ïa ki samla rangbah kiba thmu ban ai reng ha kane ka sien ïaleh ha u Rymphang 2023.
Don katto katne ki samla kiba nga ïakynduh kiba ïohi jngai bad kiba kloi ban saiñdur thymmai ïa ka synshar khadar.
Na kata ka daw ki kwah ban ïaleh elekshon khlem da khwai ïa ki briew da ka pisa.
Ha kine ki khyndiat taiew la ïohi ba ki MLA ki la sdang ban sam pisa na ka MLA skim na ki bynta ki skim laiphew har rukom.
Ki nongshim ruh ki kam tohhoh ba dei ka pisa ïohei.
Hynrei ym ju don pisa ïohei.
Ka pisa baroh ka dei kaba la mang ban kyntiew ïa ki dong ki shnong lyngba ki surok kiba neh la kumno kumno haduh san snem.
Ym ki surok kiba tang shisien tied u slap lyiur ka rah lut ka um ïa ka rong namar ha ka jaka ban pynlut 10 lak ban shna ïa ka surok lah klop noh 5 lak bad thaw ïa ka surok ba malu mala da ka pisa kaba tam.
Ha kane ka bynta dei ban kynnoh ruh ïa ki rangbah shnong bad rangbah dong ba kim peit pyrman ïa ka rukom trei kam ki kontraktor.
Lada uno uno u rangbah shnong lane u rangbah dong u long ruh u kontrak pyntrei surok lah dei ban ai ïa u ban pyntrei sha kawei pat ka shnong, ym ha shnong lajong.
Namar lada u rangbah shnong lane ki khun, ne ki ba haïing jong u ki pyntrei kontrak ha ka shnong/dong lajong ka don beit kata kaba ong ha ka ktien phareng ka “ conflict of interest," kaba mut ba ym lah ban trei ho ïa ka kam.
Kaba i saitmet eh ha kane ka jylla jongngi ka long ba wat ki MLA/Minister ruh ki long de ki kontraktor.
Nga tharai ha kiwei pat ki jylla ym ju kham don kum kane ba U Minister un long ruh u kontraktor.
Na kata ka daw wat lada ki surok ki jot katno katno ruh ym don ba lah ban leh eiei.
Lada ngim ïoh ka um bam um dih kaba thikna bad kaba lait na ka jingjakhlia ruh ngim lah leh ei ei ruh.
Ngi hap shu kbum beit jak.
Hato ym dei mangi ki paidbah kiba jied ïa kine ki khwan myntoi shimet? Kine te ïalade ki lah biang nadong shadong haduh katno pateng shuh.
Ki paidbah ka jylla bapli pat ki la nang duk nang jynjar.
Ka jylla Meghalaya ka la hiar ha ki bynta baroh.
Dang ha kine ki sngi ka don ka survey kaba ong ba ka jingpep skul jong ki khynnah haduh Class 10.
Kumba 39 na man la ka 100 ngut ki khynnah ki pep skul noh na ki daw kiba bun bad khamtam eh namar ki kmie ki kpa kim lah kyrshan shuh.
Ynda lah pep skul ki sa leit trei bylla lane kano kano ka kam barit baria.
Kane ka kdew ba kine kiba pep skul noh lehse kim don kano kano ka jingtbit (skill) ban trei ïa ki kam kiba kham biang ka jingsiew.
Ka jingduk kan nang ïai ban katba nang mih ki snem.
Kine kiba lah pep skul ïalade ruh kin ym lah ban phah skul ïa la ki khun jong ki lymda ka sorkar ka trei borbah ban wanlam biang ïa kine kiba la pep skul bad ai jinghikai ei ïa ki.
Kine baroh ki jingshah lyngshop ha ka jingduk ki leit jia namar ba kita kiba lah shah jied ki dei kiba ïoh ba kot, ki heh spah suda kiba ym sngewthuh ka mut aiu ka jingduk.
Kine ki MLA ki pynkmen toh-hoh ïa ngi tang ar lane lai bnai shuwa ka elekshon bad hadien nangta pat ki shu ai pisa ïa ki briew kiba wan sha ki katba ïa ki kam kiba ki dei ban trei kum ban kham pynbha ïa ki skul bad jied ïa ki nonghikai kiba tbit ym kiba ïashah politiks; ban pyrkhat ïa ka jingthaw kam thaw jam bad ban pynbha ïa ka rep ka riang bad ïa ki surok ki jingkieng baroh.
Kane ka sorkar MDA kaba la ïalam khmat da ka seng NPP bad kaba ïatrei lang ruh bad ka UDP, PDF bad kiwei ka long ka sorkar jong ki heh spah.
U Chief Minister u wan na ka ïing ka sem kaba ïoh ba kot.
Ka khun jong u kam pule shane bad ynda la dep jingpule nga ngeit ba kan ym kwah ban wan shong wan sah shane sha ka jylla Meghalaya.
Ha ka jingshisha wat u Chief Minister (CM) ruh ynda um lah jop shuh bad um lah shuh ban long CM ngam ngeit satia ba un shong un sah ha kane ka jylla.
Jan man la ka taiew u hap leit Delhi namar u don la ka jong ka ïing ha ka nongbah.
Naduh dang khynnah ma u bad ki hymmen para jong u ki pule sha Delhi.
Ka mynsiem jong ki ka shoh sha kane ka nongbah.
Dei na kata ka daw ba kim don satia ka jingsngew kit khia lem ïa kane ka jylla bad ki nongshong shnong jong ka Meghalaya.
Dei na kane ka daw ba mangi kiba jied nongthaw aiñ (MLA) ngi hap long kiba pyrkhat jngai.
Ka spah ka phew kaba ki kit kine ki Minister mynta ka dei ka spah jong ki briew ka jylla Meghalaya.
Kine ki khyndiat ngut kiba ha ka sorkar bad kito ki kontrak bad nongtrei business kiba kyrshan ïa ka NPP ne UDP ki lah ban thied da ki phew tylli ki ïing ha sor Shillong.
Ki nongjied ïa kine pat ki la nang sdot bad dang ban ka jingduk.
Dei na kane ka daw ba ngi dei ban ai lad ïa kiba dang samla ka karta bad kiba don ka jingmut jongpyrkhat kaba thymmai bad ka mon ba skhem ban ïeng halor ka nongrim ban kyntiew lem ïa ki para samla; ban pynduh jait noh ïa ka bamsap bampong bad ban ïalam ïa ka jylla sha ka lynti kaba don jingkyrmen.
Nga ngeit ba ki paidbah jongngi kin ym long shuh kiba mynthi kumba ki la long ha kine ki 50 snem.
Ki samla ai reng ruh ki dei ban pyni hangi ïa ka dur (vision) kaba ki pruid dak na ka bynta kane ka jylla jongngi ha ki 20 snem shakhmat.
Ynnai ïakren shuh tang ïa kaba lah dep.
Ki nong ai reng elekshon ki dei ban ïathuh aiu ki thmu ban leh ha ki snem ki ban wan.
Ynnai ban shu wan kren jali-ja-um, khleiñ la thang jwat la bam.
Jowai Naiwieng 20 : U myntri ka tnad Tourism jong ka jylla u MLA ma Sniawbhalang Dhar ha ryngkat u myntri ka C&RD bah Hamlet Dohling bad u MLA 2-Jowai Constituency ma Wailadmiki Shylla, ha ka sngi Thohdieng kila buh ïa u mawnongrim ban tei ïa ‘Hospitality Complex’ hajan jong ka pung Thadlaskeiñ ha ka jinglut kaba Rs.
35 klur bad ban shan thymmai ïa ka ophis jong ka Thadlaskeiñ C&RD Block kaba kot T.
3 klur tyngka.
Kiwei de kiba la wan ban ïadonlang ki kynthup ïa u Director of Tourism Department bah C.
V Diengdoh, IAS, Director ka C&RD Department u S.
C.
Sadhu, IAS, u Deputy Commissioner ka West Jaiñtia Hills bah.
B.
S.
Sohliya, IAS nalor kiwei de kiba la shah khot sngewbha.
U myntri ka Tourism ma Sniawbhalang Dhar ha ka jingkren ula ong ba ka jingtei ïa kane ka ‘Hospitality Complex’ kan ïarap shibun eh ban pynïoh kam ïa ki khun samla bad ha ka juh ka por kan ïarap ban pynkiew shuh shuh ïa ka kam jngohkai hapoh ka District, kan jingdon kum kane ka jaka kan ïarap shibun eh ïa ki jingdonkam jong ki nongwan shangkai pyrthei.
Ula pynsngew ba kane ka ‘Hospitality Complex’ kan ïarap ban ai kam ai jam ïa ki khun samla kaba lah ban kot sha haduh 200 ne 250 ngut eiei kiba kynthup naduh ka kam pynkheh ïa ki kamra thiah, ka jingpynbiang ïa ka bam, ban ïalam lynti ïa ki nongwan kai, ki jaka pynlong jingïalang bad kiwei kiwei de nalor kine kin don sha ki jaka ban ïalehkai ki khynnah ‘Children’s Park’.
Ula pyntip ba kane ka projek la bei pisa hapoh ka lyngba ka State Planning jong ka sorkar jylla.
Na ka liang u myntri ka C&RD bah Hamlet Dohling, ula ong ka jingplie ïa une u mawnongrim na ka bynta ban shna pynbha ïa ka ophis thymmai ka Thadlaskeiñ C&RD Block kala urlong, dei lyngba ka jingtreishitom jong u MLA ka thaiñ u ma Wailadmiki Shylla uba la angnud ban pynkiew ïa ka roi ka par hapoh ka Constituency.
Ula pyntip ba kane ka ophis jong ka Block kan long ruh kum ka jingkieng kaba lah ban pynïasoh ïa ka rukom treikam jong ka sorkar bad ki paidbah nongshong shnong.
‘Ka long kaba sngewtynnad ban ïoh jingtip na ki paidbah ba ka rukom ai jingshakri jong ki ophisar na ki Block bad ki nongtrei ka long kaba kaba biang eh haduh katta katta’ ong u bah Dohling, kumta ula ai ka jingïaroh ba ka jingbuh ïa une u mawnongrim kan ïarap khambha ban pynïaid beit pynïaid ryntih ïa ki skim sorkar ha ka lynti kaba dei sha baroh ki paidbah jong ki shnong bapher bapher.
Shuh shuh ula ong ba ka sorkar kala dep ban pyllait ïa ka pisa kaba 120 klur na ka bynta ban pynbha pynmiat ïa ki 46 tylli ki Blocks ha ka jinglut kaba 3 klur manla kawei ka Block.
Shillong, Naiwieng 20 : Wat la ka tnad pule puthi ka phai khmat tang khyndiat eh sha ki khlawait bad ki riew ïaleh laitluid ka ri na kane ka thaiñ shatei lam mihngi ka ri India hynrei ka sorkar pdeng mynta ka la phai khmat bha ban kyntiew bad pynpawnam ïa kine ki khlawait bad riewkhraw ïaleh laitluid ka ri bad kane ka jingleh kan wanrah ka jingïasngewjan bha hapdeng ki paid nongshong shnong jong kane ka thaiñ bad kiba ha kiwei pat ki bynta ka ri India, ong u Myntri Rangbah ka jylla u Conrad K Sangma haba kren ha ka jingïalang Purvottar Swabhiman Utsaw ha nongbah Guwahati mynta ka sngi.
U la ong ba kane ka thaiñ ka la ïaid bad ïa kynduh ïa kiba bun ki jingeh hynrei bunsien ka jop beit ïa ki jingeh bad ka dei ruh kawei na ki thaiñ kaba don ka bynta kaba khraw ban tei ïaka jingïalong kawei jongka ri.
U Myntri Rangbah ula ong “ Ka dang donkam bha ban pynrung ha ka pule puthi ïa kane ka thaiñ bad ki riew khraw jongka khnang ban don ka jingïasngewjan bad jingïasngew long kawei.
Nga ai jingmut ruh ba dei ban don ki prokram ba kyrpang halor ka kolshor ïa ki khynnah ha baroh kawei ka ri khnang ba kin ïa ieit bad burom iwei ïa iwei"U la ïathuh halor ka jingleit jngoh jongu ïa ka Museum ha Israel ha kaba u la ong ba ka sorkar ka la phah ïaki khynnah ba kin leit khnang sha kane ka museum khnang ba kin sngewthuh ïa ka jingeh ba ki Jew ki hap ban ïaid lyngba.
“ Ki jingthoh kiba don ha ka museum ki long kiba kongsan bha bad lyngba kane ka la pynlong hi ïaki khynnah ba kin don ka mynsiem ieit ri naduh ba ki dang rit ka rta", ong u Conrad.
Haba phai sha kane ka thaiñ bad ka spah bah ba la ai da ka mariang, kaba la pynlong ruh ban ïoh ïa ka nam kum ka khyrdop jong ki ri Southeast Asia, u myntri rangbah u la ong kaba donkam tam ka long ban pynïasoh ïa kane ka thaiñ bad kiwei ki ri ba shathie ka khyndew bah Asia da ki surok khyndew bad surok suiñ ruh nalor kata ban don ki prokram ba kyrpang ban pynlong halor ka kolshor jong ki briew kane ka thaiñ bad ki briew jong kiwei ki ri ba shathie ka South East Asia.
“Lada ka sorkar pdeng kan pynkhlaiñ ban pynïasoh ïa kane ka thaiñ bad kiwei ki ri ba marjan wat bad ka ri India hi ruh kan ïarap ban kyntiew shuh shuh ïa ka kam jngohkai pyrthei.
U la ong shuh shuh ba ka jingjan jong kane ka thaiñ sha ki ïew bah jong kiwei ki ri ka long sa kawei ka kabu bah ïa kane ka thaiñ ban wan bei tyngka da ki ri ba marjan bad wat ki nongbei tyngka na ka ri hi ruh.
“ Kumta ka long ka long kaba donkam ban shim ïa ki lad ki lynti ban kyntiew ïa kane ka thaiñ kat kum ka Act East Policy jongka sorkar pdeng ba kan kiew sha ki ïew ki hat jong kiwei ki ri kapyrthei" ong u myntri rangbah.
U la ong shuh shuh ba ka long kaba kongsan ruh ïaki briew na kane ka thaiñ kin tip bniah ïa ki briew ne ki nongshong shnong ka ri sha kiwei ki bynta ka ri India ruh.
“ Ngi ki briew na kane ka thaiñ ngi dei ban tip shaphang ka kolshor bad ka jingim tynrai jong kiwei ki jaidbynriew kiba shong ba sah ha ka ri ym dei tang ma ki kiba dei ban titp shaphang jong ngi namar dei lyngba ka jingïatip mar kylliang ïa ka kolshor jong kiwei ba ngi lah ban wanrah ïa ka jingïatylli bad jingïalong kawei hapoh ka ri" ong u Conrad.
U la ong lada ki MP na ki jylla bapher bapher ki ïasnoh kti lang bad leit jngoh ïa ki jylla ha kylleng ka ri da kaba ring ruh ïaki video kane shwa kan long kum shijam ban pyni ïa ka jingïalong kawei ha ka ri wat hapdeng ki jingïapher jaidbynriew bad kolshor ruh.
U la kren ruh halor ka saiñ pyrthei da kaba ong lada don ka mon ka don ka lad bad halor kane u la ai ka jingïaroh ïa u myntri rangbah duh ka ri u Narendra Modi uba la bthah ïa baroh ki mynti jongu ba kidei ban leit jngoh na ka por sha ka por ïa ki jylla kane ka thaiñ shatei lam mihngi bad u la ong ba kane ka jingleh ka long kaba donkam bha namar ki myntri sorkar dalade kin ïoh jingtip shaphang kane ka thaiñ bad lyngba kane ruh kin lah ban thaw ïa ki polisi na ka bynta kane ka thaiñ hi baroh kawei.
Nongpoh, Naiwieng 20: Namar ki jingkynthoh kiba bun kiba mih naki paidbah ba bun ba lang ïa u Bah Dasakhiatbha Lamare MLA ka Mawhati u ba dei ruh u Myntri ka sorkar jylla, u Bah Dasakhiat u la pynshai ba kum u MLA u la leh shibun ki kam ha Mawhati Constituency, hynrei kitei ki jingkynthoh kiba mih ki dei tang ki jingwad daw kiba pyrshang ban ïalam bakla ïaki paidbah, haba kren haka jingïalang jong ki nongïalam ba hakhmat ka party NPP ha Mawlasnai.
“Kum u MLA ka thaiñ ngam ju iohthiah ioh dem ban wanwah ïaki kam pynroi naka bynta ki paidbah, naduh ki surok bapher bapher bala dep ban pyntrei khamtam ka jingurlong jong ka surok UG Road ban siang shuwa na Umsning shaduh Sonidan, ka skul Eklavya Model Residential School bad kiwei kiwei" la ong u Bah Dasakhiat.
U la ong ruh ba ngam sngew eiei ïaki jingkynthoh, hynrei kum ki paidbah kim dei ban kynthoh kulmar khlem da wad bñiah ïaki jingshisha da kaba pyrshang ban ïalam bakla ïaki paidbah jong ka Mawhati bad kumjuh ruh sha Nongkrem kumba u la thmu ban leit ïakhun noh na Nongkrem ha kane ka elekshon ban wan.
Shuh shuh u la ong ruh ba ki paidbah kim shym wad bñiah ïaki kam kiba u trei kum u nongmihkhmat jong ka Mawhati bad ka jingkynthoh ka dei beit ïaka jingsniew u surok, hynrei ïa utei u surok ba donkam tam jong ki paidbah ruh la lah ban pynurlong noh kaba dei ka jingkyrkhu kaba khraw ïaki paidbah ha kaba shen un sa leit ban iuh kjat sha Mawhati da ka Lamborghini hadien bala dep siang rong ïa u surok UG Road.
Shillong, Naiwieng 20: Wat la ka sngi kaba ki arngut ki nongrwai bad nongtem; kata u Jay Sean uba dei u nongrwai bad u Edward Maya uba dei u Disc Jockey (DJ) ki wan ha Shillong wat la ka dei ha ka sngi u Blei hynrei la sakhi ba ki nongwan peitkai ki shlei miar bad pyndap ruh ïa ka phyllaw ka Shillong International Centre for Performing Arts (SICPA), Mawkasiang, New Shillong.
U Kamaljit Singh Jhooti ne u Jay Sean uba ki ju tip uba dei u nong London mynta uba don ka jinglong tynrai na Punjab India, u la lah ban kring da ki palat 7000 ngut antad ki briew sha ka jingwan rwai jong u ha Shillong bad ha kane ka jingrwai jong u la sakhi ba ki nongwan peit kai kim lah khlem da shim bynta lang da kaba rwai bad shad ha ka jingrwai ba pynkyndeh mynsiem une u Kaitor ha Shillong.
Haba u kren sha ki paidbah nongrwai u Jay Sean u la ong ba ka jingdon jong u kum u nongrwai ba don ka jinglong tynrai ne ka orgin na India ka la long ka jingkhyllew ïa ka ri namar kat shaba u leit u rah ïa ka khubor ka India bad ka jingriewspah jong ka.
“Kat shaba nga leit ka jinglong brown ka sniehdoh jong nga ka neh bad nga bad kane ka dei namar nga dei uba don ka jinglong tynrai na kane ka ri ba ieid eh" u la ong bad bynrap, “ha kine ki sngi ban wan ngan leit sha Australia bad ngan rah khubor shphang ka Shillong bad ka jingieid jong phi ki nong Shillong ïa ka tem ka put bad ka rwai ka siaw hi.
"Ha kane ka sngi u Disc Jockey (DJ) ba bna nam ka pyrthei uba na ka ri Romania u Eduard Marian Ilie ne u Edward Maya ba ki ju tip u la lah wan ban tem ha kaba ki paidbah nongwan peitkai kim lah khlem da pynkhih ïa ki kti ki kjat namar ka ingtbit jong u ban tem ka jingtem na ki kti ba tbit bad jem ïa ka Disc.
Ha kane ka sngi ki nongshad nongrwai na ka jylla ruh ki la ïoh bynta ban pyni ïa ka sap jong ki ba kynthup kum u Samla Bajop Kupar Nongbri bad kiwei de.
La sakhi ruh ba ym tang kiba na kane ka jylla hynrei wat na kiwei ki jylla ka thaiñ lam Mihngi ruh ki la wan shim bynta sha kane ka lymnpung ka rwai ka siaw ba la pynlong da ka jingbei tyngka ka sorkar jylla ryngkat ka Royal Stag.
Kat kum ka jingïathuh ki nongpynïaid la ong ba ka jingwan ki paidbah ka dei namar ki nong Shillong hi ki dei kiba ieid haduh katta katta ïa ka rwai ka siaw bad ka tem ka put kaba la ju ïoh nam ruh kum ka “Rock Capital of India"Malu mala la ïathuh ba ki tiket kaba ki lah ban die kam duna ïa ka 5,000 tylli eiei tad haduh ba thoh ïa kane ka khubor bad ka dor ka tiket ba tad tam ka long 1,000 tyngka.
Shillong, Naiwieng 20 : Ka Bharatiya Janata Party (BJP) Meghalaya ka la pynkhreh ba la kumno kumno ha u Nohprah kin ïoh ban pynbna noh ïa u kyrtong Myntri Rangbah ban ïalam ïa ka jylla ka BJP ka ïoh ïa ka jingshaniah ban ïalam ïa ka sorkar jylla.
“La kumno kumno ha u Nohprah ngin ïoh ban pynbna noh ïa u kyrtong Myntri Rangbah," ong u President ka BJP Meghalaya, Bah Ernest Mawrie.
Katkum ka jingong jong u, ka party mynta ka dang bishar ha baroh ki liang khamtam eh haba ki don katto katne ki MLA na kiwei pat ki party kiban wan ban pynïasoh bad ïakhun noh na ka party ha u 2023.
Dang shen ki nongïalam ka BJP ki la kam ba ki don haduh kumba lai ngut ei ei ki MLA na kiwei ki party kiba la pyntikna ban wan ïakhun noh na ka party ha ka elekshon ban wan.
Lah ruh ban kdew hangne ba ka Meghalaya ka don tang arngut ki MLA kiba jop na tiket BJP ha u 2018 ba kynthup ïa u Bah Sanbor Shullai na Shillong South ba dei ruh u Myntri ka tnad Arts and Culture bad u Bah AL Hek uba jop na Pynthorumkhrah constituency.
Dang shen na ka liang u Bah Hek u la dep ruh ban pynpaw ba u long uba kloi ban ïalam kum u kyrtong Myntri Rangbah ha u 2023 lada jia ba ki bor bahalor ka party ki ailad ïa u.
Shillong, Naiwieng 20 : U President ka NPP, Dr.
WR Kharlukhi ha ka sngi Saitjaiñ u la ong ba lada u Dr.
Mukul Sangma Nongïalam ka Liang Pyrshah, Dr.
Mukul Sangma ryngkat ka kynhun ki lah ban mih noh na ka TMC ruh thik kumba ki mih na ka Congress ban leit pynïasoh noh sha kawei pat ka party namar ka shuki.
Haba kren bad ki lad pathai khubor, u Dr.
Kharlukhi u la pynkynmaw ruh ba kumno ka Congress kaba don 20 ngut ki MLA ha u 2018 ka la kad arliang noh hadien ba 12 ngut na ki MLA ki la leit ban pynïasoh noh sha ka Trinamool Congress.
Ha kajuh ka por, utei u heh NPP u la ong, “Mano ba lah ban tip ba lada ki phet na ka Congress kumto haba wan mano mano ha ka bor ki lah ban phet noh (na ka TMC) ruh.
Ïa kane ruh ngam lah satia ban ong.
"Haba pynshai pat halor ka jingkynthoh jong u Dr.
Mukul ba ka sorbe jong ka NPP ka la kdew ba kan jop tang 5 – 6 seat, na ka liang u Dr.
Kharlukhi u la ong ba lada katei ka sorbe la leh da ka NPP kumba la kamda u Dr.
Mukul kamut ba um dei shuh u TMC hynrei u la dei u NPP lym kumta kumno un tip.
“Kumta, kim pat mad satia ïa ka elekshon ha rilum Garo na ka tiket TMC kumta nga khmih lynti ba un lah ban kheiñ jingkheiñ bha lym kumta u lah ban shah rem ei ruh ïalade," ong u Dr.
Kharlukhi.
Shillong, Naiwieng 20 : U Bah Eugeneson Lyngdoh MLA ka Mawphlang constituency ryngkat u MDC u Bah Lamphrang Blah ha ka sngi Saitjaiñ ka 19 tarik Naiwieng 2022 kila pyllait paitbah ïa ar tylli ki kot ba la thoh da u Bah Pynshailang Lyngdoh Mawphlang kaba kynthup ïa ka Thylliej Ksiar bynta ba Nongkong ki Phawar Khasi bad ka Thylliej Ksiar bynta baar ki Poetry Na La Ri.
U Bah Pynshailang haba kren ha ka jingïalang ha Madan Shad ha Mawphlang u la ïathuh ba ïa kine ki kot u la thoh ha u snem 2016 bad ha kane ka kot u la thoh ïa ka jingïoh ka Meghalaya ïa ka jylla ba pura, ka jingwan lyngshop ka khlam Covid-19, Ka Por Samla, Ka Phawar Lyngdoh Mawphlang, Phawar Kynoi Khun, Phawar Elekshon bad kiwei kiwei.
Ha kine ki kot u Bah Pynshailang u la pashat jingmut ruh sha ki paidbah ba ka ladei ka por ban pynkylla noh ïa ka kyrteng Meghalaya sha ka kyrteng trai Ri.
U Bah Pynshailang u la ïathuh ruh ïa ka jingïaid lynti jong u ha kaba thoh ïa kine ki ar tylli ki kot lyngba ka jingïarap jong kiba bun.
U Bah Pynshailang Lyngdoh ym tang ba udei u nongthoh kot hynrei udei ruh u nongthaw jingrwai, u nongrwai, nongphawar bad u nongshna duitara.
U Bah Eugeneson Lyngdoh MLA ka Mawphlang haba kren kum u kongsan ula ai ka jingkitbok kitrwiang ïa u Bah Pynshailang ba un dang ïai kiew shaphrang bad ban pyndonkam hok ïa ka sap ba U Blei U la ai kyrpang.
U la kyntu ïa ki paidbah ba kin ai mynsiem lem bad kyrshan ïa u Bah Pynshailang da kaba thied bad pule ïa kine ki kot kiban ai jingmyntoi ruh na bynta jong ki.
Ha kane ka sngi la ïoh ruh ki jingkren na u Bah Lamphrang Blah uba la pyllait ruh ïa ka jingrwai ba la thoh bad rwai hi da u Bah Pynshailang, nangta na u General secretary ka Khasi Authors Society, Lyngdoh ka Hima Mawphlang, u President ka Synjuk Rangbah Shnong Bah Auspicious Lyngdoh Mawphlang bad kiwei kiwei.
La pynkup burom ruh ïa arngut ki nonghikai da u Bah Auspicious bad ka jingsam ïa ki khusnam nongjop ha ka jingïakop rwai bad phawar.
La ïadonlang ruh ha kane ka sngi ki kaitor ba kynthup u Bah Desmund Sun, Gabriel T Mawlong bad Bateithymmai, kiba haïing hasem jong u Bah Pynshailang, ki riew rangbah longkmie longkpa, ki samla haduh ki hep kiba rit.
Ïa kine ki kot lah ban ïoh na Ri Khasi Book Agency, Khasi Book stall ha synod Complex, bad Bella Book Centre.
Shillong, Naiwieng 20 : Ka shim por haduh kumba 50 snem ei ei ba ka shnong Jhalupara khatduh kan ïohi ba ka park ïalehkai na bynta ki heprit, ka jaka shongkai pyngad na bynta kiba la san bad khamtam eh ka jaka ïalehkai na bynta ki heprit kan don ha ka shnong jong ki.
Katkum ka jingïathuh da ki nongïalam shnong, ka daw tynrai kaba pynslem ïa ki ban ïoh ïa kitei ki jaka shongkai bad ïalehkai kadei namar ba ki hap ban ïoh shwa ïa ka jingbit na ka sorkar pdeng shwa ban shna ïa kino kino ki kam pynroi ha kitei ki jaka kiba tip kum ki jaka Cantonment ne jaka shipai.
“Dei lyngba ka jingshimkhia jong u MLA ka thaiñ Bah Sanbor Shullai ba dei ruh u Myntri Sorkar ka jylla ba khatduh ngi la ïoh ïa ka jingbit ban shna ïa kine ki kam pynroi ha ka shnong," ong u Bipin Pradhan ba dei ruh u General Secretary ka Shillong Cantonment Development Council haba kren ha ka jingplie paidbah da u Bah Sanbor hi ïa kitei ki projek ba la dep pyntrei ha katei ka shnong.
Nalorkata, u ïathuh ruh ba u Bah Sanbor u la pynher ym duna shuh 300 tylli ki shithi sha ka sorkar pdeng bad u la leit ruh ban kynduh ym duna ïa ka 12 sien ïa ki Myntri ka sorkar pdeng na ka bynta ban ïoh jingbit ban shna ïa kitei ki kam pynroi ha katei ka jaka.
Katto katne ki jaka ba la plie paidbah ha katei ka sngi ki kynthup ïa ka Iing shnong bad ruh ka jaka shet ba la tei lyngba ka skim SUWP, nangta ka park na bynta ki heprit lyngba ka skim AMRUT jong ka sorkar pdeng bad ruh madan phutbol rit bad kumjuh ka jaka ïalehkai badminton bad tennis.
U la ïathuh ruh ba namar ka thain kadei kaba kyrduh um kumta na ka liang u MLA u la pynkhreh ban don noh da ka jaka pynlang um kaba 14 klur ha Jhalupara, nangta 15 klur na ka bynta ban pynbha ïa ka Shillong Cantonment School, 7 klur na bynta ban pynbha ïa ka madan Cantonment hapoh ka Khelo India Khelo.
Na ka liang u Bah Sanbor u la ïathuh ba ka jingsngap jong ka sorkar pdeng ïa ka jingkyrpad jong u kum u MLA bad ruh kum u nongïalam ka BJP na Meghalaya kadei namar ki kwah ba ki heprit kin ïoh ïa ka lad ban pynkhih met ha ki kam ïalehkai bad ruh ban lait na ki jingmlien ba sniew.
“Ka Jhalupara kadei ka jaka ba la khapngiah bha bad kaba eh bha ban ïoh jingbit ruh na ka sorkar pdeng na ki shipai hynrei da ka jingïarap ki nongïalam BJP na Delhi, ki la bthah ba dei ban ai ïa ka NOC na ka bynta ka jingmyntoi jong ki heprit kane ka thaiñ bad khamtam eh na ka bynta kito kiba la noh met ba kin ïoh ban leh yoga ha ka por mynstep.
U ong ruh ba u sngewkmen haduh katta katta ban ïohi ba ki nongïalam shnong haduh ki paidbah ki mih ryntih ban leh kmen lang ban sakhi ba ka jaka kaba lang beit da ki jaboh baroh shi katta mynta ka la kylla long ka jaka ïalehkai pyngad.
Katkum ka jingïathuh jong u, kitei ki projek baroh kiba la shna ha katei ka jaka ka la poi sha ka 60 lak tyngka baroh.
La donlang ruh ha kane ka sngi naduh u President ka BJP Bah Ernest Mawrie nangta u MDC barim ka Laban Mawprem Bah Ricky Shullai nalor kiwei kiwei ki rangbah na ka Lease Holder Association nangta na ka Jhalupara Village Council bad ruh na ka SCDC.
Mawkyrwat, ‘Naiwieng 20: U President ka Meghalaya Pradesh Congress Committee (MPCC), u Ma Vincent H.
Pala uba dei ruh u MP ka Lok Sabha jong ka Shillong Constituency haba ka jingkren ha ka jingïalang jong ka party congress ha Dorbar Hall Rangthong, South West Khasi Hills District u la ong, “Ka congress kam dei kaba ai pisa bad kam dei hi ruh kaba riew spah ha ka jingdon pisa hynrei ka riew spah ha ka mynsiem jong ka jingïatreilang bad bun bah ki paidbah ki ju ai ka jingkyrshan namar ka ai ïa ka jingshynshar kaba paka ha kaba ym don mano mano ba lah ban thied ïa kata.
Shuh shuh u la ong ruh ba wat ong ba ka congress ka duk, hynrei ka long kaba riew spah ha kiba bun ki bynta.
Namarkata, u la kynthoh ba kane ka sorkar ba mynta ka shu im tang ban khrong bad kam salia wat ki long kiba duk ne kiba riew spah.
U la ïathuh ruh ba haduh 13,500 klur tyngka la dep ban mang hapoh ka tnad PWD hynrei kiba ïoh bynta ban pyntrei ne ki contractor ki dei tang na ki 2 ne 3 ïing.
Kumta, da kane ka lynti kiba riew spah ki lah nangriew spah bad kiba duk pat ki nangduk bad kane mynta ka paw shai ba kam dei shuh ka jingsynshar paidbah.
Namarkata, ula buh ka jingkyrpad bad ai mynsiem na ka bynta ki nongtrei jong ka party ba kim dei ban noh mynsiem hynrei ba kin long kiba trei shitom khlem jing-ar-tatien bad kin ai ruh ka jingïatreilang bad ka kyrtong namar ka jingïaleh elekshon kam dei tang jong ka kong Victorealness marwei hynrei ka dei jong baroh ki nongkyrshan ka party.
Haba kren halor ka khusnam ba ka kong Victorealness Syiemlieh ka la ïoh ka “National Florescence Nightingale Award 2021", u Ma Pala u la ong ba kam dei ka khusnam ba ma ka riew spah hynrei ka dei ba ka la ai ïa kata ka jingshakri kaba paka ïa ki paidbah jong ka dong ka thaiñ baroh kawei ha ka liang ka koit ka khiah.
Ha kajuh hi ka sngi ka Ranikor Block Congress Committee (RBCC) lyngba ka jingïadonlang jong u Ma Vincent H.
Pala, President Meghalaya Pradesh Congress Committee (MPCC) ki la ïoh ban pynskhem ïa ka kyrteng jong ka kong Victorealness Syiemlieh ba kan mihkhmat kum ka kyrtong na ka Indian National Congress (INC) napoh jong ka Ranikor Constituency ha kaba ka jingïaleh mynta ka la sdang ban pynurlong ïa ka jingkwah jong kiba bun ki paidbah khnang ba ka jingthmu ban poi sha ka thong kan long kaba jop.
Ha kane ka jingïalang na ka liang ka Ranikor Block Congress Committee Mahila bad ka District Congress Committee ki la ïoh ban pynkup burom ïa ka kong Victorealness Syiemlieh.
Ïa ka jingïalang ha kane ka sngi la pynïaid da u bah Y.
Khardewsaw, President ka Ranikor Block Congress Committee (RBCC) bad la ïoh ki jingkren lyngkot na ka kong Victorealness Syiemlieh ka kyrtong na ka INC Ranikor Constituency ha ryngkat ka jingïadon lang ruh u bah P.
N Syiem, MDC na ka Pynthor-umkhrah Constituency bad kum u nongïalam ka liang pyrshah hapoh ka KHADC, u bah Carnes Sohshang, MDC ka Mawkyrwat Constituency, bah Ronie V.
Lyngdoh, MDC ka Mylliem Constituency lem bad u Myntri ka Shnong Rangthong, u bah Kitborlang Nongrem bad ka jingsakhi lang da ki spah ngut ki paidbah kiba long ki nongkyrshan jong ka Congress.
Shillong, Naiwieng 20 : U Myntri Rangbah ka jylla uba long ruh u National President ka NPP u Conrad K Sangma u la ong ba hapoh ki khyndiat por ka TMC kan sa pait biang namar kin don ki MLA ki ban wan pynïasoh sha ka NPP bad sha kiwei kiwei ki party ruh.
Kane ka jingïai pait ka TMC ka pynlong ïa ki paidbah ba kin duh noh ka jingshaniah ha kane ka party kaba tei ïa ka iing paki dulan jong ka ha shiteng suiñ namar bad kim sngewthuh ba ki paidbah kim pat pdiang satia ïa ki ruh.
U Myntri Rangbah u la ong “ 12 ngut ki MLA ka Congress hapoh ka jingïalam u Dr Mukul ki la phet bad pynïasoh sha ka TMC bad na kitei arngut ki la rai ban phet noh na kane ka party bad shen kin sa don ki ban wan pynïasoh sha ka NPP bad sha kiwei ki party ruh.
Kane ka pynpaw ba kim don ka nongrim namar kumba ki shu leit pynïasoh tang ki MLA ym naduh ki paidbah kumta kane ka party kam shym la suhthied satia ha Meghalaya bad ïa kane ki paidbah kin sa ïohi ha kane ka election MLA 2023 namar lada ki kob sa kat ba kob ruh ka jingshisha kan sa paw pyrthei".
U la ong shuh shuh ba kane ka jingïapait ïapra jongki ka la pynlong ïa ki paidbah ban dang ïai duh ka jingshaniah ha ki, namar ïa ki la pynjop ym na ka party TMC hynrei na ka party Congress bad kane ka jingphet sha ka TMC ka long kumba shet kylla ïa ki paidbah bad mynta ki la nang duh nang duh ïa ka jingshaniah.
“ Sa tang khyndiat por kin sa don sa tang khyndiat ngut namar katba nang jan ka election katta ki la nangduh nangduh ïa ki MLA.
Ngam pat kwah ban ïathuh kiei ki ban sa wan pynïasoh hynrei shen ki paidbah kin sa tip hi" ong u Conrad.
Kane ka jingïai pait ka dang pynpaw ïa ka jingïai tlot ka TMC ym ba ka nang kiew ne nang khlaiñ bor.
Kumta ai ba ki paidbah kin bishar bad rai hi.
Nalor kane u la ong ka TMC ka dei kaba dang shu rung ha ka jylla hooid mynshwa ruh ka la wan hynrei jah noh namar ba kam lah ban kyrda bad kim lah ban seng nongrim satia.
Kumta ruh mynta ki long thik kum kito kiba tei ïing paki dulan ha shiteng suiñ namar kim lah ban pdiang ïaka jingshisha ba kan dang shim por ïaki ban pdiang da ki paidbah ka Meghalaya bad kane ka thain hi baroh kawei.
“ Kumta ha kane ka election ban wan ki paidbah kim pat pdiang ïa ka TMC kumba ki nongïalam ki pyrkhat namar kan dang shim por bha ba kin suhthied ha ka jylla.
Khatam mynta lei lei ba mar ïa sdang la pra lyngkhot lyngkhai haduh saw san lyngkhot, kumta kane ka la pynduh jingshaniah ïa ki paidbah bad kan shim por ba kan ïoh ïa ka jingkyrshan na ki paid ka jylla ba kane ka thaiñ hi baroh kawei.
Ka long kaei kaei kaba sngewthamula ïa ki nongïalam ka TMC ne ïano iano ban ong ba kin thaw ïaka sorkar ba thymmai.
Nga kwah ban ong ïaki sngewbha pdiang ïaki jingshisha da kaba bishar bad phai sha lade haei phi don mynta.
Namar ïa kano kano ka seng ne ka party ba kan skhem donkam ban ïoh ka jingpdiang shwa na ki paidbah bad hadien kata sa khih sa ksar ban nang pynklaiñ ïa ka" ong biang u nongïalam ka NPP.
U la kren ïa kane halor ka jingïai kob ki nongïalam ka AITC/TMC ba kin thaw ïa ka sorkar ba thymmai ha ka jylla.
Ha kaba ïadei pat bad u shimet u laong “ Ha nga hi uno uno uba ïaleh pyrshah ïa nga u dei u nongïa aireng uba tbit kumta ngam ju kheiñ sting satia wat la nga long u President ne u Myntri Rangbah ruh namar nga tip ba nga hap ban ïakhun beit da kaba tyngeh ïa u nongia aireng pyrshah ïa nga ngam dei da lei lei ruh ban kheiñ sting ngan ïakhun ban ïoh ia ka jingjop ba don burom".
Shillong, Naiwieng 20 : U Bah Vincent H Pala, President ka Meghalaya Pradesh Congress Committee u la ong ba ka long ka man ka synshar khadar ka Jylla ha ka jingsynshar ka Sorkar MDA ka pyni ïa ka jingïajngai hapdeng kiba duk bad kiba riewspah ha kaba kiba riewspah ki nang riewspah bad kiba duk ki nang sdot shuh shuh.
Kane ka phang jingkren u Bah Pala ka la long ha ka jingïalang plie ïa ka ophis treikam ki samla ka seng Congress na Mylliem Constituency lane ka Mylliem Assembly Youth Congress (MAYC) ha ka janmiet 19 tarik u Naiwieng, 2022 ha Mylliem Madan Iing Syiem.
U Bah Vincent u la ong ba ka Congress ha kane ka elekshon ban wan ka la pynkhreh da ki briew kiba shemphang, kiba dang samla ka rta bad kiba biang bha ka kyrdan pule.
U la ong ba ka Party kan pynieng kyrtong ruh da ki longkmie kiba la don 6 ngut eiei kiba la pan ticket.
Da kaba pynpaw ba ka Congress kan jop na kylleng ki Constituency na ki District bapher bapher ka Jylla, u la ong ,"Ka Party kam kwah ban pynpaw shabar ïa ka bor namar kin don kiba pyrshang thied ïa ki nongïalam bad don pat ki nongïalam kiba la shah thied ha kiwei ki party ki la kwah ban wan phai biang namar kim lah ban ïa treikam kumba ki long mynba ki dang don bad ka Party".
Une u nongïalam ka Congress uba dei ruh u dkhot sha ka Iing Dorbar Thawain Lok Sabha na Shillong u la pynpaw ruh ïa ka jingsngewkhia namar ka jinghiar ka pule puthi ha kine ki san snem bad kumjuh ka jingbym biang ki skul pule.
“Ka Sorkar Jylla ba mynta ka plie ïa ki mawnongrim ban shna CHC, PHC bad ki hospital khlem ki ‘Notification’ bad khlem don jingmang ban thung kam, ki tiar ki tar", u la ong ryngkat ka jingkynthoh ruh halor ka jingplie mawnongrim kaba ar sien ïa ka Block ha Lumshnong, East Jaiñtia Hills District.
Da kaba pynpaw ba ka biang ban wanrah ïa ki kam pynroi kum ki Block ki Sub Division ban jan sha u paidbah, u la ong ban shu pynbieit pat ïa ki paidbah ban shu plie mawnongrim shwa ka elekshon kam ïahap bad bun ki MLA kin rem.
Halor kane ka ophis ki samla ka Congress na Mylliem, u la ong ba un ai jingïarap pisa ban pynbiang ïa ki jingdonkam bad khmih lynti ba kane ka ophis kan long pat ka jingmyntoi ym tang ïa kiba na Mylliem Constituency hynrei ïa ki Constituency ba marjan.
Na ka liang U MDC ka Congress, Bah Ronnie V Lyngdoh u ban ïa aireng ha ka elekshon jied nongmihkhmat sha ka Iing Dorbar Thawain ka Jylla Meghalaya na Mylliem Constituency u la ong ba ha kane ka Sorkar Meghalaya Democratic Alliance ba mynta ka synshar paidbah ka long beit tang na ka bynta ki heh spah.
Ha shwa ban poi sha katei ka phang jingïakren, u ne u MLA barim ka Mylliem u la ong ba ki samla lyngba ka Mylliem Assembly Youth Congress kan dei ka rynsan ka ban ïa mir jingmut ban ïa sngewthuh bha ïa ka saiñ-hima khnang.
“Namar ka jingjur ka bam sap ha kane ka Sorkar ba mynta ki nonghikai, ki doctor kim ïoh tulop shuh", u la ong da kaba pyni nia pyrshah halor ki khubor jingkynnoh ba ka seng Congress ka la hiar da kaba jubab ba kat nang mih ki sngi ka nang kiew nang khlaiñ.
U la ong ba ka Congress ka wanrah ïa ka jingïatylli wat hapdeng ka jingïapher ka jingngeit, ka ktien ka thylliej, ka riti dustur bad kiwei pat bad ïa mynta ki paidbah ha ka Ri India ki la kyntait ïa ka BJP.
Ha kane ka jingïalang la ïa donlang da u Bah Adrian L Chyne, President MPYC, u Bah Batskhem Ryntathiang, MDC na Mairang, kiba la ai ïa ki jingkren jong ki lem ki nongkitkam ka Mylliem BCC bad MAYC ryngkat ki nongïalam shnong lem ki nongkyrshan ka Congress na Mylliem.
Shillong, Naiwieng 21 : U Kevin Christopher u la khyrwit ïa ka shiteng spah ron (half-century) na bynta ka Meghalaya hynrei ka dang shah rem pat da phra wicket ha ka Himachal Pradesh ha ka lympung ïalehkai U-25 Men State A Trophy ha ka jingïalehkai hynne ka sngi Nyngkong ha Mohali.
Ka Meghalaya kaba rem ha ka jingkynting pisa, ka la hap ban tied nyngkong ha kaba ki lai ngut ki rangtied bol sdang ki la shah pynhap wicket noh khlem da ïoh ban kamai ron.
Hynrei u Josiah Momin (36) bad Christopher (52) kiba la wan ban mih maadan ki la ïarap ïa ka kynhun ban kamai ron lang da 93 ron na bynta ka jingduhnoh saw wicket.
U Jaskirat Singh bad u PM Santhosh, ki la kamai mar 17 ron ha kaba u PM Santhosh u la neh wicket haduh ba kut ka jingïalehkai.
Ki hynriew wicket kiba khatduh ki la shah pynhap ha ka jingkamai ba ïoh 31 ron ha kaba ka Meghalaya ka la shah pynhap lut baroh ki wicket da kaba kamai 152 ron ha ki 49.
2 over.
Ha ka pali tied, baroh arngut ki rangtied sdang ka Himachal Pradesh ki khyrwit mar kawei ka half-century shwa ba kin shah pynhap wicket ha u Manish Sharma (2/51).
Watla ki la shah pynhap wicket noh pynban kam shym la ktah ïa ka Himachal Pradesh kaba la lah da kaba suk ban kynjoh sha ka thong tang ha ki 23.
4 over.
Ka Meghalaya kan hap ban pynkhlaiñ bha khamtam hadien ba ka la shah rem arsien ha kaba kan pynkhreh pat ban ïakhun pyrshah ïa ka Railways ha ka sngi Balang.
Shillong, Naiwieng 21 : Ka lympung ïalehkai ba la tip kum ka (L) Jien Pyngrope Memorial Football Tournament ba pynïaid da ka Mawkynrew Cup ka la bteng biang ha ka sngi Nyngkong ha ka jingïalehkai ha madan Jongksha.
Ka Thangsning SC ka la khur jingjop da kaba pynliem da 2-0 kol ïa ka Nongkrem SC ha ka jingïalehkai ba nyngkong katba ka Jongksha ka la pynliem da 3-0 kol ïa ka Laitkor ha ka jingïalehkai kaba ar.
Ka jingïalehkai hapdeng kitei ki saw tylli ki team ka long kaba itynnad bad ïakhaid bha da ka jingwan ban sakhi lang ki paidbah jong ka dong ka thaiñ.
Ha ka jingïalehkai kaba nyngkong hapdeng ka Nongkrem bad Thangsning, ka Thangsning ka la ïoh ban thep kol nyngkong eh lyngba u Albertstar Nongspung ha ka minit ïalehkai ba 24 bad ïa ka shi kol la thep da u Joinborlang Kharumnuid lyngba ka penalty ha ka minit ba 65 jong ka kylla step.
Ha ka jingïalehkai kaba ar ha katei hi kajuh ka madan ïalehkai, u Roney Kharbudon u la ïoh ban plie pyrda nyngkong na bynta ka Jongksha ha ka jingïalehkai ba dang ïaid hynñiew minit shwa ba un thep ïa ka kol kaba ar ha ka minit ba 44 bad u Join Nongspung u la thep ïa ka kol kaba lai ha ka 52 minit.
Ha kane ka sngi la sakhi lang ruh Bah Olet Kharsahnoh uba dei u Sordar Shnong ka Shnong Jongksha, Bah Donbok Kurkalang Secretary ka PDF Mawkynrew Consti-tuency, u Bah A Rynjah President ka PDF Mawkynrew Constituency bad kiwei kiwei ki riew rangbah.
Shillong, Naiwieng 21 : Ka Meghalaya ka la bteng mad nam rem ha ka lympung ïalehkai Vijay Hazare Trophy da 296 ron ha ka Rajasthan ha ka jingïalehkai hynne ka sngi Nyngkong ha Kolkata.
Ka Meghalaya ha kane ka jingïalehkai ka la jop ïa ka jingkynting pisa bad kawang bol nyngkong, hynrei ka Rajasthan ka la kamai haduh 390 duh noh tang 4 wicket ha baroh ki 50 over, ha kaba ka Meghalaya ka la kamai tang 94 ron bad duh noh baroh ki wicket.
Ki rangkawang bol ka Meghalaya kiba la ïoh wicket ki long u Rajesh Bishnoi (1/53), Sylvester Mylliempdah (1/64) bad u Abhishek Kumar (1/89), katba shi wicket la ïoh da u Wanlambok Nongkhlaw lyngba ka run out.
Haba wan beh ïa katei ka ron, ka Meghalaya ka khlem lah ban tied bol bad dei tang u Lerry Sangma uba kamai bun ron da 20 ron, bud pat sa u Yogesh Tiwari (18), Riboklang Hynniewta (11) bad u Mylliempdah (10).
Mynta ka Meghalaya kan pynkhreh ban ïakhun khatduh pyrshah ïa ka Sikkim ha ka sngi Balang.
Mawkyrwat, ‘Naiwieng 21: Ka Hynñiewtrep Integrated Territorïal Organisation (HITO) ha ka sngi saitjaiñ jong ka taïew ka la ïoh ban pynkha ïa ka shnad treikam ba thymmai hapoh jong ka South West Khasi Hills District, Mawkyrwat ha kaba u samla Polius Thyrnïang kum u President bad u H.
Marshal Lamsiej kum u Secretary jong ka HITO, South West Khasi Hills District.
Ïa ka jingïalang la pynlong hapoh ka Community Hall Mawkyrwat, ha kaba u samla Benjohnson Lyngdoh haba kren kum u kongsan ha ryngkat ka jingïadonlang jong ki dkhot jong ka HITO na Central Body, ki nongïalam shnong jong ka Shnong Mawkyrwat bad kiwei de kiba la shah khot sngewbha ha kane ka sngi.
U samla Benjohnson Lyngdoh haba kren kum u kongsan u la pynpaw ka jingaikhublei na ka bynta ki samla kiba don ïa kata ka jingkitkhlieh bad ban ïatynrong lem ïa ka khïa ka shon bad ki jingeh jong ha ka ri bad ka jaidbynriew bad hapoh jong ka South West Khasi Hills District baroh kawei.
U la ong ruh ba kum kawei na ki seng kiba dang thymmai ka Hynñiewtrep Integrated Territorïal Organisation (HITO) tang ha ki khyndïat por ka la leh shibun bah ki kam kiba long ka jingmyntoi ym ïa ka seng hynrei ïa ki paidbah jong ka jylla baroh kawei.
Kumta, u la ong ba na ka bynta kane ka seng HITO u ai ka jingkyrshan ba kan nang ïaid shakhmat ban trei ïa ki kam ban wanrah ka jingbha jingmïat ha imlang ka sahlang, ka ri bad ka jaidbynriew bad ki samla jong ka dong ka thaiñ baroh kawei ruh nangkhlaiñ ha ka jingïalong shitylli.
Ha kawei pat ka lïang u la ong ba haba kum ki samla ki don ka bynta ban ïa kit ïa bah ha ka imlang ka sahlang ki don shibun ki jingshah kynthoh hynrei watla kata ruh u la ai mynsiem ba kim dei ban kynran dien hynrei ki dei ban tur shaphrang ïa kaei kaba ki thmu ban leh bad kim dei ruh ban ïa kdew kti iwei ïa iwei pat pynban ki dei ban ïa ai jingmut bad ai mynsiem khnang ba ki jingthmu thmu ba bha kin urlong.
Ha kawei pat ka bynta u la kyntu na ka bynta ki para samla ba haba ki don ka jingkitkhlieh na ka bynta ka ri bad ka jaidbynriew ki dei ban ruh ban don ka jingkitkhlieh lem ba wanrah ïa ka bha ka mïat da kin long kiba peit ngor ruh ha ki kam kiba ka imlang ka sahlang mynta ka don hapdeng ki jingïaleh ban rad-dyngkhong ïa ki jingsniew kiba la jyllei kum u drok, ka kyïad bad kiwei kiba long ka daw jong ka jingma ïa ki khun hep kiba rit.
Namarakta, u la la ai ka jingkitbok kitrwïang na ka bynta ka HITO ba ai ba ki kam jong ka kin kren khamjam ban ïa ka ktien bad ki kam kiba bha jong ka seng kin ïa tyllun na kawei ka por sha kawei pat.
“Ngim dei ban nang tang ban kdew kti, hynrei ngin kdew lynti da ki nongmuna ba bha", ong u bah Donbok Dkhar, President ka Hynñiewtrep Integrated Territorïal Organisation (HITO) Central Body ha ka jingkren jong u ha ka jingïalang ban pynskhem ïa ki nongkitkam ba thymmai jong ka Hynñiewtrep Integrated Territorïal Organisation (HITO), South West Khasi Hills District.
Shuh shuh ha ka jingkren jong u u la pynshai ruh halor ka jingmut ba hakhmat eh jong ka Hynñiewtrep Integrated Territorïal Organisation (HITO) ha kaba la seng ïa ka ha ka 3 tarik u bnai Ïaïong, 2021 ban pyni ba ka HITO ka don ïa ka nongrim ban ïaleh nyngkong eh ban pynduh ïa ka jingngeit biej bad man ki jingdawa ba ka HITO ka don bun kiba la poi sha ka thong.
U la ong ruh ba ban long uta u ‘riew ieit ri kum ki samla ki dei ban pynshong ïa la ka nongrim namar ki dei ma ki ki ban tei lane ban peit ïa ka lawei jong ka jaidbynriew.
“U ‘riew ieit ri u dei ban ieit naduh klongsnam bad ymdei ruh ban shynraiñ", u la ong bad kum ka HITO hi ba ha kiba bun ki jingdawa kan shym la shynraiñ hynrei ka tur shakhmat ryngkat ka jingkut jingmut ban ïoh ïa la ka hok longtrai.
Namarkata, u la kyntu ba kum ki para samla jong ka dong ka thaiñ ki dei ban kit ïa ka lyngkor da kaba pule bha bad haba hikai ruh dei ban hikai da ka lynti kaba khuid ba suba bad ymdei ban ngop ha ka spah ka phew ba shipor namar lada la shah pynbeij ha ki sbai rupa ruh kita kiba shim kin bam hi tang shi plïang ka jaka.
“Kumba ngi long kita ki ‘Political Leader’ ba haduh mynta ngim pat long kita ki nongshong shnong jong ka Ri Indïa", ong u bah Donbok bad balei u ong kumtei ka long namar lada ka sorkar Indïa kam pat ai ïa ki jaka pule kiba bïang, ki jaka sumar kiba bïang, kam pat lah ban pynbïang ïa ki kam ki jam jong ki khun samla, kam pat ai ka jaka, ka khyndew ka shyïap, u pud u sam uba bïang bad ka hok jong ki paidbah ngim pat dei shisha kita ki nongshong shnong jong ka Ri Indïa hynrei ngi dei tang ki nongthep vote.
U la khot ruh ba kum ki khun samla ki dei ban im bad ïeng skhem trïang ha ka nongrim ban ïeng ïaleh ryngkat ka jingtynjuh bor pyrshah ïa ka sorkar Indïa ne ka sorkar Meghalaya namar kumba ka long ba ka sorkar kam sngap ïa kino kino ki jingdawa lait noh tang shwa ka elekshon kan sa sngap.
“Shi sien phi la rung dkhot ha ka HITO, wat long kiba synraiñ hynrei ki dei ban don ka mynsiem jong ka jingrai-kut ban pyndep hok ïa la ka bynta", ong u bah Donbok bad wei la rung ha ka HITO wat mut ba ki lah ban shna ki lad jingkamai pisa lyngba jong ka namar wat ki nongïalam ba hakhmat jong HITO ruh ki don pisa bad ka jingshah tyrwa ruh ka la long thik kumba tyrwa khlieh snïang.
Kiwei pat ki nongkren ha kane ka sngi ki long u Secretary jong ka Shnong Mawkyrwat, bah W.
L.
Snaitang bad bud sa ka jingkren ha ryngkat ka jingpynskhem ïa ki nongkitkam ba thymmai jong ka HITO South West Khasi Hills District da u bah Donbok Dkhar, President ka HITO Central Body bad ki nongkitkam ki long President u Polius Thyrnïang, Vice President u Stoping Lyngdoh Nonglait, Secretary u H.
Marshal Lamsiej, Assistant Secretary u Senpur Wannïang, Finance Secretary u Johnstarwel Tyrnïang, Assistant Finance Secretary u Firesing Lyngdoh, Publicity Secretary u Arning Khyllait, Assistant Publicity Secretary u Liberius Thyrnïang, Political Secretary u John David Thyrnïang, Assistant Political Secretary u Krandising Lyngdoh, Education Secretary u Angello Syiemlieh, Assistant Education Secretary u Bokstar Thyrnïang, Sports Secretary u Enboklin Tongwang, Assistant Sports Secretary u Macsteven Lyngdoh, Discipline Secretary u Teiborlang Lyngdoh, Assistant Discipline Secretary u Donald Thyrnïang bad u Documentary Secretary u Tomland Ramsiej.
La pynshit pynshngaiñ ïa kane ka program da ka jingshad na ka samla Phibalari Thongni bad na u samla Badonlang Lyngdoh na ka PHL Group.
Ïa ka jingïalang la pynïaid da u bah Treibor Thyrnïang, President ka HITO West Khasi Hills District bad uba dei ruh u In-charge ka Eastern West Khasi Hills District bad bud ka jingrwai jong ka seng HITO, nangta, ka jingkren pdïang na u samla Arkodius Syiemlieh bad ka jingkren khublei na u samla Polius Thyrnïang, President ka HITO, South West Khasi Hills District.
Kat shaba phai la sha ka mon ne sha ka diang ha kine ki sngi, ka thnem ka ïew sam skhim na ka liang jong ka sorkar bad kumjuh ruh na ki MLA.
Nangta ka jingplie mawnongrim na ka liang jong ka sorkar kaba long la jan man ka sngi.
Tang hapoh shi bnai u Myntri Rangbah u la plie lai tylli ki C&RD Block bad ki ban dang plie shuh ruh ki dang don.
Ym tang katta ka jingplie mawnongrim ban tei ïa ki ophis Block ba thymmai ruh ka la ïaid la jan man ka taiew.
Kane ka pyni ba ka sorkar ne ki MLA kadei kumba ong u Bah Prestone Tynsong ka jingpynbiej ba shisien san snem, namar ba la shu plie kyrkieh khyndiat bnai shuwa ka elekshon.
La ïohi ruh ba ka Party kaba ïalam ïa ka jingsynshar ha ka sorkar ka leh trai khlieh bad pynpawnam bha ïalade ha kane ka sorkar MDA.
Mynta lada ïaid ha Sor ne Nongkyndong ruh, ki Signboard kiba heh baheh ki don tang ka dur jong u Conrad Sangma, Myntri Rangbah ka jylla.
Ka dur jong u ryngkat ki jingthoh ba don ha ki skhim rep, ha ki skhim tymmen, ha ki skhim surok bad ha baroh ki skhim pynroi jong ka sorkar.
Ym i dei shuh ba kadei ka sorkar synrop, la i kumba kadei ka sorkar jong ka NPP marwei.
Hynrei u paidbah mynta u la stad bad um da donkam ban ïohsngew ïa u lane ka MLA ba kin da put ronsing ïa ki kam ba ki leh lane wat ïa kito ki MLA kiba ju smat bha ai khubor manla ka sngi ba ki ai skhim ïa ki shnong, ïa ki skul, ïa ki kynhun bad kiwei ha kiwei ha ki shnong ki thaw.
U paidbah u bishar bad u da tip shai ba ki MLA kim don eiei hi ruh nalade bad ka skhim kaba ki ai ka dei hi ka jong u paidbah.
Uba ïaroh ïa ka jingtrei jong u MLA lane ka MLA dei tang uwei ne ar.
Ki buit khroh vote ïa ki paidbah ki paw pylleiñ dang shen haba u National President jong ka National Peoples Party Conrad Kongkal Sangma u pynlong ïa ka jingïalang pynrung dkhot ïa ki paidbah ka thaiñ Maweit hadien ba ladep buh ïa u mawnongrim ban siang rong noh ïa ka surok ha ka shnong Maweit ka bym pat ju ïohi surok rong mynno mynno ruh ha ka shnong jong ki.
Hadien ka jinghiar suki suki ka jingpang khlam COVID-19 hapoh kane ka jylla, ka jingtreikam bad ka dur ba shisha jong ka NPP ka la nang paw suki pa suki.
Shwa u snem 2018, ka NPP ka la leit sha ki paidbah ban tyrwa ba kan weng ïa ka jingshah khang tih bad shalan dewiong ka jylla baroh kawei hynrei ki san lyiur ki la kut artat ka NPP kam shym la lah satia ban leh eiei wat tang khyndiat bad kane ka kam ka dang shu tyllun na kawei ka sngi sha kawei ka sngi kat haduh ba paw pyrthei pynban plak da ka jingshah kynnoh bamsap bad jan baroh ki kam la shu pynïaid ha ka kyrteng kita ki High Level.
Ka Congress bad ka BJP ka ki ju kren pyrshah bha ïa ka bamsap ka bampoh hapoh ka Sorkar MDA haduh kine ki sngi watla ki MLA ka Congress bad ka BJP ki dei kiba ïatreilang hapoh kane ka Sorkar ba la ïalam da ka NPP.
Ka jingpyndonkam ki paidbah ka Social Media ha kine ki sngi ka long kaba shyrkhei haduh katta katta bad u paidbah hi u ïohi bad u bishar na ka sngi sha ka sngi aiu ki MLA kiba don hapoh ka Sorkar ki trei bad ki leh, la ka long ki trei bha lane ki shu trei thohmut thohmat tang ban shu pynbiej mit mit da kaba shu sam tin sop iing, sam shatri kup slap, sam shuki, sam khiew sha ki shnong ki thaw.
Kine kim don jingphoida eiei ïa u paidbah namarba kine ki jingïarap kiba wan na ki MLA ki dei hi kiba la thied na ka MLA scheme.
Ka jingsahdien jong ka jylla haduh kine ki sngi ka la nang hiar arsut.
Ki Sorkar ki leit bad ki wan hynrei ka jylla Meghalaya ka dang ïai sah dien hi kumjuh.
Ki surok ki sah kumjuh, ym don Medical College, ym don Engineering College bad ym don eiei watla ka jylla Meghalaya ka la kynjoh sha ka rta kaba la san phew snem.
Peit nuksa ïa ka jingkiew irat ka jylla Assam, ka long kaba ratbah haduh katta katta, lada synshar ka Congress lane ka BJP.
Katba ha Meghalaya lada synshar ki seng riewlum lane ki seng heh nabar ka jylla ruh ym don kam pynroi eiei ruh em.
Kiba phoida bad kiba myntoi dei tang kiba ïoh shong ha shuki katba u paidbah u nang ïai duk bad u im jynjar trah.
Ki jubanlak ba ki seng saiñpyrthei ki la khlei ha ki rynsan elekshon ki shu kylla mulot khlem da pyntreikam wat tang kawei ruh namarba ki jingkular ki long tang ban shu pynbiej kai ïa u paidbah.
Nongstoiñ, Naiwieng 21: Na ka bynta ban kyntiew ïa ki nongshong shnong kiba don ïa ki sap ba kyrpang, ha ka ban shna ïa ki jait jingshna kiba bun jait bad ki jait tïar kiba lah ban pynïaid ïew, ka Meghalaya Sate Skill Development Society, kawei na ki tnad treikam jong ka Labour Department ba la ïadon bynta lang da ka Skill Acquisition and Knowledge Awareness for Livelihood lem bad ka District Skill Committee, mynta ka sngi ka 21 tarik Naiwieng, ka la pynlong ïa ka prokram ba kyrpang ha TRYSEM Hall DC Ophis Nongstoiñ, ban pynsgewthuh ïa ki nongshong shnong kumno ban thaw ki lad ki lynti na ka bynta ban weng ïa ka jingkyrduh kam.
La pynïaid ïa katei ka prokram da ka kong Memorïal Khongaiñ kaba dei ka Officer jong ka MSSDS kaba peit ïa ka West Khasi Hills, ha ryngkat ka jingïadon lang jong u bah H.
K Thabah Additional Deputy Commissioner, ki ophisar na kiwei pat ki tnad treikam ba kynthup ïa u Deputy Labour Commissioner ka West Khasi Hills Kong L.
Syiemlieh District School Education Officer, u SDO ka West Khasi Hills, u ophisar jong ka Industrïal Training Institute kiwei kiwei ki heh sorkar, ki rangbah shnong bad ki nongpynmih ïa ki jait jingbam kum ki umsoh, ki ashar, bad kiwei kiwei kum ki tïar ki tar bad kiwei kiwei.
Ha kaba ïadei bad ka phang kumno ban weng ïa ki jingeh ha kaba ïadei bad ka ïoh kam ïoh jam, u bah Michael Thongni u ba la wan ban mihkhmat na ka Northeast Institute for Professional Studies.
Nalor kata la ïoh ruh ïa ka jingpynshai ha kaba ïadei bad ka rep ka rïang da kaba khlem pyndonkam ïa ki dawai sboh, ba la pynshai da ka nongpynïaid jong ka Nongstoiñ Socïal Service Society.
La ïoh ruh ïa ka jingpynshai na u Deputy Labour Commssioner halor ki lad jingïarap kiba ka sorkar ka la mang kyrpang na ka bynta ki nongbylla bad ki nongshong shnong kiba treikam la jong, la ki dei ki nongkhaïi kiba rit ne kiba heh ruh kumjuh.
U la pynshai ruh kumno ban ki nongkhaïi kiba shong dukan ki lah ban ïoh ïa ki lad jingïarap lada ki register ïa ki kyrteng jong ki lyngba ka Labour Department.
Nalor kata la ïoh ruh ïa ka jingpynshai na ka kong L.
Syiemlieh DSEO halor ki bynta ba kongsan ha ka imlang sahlang lyngba ka pule puthi bad kiwei kiwei.
Khatduh eh la sam ïa ki syrnod da u bah H.
K Thabah sha ki nongseng kam la jong, kiba la lah ban pynmih shibun ki jait jingbam bad kiwei kiwei.
Nongpoh, Naiwieng 21: Kawei na ka kynhun ki shiparalok ba la tip kum ka Caring Cohort kaba ju trei naka bynta ka bha ka miat jong ka imlang sahlang bad ka ba ju kner la ki kti jingïarap ïaki ba ju donkam mynta ka kynti kala rai ban pynlong da ka Winter Festival ha Madan Umsning Patarim kaban sdang naduh 14 tarik bad 15 tarik Nohprah 2022.
Haba kren bad ki lad pathai khubor naka liang jong ki ne ki samla ki ba kynthup ïa u samla Phrangsngi Kylla Finance Secretary, Silvester Mawthoh President, Charles Kylla General Secretary ki la ong ba da kawei ka mynsiem ban peit ïaka khia ka shon hapoh ka imlang sahlang bad ruh ban kyrshan ïaki katto katne ki shlem ai jinghikai ha kane ka sien ka ba nyngkong ki la jied ïaka Sati Raja Memorial Secondary School Umsning kaba dang don hapdeng shibun ki jing duna naduh ki kamra Klass haduh ka surok bad bun kiwei ki jingduna kaba kum ka skul ka mad jingeh bad donkam, bad dei halor katei ka nongrim kum ka jingpynmih pisa kila rai ban pynlong da ka tamasa lehkmen kaba la tip kum ka winter festival kaba 2 sngi.
Ki la ïathuh ruh ba haka ne ka tamasa kin don shibun ki jing pyn byrngia naduh ka tem ka rwai lyngba ki kynhun tem ba pawnam kum ka Snow White bad ki wei kiwei kan don ruh ka jingpynkhalai nusib, bad naka liang katei ka kynhun kala mih sha khmat bad kila khot la wer ïaki paidbah ka dong Ri-Bhoi bad na ki wei ki jaka ban sakhi ïaka ne ka tamasa lehkmen naka bynta ka kam babha ka ba kum ka kynhun ka don ka jing thmu.
Naka liang I Headmistress jong ka tei ka skul I kong Balakyntiew Umbah I la pynpaw ka jing sngew nguh ïa ka Caring Cohort kaba don ka mynsiem ban khmih lem ïaka khia ka shon jong kane ka skul kaba la shakri naduh 2004 kaba la seng da I Bah O.
B Ranee bam kwai ha dwar u Blei ban pynphriang ïaka jing nang jingstad ïaki khynnah ka thaiñ Umsning kaba haduh mynta kalong ka wei naka shlem ai jing hikai kaba la pynmih shibun ki rang bad ki thei ïalehkai sports bad kumjuh ruh ki khynnah kiba la pass bha na katei ka skul.
Mairang, Naiwieng 21: U Deputy Commissioner (Supply) ka Eastern West Khasi Hills District, u la pynbna paidbah sha baroh ki longïing hapoh ka distrik, ba la pyllait lyngba ki dukan rashon ïa u khaw rashon, katkum ka National Food Security Act, 2013 bad ruh ïa u khaw bym donkam ban siew pisa, katkum ka skim PMGKAY, na ka bynta u bnai Naiwieng, 2022.
Na ka bynta u khaw khaw PHH, yn sam 5 kilo shi khlieh briew ha ka dor 3 tyngka shi kilo, na ka bynta u khaw AAY, yn sam 35 kilo shi card ha ka dor 3 tyngka shi kilo katba ïa u khaw Non- NFSA pat yn sam 7.
215 kilo shi card ha ka dor 13 tyngka shi kilo.
Shuh shuh, ïa u khaw bym donkam ban siew pisa, kata, u khaw katkum ka skhim PMGKAY, yn sam mar 5 kilo shi khlieh briew na ka bynta kito ki ba don ïa ki card rashon AAY bad PHH.
Ym bit ban ai duna ne ot na ka bhah ba la buh ne mang da ka sorkar, ha kaba ïadei bad ka jingsam ïa uno uno u mar bam ba la ai lyngba ka shkim PMGKAY, NFSA bad Non- NFSA.
La bthah ruh ïa baroh ki FPS dealer, ba kim dei ban pynduh khaw ïa kito ki nongbam ki bym pat don ïa u Aadhaar Card bad ïa kito kiba la pynjah ïa ki ration card jong ki.
Ïa ka bai kit bad bai kali ban pynpoi ïa kine ki marbam hapoh jong kitei ki lai tylli ki skhim, yn bei pisa da ka sorkar sha ki Wholesaler ne Dealer, kumba ju leh na ka por sha ka por bad ha ka jaka sam khaw, la bthah ba baroh kin ieng la kumno kumno shi mitar ka jingjngai iwei na iwei pat ha u laiñ.
Shuh shuh, baroh ki nongshim rashon kin hap ban deng ïa ki jingda dur khmat (Mask) ha ki jaka sam khaw.
Lada lap ïa kino kino kiba pynkheiñ ïa kitei ki kyndon, yn pynshitom katkum ka aiñ bad lada don kano kano ka jingujor halor ka jingbym thikna ka jingsam ïa ki mar rashon, ki nongïoh bhah ki lah ban phah da ka jingthoh sha u District Grievance Redressal Officer & Additional Deputy Commissioner (Supply), Eastern West Khasi Hills District, Mairang.
Lane ki lah ban thep ha ka Complaint Box ba la buh da ka office u Deputy Commissioner (Supply), bynrap shuh shuh ka kyrwoh jong u Deputy Commissioner (Supply) ka Eastern West Khasi Hills District.
Nongpoh, Naiwieng 21: Ka Patharkhmah Civil Sub Division Demanding Committee lyngba u Chairman, u Bah Isman Lyngdoh bad u Secretary, u Bah Balawan Syiemiong ki la ai khublei kyrpang ïa ka sorkar MDA ha ka jingïalam u Conrad K.
Sangma kum u Myntri Rangbah bad kynthup ruh ïa u MLA ka Jirang Constituency, u Bah Sosthenes Sohtun ba ka jingdawa ban kyntiew kyrdan ïa ka Patharkhmah Administrative Unit sha ka Civil Sub Division ka la urlong, kaba dei kawei na ka jingdawa kaba la slem bah bad kaba la urlong ha kane ka sorkar bad ruh ha ka jingshimti u Bah Sosthenes Sohtun kum u MLA ka Jirang Constituency.
Shuwa ban plie paidbah noh ïa kane ka Civil Sub Division, kitei ki nongïalam ka Demanding Committee ki la ai khublie kyrpang ïa ka sorkar MDA, ïa u Myntri rangbah bad ïa u MLA ka Jirang bad baroh kiba don bynta ha kane ka kam bad ki la pynpaw ruh ba kim lah khlem da ai ka jingsngewnguh kaba khraw, ba kane ka jingap khmih lynti ki paidbah ka thaiñ Ri Bhoi Sepngi ka la urlong bad ka la long shisha kumba ki angnud la bun phew snem mynta.
Na ka liang kitei ki nongïalam ki la khot la wer ruh ïa baroh ki paidbah ka thain Ri Bhoi Sepngi bad kynthup ruh naduh ki syiem, ki longsan ki mansan bad, ki rangbah shnongm ki riew rangah khlem da jer kyrteng ba kin wan ban sakhi lang ha ka 24 tarik u Naiweing ban sa plie ïa kane ka Civil Sub Division ha Patharkhmah.
Nongpoh, Naiwieng 21: Ban pynpoi ïa ki kam pynroi kumba la mang da ka sorkar lyngba ki kam pynroi kaba dei ka bhah jong ki nongmihkhmat ban sam sha ki paidbah, u MLA ka Nongpoh Constituency ha ka sngi Saitjaiñ u la sam ïa ki kam song pynroi sha ka Shnong Marmain bad ruh ïa ka Raid Marmain ba hap ha Nongpoh Constituency.
Ïa kitei ki song jong ki kam pynroi lyngba ka skhim SRWP, u MLA ka Nongpoh, u Bah Mayral Born Syiem u la sam sha ki paidbah ha ka jingïalang kaba la long ha la ïing Dorbar ka Shnong Marmain bad la don ryngkat ruh da ki paidbah nongshong shnong.
Nalor ki paidbah nongshong shnong, ki riew rangbah kiba la don lang ki kynthup ruh naduh u Bongthai ka Raid Marmain, u Bah B.
Rynchon, u Rangbah Shnong ka Marmain, u Bah Biren Klei, ki basan ka Raid bad kynthup ruh ki riew rangbah bad ki riew pawkhmat na ka thaiñ Marmain.
Kitei ki song kam pynroi ba la sam da u MLA ka Nongpoh ki kynthup ïa ka Auditorium Hall jong ka shnong Marmain ba la mang ha ka jinglut kaba T.
3 lak, ka Auditorium Hall ka Raid Marmain ha ka jinglut kaba T.
3 lak , ka song pynroi na ka bynta ban pynbha ïa ka skul ka Balang Baptist Church ha ka jinglut kaba T.
1 lak bad kynthup ruh ka sound system sha ki khun samla ka Balang Katholik bad ruh la mang T.
40 hajar na ka bynta ban thied ïa ki tiar pud tiar tem tynrai ka Raid Marmain.
Haba kren ha kane ka sngi, u MLA ka Nongpoh, u Bah Mayral Born Syiem, u la pynpaw ka jingkmen ban ioh ban ïa don ryngkat bad ki nongïalam Raid, ki nongïalam Shnong bad ki paidbah bad ka thong hi ka long ban saindur ïa ka bha ka miat bad ka roi ka par ki paidbah ba kum u MLA u don ka jingkitkhlieh ban kyntiew ïa ka dong bad ka thaiñ hapoh ka Constituency.
Shuh shuh, u la ong ruh kum u MLA u la pyrshang ban trei borbah ban pynpoi ïa ki kam pynroi ha man la ki shnong hapoh ka Nongpoh Constituency bad kam dei pat ka kam kaba suk ban pynbiang lut ïa baroh ki jingdonkam ki shnong bad ki paidbah bad kaei kaba donkam ka long ban don ka jingïatrei lang bad ka jingïasngewthuh jingmut na ka bynta ban ngin dang lah shuh shuh ban pyntyllun ïa ka jingtreikam ban kyntiew ïa ka bha ka miat, ka ioh ka kot bad ka roi kapar jong u paidbah ha ka Constituency hi baroh kawei, u la bynrap.
Nongpoh, Naiwieng 21: Ka kynhun jong ka Tyrso Valley Wildlife Protection Society kala pynkut noh ïaka tamasa 6th Mini Amur Falcon Festival ba la pynlong ha madan ïalehkai jong ka Shnong Tyrso.
Kane ka tamsa lehkmen kaba long ruh kum shibynta ban pynkynmaw ban pynneh pynsah ïaki sim kbeit kiba la tip kum ki Amur Falcon kaba na ka liang katei ka kynhun ka ju pynlong shisien shi snem.
Ha kane ka tamasa na ka liang ki nongpynïaid ki la ioh ruh ban pynlong ïa ki jingïakop bapher bapher na ka bynta ki nongshnong shnong jong katei ka thaiñ ha kaba ha ka sngi pynkut ki la ioh ruh ban sam ïaki khusnam sha ki nongjop haki jingïakop bapher bapher.
Ha kane kajuh ka sngi na ka liang ka TVWPS ki la pynkup burom ruh ïaka samla Sara Ronghang kaba dei ka thei ïakhun karate kaba la wan rah nam bad burom da kaba khur ïa ka takma ksiar ha North East Olympic Game kaba dang shu dep long ha nongbah Shillong.
Ha katei ka jingpynkut ïaka Mini Amur Falcon Festival kaba 6 la wan ban ïa don bynta lang da u Dr.
Jemino Mawthoh General Secretary ka UDP uba la shim ïaka bynta kum u kongsan haka jingïadon lang da u bah Baïahunlang Makdoh, kyrtong UDP Mawhati, Dr.
Saralin Dorphang Kyrtong TMC Mawhati, u Bah Rojen Sten, Sordar Tyrso Pyllun, Samla Banjop Maring, Education Secretary, KSU NKHD, Bah Alfon Kharsyntiew Secretary HFU, L.
S Bey Chairman ERDC, Bah Alos Nongpoh, General Sereatary ka TVWPS, ka samla Sara Rynghang Karate Gold Medalist NEOG, ki samla, ki longkmie bad ki riew rangbah jong katei ka thaiñ.
U Bah Alos Nongpoh kum u Secretary ka TVWPS u la kren bynñiaw ruh ha kawei ka liang ba ha kaba ïadei bad ka jingpynlong ïa katei ka tamasa ka sorkar kam shym la phai khmat lem kumba ka seng ka don jingthmu ban pynneh pynsah bad ïada ïakitei ki jait sim, katba ka sorkar ka pynlong ïa kiwei ki tamasa kiba heh haka jylla bad kyrpad ruh sha ka sorkar ba ka dei ban phai khmat lem ban pynlong ïaki tamasa kiba heh ha katei ka thaiñ ban sumar bad ïada ïa kitei ki jait sim.
Haba kren ha katei ka sngi na ka liang u Bah Jemino kum u kongsan u la pynpaw ka jingsngew nguh kaba khraw ïa ka kynhun TVWPS ba ka la pynlong ïa kane ka tamasa bad kum juh ruh ïaki nongseng jong katei ka kynhun da ka jingthmu ban ïada ïa kine ki Kbeit.
U la ong ruh ba lyngba ka jingiohi jngai jong ki nongïalam jong ka TVWPS ngi ngeit ba hadien ki 60 snem ruh ngin dang ioh ban pynlong ïa kane ka Amur Falcon Festival.
Shuh shuh u la ong, ki jingthung ki jingtep bad ki mrad ki mreng kidei ki jingthaw ba la ai sngewbha da u Blei bad mangi kum ki briew ngi dei ban sngewthuh bha ïa kane bad ngim dei ban pynjot lane pynduh jait ïaki.
U la ong ruh ba lada ka jylla ka jong ngi ka la long lypa kaba riewspah haka mariang, hynrei kaei pat ka bynta jong ngi ban ai kylliang ïaka mariang.
Khliehriat, Naiwieng 21: U bah Pdok Tariang, uba dei uwei na ki dkhot ba paw jong ka Khliehriat Block Congress Committee naduh u snem 2003, uba jur trei shitrhem bha na ka bynta ka party, uba ju bat kum u General Secretary jong ka Khliehriat Block Congress Committee, mynta ka kynti u la iehnoh ïa ka jinglong dkhot jong u bad ka party Congress bad u la wan ban pynaisoh noh ïalade bad ka party United Democratic Party bad ong ruh ba u la rai ban ai ka jingkyrshan ba pura ïa u bah Kyrmen Shylla, u kyrtong ka UDP na Khliehriat Constituency ha kane ka MLA election kaban wan.
U bah Pdok Tariang, u ju bat ruh kum u President jong San Shnong Congress Circle bad kynthup ïa ki shnong Pynthorsale, Mookhaiialong, Mutong, Cham Cham bad Lumshyrmit, une u riew rangbah u dei ruh uba ju noh syniang bha ha ka imlang ka sahlang bad ong ruh ba ka jing mih noh jong u na ka party Congress ka dei na ka daw shimet jong u hi.
Shillong, Naiwieng: Ka Trinamool Congress (TMC) Mawlai Block kala pynskhem ïa ki nongkitkam jong ka Kynton Massar Unit ha ka jingïalang kaba la long ha ka 17 tarik mynta u bnai hapoh ka jingïalam jong u Bah LR Dkhar President ha ryngkat u General Secretary Bah AK Nongpiur shibynta ka jingpynkhreh ïa ka ilekshon assembly ka ban long ha u snem 2023.
Kine ki nongkitkam ki kynthup ïa u President Bah C.
Langstieh, Vice President Bili Nonglait, Secretary Bah Andy Kurkalang, Jt Secretary G.
Marwein, C.
Sawkmie, R.
Nonglit abd N Marbaniang kynthup ïa 10 ngut ki dkhot.
Kumjuh ha ka jingïalang kaba la long ha ka 31.
10.
2022 ha Mawiong Umjapung la ïoh ban pynskhem ïa ki nongkitkam jong ka TMC Mawiong Unit ha ka jingïadon lang u president bad secretary.
Ki nongkitkam ki kynthup ïa u president Bah Wantylli Dohtdong, Vice President T.
Khongkai, Secretary W.
Shylla, Jt.
Secy.
Bah M.
Dohtdong, A.
Nongbri, J Mawrwein, B Riang, T Khriam, L Nongum, M Kharbhih, A Syiemlieh bad A Dohtdung, kynthup ïa 10 ngut ki dkhot.
Ha kajuh ka por ka jingïalang kaba la long ha ka 1.
11.
2022 ha Mawsiat khnam na ka bynta ka thaiñ Nongkohlew, Mawsiat khnam, Umphrew, Umrynjah, Umjathang la ïoh ban pynskhem ia ki nongkitkam jong ka TMC Unit ha ka jingïadon lang u president bad u secretary.
Ki nongkitkam ki kynthup ïa u president Korbar Nongpluh, Vice president J.
Khongwir, Secretary S.
Kharshiing, Jt Secy HS Thabah, PR Thabah, B Nongdhar, J Umdor, B Sten, K Khongwir, B Nong shlong, M Khwai kynthup ïa phra ngut ki dkhot.
Kane ka long katkum u kyrwoh lyngba u Secretary TMC Mawlai Block.
Shillong, Naiwieng: U MLA ka Mawlai konstitwensi u bah PT Sawkmie ha ka 15 tarik mynta u bnai u la pynpaw ka jingsngewkmen hadien ba u la lah ban pynïoh ïa ka surok thymmai ka ban shna noh na Mawlai Umphrew sha Nongkohlew ïa kaba la mang T.
3 klur tam na ka bynta ban shna ïa ka surok ba 6 kilomitar eiei ka jingjrong ha ka jingdon ryngkat u rangbah shnong bah D.
Sohshang, u rangbah shnong barim bah Elgin Langstieh, ki longkmie, ki heh PWD bad kiwei kiwei.
U bah Sawkmie u la ong ba watla ka dei tang na ka bynta ki nongshong shnong kiba don kumba 200 tam eiei ki longïing, hynrei kum u nongmihkhmat u don ka jingkitkhlieh na ka bynta ka roi ka par jong ka thaiñ bad um ju peit ban shimkhia tang sha ki jaka ba bun paid.
U ïathuh ba ha ka phase nyngkong kin tih shuwa ïa ka surok bud sa ka siang maw bad khatduh kin sa siang rong.
Ha ka juh ka por ula kyrpad ïa ki kontraktor ban pyndep ïa ka jingtih bad siang maw hapoh u bnai Nohprah bad hapdeng jong kane un nang ïai buddien ban ïoh sa ïa ka mang tyngka na ka bynta ban siang rong.
Nalor kata u MLA u la pynpaw ruh ka jingsngewkhia ha kaba ïa dei bad ka surok ba la sniew na Mawsiatkhnam shaduh Lummawsing, Mawtawar kaba u la ïai buddien na ka por sha ka por bad u la kyrpad ïa ki kontraktor ba kin shna noh ïa ka.
Ha ka juh ka por u la kren ruh halor ka surok longround road ba naduh Mawlai petrol pump haduh Mawroh ha kaba u la ïakynduh bad uwei na ki kontraktor uba la kular ban shna noh ïa kane ka surok kaba la pynmad jingeh bha ïa u paidbah.
Ha kane ka sngi la ïoh ruh ka jingkren na u rangbah shnong, na bah Elgin bad na ka kong S.
Kharshiing, kawei na ki nongshong shnong, kiba la ai khublei ïa kane ka jingshimkhia jong u MLA ka thaiñ.
Jowai, Naiwieng 21 : Ka Hynñewtrep Border Disputed Redressal Forum (HBDRF) lyngba u Chairman jong ka u bah Chandame Sungoh ka pynrem jur ïaka jingleh riewkhlaw jong ki jait bynriew Karbi bad ki Police ka Jrikyndeng Police Station jong ka West Karbi Anglong District kaba la jia haka shnong Lamarang, Elaka Labang Nangphyllut kaba hap hapoh Block-1 ha kane ka 19.
11.
2022.
La ïathuh ba kawei na ki kynhun Balang Presbyterian na Jowai ka leit ban pynlong ïaka One-day Free Madical Camp ha katei ka shnong daka jingïoh-i jngai kala jied ïakane ka jaka kaba long ka jaka kaba dang sah dien bha ha baroh ki liang khamtam eh haka liang ka koit ka khiah.
Ki para bangeit kiba don hakane ka kynhun balang bad ki nongshong shnong kiba don naki shnong ba marjan ruh kila ïawan shaka ne ka jingai jingsumar kaba shisngi dakaba khmih lynti ban ïoh ïaki dawai da shin.
Pynban tang shu sdang ka prokram ki paid Karbi kiba don haki shnong kiba marjan bad kane ka shnong kila wan ha ryngkat bad ki Police jong ka Jrikyndeng Police Station bad ki khang pyrshah ïaka ne ka jingai jingsumar daka ba aidaw ba kim pan ne ïoh jingbit naka DC jong ka West Karbi Anglong Assam.
Ka Forum ka ong ruh ba ha ka jingshisha kim dei ban khang ïakane ka kam namarba kam dei ka kam saiñ hima sima lane ka kam pud kam sam hynrei ka dei ka kam ñiam ne kam Balang bad ka jing ïarap ne leh isynei para briew khamtam sha kiba kum kine ki jaka kiba donkam haduh katta katta ïaka jingiarap.
Ka Furom ka la ong haka jingshisha kidei ban sngewthuh ïakane namar ba maki (Karbi) shato ruh kiba bun ki dei ki Khristan Presbyterian suda kiba don ruh hapoh ka Shangpung Presbytery bad Khasi Jaiñtia Presbyterian Synod mynshwa.
‘Kane ka jingleh jong ki kalah ban wanrah ïaka jingïapher jait bynriew, nama rba lada shait jia kumne mangi ki Khasi Pnar kiba don shane ngim lah ban shah jem be ban shu peit kai ïakane ka jingleh riewkhlaw jong ki.
Kumta kan jia aiu ïaki pait Karbi don shane sha Meghalaya, aada ki lehbeiñ kumne te ngim banse ban kput kylla ïaki jait jong ki kiba don shane!, pynkut ka kyrwoh na u Chairman ma bad ka Secretary kong P.
Pahwa jong ka Forum.
Shillong, Naiwieng: Ka State Ophis ka Khadi & Village Industries Commis-sion ha ka 18 tarik mynta u bnai kala pynlong ïa ka ‘Awareness camp’ ha kaba ïadei bad ka “PMEGP Scheme" ha Thadnongiaw Community Hall, Bhoirym-bong Ribhoi District.
Ka jingpynlong ïa kane ka prokram ka thmu ban kyntiew ïa ka ïoh ka kot lyngba ka jingplie lad ha kaba ïadei bad ka jingseng ïa ki kam lajong.
Ka mat jong kane ka prokram ka long; “Make Youth Job giver not Job seeker" lane pynlong ïa ki samla ba kin long ki nong ai kam ym ki nong wad kam.
Ha kane ka camp la pynshai ruh ha kaba ïadei bad ka jingpynurlong ïa ka ‘Aatmanirbar Bharat,’ kaba dei ka thong jong u Myntri Rangbahduh ka ri u Narendra Modi ban pynlong ïa ka ri kaba biang na lade.
La pynlong ruh ïa kane ka prokram shibynta ban wanrah shuh shuh ïa ki jingtyrwa kiba kongsan lyngba ka district ka ba don ïa ka jingangnud, kata ka Ri Bhoi District namar ka jingpyntreikam jong ka jylla ha kaba ïadei bad kane ka skhim PMEGP ka duna shibun haba shim kyllum hapoh ka ri.
Baroh kila don kumba 80 ngut ki briew kiba la wan ïashim bynta ha kane ka jingïalang ha kaba la ïa don lang ruh u Mange Ram (Director KVIC, Shillong), ki nongmihkhmat na ka DCIC Ribhoi District, u Bah Osborn Mawthoh (Func-tional Manager DCIC), Kong Grace Suiam (Extention Officer KVIB Ribhoi District), Bah Palash Baruah (LDM State Bank of India, Ribhoi District), Kong Doris Lyngdoh Nongbri (Branch Manager, SBI Bhoirymbong Branch), Bah Jesting Muktieh (u nongïoh jingmyntoi ba jop lyngba ka PMEGP), Bah Karbius Lyngdoh (nong ïoh jingmyntoi ba jop lyngba ka PMEGP ) bad u Bah Rikarlus Sujai, dkhot ka Thadnongiaw Village Council.
Nalor kata kasla don shuh shuh ka jingpynshai kaba bniah ha kaba ïadei bad kane ka skhim bad kumno ban poi sha ka thong ha kine snem 2022-23.
Shillong, Naiwieng 21 : U Myntri Rangbah ka jylla, Conrad K Sangma ha ka step sngi Ba-ar u la plie paidbah ïa ka Shillong Literary Festival kaba la pynlong ha Nan Polok, Shilong.
Haba kren ha katei ka jingïalang, u Myntri Rangbah u la ong ba kum ka sorkar ki don ruh ïa ka thong ban don noh da ka calendar kaba man u snem hynrei na ka daw ka jingwan ka khlam COVID ki la sdang noh pat naduh u snem ba ladep.
“Tangba ka la kiew bun pat lada nujor bad kaei kaba long ha ka sien kaba nyngkong ha u snem ba la dep.
Kumta nga kyrmen ba katba nang ïaid ka por kane ruh kan long kawei na ki tamasa kaba paka bha ym tang ha India hynrei wat ha ka pyrthei hi baroh kawei," u la ong.
U Myntri Rangbah u la ong ruh ba ka Literary Festival ka long ruh ban ai lad kyrpang ïa ki nongthoh, bad khamtam ban ai mynsiem ïa kito ki samla nongthoh ba dang khie kynthup ïa ki samla pule ba kin don ïa ka jingmlien ban pule bad thoh khnang ba kin kylla long ki nongthoh kiba khraw.
“Lyngba kane ka festival kan plie lad ruh ïa ki ban kynduh ïa ki nongthoh ba khraw, ban ïa kynduh bad ïohsngew markhmat na ki bad kumta kan long ka rynsan kaba paka tam kaba phin kynmaw junom nalor ba kan pynwan dur ruh wat ïa ka jingmut jingpyrkhat jong phi," bynrap biang u Myntri Rangbah.
Shillong, Naiwieng 21: Namar ka jingkuman ka sorkar ban sngap ïa ka jingdwa ba shongnia ki riewdonsap ha ka jylla, ha ka sngi Nyngkong u President ka All Meghalaya Dancers Association(AMDA) u Bah Kitbok Thabah u la pynlong da ka jingïakhih shong kyllaiñ myngngor ha khmat ka Secretariat ban pynbor ïa ka sorkar ban pynurlong noh ïa ki mat jingdawa kiba ka seng ka la buh ha khmat ka sorkar naduh u snem 2003.
Haba kren sha ki lad pathai khubor u Bah Kitbok Thabah u la ong ba kine ki mat jingdawa kaba ki riewdonsap ki dawa ka dei kaba shongnia ba ka sorkar kan phai khmat lem sha ki khang ba ka sap kaba ki don kin nang lah ban kham pynjanai shuh shuh na kaei kaba ki la don lupa.
U la ïathuh ba ka mat jingdawa kaba ka AMDA ha ryngkat kiwei ki riewdonsap ki buh ha khmat ka sorkar ki long ba ka sorkar kan ai jingkyrshan pisa (Financial Assistant) ïa ki riew donsap kiba shah jied ban leit mih khmat sha kino kino ki rynsan bad kumjuh ruh ba kan seng noh ïa ka institute na bynta jong ki khnang ba kin ïoh ban pyntbit kyrpang ha ka sap kaba ki don kaban long ruh ka lad kamai ia ki ynda ki la lah ban mih sha ki rynsan kiba pher bapher.
U la ong ruh ba kum u nongïalam ba hikai shad ïa ki khynnah ba don sap ha ka shad ba kum kane ka khep ba un hap da wan shong ban rah placard ha khmat ka Secretariat kam u kham jia koit lait noh tang ha ka por jong ka jinglong Myntri Rangbah u Dr Mukul ha ki khyndiat snem mynshuwas bad ha kane ka kynti ba u long Mynri Rangbah u Conrad Sangma.
U la ong ba ka jingdawa ban ai jingkyrshan da ka pisa ka long ba ki samla donsap kiba wan na ka iing baduk kin ym duh noh ka kabu ba kin leit ïakob sha ki rynsan kiba sha bar jylla bad bar ri ruh.
“ Haba ki khynnah ki thmu ban leit ïa khun sha kiwei ki jylla kim banse ban leit ha khmat jong u nongmih khmat ban pan ka jingïarap hynrei u nongmih khmat shaei un lah ban kyrshan na ka skhim shimet kum u MLAS bad bunsien wat tang ka bai shong rel ruh u nongmih khmat um lah ban ïarap, namarkata donkam ba ka sorkar kan leh eiei halor kane ba ki samla kin ym duh ka lad ban pyi pyrthei ïa ka sap jong ki" u la ong.
Haba kylli halor ka jingïakhih ba tang marwei jong u, u Bah Kitbok u la ong ba kane ka jingïakhih ba marwei jong u ka long namar ka sorkar a pynjari ïa ka kyndon 144 CrPC bad ba na ka liang jong u um kwah satia ban pynkheiñ ïa ka kyndon aiñ.
Haba jubab haduh lano un weng ïa kane ka jingïakhih jong u, u Bah Kitbok u la ong ba kane ka jingshong kyllaiñ myngngor jong u ha khmat Secretetiat kan neh beit katba ka sorkar kam khot ïakren ban shim ïa ka rai halor ki mat jingdawa jong ka kynhun.
Pynursla, Naiwieng 21: Katba ka jingpyntrei ïa ka surok na surok Mawlyndun sha Mawlynnong lyngba ka shnong Kyntonsa-ir ka dang ïaid shait shait hynrei ka jingtrei torti u contractor ka la paw pyrthei hadien ba kawei ka jingkieng kaba dang shu dep shna dang mynta hi u snem ba la pyntrei da ka Dhar Company ka la orpait noh bad ka bynta ka surok ba pynïasoh lyngba kane ka jingkieng ka la them shapoh.
Ha ka sngi Nyngkong na ka liang ka HNYF Pynursla Circle ka la hiar ban jurip hi da lade ban lap ïa ka jingshisha baroh bad ynda ka seng ka poi ha katei ka jaka ka shem ba kaei kaba na ka liang ki paidbah ki la ai jingtip sha ki nongïalam ka dei kaba shisha bad ba ka don ka jingorpait ka jingkieng.
Haba kren bad ki lad pathai khubor, u Secretary ka seng Bah R.
Khonglam u la kynnoh ka jingthem kane ka jingkieng bad ka jingorpait jong ka ka daw hi ka dei namar ka jingtrei torti da u contractor ha kaba ha ki bynta ka surok ba pynïasoh bad ka jingkieng ha ka jaka ban pyndap da ki maw rygkat ka khyndew hynrei u la ong na kaei kaba paw lah ban sngewthuh ba dei namar ki pyndap tang da ka khyndew suda kaba them pat ynda la ïaid ki kali bad ka jingrung um ha ka por slap.
U la ong ba ki bor ba dei khmih ïa katei ka surok naduh ki enginneer bad ki overseer ki dei ban bthah ba u contrtactor un tei biang noh ïa katei ka jingkieng da kaba skhem bad ba bha khnang ba kan ym buh jingeh pat ïa ki paidbah ynda ki ïaid lyngba kane ka surok.
U la ong ruh ba ki bor ba dei peit ki dei ban leh eiei noh ly kumta na ka liang ka seng kan shim pat da kiwei ki synjam kiba tyngeh ban pynpei shkor ïa ka sorkar.
Shuh shuh ha kane ka sngi ki nongïalam ka HNYF ki la leit ban jurip ïa ka surok kaban leit na surokbah sha Pynursla CHC hadien ba ka la ïoh ujor ba katei ka surok ka jot rathai wat la la ka dei kawei na ki surok kaba kongsan ban pynpoi ïa kiba pang ba shitom sha katei ka jaka sumar.
Haba ïadei bad kane na ka liang ka HNYF ka la buh jingkyrpad ïa ki bor ba dei peit ba kin shim khia ban maramot ïa kane ka surok khnang ba ki kali kit nongpang kin ym hap ïaid ha ki thliew ki syar ba heh kaba pynjynjar pat ïa ki nongpang.
Shuh shuh na ka liang ka seng ka buh ka jingkyrpad ba ka sorkar bad ki kompeni kiba pyntrei ïa ka surokbah na Shillong sha Dawki kin maramot ha ki jaka kiba ki la jot than namar ka jingshu ieh shrah ka pynsohsat ïa ki paidbah ba leit ba wan lyngba kane ka surok.
“Ngi sngewthuh ba ka jingtrei ban pynheh ïa kane ka surok ka dang ïaid, hynrei ban ong ba kito ki jaka kiba la jot rathai yn shu ieh beit ka long kaei kaei kaba ym lah pdiang namar lada ka jingpynheh kan bampor san snem ruh hato long mo ban shu ieh ïa kito ki jaka ba donkam maramot khang ba kan pynsuk ïa ki nongleit nongwan," u la ong.
Shillong, Naiwieng 21: Hapoh ka Rozgar Mela, yn sam u Myntri Rangbah Duh ïa kumba 71,000 tylli ki shithi thung kam thymmai ha ka 22 tarik u Naiwieng ha ka por 10:30 mynstep lyngba ka video conferencing.
U Myntri Rangbah Duh un ai jingkren ruh ia kito kiba dang shu ioh kam ha kane ka sngi.
U Myntri Khynnah ka tnat Minority Affairs, u John Barla un ïashim bynta ha ka Rozgar Mela ka ban long ha Directorate General Laitkor, Shillong, Meghalaya.
Nongpoh, Naiwieng 21: Ki nongïalam ki san tylli ki seng bhalang ha ka lama ka ‘Save Hynñiewtrep Mission’ mynta ka sngi ki la ther tyngeh ïa ka sorkar MDA bad kumjuh ruh ïa u Myntri sorkar, u Bah Sniawbhalang Dhar uba la kam ba u la ïoh PhD ha ka politik bad phewse ki la kynthoh kylla ba kata ka PhD kaba u la ioh pdiang ka lah ban dei ka PhD kaba ka sorkar MDA ha ka jingïalam u Conrad K.
Sangma kum u Myntri Rangbah ka long ban thok ban shukor bad ban don kti tang ha ki kam bamsap bad khlem da phai khmat pat ïa ki mat ki jura ba ka jaid bynriew ka ïa kynduh.
Ban dawa pynurlong ïa ki 9 tylli ki mat jingdawa, kine ki nongïalam seng ha ka lama ka ‘Save Hynñewtrep Mission’ ka kynhun ba la synrop lang da ki san tylli ki seng Bhalang ha ka jylla ba kynthup naduh ka HYC, HANM, CoRP, EJNC bad ka JSM mynta ka sngi ki la hiar sa sha ka them Ri Bhoi da kaba pynlong ïa ka jingïalang paidbah ha phyllaw ka Umsning Town Durbar Auditorium Hall, Umsning ban pynshai sha ki paidbah halor ki 9 tylli ki mat jingdawa ba dang sahteng ba ki la dawa na ka sorkar jylla.
Kum ban pynkynmaw, kitei ki 9 tylli ki mat ba la dawa da ka Save Hynñiewtrep Mission ki kynthup ïa ka jingdawa ban pyntreikam ïa ka Inner Line Permit, ban pynrung noh ïa ka ktien Khasi ha ka khyrnit ba 8 jong ka riti synshar ka ri India, ban pynbeit biang ïa ka MOU ba la dep soi halor ka jingpynbeit pud hapdeng ka Meghalaya bad ka Assam ha ka wat kaba nyngkong, ban pynkynriah noh ïa baroh ki nongtrei sorkar bad ban beh noh mardor ïa ki Khar mator na them Iewmawlong, ban pynbeit thymmai bad pynbha ïa ka polisi thungkam ha ka jylla, ban tohkti da ka CBI lane ka ïing Kashari ïa baroh ki kam bamsap ha ka jylla, ban tohkit da ka CBI, bishar da ka ïing Kashari ban ïaid sted bad pynshitom ïa ki pulit ba siat ïap ïa u (L) Cheristerfield Thangkhiew, ban thungkam noh mardor da kaba khuid ïa baroh ki kam ba sah thylli ha ka jylla Meghalaya bad ban weng noh mardor ïa ka aiñ Khali Casino.
Ki nongïalam jong kitei ki san tylli ki seng bhalang ka jylla ha ka lama ka Save Hynñiewtrep Mission mynta ka sngi ki la hiar sha Ri Bhoi ban pynlong ïa ka jingïalang paidbah na ka bynta ban pan ka jingkyrshan na ki paidbah ka them Ri Bhoi ba kin ïa snoh kti lang ban dawa ïa kitei ki mat ba ki la pynpaw paidbah, kaba dei shi bynta ka jingangnud kitei ki seng ba ka sorkar MDA bad sorkar kmie ka dei ban pynurlong.
Ha kane ka sngi, ki nongïalam naduh u Roy Kupar Synrem, General Secretary ka HYC, u Bah Bandari Ryntathiang, President ka CoRP bad u Bah Pateng Myrsing, President ka HANM, Ri Bhoi ki la ai jingkren bad ther tyngeh ïa kane ka sorkar kaba leh kyllut ïa kitei ki mat jingdawa ba ki san seng ki la pynsngew sha ka sorkar bad ha kane ka sngi ïa kane ka jingïalang la pynïaid da u Samla Jason Lennox Nongrum, President ka HYC, Ri Bhoi District.
U Samla Roy Kupar halor shibun ki mat kiba u la kren, u la ther tyngeh ruh ïa u Myntri sorkar, u Bah Sniawbhalang Dhar, uba la kam ba u la ioh ïa kata ka PhD ha ka Politik bad kynnoh ruh ba katei ka PhD kaba u ioh ka dei ka PhD ban thok ban shu kor ïa ki paidbah bad ka dei ruh ka sorkar bamsap ha ka jingïalam u Myntri Rangbah ka jylla, u Conrad K.
Sangma uba khlem kheiñ snep ïa ki mat ki jura jong ka jaid byrniew.
U la kren pyrshah ruh halor ka MOU ba la dep soi ha ka kam pynbeit pud ba la soi matlah khlem da bishar bniah ba ki jaka ka Meghalaya ki la leit sha ka Assam bad ruh u la kren halor ka Reservation Policy kaba la noh shiliang bad kumjuh ruh ha ka liang ka thungkam thungjam ïa ki samla kaba ym khuid ym suba ba ka Save Hynñiewtrep nangne shakhmat kan ïa khun pyrshah tad haduh ba kitei ki mad jingdawa ki dei ban urlong.
Na ka liang u Bah Pateng Myrsing, President ka HANM, Ri Bhoi, haba kren ha kane ka sngi, u la ther tyngeh ruh ïa ka sorkar MDA halor ki Khar Mator ha Them Iewmawlong ba ka sorkar haduh kine ki snig kam pat lah ban weng ïa ki bad u la byrngem ruh ba ki san seng lada ka sorkar kam lah ban weng ïa ki na Them Iewmawlong kin sa leit hi ban weng bad ban beh ïa ki na katei ka them Iewmawlong.
Shillong, Naiwieng 21 : Ka Meghalaya Retired Deficit School Teachers Association (MRDSTA) ka la pyntip ba kan pynlong ïa ka jingïalang paidbah ha ka 26tarik mynta u bnai ha Laban Bengali Boys’Higher Secondary School Laban ha ka por 11.
30baje mynstep.
Katkum ka kyrwoh ba la phah da u Bah ED Nongsiang President jong ka MRDSTA la ong ba ki mat ban ïa kren ha katei ka sngi kadei halor ka pension bad DCRG bad kumjuh ruh halor ka jingkynduh bad u Myntri Rangbah haba ïadei bad kitei ki phang.
Jowai, Naiwieng 20: U Myntri Rangbah duh ka sorkar jylla u Conrad.
K.
Sangma mynta ka sngi 21 tarik u Naiwieng, ula wan ban plie pyrda ïa u mawnongrim ka Namdong C&RD Block kaba la sah teng ha ka jingdawa naduh ka snem 2007.
La ïathuh ba ka jingdon jong kane ka Block ba pura ha shnong Namdong kan ïarap shibun eh ïa ki paidbah na kitei ki thaiñ nongkyndong kiba donkam jingïarap na ka sorkar lyngka kane ka ophis jong ka Block.
Ha kane ka sngi la wan ban don ryngkat naduh u myntri ka kam jngohkai u ma Sniawbhalang Dhar, u MLA ka 2-Jowai ma Wailadmiki Shylla, u CEM ka JHADC ma Thombor Shiwat, Director C&RD Department Shillong u Sibhi Chakravarthy Sadhu IAS nalor kiwei de ki ophisar bad ki paidbah nongshong shnong.
Ha kane ka juh ka sngi u Myntri Rangbah ula ïoh ruh ban plie sa lai tylli ki mawnongrim kawei ban kyntiew kyrdan ïa ka Namdong PHC sha CHC, ka Greater Mukhnang Lumrot Water Supply Scheme kaba la kot haduh T.
46.
12.
26.
350/- hapoh ka JJM, ka surok Jowai Nartiang Kdiap Khanduli Road (JNKK) ha kaba yn sdang ban khot tender ha u bnai Noprah mynta ka snem ïa kaba yn pyntrei da ka tnad Public Works Department (Roads) uba don haduh 59.
955 km hapoh ka NDB 2000-23 ha ka jinglut kaba 40 klur bad la khap ruh ïa ar tylli ki kali kit nongpang ha kane ka jingïalang ba la pynlong ha Madan Sari Namdong-B.
Na ka liang u Myntri Rangbah haba ai jingkren ha kane ka sngi ula ai ka jingïaroh ïa u MLA ka thiañ ba dei lyngba ka jingïohi jngai bad ka jingtrei shitom jong u la lah ban pynurlong ïa kine ki kam pynroi na ka bynta ki paidbah ka Constituency.
Ula ong ba ka Block ka long kawei na ki bynta ba kongsan eh ban kyntiew ïa ka ïoh ka kot khamtam ha ki thaiñ nongkyndong, ‘Kumba haduh 80 percen ki kam pynroi ki wan lyngba ki Block’, shuh shuh ka jingdon kane ka Block kan ïarap shibun ïa ki paidbah ban pynïajan ïa ka rukom treikam bad ka sorkar ong u myntri rangbah.
Ula kyntu ïa ki ophisar naduh u BDO bad ki nongtrei (staff) ba kin trei bha ïa ka kamram na ka bynta ki paidbah bad ban pyni ïa ka akor ka burom, ka jingsbun, ka jingpdiang sngewbha khnang ba ka jingjop kan wan ha ki liang baroh.
Ula ong ba kane ka jingdawa ban buh ïa ka Block ha kane ka thaiñ Namnong kala long kaba la slem bha kaba la kot da ki phew snem mynta, hynrei mynta ka sngi la lah ban plie noh ïa ka.
Ula pynsngew ba ka kam pynroi ka dei ka bynta kaba hakhmat eh jong ka sorkar MDA wat hapdeng ki jingeh ba ïa kynduh ha kine ki snem ba la dep na ka jingwan lyngshop ka khlam Covid-19.
Kumba long haduh mynta ka jylla Meghalaya ka dei kawei na ki jylla kaba poi ha ka kyrdan kum ka ‘Top State’ ha kaba ïadei ban ka jingpyntrei ïa ki kam pynroi lyngba ki project bapher bapher, “lada ngi phai mynshwa ka jylla ka don haka kyrdan kaba 27 hapoh ka ri hynrei ha kine ki 3, 4 snem ka jylla kala poi syndon ha ka kyrdan kaba 2 hapoh ka Ri" ong u Conrad.
Da kaba pynsngew lada phai ha ka jingpyntrei ïa ka skim MGNREGA na ka liang ka sorkar ha kine ki snem ba la dep kala pyllut haduh 600 spah klur hynrei mynta kala kynjoh sha ka 1500 klur kala long lai shah ka jingkiew ba ka budget jong ka sorkar jylla.
Ha kaba ïadei bad ka jingpynpoi ïa ka umbam haduh ki tyllong ïing lyngba ka skim JJM ka sorkar kala lah ban pynkiew tang hapoh kane ka ar snem na ka 4 hajar sha ka 2 lak tam ki longïing ban ïoh umbam.
La ong ruh ba ka jylla Meghalaya ka dei kawei na ki jylla ba pyntreikam bha ïa kane ka skim bad kine baroh dei lyngba ka jingtreilang jong ki ophisar na ka thad PHE ong u Myntri Rangbah.
Ym tang kata ha kaba ïadei bad ka IT Mission ka jylla Meghalaya kala dei kawei na ki jylla kaba ïa nujor bad kiwei pat ki ri jong ka pyrthei kum ka China, Singapore, London, UK bad ka don ka thong ban ïaleh bad kitei ki ri.
Shuh shuh u Conrad ula pynsngew ba na ka liang ka sorkar ruh kala ïaleh ban wanrah ïa ki skim kiba ïadei bad ka jingseng kam la jong khnang ba ki khun samla kin lah ban ïeng hala ki jong ki kjat.
Ula ong kiba bun na ki paidbah kim sngewlyngngoh ha kaba ïadei bad ka jingjop ban pynlong ïa ka North East Olympic Game bad kiba bun na ki nongwan ïa shim bynta kila ai ka jingïaroh lyngba ka jingïaid beit jong kane ka kam ïalehkai hapoh ka jylla.
U don ka jingkyrmen ba ka kane ka sorkar kan dang ïaibteng ban wan ha ka bor synshar ha kane ka Election ban wan, khang ba kan dang lah ban pyntrei shuh shuh ïa ki kam pynroi hapoh ka jylla.
Na ka liang u MLA ka thaiñ u ma Sniawbha lang Dhar haba ai jingkren ula pynsngew ba kane ka jingplie ïa kine ki project saw tylli ki project jong ka thaiñ Namnong ka long ka jingsah kynmaw ïa kane ka thaiñ hi baroh kawei.
U ong ba ka ïa ka jingkyntiew kyrdan ïa ka Namdong PHC sha ka CHC ha ka jingshisha ïa kane ka CHC la dep ban sanction naduh kine ki snem bala dep hynrei na ka jingwan ka khlam Covid-19 la slem ban plie ïa ka.
Ula kren ba NPP kan sa wan marwei (single Majority) ha kane ka Election 2023 namar ki kam jong kane ka sorkar kala leh na ka bynta ki paidbah da kaba u ong ba ki paidbha ki kham stad shibun eh ban jied ïa ki nongmihkhmat.
Na ka liang u Waheh Shnong ka Namdong-B ula pynpaw ka jingsngewnguh ïa u MLA ka thaiñ ula wanrah ïa kane ka Block kala la rim bha haka jingdawa naduh ki nongïalam shnong bad ki kynhun seng Bhalang kaba la urlong mynta ka sngi.
La pynshong shit shuh shuh ïa kane ka sngi da ka jingshad bad ki jingrwai daki nongshong shnong ka Namdong-B, ïa ki kyntien ai pdiang la ïoh na u Deputy Commissioner ka WJHD bah B.
S Sohliya, katba ia ki kyntien ai khublei la ioh na u Project Director u P.
K Boro, ha kane ka sngi la sma ruh ïa ki khun sniang bad ki syiar sha ki nongrep ka thaiñ.
Shillong, Naiwieng 21 (PIB): Ka skhim PM KISAN ka dei ka skhim jong ka Sorkar Pdeng ban pyndap ïa ki jingdonkam pisa jong ki nongrep kiba don la ka jong ka jaka puta.
Haduh T.
6000 ha ka shi snem ka dei ka pisa kaba leit sha ki bank account jong ki longïing nongrep lyngba ka direct benefit transfer.
Ki don katto katne ki thup kiba kham biang ka kamai kajih ki bym ioh bynta ha kane ka skhim.
Kane ka skhim ka dei kaba la sdang ha ka 24 tarik u Rymphang, 2019 da u Myntri Rangbah Duh, bad kadei kawei na ki skhim Direct Benifit Transfer (DBT) lane ka skhim ba poi beit sha ki paidbah ba heh tam ha ka pyrthei.
Kane ka skhim ka la lah ban poi sha ki klur ngut ki nongrep, haba ym don jingtuklar mano mano hapdeng ka kam.
Lyngba ka jingpynthikna ïa ka jingshai kaba pura ha ka kam pynrung kyrteng bad ka jingpynshisha ïa kito kiba dei ban ïoh jingmyntoi, ka Sorkar India ka la lah ban pynpoi pisa tang katto katne minit hadien ba la shon u Myntri Rangbah Duh ïa u dak ha ki por ba la pyllait pisa.
Ka jingpyllait ia ki jingmyntoi ha kano kano ka bynta hapoh ka PM KISAN mynta ka la tam ïa 10 klur ngut ki nongrep na ka 3.
16 klur ha ka bynta kaba nyngkong – kaba long ka jingkiew lai shah ha ki lai snem.
Ka PM KISAN ha ki lai snem ka la lah ban ai jingkyrshan pisa kaba palat T.
2 lak klur sha ki nongrep kiba donkam jingïarap.
Na kane ka pisa, palat T.
1.
6 klur ka dei kaba la pynpoi naduh ka jingpakhang dam namar ka khlam Covid.
Ka PM KISAN ka dei ka skhim ka ba dang kylla.
La sdang ïa ka skhim da kaba peit ka jingioh bynta ki nongrep kiba ai jingpynshisha hi da ki nongrep.
La pynbha shuh shuh katba dang iaid ka por ha kaba iadei bad ka rukom ba ki nongrep ki pynrung kyrteng ialade bad ia kaba la pynshisha da ki jylla.
Ka jingjop jong kane ka skhim ka shong ha ki jingpynbha ba wanrah na ka por sha ka por na ka bynta ka jingpynshisha jong ki jingai jingtip na ki nongrep.
Ki don ki bynta kiba la buh kiba hap ban ai jingtip naduh ba la sdang ïa ka skhim khnang ban don ka jingpynshisha kaba nyngkong.
Shisien ba la peit ïa ki jingai jingtip da ki nongrep bad la pynshisha da ki jylla, la kyntiew ia kane ka jingtip ha ka rynsan PM KISAN bad ia kane la phah sha ka PFMS ban pynshisha ia ki jingtip kiba ïadei bad ki kam pisa; sha ka UIDAI ban pynshisha ïa u Aadhar; sha ka income tax server ban peit ïa ki jingsiew khajna; bad sha ka NPCI ban pynshisha ïa ka jingpynïasoh ïa u Aadhaar bad ka bank account.
Kane ka la plié lad ïa ka Sorkar ba kan pynshisha ïa ki nongioh jingmyntoi kiba la don lypa bad ruh kito kiba dang rung thymmai hapoh ka skhim.
Ka PM KISAN ka dei ka jingkylla kaba khraw ha ka rukom ai jingkyrshan ka Sorkar ïa ki nongrep ha India bad kadei kawei na ki nuksa ba biang tam jong ka jingai jingsynshar kaba bha bad ruh ka jingpyndonkam ïa ki kam digital ban pynpoi ïa ki kam sha ki briew.
Da kaba pyndonkam ïa ki teknoloji digital ha ka jingpyntreikam ïa ka PM KISAN, ka Sorkar ka la shim ruh ïa ki sienjam ban pynbiang ki kam digital ia ki kam rep.
Kane kan dei sa kawei ka jingbha ïa ki paidbah kaba wan ha ki kam rep lyngba ki kam digital, ka jingpyndonkam ïa ki jingtip hapoh ka PM KISAN kum ka nongrim jong ki jingtip shaphang ki nongrep ha ka ri bad yn peit ïa kane da ki jylla.
Ka jingwanrah ïa kane ka Agri stack ka plié lad ruh ïa ka Sorkar ba kan pynpoi ïa ka skhim PM KISAN sha baroh kiba dei ban ïoh jingmyntoi bad ban pynshisha ia baroh kito kiba don lypa hapoh ka skhim, katkum ki rukom treikam ka skhim.
ïa ki jingai jingtip shaphang ki patta jaka la pynïasoh bad ki jingdon jingtip ki jylla khnang ba ki jingpynïasoh nangne shakhmat bad ki jingdon jingtip ki jylla ka ïaid beit ïaid ryntih.
Ka E-KYC jong ki nongrep bad ki jingsiew ba pyndonkam da ka Aadhar Payment Bridge (APB) ki dei ki kam ba la sdang da ka tnat ka rep ka riang ban wanrah jingshai shuh shuh hapoh kane ka skhim.
Kane ka kam kan iarap ruh ban weng noh ïa ki kyrteng jong ki nongrep kiba la khlad noh lane kito kiba la die noh ïa la ki jaka, bad kumta ki bym dei ban ïoh bynta shuh ha kane ka skhim.
Ki don shibun ki jingwad bniah, kiba pyni ba ka skhim PM KISAN ka la ïarap ïa ki nongrep ba kin lah ban trei kham bha ha ki kam rep jong ki.
Kane pat ka la kyntiew ïa ka kam rep baroh kawei.
Kum ban shu kdew, ha ka jingwad bniah ba la pynlong lang bad ka ICAR, ka International Food Policy Research Institute (IFPRI), ka la lap ba kane ka skhim ka la ïarap bha ban pynbiang pisa ia ki nongrep ba kin thied ia ki tiar kiba ki donkam ha ka kam rep jong ki.
Shuh shuh, na ka bynta ki nongrep kiba trei ha ki kam kiba rit, ka la ïarap ïa ki ba kin pynbiang ïa ki jingdonkam jong ki ha ki jaka rep bad ruh ha ki jingdonkam ba man ka sngi jong ki, ka pule puthi, ka koit ka khiah bad kiwei kiwei ki jinglut jingsep.
Mairang, Naiwieng 21: Kum shibynta ban bud ryntih ïa ki kyndon jong ka ain Prevention of Cruelty to Animals Act, 1960, da kane la pyntip paidbah sha baroh ki nongshongshnong hapoh Eastern West Khasi Hills District ba la khang pyrshah ia kano kano ka rukom lehbeiñ bad banbein ia ki mrad kum ka jingpynïadur masi bad kumta terter ha kino kino ki jingialum paidbah kum ki fete bad kiwei kiwei de ki jaka pynbyrngia paidbah.
ïa kane la pyntip paidbah da u DC ka Eastern West Khasi Hills District, Mairang.
Lah ban kdew hangne ba ka Eastern West Khasi kadei ka thaiñ kaba jur bha ka jingpynïadur masi khamtam ha ka por ba pynlong fete, ha kaba da ki hajar ki paidbah ki ju tuid ban leit peitkai bad khamtam ban ïathong kaba ju poi daki hajar bad don ruh ba poi daki lak tyngka.
Ka Eastern West Khasi Hills kadei ruh ka District kaba nyngkong eh ruh ha ka jylla kaba la pynmih da ka hukum ban teh lakam ïa ka jingpynkhwai pathar da ka dor kaba heh, ha kaba ha kine ki bnai baladep, u DC u la pynmih ïa ka hukum ban khang pyrshah ïa ka jingpynkhwai kaba ai Prais palat ïa ka 1 lak tyngka bad ka dor bai rung kaba palat 100 tyngka uwei u ryngwiang.
Shillong, Nailur 09 : Ka samla Stella Khongsngi ka la ïoh phong ïa ka pansngiat Miss Meghalaya 2023 katba ka samla Angelina Jackson ka la ïoh phgong ïa ka pansngiat Miss Teen Meghalaya 2023, ha ka jingïakob kaba la long ha ka miet Sngi Saitjain ha U Soso Tham Auditorium.
19 ngut ki thei samla na kylleng ki bynta jong ka Jylla, ki la wan iashim bynta ha kane ka jingïakob thei ba bhabriew tam.
Ka samla Stella ka la ïoh ban rah ïa ka nam ym tang namar ba ka bhabriew bad wandur ka met ka phad hynrei ka dei ruh ka jingproh jabieng jongka.
Kane ka samla ka dang pule ïa ka Bachelor of Science (B.
Sc) ha ka Mathematics ha St.
Mary’s College, Shillong bad nalor ka nam Miss Meghalaya 2023, ka la ïoh rah ruh ïa ka nam Miss Personality bad Miss Catwalk.
Kumjuh ruh ka Samla Angelina Jackson ba dang 18 snem ka rta, ka la ïoh phong ïa ka pansngiat Miss Teen Meghalaya 2023.
Kane ka samla ka dang pule ha St Mary’s Higher Secondary School, Shillong.
Ka samla Stella ka la ïoh rah ruh ïa ka song khusnam ba T.
1 lak, ka samla Lamiker Dkhar kaba wan ba ar ha ka Miss Meghalaya 2023 ka la ïoh rah ïa ka khusnam ba 50 hajar tyngka bad ka samla Sanijaijai Khyriem kaba wan ba lai ka la ïoh ïa ka khusnam ba 25 hajar tyngka.
Ka Angelina (Miss Teen) ka la ïoh rah sha ïing ïa ka cheque kaba T.
25,000.
Kiwei pat ki samla kiba la ïoh ia ki khusnam subtitle ha ka Miss Teen Meghalaya 2023 ki kynthup ïa ka Genelia Dkhar kaba ïoh ïa ka Miss Catwalk, Palei M Chyne kum ka Miss Talented, Gracie Nandy kum ka Miss Personality, Denice Kharkongor kum ka Miss Photogenic.
Ha ka thup Miss Meghalaya, ïa ki nam subtitle la ïoh rah da ka samla Stella Khongsngi kum ka Miss Catwalk bad Miss Personality, Ibadonbok Shisha Marwein kum ka Miss Talented, Dipa Ghime kum ka Miss Warrior Princess, Lavakeni Surong kum ka Miss Photogenic, Sanijaijai Khyriem kum ka Miss Fusion Queen, Rida Maia kum ka Eco Queen bad ka Remika Dkhar kumka Miss Congeniality.
Ki Judge kiba bishar ïa kane ka jingïakob ki kynthup ïa ka Ilasara Kharkongor, Charlee Lalthenmawia, Kethileno Kense Vehienuo , Kong S Marwein bad James Owen Farreira.
Ki nongjop ïa ka Miss Meghalaya 2023 bad Miss Teen 2023 kin sa leit mihkhmat ïa ka Jylla sha ki lympung ïakob thei bhabriew ki ban long ha kane ka thaiñ Shatei Lam Mihngi bad sha kylleng ki jylla hapoh ka Ri.
Shillong, Naiwieng 22: Ka jingsam skim pahuh ki MLA bad khamtam ka jingkhoh reh ka sorkar ban sam skhim bad ban plie Block ha ka jylla.
Ki paidbah kiba la ïoh ban ïakren bad u nongthoh khubor ki la pynpaw ka jinglyngngoh halor kane ka jingsam skhim kaba ha kine ki saw snem tam kam shym la paw dak eiei lane ka shu long teng khat lano.
Kiba ki la mynjur bad ka jingkren u Myntri Rangbah Symbud ka jylla, u Bah Prestone Tynsong, uba la ong, “Ngi pynbieit shisien man la ka ka san snem, bad ki paidbah ruh ki bieit beit".
Tang hapoh shi bnai u Myntri Rangbah u la plie lai tylli ki C&RD Block bad ki ban dang plie shuh ruh ki dang don ha kine ki sngi ban wan.
Ym tang katta ka jingplie mawnongrim ban tei ïa ki ophis Block ba thymmai ruh ka la ïaid la jan man ka taiew.
Kaba kham jur na ki skhim ba la sam kadei ka jingsam ïa ki skhim jong ki nongrep lyngba ka Farmers Collectivization For Upscaling Production and Marketing System (FOCUS) kaba dei ka skhim ba sam sha ki Producer Group, ne kita ki Group ba la phah thaw da ka sorkar ban ai jingïarap ïa ki paidbah ba im ha ka rep ka riang.
Hynrei ki don ki dkhot jong kine ki Producer Group kiba la kynnoh ba ka jingsam ne ka jingpyllait pisa sha kine ki Group ruh kadei kaba leh politik namar ba la sam nyngkong shuwa sha ki Constituency ba long MLA na ka Seng NPP.
Katba ha kiwei pat ki Constituency ba long MLA da ki bym dei na ka NPP pat ka jingsam ka long suki bad don lei ki Constituency kiba ym pat samn satia.
Shuh shuh ki paidbah ki la pynpaw ba kane ka jingleh jong ki MLA bad jong ka sorkar ka pynpaw ba kim kheiñ snep ïa ki paidbah ha kiwei pat ki por, hynrei ki kheiñ kor tang ha ka por elekshon.
“Kane ka pynpaw ïa ka jinglong mutlop ki nongmihkhmat bad jong ka sorkar ruh kumjuh namar kane ka jingleh jong ki", la ong ki paidbah.
Nangta ki la ong ruh ba ka pynskhem shuh shuh ïa ka jingong ba ki MLA ne ka sorkar ki treikam tang shuwa ka elekshon bad ka jingtreikam jong ki kam dei eh ban wanrah ïa ka roi ka par ha ka jylla, hynrei ka jingtreikam jong ki ka long tang ban jop elekshon.
Shillong, Nailur 10 : Ka sorkar jylla ka la lum jingtip ban ïoh ïa nujor ïa ka jingshim bai skul bad College ki jaka pule bapher bapher ha ka nongbah bad ka jylla kiba la pynïaid da ki riew shimet, ki kynhun niam bad kiwei kiwei.
Ka sorkar ka leh ïa kane hadien ba ka la ïoh ka jingujor na ki kmie ki kpa jongki khynnah skul bad samla pule ba ka jingshim bai skul bad college ki nongpynïaid ka la long shaba palat pud kaba la buh ïa ki kmie ki kpa ha ka jingeh ban phah skul ïa ki khun nalor ba kiba bun ki skul bad ki college ki ïoh ka jingkyrshan na ka sorkar.
“ Ngi dang lum jingtip ban ïoh ïa nujor ïa ki baiskul bad college hapoh ka nongbah bad ka jylla hi “ ong u myntri ka tnad pule puthi u Rakkam A Sangma.
Ym tang ïa ki skul hynrei ka sorkar ka la ïarap ruh ïa kiba bun ki college hapoh ka jylla bad kiba bun ki dei ki Government Aided College.
U la ïathuh tang hapoh kine ki arsnem ka sorkar ka lamang haduh 509 tylli ki post na ka bynta ki 20 tylli ki College kata ïa ki ban hikai bad ki ban don ha ki ophis bad kiwei kiwei ki jingdonkam jong ki college.
Kane hi ka pynpaw ba kane ka sorkar hapoh ka jingïalam u Myntri Rangbah u Conrad K Sangma ka dei kaba shim khia ban kyntiew ïa ka pule puthi ha ka jylla.
Shwa ïa kane ka sorkar ka la ïarap ruh ïa ki 13 tylli ki college.
Haba la kylli hato ka sorkar kan buh dor noh mar katjuh ka baiskul ïa baroh ki skul bad college, u Myntri u la ïathuh “ Mynta ngi dang lum jingtip ban ïa nujor bad hadien kata ngin sa shim rai.
Ha nga hi marwei nga kyrpad ïa ki bor pynïaid ki skul bad ki college ba kin pyrkhat lem ka baiskul namar ka sorkar ruh ka ïarap ïa ki.
Kan long ka jingmyntoi kaba khraw ïa ki khynnah skul, ki samla pule bad khamtam ïa ki kmie ki kpa lada ki bor pynïaid kin kham pynduna ïa ka baiskul".
U la ïathuh ym tang ki kmie ki kpa hynrei kiba bun ki seng ki la wan ïakynduh ïa ka sorkar bad kyrpad ba kan peit bad bishar halor kane ka jingrem dor palat ka bai skul bad bai college.
Ka sorkar ka la dep thung 100 ngut ki nonghikai ha ka St Mary’s College, Shillong, 18 ngut ha ka PGT, 30 ngut ha ka Don Bosco College, Tura, 18 ngut ha Seng Khasi College, Shillong, 55 ngut ha UCC College, 119 ngut ha ka St Anthony’s College, Shillong, 15 ngut ha ka Shillong Commerce College, 34 ngut ha ka Mendipathar College, 72 ngut ha ka Sanardev College, 71 ngut ha ka Synod College, 85 ngut ha ka Lady Keane College bad 82 ngut ha ka St Edmund College.
Ha ki Adhock Pattern, Women College 22 ngut, Raid Laban College 34 ngut, Tikrikilla College 12 ngut bad mynta ba ka dei ka Peoples’ College la thung 32 ngut bad Durama College 23 ngut.
Shillong, Nailur 11: Hynnin ka Sngi U Blei ka Salescian Youth Movement ka la ïoh ban pynkut noh ïa ka lympung lehkai Basketball kaba lai sngi lynter ïa kaba kla tip da ka 3×3 Open Basketball Championship ha kaba ïa ka namlahduh ha ka thup jong ki shynrang la khur da ka Diphu Mavericks, katba ka Shillong Labet ka la ïohrah na ka thup jong ki kynthei.
Kumban shu pynkynmaw, ïa kane ka Championship la ïoh ban sdang naduh ka Sngi Thohdieng jong ka taïew ba ladep bad ki la don haduh 32 ngut ki nongïashimbynta na ki shynrang katba ha ka thup ïakhun ki kynthei ki la don 14 ngut.
Ha kane ka sngi, la ïoh ban pyntyllun ïa ki jingïalehkai naduh ka quarter, semi bad ka final, bad napdeng ki kynthei kiba la ïoh ban rung sha ka wat kaba khadduh ki long ka Shillong Labet pyrshah ïa ka Bengal Tigresses, Kolkata (Women), bad ka Diphu Mavericks pyrshah ïa ka Mount Carmel, Aizawl (Men).
Ki thei ka Shillong Labet, Shillong ki la pynliem da 12-11 basket point ïa ka Bengal Tigresses, Kolkata kaba wan ba ar (1st Runner Up).
Ki thei ka SYM Mavericks, Shillong ki la wan ha ka kyrdan ba lai (2nd Runners Up).
Ha ka final jong ki shynrang, ka Diphu Mavericks ka la pynliem ïa ka Mount Carmel, Aizawl da 21-20 ban rah ïa ka namlahduh.
Ka UBC, Guwahati ka la wan ha ka kyrdan ba lai.
La ïoh ruh ban sam khusnam sha ki player kiba kynsai lane Most Valuable Player jong kane ka Championship, napdeng ki kynthei, ïa kane ka khusnam la khur da ka Ucilia Pyngrope jong ka Shillong Labet, katba napdeng ki shynrang la khur da u Zomuna jong ka Diphu Mavericks.
Shillong, Nailur 11: Ki thei ïalehkai South Garo Hills District Cricket Association bad ka Shillong Cricket Association ki la ïoh ban khur ïa ka namjop ha ka jingïakhun ka jong ki jong ka lympung Meghalaya Cricket Association’s U-19 Girls Inter District Cricket Tournament kaba la long hynne ka Lah Sngi U Blei.
Ka Jayshree Singh jong ka Shillong Cricket Association ka la ïoh ban kamai ïa ka spah ron khem shah pynhap (105 not out), kaba la long ka jingkyrshan ba radbah ïna bynta ka kynhun ban pynliem ïa ka West Jaintia Hills DCA haduh 149 ron ha ka jintgïakhun kaba la pynlong ha madan Umbuda kaba ha Ri-Bhoi, na ka Group B.
Katba ki thei ka South Garo Hills-DCA ka la khur ïa ka namjop da 8-wicket pyrshah ïa ka North Garo Hills DCA ha ka jingïalehkai kaba la long ha Salpara na ka thup Zone 2.
Khlem ka Jayshree, ka SCA kan jin da la mad ïa ka namrem ha kane ka jingïakhun namar ka ron kaba hehduh lait na ka, ka long 14 ron, hynrei ka jinglah jong ka ban kamai ron na ka bynta ka kynhun kaba la wan lyngba ki 123 bol, ka la wanrah ïa ka jingkylla ha kane ka jingïakhun.
Haba mih madan ha ka palai nombar ba 3 hadien ba ka SCA ka la jop ïa ka toss bad jied ban tied nyngkong, ka la khyrwit haduh 17 tylli ki four ban ïarap ïa ka Shillong CA ban buh ïa ka thong da 227 shah pynhap da 5 wicket haduh kaba kut jong ka 29 over, bad ka run rate ka long da 7.
83 man ka over.
Dei tang ka Sawakahi Syngkon (2/44) kaba la lah ban lehkaibha napdeng ki thei kawangbol jong ka WJH, katba ka Yoolang Suting (1/39) bad ka Doliza Lyngdoh (1/49) ki la ïoh ban khur mar shi wicket ha kane ka jingïalehkai.
Haba beh ïa kane ka ron ba la buh, ki thei ka WJH kim shym la ïohlad satia ha kaba ki la shah pynhap lut baroh tang hadien ba kynjoh sha ka 78 ron na ki 23.
3 over.
Ka Mercia Able Dhar marwei ka la kynjoh sha ka phew ron (11 ron) hynrei ka jingmaïan jong ki nongkawangbol ka SCA ka long ar shah – ha kaba ka Natasha Rabha ka la khur 4/20, ka Monica Singh 3/7 bad ka Jennyfer Fancon 2/17.
Haba phaie sha kawei pat ka jingïalehkai, ka NGH ka la jied ban tied nyngkong hadien ba jop ïa ka toss hynrei phewse ki la kynjoh tang sha ka 66 ron naki 25.
2 over bad ym shym la don kawei ruh kaba la kamai sha ka phew ron.
Baroh hynñiew ngut ki thei kawangbol jong ka SGH ki la ïoh ban khur wicket, ka Dianchidora N Sangma (2/5) bad Rikmanchi M Sangma (2/7).
Ki thei ka SGH ki la lah ban pyndep ban beh ïa kane ka ron tang hapoh 13.
5 over bad bun na ki ron ki la ïoh ban kamai lyngba ki extra.
Ka Jaylynn R Marak (11 not out) bad ka Janicka R Marak (11) ki arngut kiba la ïoh ban kamai bun ron na ka bynta ka kynhun, katba ka theikawangbol jong ka NGH, ka Jessica Marak (1/14) bad ka Chigame Marak (1/18) kiba la ïoh ban pynhap wicket.
Mynta ka sngi yn sakhi ïa ka jingïalehkai kaba khadduh hapoh ka Group Stage.
Ha ka Zone 1 jong ka Group A, ki thei ka East Khasi Hills CA kan aireng pyrshah ïa ka Ri-Bhoi DCA katba ha ka Zone 2, ka SGH kan sa wanphai biang ha ka jingïakhun ban ïakhun pyrshah ïa ka East Garo Hills DCA.
Shillong, Nailur 11: Ka jingïalehkai jong ka lympung SSA U-20 4th DIVISION Football League 2023 kaba la long ha madan 3rd Ground hynne ka Lah Sngi U Blei, ka la jam sha kaba kut ha kaba kawei ka jingïakhun ka la ïakhaid katba ka Mawlyngngad SC ka la ïoh ïa ka jingjop.
Haba phai sha ka jingïalehkai kaba nyngkong kaba la sdang ha ka por 3:15 nohphaisngi,ka Mawlyngngad SC ka la pynliem da 2 kol ïa ka Mawkriah West SC.
ïa kine ki ar kol la thep da u Nathaniel Kharbangar (26 min) & na u Banskhembok Warshong (70 min).
Haba phai sha ka jingïakhun kaba la long ha ka por 4:45 janmiet, ka Mawnianglah Youth SC bad ka Risa Colony SC ki la ïasam mar shi point naba ïakhaid da 1-1 kol.
Ka kol na ka bynta ka Mawnianglah Youth SC la thep da u P.
Nongkhlaw (62 min), katba ïa ka Risa Colony SC la thep da u Peterstone Lamare (52 min).
Ka jingïalehkai mynta ka sngi kan sdang beit ha ka por 3:15 nohphaisngi, ba nyngkong hapdeng ka Mawlynrei SC pyrshah ïa ka Madan S&CC, bad ka ar hapdeng ka Umrynjah SC pyrshah ïa ka Dilingiem YSCWA.
Shillong, Nailur 11: Ka lympung lehkai phutbol na bynta ki skul ba la pynïaid da ka Federation of Khasi Jaintia and Garo People, Mawlai Circle kaba la tip da ka IXth Inter School Knock-Out Football Tournament 2023, ha Madan Heh Mini Stadium Mawlai Phudmuri, ka la ïoh ban pyndep ïa ka jingpynïakhun semi final, ha kaba ki ar kynhun kiba la ïoh ban rung sha ka final ki long ka Christ Chruch (Morning) bad ka Umrynjah Presbyterian.
Haba phai sha ka jingïalehkai semi final kaba nyngkong hapdeng ka Mawlai Presbyterian kaba ïakhun pyrshah Umrynjah Presbyterian, haduh kaba kut jong ka por ym shym la don ba lah ban pynïakhlad bad ïakhaid da mar 1-1.
Ka Mawlai Presbyterian ka la ïoh ban pynkhihjar nyngkong ha kane ka jingïakhun lyngba u Wilbert Kharlukhi ha ka kylla step hynrei ka Umrynjah Presbyterian ka lah ïoh ban pynïakhaid shuwa ban kut ka por na u Westarning Kurbah kaba la pynlong ïa kine ki ar kynhun ban jam sha ka tie breaker.
Ha ka jingïashut ïa ka tie breaker ka Umrynjah ka la jop da 3-2 ban ïoh rung syndon sha sha final.
Haba phai sha ka jingïakhun kaba ar, ka Christ Chruch (morning) ka la ïoh ban bteng ïa ka lynti ïaid sha ka final hadien ba ka la pynliem noh ïa ka Christ Church (day) da 2-1 kol.
Baroh ar kol na ka bynta ka Christ Chruch (Morning) ki la wan lyngba u Lurshai L Marshillong, katba na ka bynta ka Christ Chruch (Day) ka shi kol la thep da u Fredy sun.
Na ka liang jong ki nongpynïaid ki la pynbeit ban pynlong ïa ka final na ka bynta ki ar kynhun, kata ka Christ Chruch (Morning) pyrshah ïa ka Umrynjah Presbyterian ha ka 15 tarik, Nailur, 2023 kaba hap ha ka Sngi Thohdieng, ha ka por 3 baje nohphaisngi.
Jowai, Nailar 12: U President ka Sieñraij Jowai ma Hercules Toi haba ai jingkren haka sngi pynhap pyrda ïa ka lympung ïalehkai Badminton bala tip kum ka ‘14th District Open Badminton Championship 2023’ kum u kongsan ula ong la donkam mynta ban pynmih pyrthei sa ïa ki thei ïalehkai Badminton napoh ka Ri-Lum Jaiñtia.
U ma Hercules ula ong kumba long mynta ka Ri-Lum Jaiñtia lyngba ki rangïalehkai Badminton kiba dei ki Pnar kiba kiew bha bad kiba la paw ha kino kino ki jingïakhun la ki dei ha District, State bad ha ka Ri hi baroh kawei, kiba la kynjop ïa ka kyrdan bad ki rangïalehkai kiba na bar.
Hynrei ula ong kaba sngewsih mynta ba ki thei ïalehkai ki long kiba duna bha shaba palat kiba wan ban ïashim bynta lada ïanujor ha kino kino ki jingïalehkai Badminton.
Kynta u buh ka jingkyntu ïa ki nongpynïaid ka West Jaiñtia District Badminton Association, (WJDBA) Jowai ban kin phai khmat ïa kane ka bynta bad ban pynshlur noh ïa ki Thei ïalehkai Badminton ban kin mih noh shakhmatÏa kane ka ‘14th District Open Badminton Championship 2023’ la pynhap pyrda hynnin ka sngi Saitjaiñ ha Indoor Sports Hall ka Seiñ Raij Jowai kaba don ha Tpep-Pale Jowai da u kongsan bad ïa kane ka lympung ïalehkai Badminton la sdang ïaka naduh ka 1.
9.
2023 haduh ka hynnin ka sngi 9.
9.
2023, ha ki kyrdan ïalehkai ba kynthup ïa ka Women Single & Double, Men’s 35+, Men 50+, Men Single bad Double bad ka Mixed Double.
Jowai, Nailur 11: Ka jingïalehkai phutbol bala tip kum ka 6th Debo Shullai Memorial Trophy jong ka kyrdan 2nd Division Football Tournament 2023 bala pynïaid da ka West Jaiñtia District Sports Association (WJDSA) kaba la long hynne ka Lah sngi U Blei kaba la pynïakhun ha madan Kiang Nangbah Stadium, Dongmihsngi Jowai.
Haba phai sha ka jingïakhun ka Chutwakhu kala lah ban pynliem da 3-2 kol ïa ka Dongmihsngi, ïa ki kol na ka Chutwakhu la thep da u Roplin Ramut ar kol haka minit ba 5 & 65 bad kawei ka kol la kum thep bakla da u Sooki Lamare (own goal) haka minit ba 76.
Na ka liang Dongmihsngi la thep da u Ewanmida o Langstang haka minit ba 37 bad u Samha oo Ksoo haka minit ba 80.
La pyntip ba ka jingïakhun ‘Quarter Final’ jong kane ka lympung kan sdang naduh ka 13 tarik u Nailur, 2023 haka por 11 shiteng mynstep ha kaba ka kynhun Lion kan ïakhun pyrshah ïaka Iawmulong Nartiang.
Haka 14.
09.
2023 ka Shangpung Khliehmuchut pyrshah ïaka Khliehmynkrem.
Haka 15.
09.
2023 ka Maitchaphrang Mootyrchiah pyrshah ïaka Chutwakhu.
Katba haka 16.
09.
2023 ka Lumpariat pyrshah ïaka Mooknor Thadmuthlon.
Mawsahew, ‘Nailur 11: Ka Mawsahew Tynrong kaba hap hapoh ka Tynrong Sirdarship, ka la ïoh ïa u Sordar ba thymmai u bah Parlingdon Wanlah.
Kane ka jingïoh Sordar thymmai ka dei hadien katto katne tylli ki snem ba ka aïom treikam jong u Sordar barim ka la kut bad ba la pynïaid ïa ka kam da u Acting Sordar kaba na ka liang jong ka Khasi Hills Autonomous District Council (KHADC), ka la ai ïa ka hukum ba dei ban jied noh ïa u Sordar ba pura.
Haba la kut ka por ba la buh na ka bynta ban thep dorkhas la shem ba ym shym la don mano mano ruh ban thep kyrteng lait noh u bah Parlingdon Wanlah.
Kumta na ka liang ki bor ba dei khmih ka District Council ki la ai ïa ka rai ba u bah Parlingdon Wanlah ba un long u Sordar ba pura ka Mawsahew Elaka Tynrong.
Namarkata, lah ban ong ruh hangne ba u bah Parlingdon Wanlah u la ïoh ïa ka jingkyrshan ba pura na kiba bun ki paidbah ka shnong rangbah bad samla kumjuh kaba la sakhi na ka jingïapoi paidbah jong ki ban wan synran ïa u ha ka por ba wan thep kyrteng hapoh District Council.
Khliehriat, Nailur 11: Ka Jaiñtia National Council, mynta ka sngi lyngba u Deputy Commissioner ka East Jaiñtia Hills District, u Abhilash Baranwal, IAS ka la phah da ka jingthoh sha u Myntri ba dei peit ïa ki kam jngohkai pyrthei (tourism) u bah Paul Lyngdoh ha kaba ka seng ka la ujor halor ka jingbym poi trei u heh ba dei peit ia ka ophis Tourism ha Khliehriat (Tourist Officer & Information Centre Khliehriat), namar katkum ka jinglap jong ka seng la ong ba u heh jong katei ka tnat u khlem poi trei mynta la jan don kumba shi snem.
Ka seng lyngba ka jingthoh, ba la soi da u General Secretary JNC Khliehriat Circle, u samla Mebanteilang Sukhlaiñ, ka la dawa na u myntri sorkar ba dei ba buh bujli noh da uwei pat u heh sorkar u ban peit ïa kane ka ophis Tourist Officer & Information Centre East Jaiñtia Hills District bad la pynpaw ruh ba ha ka jingleit jurip ka seng ia katei ka phis ha ka 31 tarik u nailar ka la lap ba ba watla ka ophis ka plie hynrei ym don nongtrei ha katei ka ophis bad don tang u peon bad hadien ka jingwad jingtip, ki dkhot ka seng ki la ioh jingtip ba u heh sorkar (officer) uba dei peit ïa katei ka Centre um ju poi sha ophis mynta la don kumba shi snem, kane ka la pynsah umdum ïa ki nongïalam bad ki dkhot jong ka seng, kumta na ka liang ka seng ka la dawa na utei u heh sorkar jong ka tnat Tourist Officer and Information centre Khliehriat bad u dei ban ai ka jingpynshai halor ka jingbym poi trei jong u mynta la don kumba shi snem, namar kane ka jingbym don u heh sorkar ha ophis ka buh jingeh ïa ki paidbah kiba donkam ha ki kam ki jam ban kyntiew ïa ka kam jngohkai pyrthei ha ka district.
“Ka seng ka buh jing jingkylli ruh ba ka sorkar ka ai tulop ne em ïa kine ki nongtrei bym ju wan sha ophis?, kumba la pawshai, ba bun ki jaka jnngohkai kiba don ha kane ka thaiñ bad ki donkam shisha ban ioh ïa ka jingiarap bad jingkyrshan na katei ka tnat treikam khnang ban wanrah jingmyntoi ym tang ïa ki shnong ki thaw hynrei ïa ka jylla hi baroh kawei, ka seng ka kyntu ruh ïa ka sorkar ba kam dei ban shu lehkai ïa ka pisa jong u paidbah"La ong ruh ba ka jingliet jurip jong ka seng ïa katei ka tnat treikam ka dei namar ba ka seng ka la ioh ïa ka jingujor na kiba bun ki nongshong shnong, kiba la ju ujor ba ym ju don nongtrei bad kim ju iakynduh ïa u heh sorkar (officer) ha katei ka ophis ‘Tourist Officer and Information centre’Naduh katei ka sngi ba leit jurip, na ka liang ka JNC Khliehriat Circle ka la kren da kaba shai ïa u heh sorkar uba peit ïa katei ka tnat jngohkai pyrthei (Tourism) kaba don ha Khliehriat ba “Lada ka jia ba um don mon ban trei na ka bynta ka bha ka miat jong ki paidbah na ka liang ka seng ngi pynrem jur bad kyntu ruh ïa ka sorkar kaba dei ban peit bad ban tuklar halor kane bad dei ruh ban pynshai na kaei ka daw kaba la pynlong ïa katei ka ophis ban long thylli, namar kane ka ophis ka dei ban peit ïa ki kam jngohkai pyrthei hapoh ka district"Ka seng, lyngba u General Secretary JNC Khliehriat Circle, u samla Mebanteilang Sukhlaiñ, ka kyntu jur ïa u myntri, u bah Paul Lyngdoh ba un shim khia noh kham kloi ïa kane ka kam ha kaba u heh sorkar u dei ban sngewthuh ïa ka jingeh jong ki briew ka thaiñ, namar ban kan ktah ïa kino kino ki kam kiba dei bad ki lad ban kyntiew shuh shuh ïa ka kam jngohkai pyrthei ha ka thaiñ, kumjuh ruh ban wanrah jingmyntoi ïa ki briew jong ka thaiñ ha ka ban kyntiew ïa ka ioh ka kot lyngba ki kam jngohkai pyrthei.
Ha ka 8 tarik mynta u bnai, u Director of School Education and Literacy, u Swapnil Tambe, IAS, u la ai da ka Show Cause Notice ne ka jingkhot hajir ïa i Principal jong ka Government Girls Higher Secondary School, Jowai, ban pynshai halor ka jingtem ïa ka jingrwai Prah da ki Khynnah Skul ha ka sngi ba pynlong ïa ka jingïalang burom ïa ki nonghikai ne ka Teacher’s Day, kaba dei ha ka 5 tarik mynta u bnai.
Ka Notice ka ong ba i Principal i dei ban pynshai balei ba ym lah ban shim jingpynshitom ïa i, haba i la shah sngewbha ia ki khynnah skul ban tem bad iashad sngewbha da kane ka jingrwai, namar kadei ka jingrwai jong ka Seng Saiñ Pyrshah bad ka long pyrshah ïa ka jingtreikam jong ka sorkar.
Lehse kane ka Notice jong une u heh ka tnad pule puthi jong ka sorkar Meghalaya ka pynkyndit ïa kiba bun bad kumjuh ruh ka pynsamrkhie ïa ka jingleh une u ophisar IAS.
Ka daw ka long ba ym ju kham jia koit kaba kum kane na ba na ka jingïakem ïasngewtynnad ki khynnah skul da ka jingrwai kaba ki sngew shongshit shu shah khot hajir eiei kha ma kha i Principal.
Ka kyndon aiñ kaba khang ïa ki shakri sorkar ban ïashim bynta ha ki kam saiñpyrthei ne ban ïakyrsum bad ki seng saiñpyrthei kadei tang ka Service Rule (Conduct) 2019, kaba khang pyrshah ïa ki nongtrei sorkar ban ïakyrsum bad ki Seng Saiñpyrthei.
Kane ka Rule kam kren ïa kata ka jingtem jingrwai jong ki Seng Saiñpyrthei ha ki skul, ki kolej ne hangno hangno ruh.
Kane ka jingtem bad jingshad jingrwai Prah ha katei ka skul kadei kaba la lehi da ki khynnah skul bad ka jingrakhe burom ia ki nonghikai ha ki skul, kadei kaba la leh ne organise hi da ki khynnah skul.
Nalorkata kane ka jingïashad iakmen ki khynnah skul ruh kadei hadien ba la kut ka jingïalang pynkup burom ïa ki nonghikai, ym dei hapdeng ka jingïalang.
Te kaei kaba ïohi na kane ka jingkhot hajir ne ka jingpan jingpynshai na i Principal jong katei ka skul, ka i long khyllung khynnah bad kam i don nongrim eiei ruh em, hynrei kadei beit ba une u heh ophisar jong ka tnad pule u shah pynbor hano re hano ban leh ïa kane, namar ym sngew lah ngeit bad kat u ophisar IAS un bieit haduh katne katne ba um nym tip ne sngewthuh bha ïa ki kyndon treikam jong ka sorkar.
Ym lah ruh ban len na ka jingrwai ‘Kongdeng Kongnah ha u Prah’, ba la paw da u Bah Smiling Mylliemngap bad rwai da u Bah Skhem Marboh, kadei ka jingrwai kaba pawnam eh haduh mynta.
U Bah Smiling u la ai sngewbha ïa kane ka jingrwai sha ka Seng Voice of the People Party (VPP) namar udei na Nongkrem Constituency bad ai sngewbha kum ka jingieit ïa u Bah Ardent Miller Basaïawmoit, President jong ka VPP.
Ym don ba tip kaei ka daw ba kane ka jingrwai ka pawnam haduh katne katne kat haduh ba kat shaba leit ki briew ki shu tem beit ïa kane ka jingrwai.
Nangta ym tang ki skul kiba tem bad shad ia kane ka jingrwai, hynrei ki kolej, ki univesrity, ki ïing ïathoh, ki jaka ïalehkai sports, bad kumta ter ter.
Ka daw lehse ka long ba ki paidbah ki sngewieit ïa ka Seng VPP bad ki kyrshan ïa ka jingtreikam jong ka Seng.
Nangta ka lah ban dei ruh ba kadei ka jingrwai kaba kham pher bad kaba kham shoh bha ki kyntien.
Ym tharai ba baroh ki khynnah, ki khunlung kin da tip eh ïa kata ka Seng VPP ne ki nongïalam jong ka,m hynrei shu sngewtynnad bad sngew shongshit ïa ka jingrwai.
Nangta kane ka jingrwai kam dei kaba don ki kyntien ban beiñ ban khoh ne ban kren beiñ ne isih jaidbynriew.
Kadei ka jingrwai pynban kaba khot sha ka jingbha sha ka jinghusiar jong ka imlang sahlang bad ka jingïada jong ka jaidbynriew.
Hynrei kaba kham kongsan hangne ka long ba ka show cause notice kam don kano kano ka kyndon lane kam kdew ïa ka kyndon ba i Principal jong ka Government Girls HSS Jowai i pynkheiñ.
Hato lah ban pynshitom ïano ïano la ka long ïa ki nongrei sorkar ne ïano ïano ruh haba ym don ki kyndon.
Kane hi ka pynpaw ba dei tang ka jingsyier ka jingkhynñiuh jong kita kiba don ha ka bor namar ka jingbeh ka lyer lyngba ka jingrwai ‘Kongdeng Kongnah ha u Prah".
Nongstoiñ, Nailur 11: Ka KSU West Khasi Hills District Unit lyngba ka Education Cell, kan pynkup burom ïa ki samla pule ba pass bha kaba yn ai nam da ka ‘Wickliffe Syiem Excellence Award’ sha ki Samla pule kiba wan Merit list ha ka SSLC, HSSLC, Degree bad Gold Medalists ha ka PG Degree, kiba pass na ki Board bad University bapher bapher jong u snem 2023.
Ha kaba ïadei bad kane, ka Seng kan sam ïa kane ka Khusnam tang ïa ki samla kiba dei na West Khasi Hills District bad Eastern West Khasi Hills District.
Ka Seng KSU ka pynlong ïa kane ka jingpynkup burom, kum ka jingai mynsiem ïa ki dkhot ka Jaidbynriew kiba la wanrah burom ïa ka dong ka thaiñ lyngba ka jingpass bha jong ki ha ki eksamin ba la pynlong ha u snem 2023.
Ka KSU ka khot ba ki samla kiba ïoh merit list kin sngewbha ban phah ïa ki kot ki sla kata ka Marksheet bad ka Residential Certificate ha lane shuwa ka 23 Nailur 2023 lyngba kine ki WhatsApp number +918132094893/+918787795181.
Kane ka long katkum ka kyrwoh na u Samla Banlumlang Nonglang Publicity Secretary KSU West Khasi Hills District Unit.
Nongpoh, Nailur 11: Kum kawei na ka seng sain pyrthei kaba la ïaid lynti mynta la 26 snem naduh ba la suid la shor halor ki jingangnud kiba bun ban shakri ïa ki paidbah hapoh ka jylla la ka long ha ka kam sain pyrthei ne ha ka bha ka mait jong ka jylla, ka United Democratic Party (UDP), Ri Bhoi District mynta ka sngi ka la rakhe ïa kane ka sngi kyrpang da kaba leit ai jingïarap da ki mar bam sha kawei na ka jaka ri khunswet ba la pynïaid da ka Ri Bhoi Presbyterian Synod kaba don ha ka shnong Mawsyntai.
Kane ka jaka ri khunswet ba ka UDP Ri Bhoi ka la leit ban synñiang da ki marbam ka dei ka Children’s Home kaba don ha ka shnong Mawsyntai bad la leit ruh ban sam da ki marbam kum shi bynta ban rakhe ïa kane ka jingdap 26 snem ka party, ha kaba ïa kane ka party la seng da u (L) E.
K Mawlong ha u snem 1997 ba kane ka party kala rakhe ha kylleng ki jaka jong ka Ri Lum Khasi Jaintia.
Haba leit ban aiti da ki marbam sha katei ka jaka ri Khunswet shi bynta ban rakhe ïa kane ka sngi kyrpang ba la suid la shor ïa ka UDP Party, ki nongïalam ka UDP ba kynthup naduh u MDC ka Nongpoh, u Bah Balajied Rani, u Vice president ka UDP Ri Bhoi, u Bah Michael Kharhunai, u Secretary ka UDP Ri Bhoi, u Bah Jeffrey Khymdeit bad kynthup kiwei kiwei ki nongïalam ki la leit ban iuh kjat ïa katei ka jaka ri khunswet na ka bynta ban aiti ïa kitei ki marbam sha ki bor pynïaid katei ka jaka ri khunswet.
Haba kren ruh ha kane ka sngi, u Bah Balajied Rani kum u MDC bad u nongïalam ka UDP ha Ri Bhoi, u la pynpaw ïa ka mynsiem jong ka jingkmen ban rakhe ïa kane ka sngi ba ka UDP party ka la ïaid lynti haduh 26 tylli ki snem ban shakri hapoh ka jylla bad kum shi bynta ban rakhe ïa kane ka party ki la shim ruh ïa ka sienjam ban ïarap da ki marbam sha katei ka jaka ri Khunswet ba la pynïaid da ka Ri Bhoi Presbyterian Synod.
U la ong ruh ba ka UDP party naduh ba la seng ïaka ha u snem 1997 ka la ïaid lynti mynta la 26 tylli ki snem bad naduh kitei ki sngi haduh mynta kane ka party ka la lah ban leh shibun ki kam kiba khraw ban kyntiew ïa ki paidbah ka jylla bad ruh ha baroh ki liang ba ka party kala saindur na ka bynta ban shakri pura ïa ka dawbah jong ka jaid bynriew hapoh ka jylla.
Shuh shuh, kum u nongïalam u la pynpaw ruh ba kane ka jingrakhe ïa ka jingdap 26 snem ka party ha kylleng ki jaka jong ka jylla kam dei kaba kut bad ka party kan dang ïaid lynti sa bun tylli ki por bad ki snem bad ka thong ba hakhmat eh jong ka party ka long ban saindur na ka bynta ka bha ka miat bad ka roi ka par jong ki paidbah hapoh ka jylla ba kum ka party ruh ka khot ka wer ïa ki paidbah ba kin ai ïa kata ka jingïatrei lang ban poi sha kata ka thong ba ka party ka angnud ban pynurlong hapoh ka jylla, u la bynrap.
Nongstoiñ, Nailur 11: Haduh mynta mynne hi ki dang don da ki spah tylli ki shnong khamtam eh ha ki jaka nongkyndong, ki bym pat ïoh satia ïa ka um bam um dih kaba biang ha West Khasi Hills baroh kawei.
Ka jingbym don ïa ka um bam um dih kaba biang na ka tnad PHE, ka la pynlong ïa ki paidbah nongshong shnong ba kin ïakynduh shibun ki jingeh, khamtam eh ha ka por tlang namar bun ki pung tong um ki rit bad don ruh kiba la rngad lut.
Halor kane ka bynta, bun ki nongsynshar shnong bad ki paidbah ki la pynpaw ïa ka jingsngew khia kaba khraw namar ki jingeh ba bun.
Don ruh kiba la ong ba ka jingkyntu ka sorkar ïa baroh ki shnong ban leh khuid bad ba kawei pa kawei ka longïing ka dei ban don ïa ki paiñkhana ba biang, kam don jingmut satia namar haba la shna ïa ki paiñkhana ki donkam ruh sa ïa ka um kaba biang pahuh pahai.
Hynrei haba ym don um, ki shem jingeh haduh katta katta.
Nalorkata la lap ruh ba ki don shibun ki shnong wat la ki la don ïa ki pipe line, hynrei ka um pat ka duna namar ka jingbym biang jong ki jaka ba den ïa ki tyllong um.
Toi kumba long mynta ka Jal Jeevan Mission ka la treikam shait shait ban pynpoi um, hynrei dang bun hi ki shnong ki bym pat iohi pipe um satia.
U Bah S.
Nongbri uwei na ki nongïalam shnong ha West Khasi Hills u la ong, “Ngi tip ba ka sorkar pdeng ka la buh ïa ka thong ba baroh ki shnong la ha sor ne kyndong, ki dei ban ïoh ïa ka um kaba biang haman la kawei pa kawei ka thliew ïing.
Ka la dep bthah ruh ïa ka sorkar jylla ba ka dei ban phah ïa ki jingai jingmut bad ïa ka jingdon jong ki shnong, ki longïing bad ka jingbun briew ha ka jylla, khnang ba ka sorkar pdeng kan mang pisa na ka bynta ban pynïoh um ha kawei pa kawei ka thliew ïing.
Hynrei ka sorkar jylla haduh mynta imat kam pat leh ïa kata".
Mawkyrwat, ‘Nailur 11: Ka Khasi Students Union (KSU) jong ka Mawkyrwat Circle ryngkat ka Synjuk ki Rangbah Shnong jong ki 8 tylli ki shnong mynta ka sngi ki la hiar jurip ïa ka surok PMGSY na Mawrap – Nongman kaba jngai 19.
300m kaba hapoh ka jingïalam u bah Rutherford Lyngdoh, General Secretary ka KSU Mawkyrwat Circle.
Kane ka surok ka pynïasoh ïa ki 8 tylli ki shnong kata ka shnong Mawrap, Jerlang, Mawsaiñ, Nongman, Mawtangden, Mawkhyrwang, Mawbri bad Lumpyngngad.
Kane ka jinghiar jurip jong ka KSU ïa katei ka surok ka dei namar ka jinglehstieng bad ka jingsangeh trei jong u kontraktor la katto katne por.
Namarkata, ka seng ka kyrpad ïa u kontraktor ba um dei ban leh stieng ïa la ka kam hynrei u dei ban pyndep ha ka por kaba biang namar ka surok kane ka surok ka dei kaba la slem naduh ki snem 2014 bad la sdang ban pyntrei ha u snem 2018.
Shuh shuh ki la ong ruh ba kane ka surok ka dei kaba jngai tang 19.
300m hynrei ka jingpyntrei pat ka dang long tang hapoh 50% hynrei mynta pat une u kontraktor u la sangeh khlem daw.
Namarkata, ki paidbah nongshong shnong ki la buh ka jingkyrpad na ka bynta u kontraktor ba u dei ban wan pyndep ïa la ka kam ha kaba katkum ka jingleit ïa kynduh ïa u Chief Engineer la ïoh jingtip ba ka jingpyntrei ka sah mynta sa tang 6 bnai.
“Lada long kaba lah na ka liang ki bor sorkar kan sngewbha ban pynjlan ïa ka por namar kane ka surok haduh mynta kam pat shym la poi sha ka thong bad ka jingpyntrei ka dang long tang 6 km na ka 19.
300m", ong ki rangbah shnong.
U bah Pauldip Tongwah, President ka KSU Mawkyrwat Circle ha ka jingkren jong u la pynpaw ba kane kam dei shuh ka sien kaba nyngkong ha kaba ïa dei ba ka jingwan jurip ïa kane ka surok hynrei ka la dei man la ka por hynrei namar ka jingpat poi sha ka thong jong ka jingjop mynta ka sngi kum ka seng ryngkat ki rangbah shnong ki la wan biang ban jurip.
“Katkum ka jingleit ban ïa kynduh ïa u Chief Engineer jong ka tnad PWD (R) la ïoh jingtip ba ka por jong ka jingpyntrei ïa kane ka surok ka sah mynta sa tang 6 bnai bad ka jingpyntrei pat tang haph 50%", ong u ban Poldip.
U la ong ruh ba kane ka long kaei kaei kaba pyndiaw mynsiem na ka bynta ki paidbah nongshong shnong namar lyngba ki snem kiba la sdang ban pyntrei ki la don ka jingkhmih lynti ba ka ïaid ka ïeng jong ki kan sa pynsuk, hynrei kita ki jingkhmih lynti jong ki ki long da khongpong namar ka jingkheiñ-sting u kontraktor ha kaba u don ka aïom slap haduh phra bnai bad u trei tang saw bnai.
Kumta u la bynrap da kaba ong ba lada ki bor ba dei peit kum ka PWD (Roads) kaba shimti ïa kane ka surok ka ai lad ïa u kontraktor ba un leh katba mon kaba mut ba kine ki 6 bnai ki ban sa wan ruh kin shu kut kumto bad ym lah ban poi sha ka thong.
“Lada kane ka surok kam poi sha ka thong ne ki paidbah kin ïoh pyndonkam kaba mut ba ki la shu wan ai sha khlaw – kam mut ba ai ha ki briew hynrei ai ha ki mrad", u la ong.
Ha kawei pat ka liang u la ong ba ha ka jingjurip jong ka seng ïa kane ka surok ka jingpyntrei kam da long kaba bha hynrei u la shu ïa beh ban pyntrei bad ka long kaei kaei ka jingduh nong na ka bynta ki paidbah.
Namarkata, ki la dawa na ki bor sorkar ba ka dei ban phah mardor ïa u kontraktor ba u dei ban wan pyndep ïa kaei kaba la bhah na ka bynta jong u namar ka por ka la long lyngkot.
Ha kane ka sngi la ïadonlang naduh u bah Forwardman Nongrem, President ka KSU South West Khasi Hills District, u bah Stebenstar Shylla, Myntri Shnong Nongnam, u bah Bipstar Lyngkhoi, Myntri Shnong Mawbri, u bah Sentarlan Mylliem, President KSU Nongnam-Mawkhyrwang Area Unit lem bad ki dkhot ka seng KSU.
Shillong, Nailur: U Ashish Samarpit na ka Indian Institute of Management (IIM), Shillong u la long u nongjop ha ka jingïakop ha ka Cluster 24 Finals jong ka ‘Tata Crucible Campus Quiz 2023,’ kaba long ka lympung ïalehkai quiz ha kaba ïadei bad ka khaïi pateng ne jingkyntip kaba heh tam ha ka ri India.
Ha ka lympung ïakhun final jong ka thaiñ shatei lammihngi (Northeast) ïa kaba la tip kum ka ‘North East region Cluster 24 Final,’ la sakhi ïa ka jingïakhun kaba ïakhaid bha na ki nongïashim bynta ha kaba u nongjop u la ïoh ban khur ïa ka khusnam kaba da ka pisa kaba long T.
35,000, bad ïoh ban rung sa sha ka lympung jingialang jong ka Zonal Finals, katba U Rohan Kumar Sinha na Indian Institute of Management (IIM), Shillong u la long u ba wan ba ar bad ïoh T.
18,000.
Ka Campus Quiz mynta u snem la phiah ïa ka jingïakhun ha ka ri ha ki 24 tylli ki bynta ne ki cluster, ha kaba ki 12 ngut ki nongïashim bynta kiba ïoh rung sha ka final ki la shah jied ban ïoh ïa ka ‘Wild Card Final.
’ Napdeng kine 6 ngut kin ïakhun final ha ka 24 online Cluster Final.
Shuh shuh ïa kine ki 24 tylli ki cluster la phiah shuh ruh sa sha ki saw tylli ki zones, bad man la ki zone kin don hynriew tylli ki clister.
Ia ka Zonal Final la pynlong da ka pynleh lyngba ka online.
Ha ka National Finals yn sa don 8 ngut ki nongïakhun kiba ïoh rung sha ka final, bad kiban ïaknieh ïa ka nam ‘National Champion,’ bad kiban ïoh ïa ka song pisa kaba long T.
2.
5 lak tyngka ryngkat bad ka khusnam ‘Tata Crucible Trophy.
’U nongjop ha ka lympung jong ka National bad ar ngut kiba ïoh heh point kin ïoh ruh ban trei shipor ne internship ha ka Tata Group.
U Giri Balasubramaniam, ba baroh ki ju tip kum U ‘Pickbrain’, uba long u quizmaster ne u nongkylli jingkylli ba paw bad uba long ruh u nongpyniaid ha kane ka wat, ïa kaba yn ïa don lang ruh ka Rashmi Furtado.
Shillong, Nailur: Ka All Primary School Teachers’ Association (APSTA) mynta u snem ruh kan bteng ban rakhe ïa ka lyngkhuh sngi ïap kaba 174 snem jong u Rev (L) Thomas Jones I, ïa uba la tip bha ruh kum u kpa jong ki dak thoh Khasi ne Khasi Alphabet ha ka 16 tarik mynta u bnai ha Umkor Urksew Stadium Pynursla naduh ka por 10 baje mynstep.
Ha kane ka sngi yn ïa don lang ruh u Bah Prestone Tynsong, Symbud Myntri Rangbah ka jylla kum u Kongsan, bad u Rakkam A Sangma Myntri ka tnat pule puthi ka jylla kum u Symbud Kongsan.
Ka Seng ha u kyrwoh lyngba u Bah FC Shullai, General Secretary lyngba une u kyrwoh ka pyntip ruh ba kane ka jingrakhe kan ïaid ryngkat bad ka jingdap 181 snem ka jingsdang ia ki skul Primary hapoh ka United Khasi bad Jaiñtia Hills.
Ha kane ka sngi kumba la ju leh naduh ka snem 1992 ter ter, ka APSTA kan noh synniang ruh ïa ka pisa kaba long mar T.
50,000 sha ka Christmas Make Over 2023 jong ka Ri Khasi Channel kumjuh sha ka Pynursla Parish bad sha ka NEIMA Pynursla.
Kumta na ka liang ka Seng ka kyrpad ïa baroh ki dkhot na baroh ki unit jong ka Association ba kin pyllait khnang khnang ïa ka por ka jong ki ban ïa don ryngkat lang ha katei ka jingrakhe.
Shillong, Nailur 11 : U Myntri ka tnad pule puthi u Rakkam A Sangma mynta ka sngi u la ïathuh ba u la ai jngmut ïa ka jindonkam ban phah noh ïa ki bus skul rong stem jongka Sustainable Transport and Efficiant Mobility Society (STEMS) programme na ka bynta ki skul bad college jong kiwei pat ki district namar ym don ba treh ban shimti ïa ki hangne ha nongbah Shillong.
“ Lada ym don ba kloi ban shimti hangne ha nongbah Shillong ngi la dei ban phah ïa kine ki bus STEMS sha ki college bad skul jong kiwei pat ki district" ong u Rakkam haba ïakren bad ki nongthoh khubor.
U la ïathuh kiba bun ki kmie ki kpa kin don mon ban pynleit skul ïa ki khun da ki bus “ Kumta ngi la rai ban ïakren bad ka tnad Urban Affairs ba lada ki skul bad college ha kane ka nongbah kim kwah ïa kine ki bus ngi dei ban aiti noh ïaki sha kiwei pat ki dsitrict.
Ngin sa ïakren ïa kane k kam bad ka tnad Urban Affairs shwa ban leh ïa kaba donkam" ong biang u myntri.
U la ong ka sorkar ka pyrshang ban ai ka jingshakri kaba myntoi ïa ki khynnah skul hynrei kumba ka paw ki kmie ki kpa kim mynjur satia namar kim don jingshaniah ban phah ïa ki khun lyngba kine ki bus.
Kumta namar ba ka sorkar kam lah ban pynkohnguh jubor ïa ki kmie ki kpa ne ïa ki bor pynïaid skul namar ka jingthmu ka long ban kham pynduna ïa ka jingdheng kali ha kane ka nongbah, ka sorkar mynta kam banse ban shu pynïeng ïa kine ki bus ha Inter State Bus Terminus (ISBT) kaba ha Mawiong naduh ba la dep pyllait paidbah ïa ki ha u Kyllalyngkot mynta u snem.
Ka jingthmu jong kane ka long ban pynduna ïa ka jingdheng kali ha kane ka nongbah.
Namar hadien ba la dep lum jingtip la lap ba kumba 27,000 ngut ki khynnah skul bad samla pule ki dei kiba pule tang ha ki thaiñ Laitumkhrah bad Dhanketi bad kiba bun hi ki kmie ki kpa ki leit buh skul bad wan shaw skul ïa ki khun da ki kali shimet jongki.
Kane ka la buh ka jingeh bad ka jingdheng kali kaba jur ha ka por ba wai skul na kata ka daw la rai ban thied noh da ki bus ban kit ïaki khynnah skul khnang ban kham pynduna ïa ka jingheng kali, ong u mynri.
Ka jingbei tyngka ha kaba ïadei bad ka koit ka khiah jong ki longkmie, ki khynnah, bad ki khynnah ba dang khie samla ka long kaba kongsan na ka bynta ka jingkiew ka ïoh ka kot kaba ïaineh ha kylleng ka pyrthei.
Man ka snem, ha ki ri G20 bapher bapher, ki don jan ar million ki jingiap ba lah ban ïada hapdeng ki longkmie, ki khunlung ba dang shu kha, ki khynnah bad ki khynnah ba dang khie samla – ba kynthup ka jingiap ha ka por ba dang kha.
Ha kine ki snem, ki bynta ba kongsan jong kine ki jingjia ki long ki “saw tylli ki C": ka covid-19, conflict, climate change, bad ka cost of living crisis.
Kine ki jingeh ki la wanrah ka jingma ha ka koit ka khiah bad ka bha ka miat jong ki longkmie, ki khynnah bad ki khynnah ba dang khie samla.
Ka jingñiew beiñ bad ka jingkiew ki jingkylla ka suiñbneng, ka jingshngain ha ka jingïoh bam, bad ka jingduk ki long ki daw ba kongsan jong ka jingbym kiew ka koit ka khiah jong ki longkmie, ki khynnah bad ki khynnah ba dang khie samla.
Ha u snem 2000, namar ka jinglong ka suiñbneng ka la don palat 150,000 ki jingiap ha kylleng ka pyrthei bad ka jingkiew ka jingban khia namar ka jingpang ha kylleng ka pyrthei, ha kaba 88% ki dei ki khynnah.
La antad ba 80% ki briew ba la duh ïa ki ïing ki sem na ka jingjia lynshop ki bor ka mariang ki dei ki longkmie, namar ka jingïapher ha ka ïoh ka kot bad ka imlang sahlang hapdeng kynthei bad shynrang.
Kum kine ki jingïapher, ka jingpynjulor ïa ka mariang, bad ka jingduh ïa ka jingim bad ka bai seng ki long kiba pynkhuslai.
Kumta, ki longkmie ki dei kiba kham shah ktah, bad kane ka pynkiew shuh shuh ïa ka jingduk jong ki longkmie.
Ha kylleng ka pyrthei, ki longkmie ki bteng ban kamai kham duna ban ïa ki Rangbah, wat haba ki kyrdan jong ka jingnang jingstad ka ïakatjuh.
Ki ri G20 ki dei kiba don ka jingbun briew kaba lai pawa ha kylleng ka pyrthei bad ki sienjam ba ki ïashim kyllum ki don ka jingktah ha kylleng ka pyrthei.
Ka G20 kadei ban shim ïa ki sienjam mynta ban kyntiew ïa ka koit ka khiah jong ki longkmie, ki khynnah bad ki khynnah ba dang khie samla bad ban tehlakam ïa ka jingduh ki mynsiem briew.
Ka India mynta ka pynlong ïa ka G20 presidency bad ka kut jingmut ban kot sha ka jingpynïoh ka koit ka khiah ïa baroh bad kyntiew ïa ki lad ai jingsumar ha kylleng ka pyrthei.
Kum ka nuksa, ka India ka la tyrwa bun ki sienjam na ka bynta ki lad digital ha kaba ïadei bad ka koit ka khiah kum shi bynta ka rukom treikam digital ba la sdang ha u 2021.
Kine ki atiar digital ki ïarap ha ka jingpynrung kyrteng ïa ki billion ngut ki briew khnang ban lah peitngor ïa ka jingpyndep ïa ka jingai tika, bad ka jingai palat 1.
78 billion dose ki tika covid-19.
Ka India ka la tyrwa ruh ïa ki sienjam halor ka jingïadei hapdeng ka suiñbneng bad ka koit ka khiah, namar ka jingktah ki jingkylla ka mariang ïa ka koit ka khiah jong ki paidbah, bad ki sienjam ban don ki lad pynkhreh kiba kham biang ïa ki khlam.
Ka long kaba donkam ban pynthikna ba kine ki sienjam kilong kiba peit ïa ka jinglong kynthei ne shynrang bad kiba peit ruh ïa ka rta, kum ban shu kdew, lyngba ka jingpeit ïa ki lad ai jingsumar kiba peit bniah shuwa ïa ki longkmie.
Ka jingïatreilang ki ri ka long kaba donkam na ka bynta ka jingïasam ïa ki rukom kiba biang bad ka jingweng ïa ki jingeh.
Ka nuksa ka long, ka jingpdiang ïa ka jingkylla ka suiñbneng ka donkam ïa ki rukom treikam kiba ryntih, bad ïa ki ri ban kyrshan ïa ki sienjam jong kiwei kiwei ki ri ban pynmih pisa bad ban kyntiew ïa ki jinglah pyndonkam ïa ki teknoloji lyngba ka jingïatreilang ka phang Shathie bad Shathie bad ruh ka phang Shathei Shathie.
Ki ri G20 ki dei ban shim shuh shuh ïa ka sienjam kaba kongsan ban jop ïa ki jingeh ba ïadei bad ka koit ka khiah bad ka bha ka miat ba ki longkmie, ki khynnah bad ki khynnah ba dang khie samla ki mad.
Kaba nyngkong, ki ri G20 ki dei ban phaikhmat kyrpang ban kyntiew ïa ka jingpynbiang pisa ban pynkhlaiñ ïa ki rukom treikam ba ïadei bad ka koit ka khiah, ban pynïar ka jingïoh ïa ki lad jingshakri ba kongsan ba ïadei bad ka koit ka khiah, bad ban peit ïa ki jingpynthut ïa ka koit ka khiah ha ka imlang sahlang kum ka jingduk bad ka jingïapher hapdeng kynthei bad shynrang.
Ki jingbei tyngka ha ki jingdon jingem digital lyngba ka jingpeit bniah ïa ka jinglong kynthei ne shynrang kan pynduna ka jingban khia jong ka kam bym ïoh jingsiew, kyntiew ïa ka bha ka miat, plie ki lad ïoh kam, kyntiew ka jingïashim bynta ki nongbylla, pynduna ïa ka jingiapher ha ka jingpyndonkam ïa ki lad digital da ki shynrang bad kynthei, kyntiew ïa ka jingseisoh, bad wanrah ïa ka jingkiew ka ïoh ka kot.
Kaba ar, bun ki ri ki ïakhun ban pynneh ïa ki rukom pynlut pisa ha ka koit ka khiah kaba kumba ju pynlut ha ki por shuwa ka khlam.
Kane ka ktah ïa ka koit ka khiah jong ki longkmie, ki khynnah bad ki khynnah samla ha kylleng ka pyrthei.
Donkam ïa ki sienjam jong baroh ban ïarap ïa ki ri ban pynkhlaiñ ïa ka jinglong ka koit ka khiah jong ki da kaba khring shuh shuh ïa ka jingïarap na ka bynta ka koit ka khiah, bad ka jingwad ïa ki lad kiba lah ban ïaineh ban pynduna ka jingban khia ka jingshah ram.
Ka G20 kadei ban kyrshan ïa kane.
Kaba lai, ngi donkam ïa ki data system kiba khlaiñ ban peitngor bad pyntreikam bha ïa ki polisi bad ïa ki prokram.
Namar ba ki ri G20 ki don kumba 85% ka GDP jong ka pyrthei, ar na ka lai shah ka jingdon briew ha ka pyrthei bad ki don ruh ka bor ha ki kam saiñ pyrthei, ki don ha ka kyrdan ban kyntiew ïa ka jingwad bniah bad ka jingtei ïa ki teknoloji kiba kham bha kiba ïadei bad ka koit ka khiah bad ruh ïa ki dawai tika.
Haba bei tyngka ha kine ki bynta bad shim ïa ki rai, ka long kaba donkam ban kynthup ïa ki longkmie, ki khynnah bad ki khynnah ba dang khie samla.
Kaba saw, ka jingbei tyngka ha ki por ba sdang ka jinglong khynnah ka long kaba kongsan, kynthup ki polisi ba ïarap ïa ki longïing bad kiba ai jingïada ïa baroh ha ka imlang sahlang.
Kum kine ki jingpynlut ki kyntiew ïa ka bor sngewthuh, kaba kynthup ïa baroh ki sap kiba ktah ïa ka jingtbit jong ki briew – ka ban ïalam sha ka jingkiew ka ïoh ka kot kaba kdup lang ïa baroh.
Ka jingtehlakam ïa ka jingbym ïoh kam ïoh jam ki samla ha kylleng ki ri G20 ka donkam ban kyntiew ïa ki sap treikam jong ki khynnah samla kum ka jingtip ha kaba ïadei bad ki kam digital, bad ka jingtei ïa ka jingheh jingsan kaba sngewthuh ïa ka teknoloji bad ka mariang.
Ka G20 kadei ban phaikhmat kyrpang sha ka koit ka khiah bad ka bha ka miat jong ki longkmie, ki khynnah bad ki khynnah ba dang khie samla da kaba pynskhem ïa kane ka kam kaba hap pyndep.
Kane ka donkam ïa ka jingaiti, ka jingiar, bad ka jingbei tyngka kaba ïaineh, kumjuh ruh ka jingïatreilang hapdeng ki ri bad ka jingïatylli khnang ba ki longkmie, ki khynnah, bad ki khynnah ba dang khie samla, lane ka ri kim shah ïeh shadien.
Ka koit ka khiah bad ka bha ka miat jong ki longkmie, ki khynnah bad ki khynnah ba dang khie samla ka long kaba kongsan na ka bynta ka jingkiew ka ïoh ka kot kaba lah ban ïaineh ha kylleng ka pyrthei.
ïa kane ym lah ban kyntiew khlem ka jingïalam ka G20 kaba khlaiñ.
Jingtip ba lyngkot:Amitab Kant: U Amitabh Kant udei u G20 Sherpa jong ka India, ba mihkhmat ïa ka ri ha ka G20 bad u la long teng kum u CEO jong ka NITI Aayog.
Ka Helen Clark kadei ka Chair jong ka PMNCH Board bad ka Myntri Rangbah duh barim jong ka New Zealand.
Nongpoh, Nailur 11: Hadien shi taiew ba ka Netwrok jong ka Jio Company ka la thud ha ka thaiñ Nongpoh bad ha kylleng ki shnong ba hap ha kane ka Headquarter jong ka District bad mynta ka sngi kane ka Network jong kane ka Company ka la treikam biang ha kaba kiba bun ki la ioh ban pyndonkam ban phone.
Kum ban pynkynmaw, kane ka Netwero jong ka Jio Company ka la thud naduh ka 4 tarik u Nailur 2023 ha kaba kiba bun ki paidbah ki la syllang bad kynduh jingeh ba kam treikam ka Netwrok bad kumba paw pyrthei ki paidbah kim tip ïa ka daw ka jingthud kane ka Network ha kaba bun ki la bitar bad kynnoh ba ka Company kam shim khia satia.
Dei haduh ba la dap 1 taiew tam ba kane ka network ka la treikam bad haba phai pat sha ki paidbah ki la bitar bad don ruh naki kiba la pynkylla noh ïa ka Simcard sha kiwei ki Company ba don network ha kane ka thaiñ Nongpoh.
Kiba bun ki paidbah ruh ki sngewlyngngoh ba ka Company kam shym la shim khia ban pynbiang ïa ka Network bad ka Company ruh kam shym la pynshai sha ki paidbah halor ka daw bad dei namar kane ka daw ki paidbah ki la duh jingkyrmen bad bun na ki paidbah ki la pynkylla noh ïa ka Simcard sha kiwei ki Company.
Lah ban ong ruh ha ka thaiñ Nongpoh kiba bun hi na ki paidbah ki dei kiba pyndonkam ïa ka Network jong ka Jio Company namar ha ki snem ba la leit noh ki ioh ïa ka network kaba biang tam la ka long na ka bynta ban phone ne ban pyndonkam ïa ki Mobile internet bad kane ka jingduh kynsan ka Network ka la pynbitar ïa kiba bun ba lang namar ka Company kam shymm la pynshai sha ki paidbah halor ka daw ka jingduh jong ka Network.
Shuh shuh, dei haduh mynta ka sngi ha ka janmiet ba ka Netork ka la treikam biang ha Nongpoh bad ka la pynkmen ruh ïa kiba bun ki paidbah ba pyndonkam ïa ka Network bad la jin ba ka Company kam shim khia kiba bun ki paidbah ki la khñium bad ki la thmu ban pyndonkam noh da kiwei ki Network jong ki Company namar ha kane ka juk ba mynta ka network ka long kaba donkam tam ha ki paidbah ha baroh ki kam ki jam kiba dei katkum ka juk stad ba mynta.
Shillong, Nailur 11 : Ka Principal jongka Government Girls’ Higher Secondary School, Jowai ka la panmap na u Director halor ka jingtem jong ki khynnah skul ïa ka jingrwai jong ka seng saiñ pyrthei VPP kaba dei shaphang u Prah.
“ Ka Principal ka la ïakynduh ïa u Director jongka School Education bad pan map na u la ïathuh ïa nga bad ïa ka jingpan map jongka ruh yn sa bishar bniah da ka tnad pule puthi" ïathuh u Myntri ka tnad pule puthi u Rakkam Sangma haba ïakren bad ki lad pathai khubor.
Kat kum ka shithi ba la phah da u Director (DSEL) u Swapnil Tembe sha ka Principal katei ka skul ha ka 8 tarik mynta u bnai la pynpaw “ba ka tnad ka la ïoh jingtip ba ha ka sngi ba rakhe ïa ka Sngi Burom ïa ki Nonghikai la pynlong ïa ka prokram bad la shah ruh ïa ki khynnah skul ban tem bad shad ïa ka jingrwai jongka seng sain pyrthei kaba long pyrshah ïa ki kyndon aiñ ka sorkar".
Dei halor kane la pan jingpynshai na katei ka Principal halor kane ka jingleh bym suidñiew ia ki kyndon aiñ jongka sorkar.
Shillong, Nailur 11 : Ka Myntri ka tnad ka Koit ka Khiah ha ka sngi Nyngkong ka la hiar sha Sohra ban leit jurip ïa ka jingpyntrei ïa ka Ayush Hospital ba 100 jingthiah kaba la tei haka jingmang pisa kaba 10.
55 klur tyngka.
Ha katei ka jingleit jurip, ka Myntri ka la lap ba 90 persen ka kam ka la dep bad la khmih lynti ba yn pyndep noh ïa ka shwa u Risaw 2023.
Na ka liang ka Myntri ka la pynpaw ba ynda la dep katei ka hospital kan long ka jingkyrkhu kaba khraw ïa ki nongshong shnong ka thain Sohra baroh kawei namar ka lah ban ai ka jingshakri naduh ka OPD, IPD bad ruh ia kito kiba shah sumar ha ka por armet.
Ha kajuh ka por ka Myntri ka la ong ruh ba kan sa ïakren bad u Myntri ka tnad PWD ba dei ruh u Symbud Myntri Rangbah ka jylla, Bah Prestone Tynsong ban shna pynbha noh ïa ka surok ba don kumba 2kilometer ei ei ban poi sha katei ka jaka sumar.
Ka Myntri hadien kane, ka la leit ruh ban jurip ïa ka Sohra CHC kaba dang pynheh shuh shuh mynta.
Ha ka jingleit jngoh sawdong katei ka jaka sumar, ka Myntri ka la ai ka jingïaroh ïa ka kynhun ki doktor bad ki nongpeit ïa katei ka hospital kiba la lah ban pynlong ïa katei ka jaka sumar kaba paka khamtam eh ha ka khuid ka suba.
La ïathuh ruh ba katei ka jingtei thymmai yn buh ruh ïa ki kor ki bor na ka bynta ban puid, bad kiwei ki lad jingsumar.
Hadien kane pat ka la leit ruh ban peit ïa ka RKM Hospital Sohra bad pynpaw ka jingsngewhun halor ka jingshakri ba ka RKM ka ai na bynta ki nongshong shnong ka thain ha ka koit ka khiah.
Nongstoiñ, Nailar 11: Ka WKSU sengkmie ka la leit ban ïakynduh bad ai jingthoh sha u mission Director ka NHM halor ka jingpynsahteng ban plie noh ïa ki ar tylli ki jaka ai jingsumar, kita ki long ka Urban Health and Wellness Centre kawei ha Mawkhlam Nongpyndeng bad kawei ha Pyndengrei Nongstoiñ.
Ha ka jingshisha ha ka 22 tarik u bnai Nailar 2023, ïa kitei ki centre la dei ban plie noh bad wat ïa ki program ruh la dep pynbeit da ka tnad ka koit ka khiah.
Naduh ki maw nongrim ruh la dep ban thoh bad pyndait.
Hynrei sngew lyngngoh ha kaba ïa dei bad ka jingbuhteng noh na ka liang ka NHM ban pynurlong ha katei ka por ba la dep pynkhreh nadong shadong da ka tnad ka koit ka khiah kaba don ha Nongstoiñ.
Ka seng ha kaba ïa dei bad kane ka kyrpad ia u Mission Director jong ka NHM ban plie noh mardor ïa kitei ki ar tylli ki shlem ai jingsumar ïa u paidbah jong ka thain.
Lada ka sorkar bad katei ka tnad ka dang buhteng ban plie noh, na ka liang ka seng kam banse ban jied da ki sienjam kiba kham tyngeh, ong u samla D.
Sun president jong ka WKSU.
Shillong, Nailur 11: Ka Khasi Authors’ Society (KAS) ka la pynlong ka jingrakhe ïa ka sngi ka thoh ka pule (Literary Day) da kaba pynlong ïa ka lympung ïamir jingmut halor ka phang “Ka tip kur tip kha ha u Khasi".
Ïa kane ka lympung la pynlong ha Lady Keane College, Shillong, ha kaba la wan plie ïa ka lympung da u CEM ka KHADC, u Bah Pynïaid Sing Syiem, uba long u Kongsan.
U Bah Pynïaid haba kren ha kane ka jingïalang, u la ai khublei kyrpang ïa ka KAS kaba la trei shitom mynta la 44 snem na ka bynta ban pynim bad pynïar bad pynriewspah ïa ka Ktien Khasi.
U la ai ka jingïaroh ruh ïa ka Seng ki Nongthoh kaba la lam khmat ha ka jingïaleh ban pynrung ïa ka Ktien Khasi ha ka Khyrnit kaba Phra jong ka Riti Synshar ka ri India.
“Nga sngew ban ai ka jingïaroh kaba khraw ïa ka KAS namar ka jingmih jong phi ban ïakhun ban pynlong ïa ka Ktien Khasi kum kawei na ki ktien ba la ithuh da ka ri India da kaba pynrung ha ka khyrnit kaba phra", la ong u CEM.
U la kular ruh ba ka District Council kan ïatrei lang ha kaba ïadei bad kane ka bynta khnang ba ka jaidbynriew Khasi kan ïohi ba ka ktien la jong kan long ka ktien ban ithuh da ka riti synshar jong ka ri.
Na ka liang u CEM, u la ïathuh ruh ba ka KHADC ka la mang ban pynlut pisa haduh 50 lak tyngka ban ai sha kino kino kiba lah ban wad bniah bad ban lumthup ïa ki jingtip kiba bniah shaphang ka jaidbynriew Khasi bad ka rukom im jong ki.
Ha kane ka jingïalang, u CEM u la kular ruh ban ai jingïarap 8 lak tyng ka sha ka KAS na ka bynta ki jingtreikam kaba bun jong ka.
U President jong ka KAS, u Dr.
DRL Nonglait haba ai ïa ka jingkren mait phang, u la ong ba ka jingpynlong ïa ka lympung tip kur tip kha ha u Khasi, kadei kaba donkam haduh katta katne, namar ba ka jaidbynriew Khasi ka long kham kyrpang ïa kiwei pat ki jaidbynriew kadei halor ka tip kur tip kha.
Namarkata ka daw donkam ban hikai ïa ki longdien jong ka jaidbynriew, khnang ba kane ka nym jah noh hapdeng ka pyrthei kaba bun ki jingkylla.
Ha kane ka sngi ka Seng ka la pynkup burom ruh ïa ki Samla kiba leh bha ha ka Sobjek Khasi ha ka eksam SSLC, HSSLC, BA bad MA.
Ha kane ka lympung la buh ruh ïa kiwei de ki pat jingïaphylliew jingmut kiba la long ka jingmyntoi kaba khraw na ka bynta ka jaidbynriew.
Kawei pat ka prokram ha kane ka sngi, ka long ka jingpyllait paidbah ïa ki kot ba la thoh da u Bah KW Nongrum, bad u Prof.
Kympham Nongkynrih.
Shillong, Nailur 11: Hapdeng ki jingsniew ba har rukom kiba nang ïai long kum ka jingpang bampong ïa ka imlang sahlang khamtam u drok uba la suhthied ym tang ha nongbah Shillong hynrei ha kylleng ki jaka ka Jylla Meghalaya bad ktah ia ki khun samla, u Bah Banteidor Lyngdoh, MLA ka Mawkynrew Constituency u la ong ba um ïohi pat ban don jingeh ban ïakhun pyrshah ïa ki kam sniew lada ki samla ki don ïa ka jingïatreilang.
ïa kane une u MLA u la kren kum u kongsan ha ka jingïalang pynhap pyrda ka Shillong Archdiocese Catholic Youth Movement (SACYM) Zone -V ïa ka lympung ïalehkai ba shi sien shi snem jong ka myn ha ka 09 tarik u Nailur, 2023 ha Jongksha.
Da kaba ai jingïaroh ïa ki khun samla ka Balang kiba pynlong ïa kum kine ki lympung ïalehkai, u la ong, “Kane ka pyni ïa ka jingïatreilang hapdeng ki samla ban kyntiew ïa ki kam ïalehkai bad phah pat ka khubor ban kiar na ki kam kiba lah ban ktah ïa ka met ka phad bad kiba long pat ka jingtroiñ ïa ka imlang sahlang".
Shuh shuh, une u nongmihkhmat u la ong ba ka long kaba sngewkhia ban ïohi ba u drok u la teh mraw ïa ki hajar ngut ki samla bad kumta ka jingïatreilang ki samla lyngba ki kynhun balang, ki seng samla shnong, ki sports club kin dei ki atiar bad ki stieh ïada ïa une u jait jingdih ba sniew tam.
“Kawei kaba kongsan eh ka dei ka jingskhem jingmut ban ong em ïa u drok bad ki samla kiba la kham sha khmat ki dei ban ïa phylliew jingmut bad ai jingpynshai sha kiwei halor ki jingktah une u jingdih pynbuaid “, la kyntu u Bah Banteidor bad pynpaw pat ka jingsngew kmen ba ki samla lyngba kine lympung pat ki ailad ïa ki samla ban sei ïa ki sap ki phong ialehkai.
Ha kane ka lympung, ki saw tylli ki Parish ki la ïa shim bynta ha ki jingïakob ïalehkai bapher bapher ki kynthup ïa ka Laitkor, Mawkynrew, Jongksha bad Mawryngkneng bad ka Parish kaba la ïoh ïa ka nam lahduh ka dei ka Laitkor Parish.
Ha ka sngi pynhap pyrda la ïa sakhi lang da u Fr Sylvester Synrem, uba peit ïa ki samla ka Zone V, u Fr Suresh, Parish Priest, u Fr Anthony M Joseph, Assistant Parish Priest, u Bah Olet Kharsahnoh, Sordar Jongksha bad kiwei pat.
Shillong, Nailur 11: Ka Seng Hynñiewtrep Intergrated Territorial Organisation (HITO) ka dang ap ïa ka rai jong ka ïingbishar halor ka jingpan jamin ïa ki 5 ngut ki dkhot ba la shah kem na ka jingïakulmar ha ka 4 tarik mynta u bnai.
Ha ka jingshim bishar mynta ka sngi ha ka ïingbishar u Additional District and Session Judge, ki nongïalam jong ka Seng kynthup ïa u Bah Donbok Dkhar bad kiwei kiwei ki la leit ban synran lang sha katei ka jingbishar kaba la neh haduh ka por janmiet.
Haba ïakren bad ki nongïalam ka Seng ki la ïathuh ba kiba la shah kem bad pan jamin ban lait noh ki long san ngut.
Tangba kim pat kwah ban ong eiei namar ba kim pat ïoh ïa ka hukum na ka ïingbishar bad ki la ong ba kin sa kren ynda la ïoh ïa ka hukum na ka ïingbishar.
“Ngim pat lah ban ong eiei mynta namar ba ngi dang ap ïa ka rai ne ka hukum na ka ïingbishar", la ong u Bah Donbok ha ka por ba u mih ban leit phai noh na ïingbishar.
Lah ban kdew hangne ba ka jingïakulmar ka la mih ha ka 4 tarik mynta u bnai hapdeng ki dkhot ka HITO bad ki Pulit hajan ka surok ophis DC ha Shillong, haba ki nongïalam ka HITO bad ki dkhot ki thmu ban tur jubor sha Secretariat hadien ba ki la wanphai na ka jingleit hajir ha Sadar Police Station namar ka jingkhot hajir ki Pulit ïa u President.
Ha katei ka jingïakulmar ka la don ka jingïakhynñiat ka jingïakwang tear Gas bad Stun Grenade na ka liang ki Pulit katba na ka liang ki HITO pat ki la kawang da ki maw.
Ka la don ruh ka jingshah ther Stun Grenade wat ha dukan sha ruh kaba don ha Parking Lot jong ka Municipal hajan kane ka jingïakhih.
Ki la don ruh ki Pulit kiba la mynsaw bad kumjuh ruh ki dkhot ka HITO, kynthup ïa u President kiba la mynsaw ba ka jingshah bom shah tied bad ka jingshah kawang tear gas bad stun grenade ha ki Pulit.
‘Shillong, Nailur 11: Ka Voice of the People Party (VPP) lyngba u nongaiktien jong ka, u Dr.
