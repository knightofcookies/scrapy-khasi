Kumta na ka liang jong kiba ha ïing jong itei i heprit ryngkat ki nongshong shnong ki la leit ban wad ïa i ha kylleng katei ka jaka bad ha kaba khatduh ki la lap ïa i na kawei ka jaka khlaw ba long krem kaba don hajan jong katei ka kper hi.
Hadien kane na ka liang kiba ha ïing mar mar ki la pyntip noh sha ki pulit ha kaba ki pulit ruh ki la leit ban shimti noh ïa katei ka metiap na ka bynta ban pynlong ïa ka jingtohkit ba bniah.
Ïa katei ka metiap la rah noh sha Nongstoiñ Civil Hospital ban leh ïa ka post mortem bad ki pulit ki dang pynlong ïa ka jingtohkit bniah ban lapdien ïa ka jingshisha baroh.
Shillong: Kiba ioh pang thymmai mynta ka sngi, ki long 485 ngut, kiba jem na ka jingpang, ki long 365ngut bad kiba iap, ki long 5ngut.
Baroh kiba don jingpang, ki long 4,652 bad kiba iap, ki long 849ngut baroh.
Ka East Khasi hills, ka don 155ngut, nangta ka West Jaintia, ka wan ba ar, da ka jingdon ki 79ngut ki nongpang.
Ka Integrated Child Development Scheme (ICDS) ka dei ka skhim jong ka Sorkar Pdeng badla sdang ban pyntreikam ia ka naduh u snem 1975 kum ka lad ban sam ki jingbam ba teimet,ki jinghikai bad ruh ki lad ai jingsumar ia ki khyllung khynnah kiba hapoh 6 snem bad ia kilongkmie ba armet.
Ha Meghalaya la sdang ia kane ka projek ha Songsak C&RD Block, EastGaro Hills bad haduh mynta lah don kumba 6000 eiei ki Anganwadi Centres (AWCs) kiba treibor bah ban pyntyllun ia ki kam bad ban pynlong ia kane ka skhim kaba jop.
Ia kane ka skhim lah sdang da ka jingthmu ban pynduna ia kata ka jingiapher hapdeng kajinglah jong kiba don ba em bad kiba duna ha ka ioh ka kot halor ka jingdonkam ki marbamkiba tei ia met ka phad na ka bynta ki khynnah kiba dang heh dang san bad ki longkmie kibadang kha dang pun.
Ki jait jingbam ba har rukom lyngba ki AWCs ki sam sha ki longinglongsem kum ka nuksa atta, maida, suji, shana, khaw, ki paket jingbam kiba kynthup ia kihalwa, ki khichdi, ki dud bad kumta ter ter.
Kaba sngewsih ka long ba ha kine ki khyndiat sngi bad ki taiew ba la leit noh, kawei hadienkawei ka Anganwadi Centre bad ki nongtrei ki la mih shakhmat ban pynpaw ia ki jingjynjarkiba ki iakynduh halor ki jingbam kiba poi man la ka quarter.
Bun na kine ki song hap shukynton bad namar ka expiry date ka dei tang 6 bnai, te bun na kine ki jingbam ki shu sepei kainamar ba ki khynnah kim treh ban pdiang ia kine ki jingbam namar ka jingblad sep sep bad kajingbym don jingmad.
Watla ki long ki jingbam kiba tei hynrei haba ki khyllung khynnah kimbang ban bam bad bun ba ki shu bret, kine ki jingbam ki kylla long noh ki jingbam sniang.
Kaba kham bun na kine dei ki jingbam teimet Nutrii Gold jong ka Continental Milkose kiba kiAnganwadi ki shem jynjar bha ha kaban pyniaid ia ki namar ba ym don ba mon ban bam ia ki,te la shu long lehnohei.
Kane ka pyni ia ka jingbymsuidniew jong ka Tnad Social Welfare kaSorkar Meghalaya.
Khlem pep kine ki nongtrei AWCs ki la mudui sha ka Tnad na kawei kapor sha kawei pat halor kine ki mawjynthut bad kyrpad ruh ban wanrah bujli da kiwei pat kijait jingbam kiba tei bad ba ki khynnah ruh ki bam bha hynrei kaba bynniaw ka long ba ym judon ba sngap ia ki, hynrei ka Tnad Social Welfare ka shu iai long kum ka nongkhmihnongsumar ia kine ki kontraktor ba shimet khlem da I patiaw la ka long shisha ne em kajingmyntoi ia kine ki nongioh bynta.
Kum ha kane ka ia ba lyngshop ka khlam, kan jin da la bha eh ba kine ki nongioh bynta kin iohpdiang da u khaw, shini, umphniang, mluh, dai bad kumta ter ter kumba la pynpaw da ki kattokatne ki nongtrei Anganwadi bad ka jingkyrpad kaba hakhmat duh mynta ka long ba ka Sorkarkan sangeh ia ka jingbuhai jong kine ki jingbam teimet jong ka Continental Milkose kaba longruh ka kompeni ba thohbria ba ka shu long ka jingsepei bad khlem sule namar ba ki nongiohbynta kim don mon ban shim ia kine ki jingbam khlem jingmad.
Kan don jingmut aiu ban shukynton shi kynton kai ia kine ki jingbam haba ki nongioh bynta kim ioh jingmyntoi?Nga khmih lynti ba ka Tnad Social Welfare bad u Myntri ba dei ban peit ia ka bha ka miat kiparadoh parasnam, u bah Kyrmen Shylla kin kyndit bynriew noh bad shim ia ka sienjam kabanwanrah ia ka jingmyntoi ba shisha ia ki khunlung khynnah kiba long ka lawei ka Ri bad lyngbaka ICDS la ka long ha ka bam lane ha ki jinghikai lane ha ki rukom ai jingsumar, khnang bakine ki khynnah kin heh kin san ha ka rukom kaba dei bad kin ioh ia ki jingdonkam kiba dapbiang.
Kum u dkhot jong ka seng Riewlum, ka United Democratic Party (UDP), u bah Kyrmenu dei ban mih shakhmat bad shim ia ki lad ki lynti ban pyniaid beit iaid ryntih ia kane ka Tnadbad ban pynurlong ia ki jingthmu ba shisha jong ka Social Welfare da kaba pyndonkam hok iakine ki Skhim jong ka Sorkar Pdeng.
,,.
Shillong: U Bah Adelbert Nongrum u ba dei u MLA ka KHNAM na North Shillong u la ong ba u la long kloi ban iehnoh ia ka kam kum u MLA ban ia kaba ialam bakla ia ki paidbah.
U la ong ruh ba naduh ba wan ka khlam Covid-19 ka la don ka jingñiew beiñ bad lada dei ban leh pyrshah ia ka Sorkar ruh un leh, wat lada u shah kem bad ba kam dei shuh pat ban pynmih ia u na phatok.
U Bah Adelbert u la ong ruh ba ki nongialam balang ki la dei ban tied noh ia ki baje jong ki iingmane jong ki ban iohi noh ia ka jingkylla bad ka jingshngaiñ ha kaba u la buh jingkylli ruh ba balei ki iingmane ki hap ban ap ia kata ka hukum na ka Sorkar.
Ia kitei ki kyntien u Bah Adelbert u la kren ha ka jaka ba la pynlong ia ka jingpynsngewthuh paidbah ha kaba iadei bad ka jingai tika ban iada na ka khlam Covid-19 kaba la pynlong da ki bor pyniaid district ha ka Dorbar Hall jong ka Mission Compound kaba don ha Mawkhar.
Shuh shuh u Bah Adelbert u la ong ba ia mynta hi um pat lah satia ban ai ia katei ka tika hynrei da la dei kata ka por un sa kyntu ia ki paidbah ban ia mih bad ban ai ia katei ka tika bad u la ong ruh ba um ong satia ba katei ka tika kadei kaba sniew ne kaba bha hynrei un buh ka jingduwai pat ba kiba la dep ban ai ia ka tika bad ki bym pat dep ai ruh ba kin nym don ka jingktah namar kan khie ka thma lada don ka jingbakla.
Shillong: Ha kawei ka jingjia kaba sngewsih kaba la jia ha ka 29 tarik u bnai Jylliew 2021, ha kaba uwei u rangbah u ba la tip kyrteng kum u Bah Robinshai Rani u ba dang 28 snem ka rta bad u ba shong ba sah ha Umlyngka Upper Shillong, u la duh ei noh ia la ka jong ka jingim hadien ba u la ngam jyllop ha ka Wah Umiam Mawkhyndew.
U Robinshai Rani u dei u khun jong ka Kong Philona Rani bad u dei u ba la don laingut ki khun bad haduh ba la thoh ia kane ka khubor ym pat shym la ioh satia ia ka met jong une u rangbah.
Katkum ki tyllong khubor kiba la ioh lum la iathuh ba u Bah Robinshai Rani ryngkat bad ki arngut ki paralok jong u ki la leit sha katei ka Wah Umiam ban tong doh ha kaba uwei u paralok u la ieng kham shaneng, u Bah Robinshai Rani u don hapdeng bad u Bah Sparlan Thyrniang u ba dei u paralok u ba iajan bha bad u Bah Robinshai Rani u la ieng kham sharum.
Katkum ka jingiathuh jong u Bah Sparlan Thyrniang u la iathuh ba katei ka sngi ka dei ka sngi kaba heh um bha bad uta u paralok u ba ieng kham shaneng u la iohi kynsan ba u Bah Robinshai u la hap hapoh um bad namar ka jingkhlaiñ palat ka um u Bah Robinshai u la shu jah noh khlem iohi syrngiew shuh.
Na ka liang ki bahaiing hasem jong u Bah Robinshai Rani ki la pynpaw ka jingsngewsih kaba kthang halor kane ka jingjia bad naduh katei ka sngi ba jia katei ka jingjia ki bahaiing hasem, ki paralok parajor bad ki para shnong ki la leit wad ia u sha katei ka Wah hynrei tad haduh kane ka sngi kim pat lap satia ia u Bah Robinshai bad ki la pynlong ruh ka jingiasah miet sha katei ka Wah ban wad ia ka met jong une u rangbah u ba la ngam jyllop.
Shillong: Ka seng jong ka Rot Association of Megha laya (RAM), Megha laya, ka pyn sngew ba ka dei tang ha Meghalaya, ha kaba ym shym la ai jaka satia, kaba kyrpang, ia ki thei die met.
La ong shuh shuh, ba ki dkhot jong katei ka seng, ki don haduh 4 hajar ngut bad kitei ki la ju thoh sha u myntri rang bah, ban pyn sngew halor ki jingeh jongki ban ban dawa ia ka jaka kaba kyrpang na ka bynta jongki.
La ong shuh shuh, ba ki dkhot jong katei ka seng, ki ju shah thombor ha ki pulit bad kumjuh ruh ha kiwei pat ki seng bhalang.
Katei ka seng, ka pynrem jur ruh ia ka KSU Moodymmai, kaba la pynmih ia ka dur ka dar jong jong kawei na ki thei die met, ha kaba la pynmih paidbah ha ki social media.
La dawa namarkata ban pyn ngat ha ki dkhot jong ka KSU Moodymmai Unit, ha ki kyndon jong ka section 504 bad 506 jong ka IPC.
Lada ia ki dkhot ka KSU Moodymmai long ban pynngad case balei pat ia ka seng RAM naduh ba ai FIR ka HANM women,s wing iwei ruh i dkhot jong ka ym pat shym lah kem?Ohhh kine ki mut ba kem ia ki shipai kari.
ai lait Lan ia kine ki nong pynjot nong die ri.
Adee kita ki RAM ki don haduh 4 hajar ngut nga pat dang ithuh tang ito i wei ba sah kem haki KSU.
Kam poi re shaei shaei imat kata ka RAM jong ki da ki dang ialeh ban buhrih ialade kumne.
Shillong: Namar ka jingdon ka jingiabit ia ka khlam Covid-19 kumta ha ka 1 tarik u Naitung 2021, u District Magistrate jong ka West Jaiñtia Hills District, u Bah Garod LSN Dykes u la pynbna ba yn khang shwa ia ka ophis District Transport Officer kaba don ha Jowai hadien ba kawei ka nongtrei jong katei ka ophis ka la ia bit ia katei ka jingpang bad ia katei ka ophis yn sdang khang naduh lashai ka sngi kata ka 2 tarik u bnai Naitung 2021 haduh 8 tarik u bnai Naitung 2021 khnang ban ioh pynkhuid shwa ia kane ka ophis.
Katkum ka hukum ba la pynmih la hukum ba kino kino ki briew kiba la leit ha katei ka ophis ha kine ki 14 sngi ba la dep ba ki dei ban shong pynkyrpang shwa ialade ha la ki jong ki iing ki sem bad lada don kino kino ki dak ki shin ha ki met ki phad ki jong ki kum ka jingshit met, ka jing jyrhoh, ka jingtlot ha ka met ka phad, ka jingktha met, ka jingbym bang bam bang dih, ka jingshem jynjar ban ring bad pynhiar mynsiem, ka jingdon ia ka pynhiar, ka jingprie bad kumta ter ter, ki dei ban pyntip sha ka jaka sumar kaba jan tam.
Shillong: Ha ka 30 tarik u bnai Jylliew 2021, u Satya Pal Malik u ba dei u Lat jong ka jylla u la sam da ka khusnam sha ki nongialam kiba ha khmat tam jong ka jylla kum ka dak ban ai ka jingiaroh ia ki ba ki la trei shitom miet la bad sngi ban thaw ia ki lad ki lynti ban iada ia ka jylla bad ia ki paid nongshong shnong jong ka jylla na ka jingsaphriang jong ka khlam Covid-19 kaba la wan lynshop tyngeh ha kane ka sien kaba ar.
Haba kren sha ki lad pathai khubor, u Bah AL Hek u ba dei u Myntri jong ka koit ka khiah ha ka jylla u la ong ba kane ka khusnam la sam kyrpang sha kito ki nongialam kiba hakhmat tam jong ka jylla ba la ialam khmat da ma u, u Doktor Aman War u ba dei u DHS(MI), ka Kong Isawanda Laloo kaba dei ka Deputy Commisssioner jong ka East Khasi Hills District, ka Kong RM Kurbah kaba dei ka Deputy Commissioner jong ka Ri Bhoi District, ka Kong Matsiewdor War Nongbri kaba dei ka Secretary jong ka tnad IPR kynthup ia saw tylli ki khusnam ba la ai sha ki sawngut ki nongtrei jong ka tnad Shillong Municipality Board.
Shillong:U Conrad K Sangma, myntri rangbah ka Jylla, ula kyntu ia ki ophisar jong ka Meghalaya Civil Service (MCS), ba kin don ia ka jing sngew kit khlieh jongu, ha ka jing shakri jongki, ia la ki jong ki kam, na bynta ka roi ka par jong ka Jylla.
“Haba phi sdang ia ka kam jongphi, phi dei ban don ka jing sngew kitkhlieh ban shakri ia ki paidbah lem bad ka jingthmu kaba don ha phi.
Ka jingthmu, kaba phi don bad ka jing iohi, haba phi shimti ia la ki jong ki kam" ong U Sangma, haba kren ia ki 38ngut ki ophis MCS, ha ka jing pynrung ia kitei sha ka kam, mynta ka sngi, ha kaba la pynlong ia ka jing ialang ha Meghalaya Administrative Training Institute (MATI) ha Mawdiangdiang, Shillong.
“Lada phi shim ba ka kam jongphi, ka long ban shong ha ophis naduh 9baje mynstep haduh 5 baje janmiet bad ban pyniaid ia ki file bad ban mang pisa ia ki skhim bapher, kane kam dei satia ka kam jongphi bad kam dei ruh ka jingmut jng ka kam civil services," ong u myntri rangbah.
U Sangma, u ong shuh shuh ba uwei pa uwei u ophisar, u dei ban don ia ka thong, ban wan rah ia ka lad ka lynti bad ka phang, kaba dei eh, ha ka jingshakri ia ka jylla.
“Kum u ophisar, ngi dei ban shakri nyngkong eh ia ki paidbah bad ban ai ia ka roi ka par, ka ioh ka kot jong ka imlang sahlang, katba kum ka rukom trei kam, kaba la bynshet ha ngi" ong u myntri rangbah.
“Phi lah ban don ha ki khep kiba eh, hynrei ka jingdon burom bad ka jingsngew rit, ka dei ka lynti ban pynbeit ia kitei ki jingeh kiba phi ia kynduh bad ban tei ia ka imlang sahlang" ula ong shuh shuh.
Ia kitei ki ophisar thymmai, la pyn bam smai da ka kong Rebecca V Suchiang, kaba dei ka Additional Chief Secretary bad Director General ka MATI.
Shillong:Kiba pang covid myn hynnin ka sngi, ki la kiew sha ka 577ngut, na kaba long 352 ngut hynnin ka sngi.
Kiba jem na katei ka jingpang, ki la nang hiar, da kaba ki don 250ngut, na kaba long 392ngut hynnin ka sngi bad kiba iap, mynta ka sngi, ki long 6ngut, katba hynnin ki don 7ngut.
Kiba dang don ha ka jingpang, ki long 4,537ngut haduh mynta ka sngi bad baroh kiba iap, ki la poi sha ka 844ngut.
Ka East Khasi hills, ka don 157ngut kiba ioh pang thymmai, nangta ka Ribhoi District, ka kiew sha ka 260ngut, ha kaba la tam bun bah ia ka East Khasi hills.
Kiba ioh pang ha East Garo Hills, ki don 12 ngut.
Ha East Jaintia Hills, ki don 24ngut bad kitei ki kynthup ia 7ngut ki pulit, 6ngut ha Umkyrpong Cluster.
Ha East Khasi Hills, ki don 157ngut bad kitei ki kynthup ia 20ngut ha Jaiaw, 3ngut ha Lawjynriew, 3ngut ha Lawsohtun, 7ngut ha Lumparing Cluster, 36ngut ha Mawlai Cluster, 4ngut ha Mawnianglah, 8ngut ha Mawryngkneng Cluster, 8ngut ha Mawsynram, 4ngut ha Nongkrem, 6ngut ha Nongthymmai Cluster, 17ngut ha Pynursla Cluster, 4ngut ha Dymmiew Cluster.
Ka North Garo Hills, ka don 16ngut kiba ioh pang.
Ka Ri-Bhoi ka kiew bha mynta ka sngi, ha kaba ki don 260ngut kiba ioh pang.
Tang ha District Jail Cluster 48ngut kiba ioh pang, ha Lum Nongrim Cluster 3, ha Lumumpih Cluster 4, ha Mawlasnai Cluster 8, ha Mawlasnai Rbd Cluster 6, Mawlein Rbd Cluster 6, Mawlyndep Rbd Cluster 3, Nongdewsaw Cluster 5ngut, Nongkhyllem Rbd Cluster 3, Nongkya Cluster 7, Nonglakhiat Rbd Cluster 6, Nongsder I Cluster 20, Patharkhmah Cluster 10, Pyllun Cluster 16, Sohkyrbam Cluster 5, Umbir Rbd Cluster 6, Umiam Cluster 6, Umkadhor Cluster 6, Umkynsier Cluster 7, Umpyrdong Cluster 11, Umsning A Cluster 9, Umsning Cluster 7, Umsohlang Cluster 5.
Ha South Garo Hills, ki don 6ngut, ha South West Garo Hills, ki don 6ngut, ha South West Khasi Hills 14, ha kaba ha Khonjoy Cluster 6, Mawten Cluster 3.
Ha West Garo Hills, ki don 34ngut, ha West Jaintia Hills 21ngut, ha kaba ha Chilliangraij Cluster, ki don 5ngut, Health Worker 3, Ladthadlaboh Cluster 2 nalor kiwei pat.
Ha West Khasi Hills, ki don 27ngut, ha kaba ha Mairang Mission Cluster, ki don 2ngut, Mawkaton Cluster 2, New Nongstoin Cluster 3 Pyndengrei Cluster 3, Upper New Nongstoin Cluster 7.
Shillong:U myntri ka tnad bording, u James K Sangma, myn hynnin ka sngi u la ther tyngeh ia ka Congress party da kaba ong ba ki kynrum kynram bad ki jingeh kiba don ha ka MeECL mynta ka dei na ka jingleh jong ka Congress party, mynba ka dang don ha ka bor.
Haba jubab ia ka jingjylli halor ka jingdawa jong ka Congress party ba u Myntri ka tnad bor ding, u dei ban ieh noh ia ka tnad bording, namar ba u lah ban wanrah ka jing pynthud ia ki kynhun tohkit u James, u la ong ba um lah sngewthuh shuh, naei kan mih kum kane ka jingkylli ban pynthud ia ka jingtohkit halor ka ne ka bynta.
U la ong “Kumba ngi tip baroh ba ki kynrum kynram bad ki jingeh kiba don ha ka MeECL mynta ka dei ka ba hiar pateng, ha kaba ka Congress party ka dei ban shim ia ka jingkit khlieh halor ka jingwanrah ia kine ki kynrum kynram bad ki jingeh ha ka MeECL".
“Ka jingdawa ban iehnoh kam ia nga ka long kumba don ka jingong ba ki briew kiba sah ha ka ing ba shna da ka it bad ki kawang maw ia kawei pat ka ing" u la bynrap.
Kane ka jing kynnoh ia ka wei ka sorkar haba ialade ruh ladep ban synshar kum ka sorkar bad ki la dep ban bat ia ka kam kum ki minister, ki la dep bat kum u Myntri Rangbah, ki la dep don bynta lang ha ka sorkar ba ladep, ka long kum ba iaid pyllun ban kynnoh ia kawei pat ka sorkar u la ong.
Ki la dei ban don ka jingkitkhlieh halor ki kynrum kynram bad ki jingeh ki ba ki la dep ban pynmih ha MeECL ha ka por ba ki dang don ha ka bor “Ngi kum ka sorkar mynta ngi trei shitom ban weng ia ki ne ki kynrum kynram ki ba don ha kane ka tnad"u la ong.
“Kum ka sorkar mynta ngi la dei ban shu ong ba kane ka kynrum kynram ka dei ka mat ka ba hiar pateng bad ngin bteng ka jingtrei kam jong ngi kum ba ka long hynrei ngi sngew ba donkam ka jingwad bniah ia ka daw tynrai ba kine baroh ki jingeh ki mih" la ong u Sangma.
Ka jingmih jong u Myntri rangbah ban thung da ka kynhun tohkit ka ba laitluid ka dei ka khubor ba shai ba na ka liang ka sorkar MDA kam don eiei ban burieh.
“Ngi pdiang sngewbha ban don da ka kynhun tohkit halor ka rukom trei kam ka MeECL bad ka jingdawa ban phah iehnoh kam ka dei ka bym don nongrim" u la ong.
U Sangma u la iathuh ruh ba kane ka dei ka kynhun tohkit kaba laitluid ka ban khlieh da u nongbishar u ba la shong thait jong ka High Court bad ban kynnoh ba un lah ban pynthud ia kane ka jingtohkit, ka long kum ba kim burom shuh ia ka ophis jong u nongbishar ba la shongthait u ban khlieh ia kane ka kynhun.
“Ki buh jingkylli ia ka character jong u nongbishar ba la shongthait, bad kane ka long ka ba bakla ia ki liang pyrshah ban buh ia ka jingkylli, kum kane bad ka jingdawa ba ngan iehnoh ia ka tnad ka dei ka bym don nongrim" u la ong.
Shillong:U myntri ka tnad khlaw, u James k Sangma, myn hynnin ka sngi u la iathuh ba na liang ka sorkar ka la dep ban jied ia ki 5 lane 6 tylli ki wah kiba donkam ban pynkhuid kyrkieh.
Haba ia kren bad ki lad pathai khubor, u Sangma u la iathuh ba ki don kumba 5 lane 6 tylli ki wah, kiba la donkam kyrkieh ban pynkhuid bad na kine ki kynthup ia la wah Lukha,ka wah Umkhrah bad ka wah Umshyrpi bad ka jingpynkhuid ia kine ki wah kan long da ka Phytoremediation method.
U Myntri ka tnad u la iathuh ba ka Tnad urban affair kan sa shim bun ki lad ki lad ki lynti ban pynkhuid ia ka wah umkhrah bad ka wah Umshyrpi ha kaba iadei bad kane ka tnad ka la dep ruh ban pynmih ia ki tender.
“Hynrei wat la ngin shim ia ki lad ki lynti ruh kam ju lah pura kumta ngi ialeh ban wad ki lad ki lynti ban lah ban pynbha biang ia kaei ka ba la dep ban sniew" u la ong.
Ha kaba iadei bad ka jingjaboh ka wah Lukha, u la ong “Ngin ym lah ban kynnoh tang ia kawei ka phang, namar ka don ka jaboh na mih na ki karkhana na ki jaka ba sah ki briew bad kumjuh ruh na ka jingtih ia u mawshun.
"Hynrei mynta kaba donkam na ka bynta ka tnad khlaw ka long ban shim ia ki lad ki lynti ban pynkhie im biang ia ki wah, ym da ka ba pyntrei kam, da ki kor ki bor lane ban tei da ki jingtei, hynrei ban wad da ki lad ki lynti ban pynkhuid hi da ka bor mariang u la ong.
U Sangma u la iathuh, ba kumta la pynlong ia ka program Phytoremediation ha kaba la pyndonkam da u sohpailen (algea) ban pynkhuid hi da ka bor mariang ia kine ki wah ,"Hynnin ka sngi nga la leit ban jurip ia la jingpyntrei kam ia kane ka program"u la ong.
U myntri u la ong ruh ba kane ka program kan long kaba jop lada ka don ka jingiatrei lang jong ki briew ki ba don bynta lang hangne.
U Sangma u la ong ruh ba ka tnad kan sa shim khia ruh ha ka ba ia dei bad ki Coke plant bad ki Cement plant ki ba don hajan ka wah Lukha, ki ba long beain ka tnad kan sa shim khia ban khang noh ia ki.
Shillong:U myntri ka tnad bording u James K Sangma u la pynpaw ka jing kyrmen ba hapoh ka jingialam jong ka kong Rebecca V Suchiang, kum ka Chairman cum Managing Director, ba kan lah ban pynbha ia ka jingtrei kam bad kan lah ban pynkiew ha ka ioh ka kot jong ka MeECL.
Haba iakren bad ki lad pathai khubor u Myntri u la ong ba ka kong Rebecca V Suchiang, ka dei ka IAS ophisar, kaba la ih bha ha la ka kam bad ka dei ruh ba don jingtip khambha halor kine ki mat namar ba ka la ai ka jingshakri slem ha ka tnad plapisa jong ka sorkar jylla.
“Nga kum u myntri ka tnad nga don ka jingshaniah bad ka jingkyrmen ia i kong Rebecca ba lyngba ka jingtbit trei kam jong i, kan wanrah shibun ki jingkylla ban pynbha ia ka MeECL"u la ong.
U la ong ruh ba u kyrmen ba ka kong Rebecca kan ialam sha khmat ia ki kam ba bha ki ba ki ophisar ba la dep ki la sdang bad pynlong ia ka MeECL, ba kan kiew ha ka ioh ka kot.
Shillong:Ka dei ka jingjia kaba sngew sangsot, ba uwei u hep rit, uba 12 snem ka rta, ula khlad noh myn shisngi, ha lynti ban leit shah sumar sha Hospital sha Shillong, tang na ka daw jong ka jingsniew tasam ka surok.
Katei ka dei ka jingjia, ia u hep rit Teiborlang Marshillong, uba na ka shnong Jakhong, kaba don hajan Mairang, West Khasi hills District.
Ha ka jing iakren bad ka kong Tispolin Lyngdoh Marshilong, kaba dei kaba shi para bad ka kmie jong utei u hep rit, uba iap, ka iathuh ba hynnin mynstep, utei u khynnah, u shu ioh ia ka jingpang kaba um kyndit bynriew shuh bad mar kumta, ki la wad kali ban wan kit ia utei uba pang sha Shillong; hynrei namar ka jingsniew tasam ka surok, ki kali kim treh satia ban leit sha katei ka shnong.
“Ym tang ka taiar, hynrei nalor ka taiar, hap teh sa da ki kynjri ban lah ban iaid bad nangta ki dkut sa ki kynjri bad hap leit wad sa ki kynjri bad ka la shimpor" ong ka kong Tis.
La iathuh ba ka Jakhong, ka jngai kumba 42 Kilometre, tangba kaba sniew eh, ka dei tang 8 kilometre.
Ka kong Tis, ka iathuh ba hynnin ka sngi, ki ia mih ha ka por 6baje mynstep, da ka kali Bolero Dumper, hynrei hadien ka jing iaid kaba lai kynta bad ha shwa ba kin poi ha Nongkhlaw, utei u khynnah rit, ula khlad noh.
La iathuh ba ia ka jingkhlad jong utei u khynnah, la pynthikna, ha ka hospital kaba la pyniaid da uwei U Phadar, kaba ha Nongkhlaw, ha kaba ym shym la pdiang shuh ban sumar, namar ba ki la pynbna, ba utei u khynnah rit, ula da iap noh, ha lynti.
La iathuh ba la tep noh mynta ka sngi, ia utei u hep rit, ha ka jing pyniaid ka balang katholik ha Jakhong.
Guwahati:U Akhil Gogoi, nongialam sengbhalang na Assam, uba dei mynta U MLA, ula long u briew, ba laitluid mynta ka sngi, hadien ba ka kashari jong ka National Investigating Agency (NIA), ka la weng noh ia ka jing ujor pyrshah kaba ar, kaba long pyrshah ia u.
Katei ka dei ka jing ujor pyrshah kaba ar ia U Gogoi, halor ka jing pynlong jing iakhih jongu, ha u snem 2019, ban pyrshah ia ka Citizenship (Amendment) Act.
U Gogoi, uba don mynta 45 snem ka rta, u don ha ka jingshah sumar ha Gauhati Medical College and Hospital, namar ba um da don ka met kaba koit ba khiah.
La kem ia U Gogoi, halor ki ar tylli ki ejahar, ha ki pulit ha Chabua ha Dibrugarh bad ha Chandmari police station ha Guwahati.
La pyn ngat ia U Gogoi, ha ki kyndon jong ka IPC bad ka Unlawful Activities (Prevention) Amendment Act, ha kaba la kynnoh ba u donkti ban pyniap briew, ban kren pyrshah ri, ban pynmih ka jing ialeh pyrshah hapdeng ki kynhun jait bynriew, ban pyrshah ia ka jing ia tylli kawei jong ka ri bad ba u kyrshan ia ka seng lehnoh CPI-Maoist.
Ha ka taiew ba ladep, ka kashari jong ka NIA, ka la weng noh ia ka jing ujor kaba ha Chabua police station case bad mynta, la weng noh ia ka jing ujor kaba ha Chandmari police station, ong u Rahul Sensowa, u riewsaid na ka liang U Gogoi.
U Bhasco de Saikia, uba dei u working President jong ka Raijor Dal, kaba dei ka seng, kaba la khlieh da U Gogoi, ula ong “Ka sorkar, ka kwah ban set shirta ia u ha phatok, hynrei mynta katei ka jingthmu jongki, ka la kylla long ka jinglehrain kaba khraw".
U Gogoi, ula iakhun ia ka elekshon MLA, ha ka sien ba ladep, ha kaba ula jop, da kaba shah set ialade hapoh phatok na Sibsagar Assembly Constituency, ha kaba la kanbas da ka kmie jongu, ka Priyada Gogoi.
Shillong:Ka jingshem jynjar jong ki paidbah ka jylla ka la long kaba haduh katta katta naduh ba la wan lynshop biang ka khlam Covid-19 ha ka jylla baroh kawei ha kane ka kynti kaba ar ha kaba ki nongshong die jingdie ha Iew kiba la duh ban plie ia ki dukan jong ki namar ka jingkhangdam jong ka jylla kawei ki la pynpaw ba ym shym la don mano mano ruh ban wan jngoh bad wan iarap ia ka jingduhnong jong ki ha kaba iadei bad ka jingshah pynjulor ia ki soh ki jhur ha ki khnai bad kumjuh ruh ka jingshah bam khniang jong ki ktung.
Kane ka jing julor ka la pyn duhnong shikatdei eh ia ka kamai ka kajih jong ki bad ki la pynpaw ruh ba kim da don ka jingsngewpher hynrei tang ban ioh die khyndiat khynsoit ban ioh ban bsa ban btiah ia ka iing ka sem jong ki.
Kitei ki nongshong Iew ki la pynpaw ia ka jingjynjar kaba ki mad ha kaba ki ioh ban plie dukan ruh tang arsien shitaiew bad ki la ong ba kane ka jingioh plie dukan jong ki tang arsien shitaiew ka pynduhnong bha ia ki khamtam lei lei ba ka long ka mar kaba kloi ban bam khniang bad phuh tit lut khait.
Ki la ong ruh ban ia kaba ianujor mynta u snem dang kham long iew bha mynshem snem.
Haba kylli ia kawei ka longkmie kaba die ktung ha Iew la ka la ioh pdiang jingiarap eiei ne em ha kine ki sngi kiba la leit noh bad katei ka longkmie ka la jubab ba ka khlem shym la ioh jingiarap satia na uwei ruh bad ka la ong ruh ba da lei lei ruh kan nym thep vote shuh namar ba ka khlem shym la iohi syrngiew satia ia u MLA bad u MDC ba un ia noh jingiarap.
Katei ka longkmie ka la ong ruh ba ha kito ki por ba don ka jingkhangdam la iohi ba ki dukan marwari la shah ban plie katba ia kiba die jingdie ha Iew pat la shah wan kynhied bad shah beh na jaka ba shong.
Na ka liang jong kitei ki nongshong Iew bad nongshong die madan ki la kyrpad ia ka sokar ba kan plie noh shisyndon ia ka Iew ka hat khnang ban ioh biang ka kamai ka kajih kumba ka ju long barabor.
Nongpoh: Hadien ba la lap ba ki la don ki briew kiba trei ha Mawsyntai District Jail, ki la shah ktah ha ka khlam COVID-19 bad nalorkata la ioh jingtip ruh ba ki la don bun ngut ki briew kiba la kynduh ia kitei kiba la ioh COVID-19, kumta na ka bynta ban tehlakam ia ka jingsaphriang shawei pat, ka District Magistrate ka Ri Bhoi, ka la pynbna paidbah ba ia katei ka District Jail, la pynhap ha ka thup Containment Zone ne ka jaka kaba ym long ban rung ban mih, ka ban treikam naduh ka 1 tarik haduh 10 tarik mynta u Bnai.
Namarkata, hadien ba katei ka jaka la pynbna ba la pynhap ha ka thup containment Zone, la maham pyrshah ia ki paidbah ba kim bit ban rung ban mih sha katei ka jaka bad kiba leh pyrshah ia katei ka jingmaham, kin sa ngat ha ka jingshah pynshitom ha ki kyndon Ain.
Ka Mawsyntai District Jail, ka don 48ngut kiba ioh pang covid mynta ka sngi.
Shillong: Kiba iap na ka jingpang covid mynta ka sngi, ki long U bah Spaindarlin Lyngkhoi, (46) na Nongktieh, Manai, WK Hills, ha kaba ula khlad ha iing, ha ka 29-06-2021, nangta ka Nurjahan R Marak, (65) na Rangsapara, WK Hills, ha kaba la leit rah ia ka met kaba la iap sha Civil Hospital Shillong, nangta U Rajen Bareh, (72) na Ksehrynshang, WJ Hills, ha kaba ula iap ha iing ha ka 30-06-2021, nangta u khyllung uba 18 sngi, uba dei u khun jong ka kong Antiful L.
Sangriang, na Mawkyrwat, SWK, ha kaba la leit ialam ia uba la dep iap lypa sha Nazareth Hospital, ha ka 30-06-2021, nangta U bah Albert Bamon, (89) na Chilliangraij, WJ Hills, ha kaba u iap ha iing ha ka 21-06-2021 bad nangta ka kong Shalin Marboh, (28) na Mawlynrei, EK Hills, kaba la iap ha iing ha ka 30-06-2021.
Shillong: Ka Hynñiewtrep Integrated Territorial Organization (HITO), ka kyndit thret, ba ka sorkar Meghalaya, haduh mynta, kam pat ioh ia kano kano ka jingpan jingbit, ban ai jingmynjur, na ka bynta ban plie ia ki karkhana coke.
Halor ka jing ujor jong katei ka seng, ia ka jingdon kitei ki karkhana coke, khamtam ha Jaintia hills; hynrei U Member Secretary of State Environment Impact Assessment Agency (SEIAA) Shillong, ula pyntip, ha ka 1tarik Naitung, 2021, ba kam shym don kano kano ka jingpan jingbit, ban ioh jing mynjur ban plie ia ka karkhana coke ha Jaintia hills.
Katei ka seng, ka sngew lyngngoh ba haba ki kotkhubor, ki la thoh man ka por bad nangta ba ka Assembly committee, ka la leit sha ktei ka jaka, hynrei ka sorkar jylla, ka dang buhrieh ia ka jing shisha, ong katei ka seng.
La ong shuh shuh, ba ka jing iadei halor ka jinglong jong ka um bad ka lyer, kam hap satia, ha ka jingtreikam jong ka SEIAA.
Ka HITO, ka dawa namarkata na u myntri rangbah ka jylla, ba un phah khang mardor ia kitei ki karkhana, kiba la shu plie beain ha ka jylla, ong ka kyrwoh na U bah Donbok Dkhar, President Central Body bad U bah Sromwell Mawdoh, Vice President Central Body.
Shillong: Kiba pang covid mynta ka sngi, ki la kiew sha ka 577ngut, na kaba long 352 ngut hynnin ka sngi.
Kiba jem na katei ka jingpang, ki la nang hiar, da kaba ki don 250ngut, na kaba long 392ngut hynnin ka sngi bad kiba iap, mynta ka sngi, ki long 6ngut, katba hynnin ki don 7ngut.
Kiba dang don ha ka jingpang, ki long 4,537ngut haduh mynta ka sngi bad baroh kiba iap, ki la poi sha ka 844ngut.
Ka East Khasi hills, ka don 157ngut kiba ioh pang thymmai, nangta ka Ribhoi District, ka kiew sha ka 260ngut, ha kaba la tam bun bah ia ka East Khasi hills.
Shillong: Ka Dorbar Shnong Umkiang, East Jaintia Hills District, ka pynpaw ia ka jingsngewkmen ia u Local MLA, Shitlang Pale, halor ka jingai jingiarap (scheme) ia ka Shnong Umkiang, da ka kali bret niut, namar kane ka long ka jingmyntoi kaba khraw tam ia ka Shnong Umkiang, khamtam ha ka liang ka jingkhuid jingsuba (Cleanliness), sawdong sawkun jong ka Shnong Umkiang.
Ka Dorbar Shnong Umkiang, ka pynpaw ruh ia ka jingaikhublei kyrpang ia u Ma Shitlang Pale, uba long shisha u nongmihkhmat jong ka thain jong ngi, namar ym tang kane ka Kali u ai jingiarap (Scheme) hynrei ia ka lynti syngkieng (Internal Road), kiba don hapoh ka Shnong Umkiang bad kiwei kiwei de ki jingiarap ia ka Shnong ka thaw hapoh ka thain jong ngi.
Mynta ka sngi tarik 01/07/2021, la ioh ban ot ribbon ia kane ka kali ha Parking.
Ia kane ka program la ioh ban sdang da u Secretary Shnong, Shri.
Nicholas Lyngdoh u kum u nongmait phang ia ka jingiaid lynti ban ioh ia kane ka Kali.
La ai jingkren lyngkot da u Shri.
W.
Rymbai (EM) ha kaba iadei bad ka jingleh bha u Local MLA bad ha kaba khatduh la ioh ban kren ai khublei/pynkut bad ot ribbon da u Waheh Shnong, Ma Lasting Pala.
Ha kane ka prokram la iadonlang u Asst.
Secretary, U Ma Ellend Mynthlu,  ki dkhot committee Dorbar Shnong Umkiang,  ki Rangbah Dong / Secretary Dong jong ki 10 tylli ki Dong, ki dkhot Committee jong ki Department bapher bapher jong ka Dorbar Shnong Umkiang, ki VDP Umkiang bad u President / Secretary jong ka Seng Samla Shnong Umkiang.
Lucknow: Ka elekshon ha Uttar Pradesh, ka la nang hajan bad ki seng sain pyrthei bapher, ki don la ki jong ki jong ki jing pynkhreh jongki ban ioh bat ia ka sorkar ha katei ka jylla, kaba heh tam jong ka India.
Mynta ka seng Suheldev Bharatiya Samaj Party (SBSP), ka don ia kawei ka jingmut kaba kham pher bad kata ka long, ba lada kan ioh ban thaw sorkar ha katei ka jylla, kan jied ia 5ngut ki myntri rangbah bad nangta sa 20ngut ki symbud myntri rangbah bad kitei kin ia trei kam bujli, na ka bynta san snem kynthih.
U Om Prakash Rajbhar, nongialam ka SBSP, u iathuh ba kitei ki san ngut ki myntri rangbah, kin ia bujli kylliang, ha kaba shisnem un bat U Muslim, nangta u Chauhan, U Kushwaha, U Rajbhar bad U Patel.
Nangta, u iathuh ba lada katei ka seng, kan jop ia ka elekshon ha u snem 2022, kan thung ia 20ngut ki symbud myntri rangbah, na ka bynta san snem kynthih bad ha ka shisnem shisnem kin don 4ngut ki symbud myntri rangbah bad baroh kin long 20ngut bad katei kan dei ka jing ia trei hok da baroh kiba don ha ka kynhun synrop, ong U Rajhbhar.
U iathuh ba ka  Bhagidari Sankalp Morcha, kaba dei ka kynhun jong ki 10 tylli ki seng sain pyrthei, kan iakhun ha baroh 403 tylli ki constituency bad kan jop ha 300 tylli ki constituency bad kan sa thaw sorkar ha ka jylla.
New Delhi: Ia ka kashari, ym lah satia ban tuklar, haba paw ne haba rieh, da ka iing dorbar lane da ka sorkar ruh kumjuh, namar lada ka long kumta, ka pyni, ba ka jing bishar, kan nym don jingmut satia ong U  NV Ramana, Chief Justice ka India bad ha kajuh ka por, ula maham ruh ia ki nong bishar, ba kim dei ban shah ialam bakla, halor ka jing kynthoh bapher ha ki social media.
“Ka jingmih ki lad pathai khubor ba thymmai, ka pynlong ba ngin hap bishar bniah, ia kaba dei bad kaba bakla  bad ia kaba bha bad kaba sniew bad kaba shisha ne kaba shu thok" ong U Ramana.
Kumta ka jing tohkti ha ki lad pathai khubor, kam dei ban don jing iasnoh, ha kaba rai ia ki mukotduma, ong U CJI bad ula ong shuh shuh, ba ka long kaba donkam ban peit bha, la ki social media, ki lah ne em ban pynthut ia ka jingtrei kam jong ki tnat sorkar bapher.
Katei ka dei ka jingkren jong U Ramana, ha ka mat jong ka  ’17th Justice P.
D.
Desai Memorial Lecture’.
“Ka kashari, ba kan lah ban tuklar halor ki jingtrei kam jong ka sorkar, ka dei ban long kaba laitluid na baroh ki liang" ula ong shuh shuh.
“Ha kajuh ka por, ki nong bishar, kim dei ban shah ialam bakla lane ban ngop noh ha ki jingkren ne ki jingsngew jong kiba bun, kiba ju jia ha ki social media" ula ong shuh shuh bad ki nong bishar, ki dei ban peit sani bha, ba ka jing ia bun ktien halor kano kano ka phang, kam lah ban long ruh kaba dei.
Halor ka jingjia jong kane ka khlam covid, U CJI, ula ong shuh shuh “Bunsien, ngi hap ban kylli ialade, la ngi la ju pyndonkam ne em ia ka ain, kaba dei na ka bynta ka bha ka miat jong u paidlang ka Ri".
Shillong: Ka  KSU Leimow Unit, ka la sam jing iarap da u khaw, u dai bad ka umphniang bam sha palat 50 tylli ki longiing ha ka shnong Mowkaiaw, Mowkhap, bad Mowtyrshih.
Ia kane ka jingsam jingiarap la iadon lang ruh u President ka KSU Leimow unit u samla Javeline Chadap, u samla Livingstone Khlem General Secy, U Samla Deovolente Tang Finance Secy bad kiwei kiwei ki nongialam ka KSU Leimow Unit.
Nongpoh: Ki nongialam shnong ha ryngkat ki paidbah na 3 tylli ki shnong kiba don hajan Nongpoh, kiba kynthup ia ka shnong Nongkhrah, Lumbyrhing bad Umrangksai, myn hynnin ka sngi ki la iamih paidbah, na ka bynta ban pyrshah jur halor ka jingthmu ban plie noh ia ka Wine Store u Bah Cornelius Kharhunai, uba la thmu ban buh ha kawei ka jaka kaba don harud ka surokbah NH-6 bad kaba don hapdeng u pud u sam ka shnong Nongkhrah bad Umryngksai.
Ha katei ka sngi ba kitei ki nongialam shnong bad ki paidbah na kitei ki shnong ki la mih paidbah ban pyrshah ia katei ka dukan Kyiad, la wan ban synran ruh da ki nongialam ka RBYF, ha kaba ki la shim da kawei ka sur ba kin pyrshah beit ia katei ka dukan Kyiad kaba la thmu ban plie ha katei ka jaka, da kaba ki la pynpaw ruh ia ka sur ba da lei lei kim pdiang ba katei ka Wine Store kan don ha katei ka jaka.
Ki nongialam shnong na kitei ki 3 shnong, kiba kynthup ia u Bah Donbok Kharshandi Rangbah Shnong ka Umrangksai, nangta u Bah Celestine Syngkli Rangbah Shnong Nongkhrah bad u Bah Banaijingsuk Khongdup Asst.
Rangbah Shnong ka Lumbyrhing, ki la pynpaw ba kum ki nongialam shnong ki dap da ka jingsngewkhia halor ka jingthmu buh dukan Kyiad ha katei ka jaka, da kaba ong ba lada don katei ka dukan Kyiad, ka sa kylla long kum ka jaka ba hikai pyndih naduh ki khynnah rit bad kaba lah ban wanrah jingjot ha ka imlang sahlang.
Katkum ka jingiathuh da kitei ki nongialam shnong, ki la ong ba ki la ioh jingtip ba ia ka NOC na ka bynta ban buh dukan Kyiad ha katei ka jaka, la ai da da ka shnong Pahammardoloi bad ka public hearing ruh la leh ha katei hi ka shnong, kaba don ia ka jngai kumba 3km ei ei na katei ka jaka ba buh wine store bad kaba la pynlyngoh eh ia ki nongialam shnong bad paidbah na kitei ki shnong, ka dei hadien ba ki la wanbuh pat ia katei ka dukan Kyiad ha katei ka jaka, kaba kum ki nongialam shnong bad paidbah kim don jingtip ei ei ruh em bad khlem kano kano ka jingpan jingbit na ki bor shnong, la ka long na ka shnong Umrangksai ne Nongkhrah.
Kitei ki nongialam shnong, ki la kynnoh ruh ba halor kitei ki kam baroh, la leh khiehshrieh da u Bah Ampliwell Thangkhiew lem bad kiwei, namar ki la pynioh NOC na kawei ka shnong bad kiba la thmu pat ban buh ia katei ka dukan die Kyaid ha katei ka shnong, kaba la jngai bah na ka shnong Pahammardoloi, kaba mut ba ka NOC kaba la ai da kawei ka shnong, la pyntreikam pat ha kawei ka shnong.
Haba iadei bad katei ka jingthmu buh dukan Kyiad ha katei ka jaka, ki nongialam shnong ki la kynnoh ba baroh katei ka kam, ka dei ka jingleh sop sop jong ka Raid bad leh buit tuh ia katei ka jaka ban pynhap sha kawei pat ka shnong bad kumba ka long haduh kine ki sngi kim shym la shlan ruh ban wan mih ban pynshai paidbah.
Nalor kitei ki nongialam shnong, u samla Bawan Marwein, nongialam ka RBYF Laishnong Unit, u la pynpaw ba kum ka seng ka pyrshah jur bad ryngkat ka sur u paidbah kin iengskhem ban pyrshah halor katei ka jingthmu ban plie noh ia katei ka dukan kyiad khlem ka jingtip jong ka shnong da kaba pan NOC na kawei pat ka shnong kaba long kum ka jingiuhroit ia ki Dorbar Shnong.
Lah ruh ban kdew hangne, ba halor katei ka dukan Kyiad, naduh ha ki bnai kiba la dep ka Joint Action Committee jong ka shnong Lumbyrhing bad Umrangksai, kiba hap hapoh ka Raid Nongkhrah Nongpoh Sirdarship Elaka, ki la dep ban mudui sha ka Deputy Commissioner ka Ri-Bhoi District, na ka bynta ban pynpaw ia ka jingpyrshah halor ka jingthmu buh wine store ha katei ka jaka, hynrei ki khlem tip ba katei ka kam wat hapdeng ka jingpyrshah da kitei ki shnong, hynrei ka la iaid beit napoh napoh bad dei halor kata ka nongrim kaba la pynbitar eh ia ki paidbah, haba ki la tip ba katei ka dukan Kyiad kan sa plie noh shen.
Shillong:Ka Martin Luther Christian University ka la pynlong ia ka Convocation kaba khadlai (13) jong ka ha ka 30 tarik u Jylliew, 2021 lyngba ka Youtube channel jong ka University.
U Lat ba donburom jong ka jylla Meghalaya, Shri Satya Pal Malik u la ai ia ka jingkren kum u kongsan ha katei ka sngi.
Ka Kong Silbi Passah, ka wei na ki riewshemphang ha ka liang ka jingnang jingtip ki khanatang ki puriskam tynrai bad kaba dei ruh ka nongthaw bad nonghikai ia ki jingrwai khasi tynrai ka la ai ia ka jingkren ha kaba iadei bad kane ka sngi.
Ha kane ka jingpynkup burom ,723 ngut ki degree bad ki diploma lah ioh ban ai da kaba kynthup ia ki 12 ngut ki PhD, 18 ngut ki MPhil 359 ngut ki Masters, 13 ngut ki PG Diplomas bad 255 ngut ki Bachelor’s degree.
Ki diploma bad ki certificate ki kynthup 66 ngut ki khynnah pule.
Ha kaba ai khublei ia ki khynnah kiba la pass jong u snem 2020, U Lat badonburom u la pynpaw ia ka jingkmen ba wat hapdeng ka jingdon jong kane ka khlam bad ki jingeh kiba mih na ka , hynrei ki khynnah pule pat kim shym la kynran dien noh ha ka ban pyndep ia ki jingpule jong ki.
U la ong ruh ba kane ka rukom ai jinghikai lyngba ki kor ki bor jong ka internet kata ka ‘Online and Remote Learning’ ka la long ka rukom ai jinghikai kaba thymmai na ka bynta ki khynnah bad ki nonghikai bad ka la don ruh ka jingiadei kaba kham jan hapdeng ki khynnah bad ki nonghikai ha kaba ki nonghikai ki ai bha ka jingiarap, jingkyrshan bad jingai mynsiem haba ki khynnah ki iakren bad ki.
U lat u la ai ruh ka jingiaroh ia ka rukom ai jinghikai jong ka MLCU ha kaba iadei bad ka jingdon jong ki courses (Jingpule) kiba ialeh ban kyrshan bad kyntiew ia ki briew shimet bad kumjuh ruh ia ka imlang sahlang ha ki thain nongkyndong.
U Lat ka jylla u la ai ruh ka jingkhublei ia ka university halor ka jingdon jong ka ia ka jong ka jaka (campus) ha kaba mynta ka dang don ha ka jingpynkhreh ban shna ia ka, bad u da kyrmen ruh ba kane ka university kan ieng kum ka jingshai ka ban thaba ha ki jaka kiba marjan jongka.
Ha ka jingkren jong ka Kong Silbi Passah, ka la ong ba ki kyrdan (degree) kiba ngi ioh ki long kum kita ki insurance policy ha kaba ia ka premium (kaei kaei kaba ngi dei ban siew) la siew dep noh da ka jingtrei shitom jong ki khynnah pule.
Ka la ong ruh ba na ka bynta ki khynnah samla, ka jingim ka sdang hadien ba ki la pyndep ia ka graduation bad ki donkam ruh ban pyrkhat bad ban jied bha ia ki jingpule kiba kham halor khnang ba ki lah ban iengskhem ha la ka jong ka jingim.
Ka la dei ruh ka por ha kaba kine ki samla (graduates) kin sdang ban mih bad pynpaw pyrthei ialade ha ka ban hikai bad ban leh ia kiei kiei kiba ki la ioh jinghikai napoh ka university bad ban pyrshang ruh ban trei bad iarap na ka bynta ki briew kiba donkam ia ka jingiarap na ki.
Nongpoh:Ki nongialam ka FKJGP ha Ri Bhoi, hynnin ka sngi ki la leit ban khang tala syndon ia kawei ka karkhana pynmih jri u Rohit Kapoor, kaba la tip kum ka Resource Rubber Pvt.
Ltd.
kaba don haka shnong Mawsmai 11 Mile khappud ka Meghaya-Assam ha Ri-Bhoi District.
Ka nongrim kaba la pynlong ia ki nongialam ka FKJGP ban leit khang tala ia katei ka karkhana, ka dei ba ki la bitar eh hadien ba ki la ioh ia ka jingujor na ki trai, kiba la kynnoh ba katei ka Karkhana u Rohit Kapoor, kam ju siew bai wai satia sha ki trai jaka mynta la bun snem.
Haba iadei bad katei ka jingleit khang tala hynnin ka sngi, ki nongialam ka FKJGP ki la ong, ba ka seng ka la khot ia u Rohit Kapoor ban wan mih, na ka bynta ban iakren halor katei ka kam, hynrei utei u Rohit Kapoor um shym la wan mih satia bad na katei ka jingleh jong u, ka la pynbitar eh ia ki dkhot ka seng bad khamtam eh, haba ki la lap ba katei ka kam lah ban pyni ia ki kot ki sla kiba biang.
Hadien ba la dep ban khang tala ia katei ka karkhana, u Bah Luistar Lyngdoh, President ka FKJGP, u la phah ia ka kyrwoh kaba long kum ka jingmaham tyngeh ia ki bar jylla, kiba thmu ban wan bamduh bad leh donbor hapoh ka jylla.
Ka seng kan nym ailad ia ki briew nabar ba kin wanleh donbor hapoh ka jylla, kata da kaba khniot pat ia ki trai ri trai muluk bad ka seng kan nym ailad satia khamtam kito ki bym don ia ki kot ki sla kiba biang, namar lada ka seng kan lap, kan sa leh beit da kaba tyngeh.
Shillong:Ka Meghalaya International Exporters Chamber of Commerce (MIECC), ka la buh ia ka jingkyrpad na u Myntri rangbah u Conrad K Sangma ban ai noh ia ka hukum halor ban sdang noh ia ka international trade ha ki thain jong ka Khasi bad Jaintia Hills.
Ha ka dorkhas kaba ki la phah ha ophis trei kam jong u myntri rangbah, ha ka sngi balang, ka MIECC ka la ong ba “Ngi kyrpad ia u Myntri rangbah ba un pynmih ia ka hukum ban phah sdang noh mardor ia ka International trade ha Khasi bad Jaintia Hills hapdeng ka Ri India bad Bangladesh.
"Katei ka seng, ka la pynpaw ia ka jingsngewkhia halor ka jingpynslem jong ka sorkar jylla ban shim ia kano kano ka rai halor kane ka bynta wat ka la don bun ki ba la kyrpat ban sdang noh ia ka international trade ka ba dei na Dawki bad na kiwei ki jaka khappud jong ka Khasi bad Jaintia.
Ki la pynpaw ruh ba ki briew jong ki ar tylli ki District ki la kynduh shibun ki jingeh hadien ba ki la shah ktah ki la kamai kajih.
Ka MIECC ka la bteng ruh da ka ba ong ba katba ia ka international trade ha Garo Hills la dep ban phah sdang.
“Ka sorkar ka la pheil ban weng ia ki jingeh jong ki briew na khasi Jaintia katba na ka bynta ki briew na Garo Hills la shah ba kin sdang pyntrei biang ia ki kam kamai kajih ha ka ba iadei bad ka international trade hapdeng ka India bad Bangladesh" ong ka kyrwoh.
Ka MIECC ka la dawa ba lada ka jingpynsangeh trei kam jong ka international trade ha Garo Hills ka lah ban weng, ka sorkar ha ka juh ka rukom ka dei ban pyntrei kam lang na ka bynta ki District jong ka Khasi bad Jaintia Hills.
Nongpoh:Ka Kong R.
M Kurbah, IAS, Deputy Commissioner, Ri Bhoi District, ka la pynpaw ia ka jingsngewkhia eh ha kaba iadei bad ka jingshah ktah na kane ka khlam Covid-19 bad halor kata, ka la buh ia ka jingkyrpad sha baroh ki paidbah nongshong shnong ba ki dei ban kohnguh ne ban bud ryntih katkum ki jingbthah da sorkar lem bad na ka tnat ka koit ka khiah.
Ha ka kyrwoh kaba la phah sha ki lad pathaikhubor, ka Kong RM Kurbah, ka la pynpaw ba na ka jingneh slem kane ka jingpang khlam, ki jingtrei jingktah, ka kamai kajih bad ka jinglong jingman ha ka imlang sahlang ka la shahktah jur bha.
Nalorkata, ka la pynpaw ruh ba ka Pule Puthi ruh ka la shah ktah jur na ka daw jong ka jing bymlah ban pynlong tikna ia ki skul bad kaba la buh ia ka lawei jingnang jingstad jong ki khynnah pule ha ka jingeh bad ruh ka jingangnud jong ki, ka lah ban pulom lut.
Haba iadei bad ka jingshah ktah na u khniang jingpang bad ka jingdonkam ha ka ban wad ia ki lad jingsumar kiba kham bit kham biang, ka DC ka la pynpaw ruh ba ka la long pynban ka jingshah ktah jur ha ka liang ka pisa tyngka, namar ia u nongpang la hap ban pynlut na ka bynta ka jingsumar ha ka dor kaba rem.
Ka la pynpaw ruh ba jingkhangdam bad ki jingpyrkhing kiba dang treikam haduh mynta, lah ban weng tang lada ka jingdon jong kiba shahktah na kane ka jingpang ka la hiar ha kata ka rukom kaba lah ban tehlakam.
Lym kumta, ka jingmana bad ka jingbuh pyrkhing kan dang iai bteng hapoh ka District ban khanglad ia ka jingsaphriang u khniang jingpang bad ruh ban iada iaki paidbah nongshong shnong.
Ban pynduna ia ka jingdon ki briew kiba ioh ia u khniang jingpang Covid-19 kan urlong tang lada ioh ban test mar mar ia ki briew, kiba la iakynduh bad u nongpang lyngba ka jingbuddien.
Ka long ruh kaba donkam ban test haduh 20-30 ngut ki briew tang na uwei u nongpang bad dei ruh ban ai iaki jingtip kiba shisha ha kaba iadei bad ki briew kiba la iakynduh ia u nongpang.
Shuh shuh, la pynpaw ruh ba lada ka jingai inject Tika ia ki paidbah ka la kot sha ka 70% 80% ha ryngkat ka jingduna ha ka jingdon kiba pang, yn sa lah pat ban weng noh iaki jingbuh pyrkhing bad ailad ban long biang kumba ju long.
Namarkata, ka jingai Tika ka long ka sienjam kaba donkam eh haka ban iakhun pyrshah ia kane ka jingpang khlam, ka lad jingiada ha kaba baroh ki nongshongshnong ki dei ban sngewthuh bad ai Tika ialade khamkloi.
Ka jinglong artatien ia u dawai Tika kan ialam sha ka jingbun jong kiba ioh ia kane ka jingpang bad ruh ka jingiap na u Covid.
Shuh shuh kan wahrah iaka jingbankhia ia ki paidbah bad ruh ia ka Tnat ka Koit ka Khiah kaba lah ban ialam ruh sha ka jingma ia ki Nongtrei jong ka bad ruh ki nongtrei ba ha khmat jong u Covid-19 (Frontline Workers).
Shillong:U bah John F Kharshiing, Chairman, Ka Dorbar Ki Khlieh Nong synshar Ka Ri Hynniew trep, ha ka 29 tarik Jylliew ha ka jingleit ia kynduh kam bad ki nongrep ka thain Mawhati ki la wan iaid lyngba ka surok bah Umsning – Jagi Road kaba dei ka surok kaba iasoh naduh Umsning, Nongkya, Sohpdok, Raitong, Laiphewdiengan, Mawdiengan, Mawhati, Umsohlait, Sohnidan Umtrai shaduh Umsiang bad kaba ia kynduh bad ka Jagi Road kaba don kumba 80km tam ne duna kaba la jot kaba la duh baroh shi lynter.
Kumta myn hynnin ka sngi ha ka kyrteng jong kiba bun ki Rangbah Shnong bad halor ka jingud ki hajar ngut ki nongrep, la phah ia ka dorkhas lyngba ka email sha u Chief Minister bad u Deputy Chief Minister halor ar tylli ki phang kata ban thaw ia ka Mawhati District, kaba thymmai ka ban kdup ia ka Mawhati, Umsning bad Umroi Assembly Constituency bad ban thaw ka lad mang pisa kyrkieh ban pynbeit noh ia kane ka surok kaba dei u budlum jong ki hajar ngut ki nongrep ki khynnah skul bad khamtam ia kiba ba beh ban shah sumar sha ki hospital kaba long ka jingniew bein ia ki paidbah mynta la palat khyndai snem.
Ka surok Umsning – Jagi Road kaba dei ka State Hghway, ka dei ban ioh ia ka pisa na ka ADB, hynrei haduh kine ki sngi ym shym la tip ia kane ka project ka la poi shano.
Shillong: Kiba iap corona ha ka jylla, ha ka sngi balang, ki kynthup ia ka Ka Bailin Lyngdoh, (76) na Nongkrem NongkyndongKhlad ha iing ha ka 28-06-2021Cause of death: Covid-19 PositiveU Iaraplem Kharmujai, (60) na Lumkynsai, SmitKhlad ha iing ha ka 28-06-2021Cause of death: Covid-19 PositiveU Rocketstar Kharshandi, (54) na PohksehSumar ha Nazareth Hospital ha ka 20-06-2021Khlad ha ka 30-06-2021Cause of death: Covid-19 Pneumonia with co-morbiditiesU Prem Lama, (42) na UmiamKhlad ha iing ha ka 28-06-2021Cause of death: Covid-19 PositiveKa Thiewmon Lyngdoh, (69) na Kyndong TuberSumar ha MCH Panaliar Covid Hospital Jowai ha ka 14-06-2021Khlad ha ka 29-06-2021Cause of death: Covid Pneumonia with co-morbiditiesKa Isabel Pde, (87) na Chiliang raijSumar ha Woodland WK Hospital Sabah ha ka 21-06-2021Khlad ha ka 29-06-2021Cause of death: Covid Pneumonia with co-morbiditiesU Pynshngainlang Lytan, (55) na Jowai SalarohSumar ha Supercare Hospital ha ka 08-06-2021Khla ha ka 30-06-2021Cause of death: Covid-19 Pneumonia with co-morbidities.
Shillong: Hadien ba ka Sorkar Jylla ka la pyntip lyngba jong u Bah AL Hek u ba dei u Myntri jong ka Sorkar Jylla bad ha kajuh ka por u ba dei ruh u nongialam jong ka seng saiñ pyrthei ka Bharatiya Janata Party(BJP), ba ha u bnai Naitung jong ka taiew ba ar mynta u snem yn wan hiar biang u Amit Shah u ba dei u Myntri ki kam pohiing ka Ri sha Nongbah Shillong, hynrei kane ka jingwan iuh kjat biang jong u Amit Shah ka dei tang na ka bynta ki skhim, ki kam pynroi bad ki kam khappud, hynrei u khlem pyntikna satia ba un wan ban ia kren ia ka jingdawa Inner Line Permit(ILP) ha ka Jylla.
Haba kren sha ki lad pathai khubor mynta ka sngi ka 30 tarik u bnai Jylliew 2021, u Bah AL Hek u la ong ba ia mynta hi ym pat lah satia ban pyntikna ba la ki sengbhalang ki ioh ne em ka lad ban iakren bad u Amit Shah halor kiwei ki mat katba ia ka mat ILP pat ka shong ha ka Sorkar Jylla la kan rah ne em ia katei ka mat ban iakren makhmat bad utei u Myntri.
Kum ban shu pynkynmaw kane ka mat ILP ka la shu iai sahkut sah sa tang ha ki jingdawa bad ha ki jingiakhih na ka por sha ka por watla ka iing dorbar thawaiñ jong ka jylla ka la dep ban mynjur ia ka Resolution ban dawa pyntreikam noh ia ka ILP ha ka jylla ha ka 19 u bnai Nohprah 2019 bad ki Myntri jong ka Sorkar Jylla ki la leit ruh sha Delhi ban rah ia kane ka rai hakhmat jong u Amit Shah ha kaba u la kular ba un sa wan mih sha Nongbah Shillong hadien ka Khristmas jong utei u juh u snem hynrei katei ka jingdawa ka la shu sahkut sah beit kumto naduh katei ka por watla ki sengbhalang ki la iai mih shakhmat ban iai dawa shi dawa na ka Sorkar ban pyntreikam noh ia ka ILP.
U Amit Shah u la wan hiar biang sha Nongbah Shillong ha ka 23 tarik u bnai Kyllalyngkot 2021 na ka bynta ka jingialang jong ka Plenary hynrei ha katei ka sngi ruh utei u Myntri u khlem shim la pyllait por satia ban iakren halor katei ka mat ha kaba katei ka jingleh ka jong u ruh ka la pynbitar ia baroh ki sengbhalang bad ki paid ka Jylla baroh kawei.
Shillong: Mynta ka sngi, kan don ka jinghap slap, ha kiba bun ki  bynta jong ka jylla.
Nangta, kan don ka jinghap slap kaba jur bad kaba jur bha, ha ki bynta jong ka jylla, ha kaba kan don ka jingtied pyrthat, ka jingmeh leilieh ruh.
Nangta ha ka 1tarik Naitung, kan don ka jinghap slap kaba jur ha ka jylla bad nangta, kan don ka jingjur slap, kaba jur shi katdei ha ki katto katne ki bynta jong ka jylla.
Ha ka 2tarik Naitung, kan don ka jinghap slap kaba malu mala bad kan don pat ka jinghap slap, kaba jur shi katdei ha ki katto katne ki jaka.
Ha ka 3tarik Naitung, kan don ka jing hap slap kaba malu mala bad nangta, kan don pat ka jing hap slap kaba jur ha ki katto katne ki jaka bad katei kan iai bteng haduh ka 4tarik Naitung 2021.
Shillong: Kiba ioh pang covid thymmai, mynta ka sngi, ki long 352 ngut.
Kiba jem na ka jingpang, ki long 392 ngut bad kiba iap, ki long 7ngut.
Kiba dang don ia ka jingpang, ki long 4,216ngut bad kiba iap baroh ki la poi mynta sha ka 838ngut.
Ha East Khasi hills, kiba ioh pang, ki long 144ngut bad ha Ribhoi, ki don 39ngut bad ha West Garo hills 54ngut.
Kiba pang covid ha Britain, hynnin ka sngi, ki poi sha ka  20,000 ngut bad katei ka dei ha ka sien kaba ar, ba katei ka jingpang, kan poi ha katei ka jingkhein ha ki ar sngi, kiba ia bud, hynrei la iathuh ba ka jingiap briew, ka la nang duna shibun, ha kaba la shim, ba katei ka dei na ka daw jong ka jing pyntrei kam stet ia ka dawai injek iada corona.
Ka jing don kiba iap, ka long tang 23ngut, hynnin ka sngi, na kaba long 27ngut ha kajuh jong ka sngi hat majai jong ka taiew ba ladep.
Ha kawei pat ka khubor, U Boris Johnson, myntri rangbah duh bad ka kynhun myntri, ki kren shai, ba ka por, ka la dei ban ia im ia iaid lang bad kane ka jingpang covid, la kumba long hi ka jingpang baiong khlieh.
Ka tnat jong ka koit ka khiah ka England, ka pyni, ba ha ki snem 2017/18, ki ju don kiba iap, kumba 22hajar ngut antad, ha ka shisnem shisnem, na ka daw jong ka jingpang baiong khlieh.
Bun ki la shu pyrkhat, khyndiat ki la pyrshang bad baroh ki shu kut ha suin, halor ka kam pynbeit ia u pud u sam ka Ri Khasi-Jaintia.
Mynta la paw ka syrwet thymmai ha ka Sorkar Assam, hapoh ka jingialam u Chief Minister thymmai, u Himanta Biswa Sarma, ba ia ki jingiakajia pud hapdeng baroh ki jylla bala sahteng, donkam ban pynbeit noh, namar ka Sorkar India jong ka Seng BJP hi ka kwah ban leh kumta.
Ka biang hi haba wan kum kata ka jingthmu, namar lada shu ieh lyngkrang kumne shi kumne, kum ka ing khlem jingkhang- khlem tala, iarung- iamih kat uba lap-uba shem.
Ha Langpih lei, ym lah klet shuh ia ka jingshah siat iap ki 4 ngut ki rangbah la 10 snem tam mynta, ha ki pulit shutia ka Assam.
Tang ia ka kyrteng shnong ruh um iatip bha, u lah da wan siat briew.
Ia ka Langpih, u iakhot kyrteng da ka Lampi, Sampi.
Sa ka ktem pulit Assam kaba don ha Langpih, ha Mawsikar ruh, nangta sa ki khyllah jait iaid-wir khlem basa, kiba la shu wan bret ka Assam ha Langpih, tang ban shu ioh kam khyndew, kiba la long ka jingeh-jingma ia ki trai ri, khlem da kdew sa ia kiwei ki jingwit, kiba mih na ka por, sha ka por.
Ym dei tang ha Langpih, ha kylleng ka thain pud kamrup, iakhap bad ka Hima Nongstoin, Jyrngam, Jirang bad kiwei-kiwei ka tur donbor ka Assam.
Ha u snem 1951, ka Sorkar Assam, ha kaba ia ngi ruh ka dang synshar lang ha kitei ki por, ka la pynrung haduh palat 350 tylli ki shnong, kiba don hapoh Block I bad II jong 15 tylli ki elaka Doloi, shapoh Mikir bad North Cachar Hills, tang ban iajan bad kham suk ha ki kam ki jam (administrative convenience).
Kitei ki shnong ruh baroh ki sahkut shapoh Assam, ia kiba ka Assam ka kam ei mynta.
Nalorkata, ka Assam ka tur mynta sha kylleng ki pud ka Jaintia Hills ban leit pynskhem pud.
Ha u snem 1985, haba dang synshar u Rajiv Gandhi kum u PM ka India, u Hiteswar Saikia kum u CM ka Assam bad u Capt.
W.
A.
Sangma CM ka Meghalaya, kiba dei baroh na ka Seng Congress, la thung ia kata ka Komiti Pynbeit Pud, hapoh uta u Chief Justice Y.
V.
Chandrachud ka Supreme Court bad u Chief Justice V.
S.
Deshpande, ka Delhi High Court, ban iarap bishar bad pynbeit ia ka jingiakajia pud ka Assam bad Meghalaya.
Katei ka komiti ka la shim kumba 2 snem ban peit ia ki dulir, khot bad sngap ia ki mamla na baroh ar jylla bad ka la pyndep ia ka Kaiphot jong ka, ha u snem 1987, kaba ong kumne-“… Ka paw ba ka Meghalaya bad Assam kim lah ban poi sha ka jingiabeit halor ka jingiapher jingmut jong ki halor u pud u sam.
Ngim pynrem ia ki Khasi, halor ka jingsngewkhia jong ki, namar ki jingsngew jong ki, ki long kiba shisha.
Ngim lah ruh ban kynnoh ia ka Assam, naba ki ieng halor ka nongrim ba ka Constitution ka la ai ha ki…"Hadien kane ka kaiphot, ia kane ka kam la shu ieh lyngkrang da ki 3 Sorkar Congress, Delhi, Assam bad Meghalaya.
Kim shym bteng shuh ban pynbeit da kiwei pat ki rukom bad ka Assam ka iai thom da ka bor, na ka por sha ka por.
Mynta ba la wan shimti da u Chief Minister thymmai, u Himanta Biswa Sarma ka Assam, uba don kata ka mynsiem ban pynbeit noh ia une u pud u sam, ym tang bad ka Meghalaya, hynrei bad ka Nagaland, Mizoram bad shawei de, kumba thrang ka Sorkar India, lehse ka wan lang ka jingkyrmen bad ka dur ka dar bathymmai.
Ka don ka ktien kaba ong, ba lada ka jingbha ka wan wat na u Ksuid ruh, pdiang bad ai burom ia u.
Lada ka Sorkar BJP ka trywa, long ban kyntait? Lada ka lah lei ban pynbeit te, hap hi ban ai ia ka burom sha ka.
Kaba donkam ban peit thymmai mynta ka long, ba ia kito ki nongrim kiba la ju ieng mynshuwa bad kibym lah ban poi shano-shano, imat la donkam ban iehnoh, peit noh da kiwei, lym kumta kan iai sah lynter khlem poi shano-shano, katba ka Assam bakham heh, kham donbor, kan iai pyndonkam beit da ka bor.
Lehse kan bha ban buh da ki nongrim bathymmai bad ban iamynjur lang hapdeng ka Assam bad Meghalaya ruh, kiban long ki nongrim bashong nia lang, katkum ki jinglong kiba paw bad ki jinglong ka por bad kiwei-kiwei.
Kan bha ruh ba ki District Council Khasi bad Jaintia, kin iadon bynta lang, khnang ba yn ioh ban iasaid ruh halor ki pud ki sam ki Hima, Doloiship, katkum kita ki nongrim kiba don jingmut bad kiban iapdiang lang da ki mamla ba iadon bynta ha ka kam.
Katta shuwa ia mynta, ki kam hi kin sa nang batai.
Shillong: Namar ka jingnang iai kiew jong ki briew kiba ioh Covid 19, ha ka jylla bad ha ki district bapher bapher kumta khnang ban tehlakam ia kane ka jingpang, ki bor pyniaid district jong ka West Khasi Hills ha ryngkat ka jingiatreilang bad ki doktor ka ophis jong ka District Social Welfare bad ka Dorbar Shnong ka New Nongstoiñ ha ka sngi balang kata ka 12 tarik u Jymmang 2021, ki la pynlong ia ka jingpynshai paidbah halor ki lad ki lynti ba kumno ban iada na ka jingsaphriang jong u ne u khniang Covid 19.
Ia katei ka jingpynshai paidbah la pynlong ha khmat ka Iew Nongstoiñ ha kaba ki doktor bad ki nongtrei jong ka District Social Welfare, ki dkhot jong ka Executive Committee jong ka Dorbar Shnong New Nongstoiñ bad u BDO jong ka Nongstoiñ Block ki ia donlang ha katei ka sngi.
Na ka liang ki bor district ki la pynbna ruh ban pyn jari, da ka jingkhangdam naduh ka sngi naduh ka miet jong ka sngi Thohdieng ka ban sdang naduh ka por 10 baje mynmiet haduh ka por 5 baje mynstep jong ka lah sngi u Blei.
Shillong: Ka tnad ka koit ka khiah, kan sdang naduh ka 14 tarik mynta u bnai, ban ai injek, ia ki briew ki ba naduh 18 snem ka rta haduh 44 snem ka rta,ia kane la iathuh da u Symbud myntri rangbah ka jylla u bah Prestone Tynsong.
U bah Tynsong u la iathuh ba ia ki 42,000 tylli ki dawai, kiba ladep ban thied da ka sorkar jylla, kin sa poi lashai ka sngi, ha kaba hadien ka jingiatai sani ha ka jingialang ka ba la long mynta ka sngi, la shim ia ka rai ban ai injek noh ia ki briew naduh ka 18 snem ka rta haduh 44 snem ka rta, naduh ka 14 tarik mynta u bnai.
U bah Prestone u la iathuh ba ki briew ki ban ioh ia kane ka injek, kin dei ia kito ki briew ki ba la dep register ia lade ha portal jong ka Ministry jong ka tnad ka koit ka khiah.
U la ong ruh ba ia kine ki 42,000 tylli ki injek, yn ai shuwa ha ki District kiba la shah ktah jur ha kane ka khlam bad ia kane la aiti ha ka tnad ka koit ka khiah ba kan peitngor halor kane ka bynta.
U bah Prestone u la iathuh ruh ba ki Vaccine na ka bynta ka kylla kaba nyngkong, kaba dei ia ki briew kiba la 45 snem ka rta shajrong ki dang bun ki stock ha ka ba u la kyrpad ia ki briew ba ki dei ban shimkhia ba kin leit ai injek ia lade.
U bah Prestone u la iathuh ruh ba haduh mynta kumba 37% la dep ban ai injek ia ki briew, hynrei ka sorkar ka khmih lynti ba ha ki khyndiat sngi kan sa poi sha ka 50%.
Guwahati: 30 snem mynshwa, ha ka por, ba u dang don 22 snem ka rta, U Himanta Biswa Sarma, ula iathuh lypa ia ka samla jongu (ha katei ka por) kaba long pat ka tnga jongu, ka  Riniki Bhuyan, ba un sa long u myntri rangbah jong ka Assam, ha kawei ka sngi.
Katei ka long, haba ka Riniki, ka kylli, ia U Himanta, ia kaei ka jingthmu jongu, ynda ki la ia poi kha.
“Iathuh ia i mei jongphi, ngan sa long u myntri rangbah ka Assam, ha kawei ka sngi" ong U Himanta, ha ka por, ba ki dang shu ialang bad ha katei ka por, ba ka dang don 17 snem ka rta bad U Himanta, u don 22 snem ka rta bad ha ka por, ba ki dang ia pule ha  Cotton College, Guwahati.
“U sngew thikna bha, ia kaei kaba u mut, na ka bynta lashai la shisngi bad kaei kaba u iathuh ia nga, ha ka por, ba u dang don 22 snem, ka la urlong shisha" ong ka  Riniki Bhuyan Sarma.
“Ha ka 9tarik Jymmang, ula wan phai sha iing bad u shu ong, designated chief minister.
Nga shu peit ia u bad nga kylli mano" Ula ong manga" ong ka Riniki Bhuyan Sarma.
“Ngi ia poi kha, ha ka por, ba u dang long U MLA bad hadien kata, u sa long u minister.
Nga iohi, ba kumno, u lah ban tem ia ki jingjia bapher bapher, mynta te haba ula long u myntri rangbah, ngan peit shwa katto katne sngi, kumno ki kam ki iaid" ong ka tnga U Sarma.
U Himanta, u dei u nongialam barim jong ka  All Assam Students Union (AASU) bad u rung sha ka kam sain pyrthei, ha u snem 1994.
Shillong: Ka jingnang iai kiew jong ki briew kiba ioh Covid 19 ha ka jylla ki nang bun nang bun ha kaba tang mynta ka sngi ka 12 tarik u Jymmang 2021, ki don kumba 406 ngut kiba la ioh ia ka jingpang Covid 19 bad kumba 314 ngut pat kiba la koit na kane ka jingpang bad kiba la khlad noh ki don 8 ngut.
Katkum ka jingpyntip ba la ai da u Dr Aman War u ba dei u DHS, u la ong ba kiba dang don mynta hapdeng kane ka jingpang ha kane ka jylla ki don kumba 3,381 ngut ha kaba ka East Khasi Hills ka dei kaba bun tam ki nongpang kaba don 1,968 bad kaba wan ba ar kadei ka Ri Bhoi kaba don 442 ngut.
Na kitei ki kynthup ia 24 ngut ha East Jaintia Hills, ha kaba 12 ki ILI, 11ngut ki high risk contact.
Ka East Khasi hills, ka don 226ngut, ha kaba 5ngut ki dei ki nongtrei ka koit ka khiah, 56 ngut ki ILI, 6 ngut ha Mawlynrei, 4ngut ha Madanryting, 5 ngut ha Nongkseh, 8 ngut ha Nongmynsong, 5 ngut ha Nongthymmai, 6ngut ki pulit nalor kiwei pat.
Ha Ribhoi, ki don 16ngut, ha kaba 10ngut, ki dei ki ILI, ha West Garo Hills 48ngut, ha kaba ki pulit, ki don 7ngut, ha West Jaintia hills, ki don 13ngut, ha kaba 9ngut dei ki ILI, nangta ka West Khasi hills, ka don 38ngut, ha kaba ki high risk ki don 19ngut bad ha Malangkona, ki don 6ngut.
Kiba iap ki long 8ngut, ha kaba 7ngut ha East Khasi hills bad iwei ha Ribhoi.
Kumba ka long mynta ka khlam Covid 19 hi ka la sar beit naphang ia ki shnong ki thaw bad ym shuh tang ha sor, hynrei wat shaduh ki thaiñ nongkyndong ruh ka la ioh ban rung ha kaba ha ka shnong Khweng kaba hap hapoh u pud u sam jong ka Ri Bhoi District ka la shah ktah tyngeh ha ka khlam Covid 19 ha ki katto katne ki sngi ba la leit noh, ha kaba ki la don haduh 44 ngut ki briew kiba la iabit ia kane ka jingpang Covid 19 ha kane ka shnong.
Katkum ka jingiathuh jong u Rangbah Shnong jong kane ka shnong, u Bah P Jalong u la iathuh ba ha kine ki sngi kiba la leit ki don 37 ngut ki briew, kiba la ia bit ia kane ka jingpang bad hadien ba ki nongtrei jong ka tnad ka koit ka khiah ki la leh ia ka RTPCR test ha kane ka shnong la lap shuh ba ki don sa 7 ngut ki nongshong kiba la ia bit pateng ia kane ka jingpang.
Kiba la ioh ia kane ka jingpang ha kane ka shnong Khweng ki la kot sha ka 44 ngut bad 3 ngut na kine ki la kham shitom jur bad la pynkit noh mar mar ia ki sha ki jaka sumar.
Ka jingsei ia ki met iap, kiba la antad, kiba dei kiba pang corona, ka dang iai bteng haduh hynnin ka sngi.
Ha ki khyndiat sngi, la ioh sei ia 71 tylli ki met iap na Buxar District jong ka Bihar, hynrei hynnin, la ioh sei sa 25 tylli ki met iap na Ghazipur district jong ka Uttar Pradesh.
Ki bor sorkar, haduh mynta, kim pat pynthikna, la kitei kiba iap, ki dei ne em, kiba ioh ia ka jingpang corona, hynrei la aiti ha ki doktor, ba kin wad ia ki jingshisha.
New Delhi: Ka jingiap corona, ka la nang kiew ha India, ha kaba ki don 4,205 ngut kiba iap ha ki 24 kynta ba ladep.
Nangta ki don sa  3,48,421 ngut kiba ioh pang thymmai.
Mynta kiba iap, ki la poi sha ka 2,54,197.
Kiba ioh ia ka khlam covid, mynta ki la poi baroh sha ka  2,33,40,938 bad kiba dang don ha ka jingpang, ki long  37,04,099.
Ki san tylli ki jylla, kiba ka jur bha ka khlam covid haduh mynta, ki long ka  Maharashtra, da 40,956ngut, ka Karnataka da 39,510ngut, Kerala da 37,290 ngut, Tamil Nadu da 29,272 ngut bad  Uttar Pradesh da 20,445ngut.
Na kitei ki 4,205 ngut kiba iap, kaba dei ruh ka sngi, kaba bun tam kiba iap haduh mynta, na ka daw jong ka khlam, ki kynthup ia  ka Maharashtra (793), Karnataka (480).
La iathuh ba ia ka jait jingpang covid, kaba la lap ha India, kaba la tip, kum ka  B.
1.
617, kaba dei ka daw, kaba la saphriang jur ha ki jylla bapher ha India, la lap mynta ha ki 44 tylli ki ri ruh, ong ka khubor jong ka  World Health Organization.
Katei ka jingpang, ka dei kaba la lap nyngkong ha India, ha u risaw jong u snem ba ladep.
Hadien ar minit ki theh noh ia kata ka um.
Ia kine ki khra ki sa pynieng khongpong baroh shi miet, bad katba u kba u dang sngem ki tyllait ia u.
Katba ki nang tyllait ki nang pynkhluid ia u sh’iap ha ka nar, bad ynda ka nar bad u sh’iap ki la khuid bha, ki sa shim kumba lai saw kham uta u kba uba la tyllait bad ki thep ha ka nar bad ki king war-shi-war da ka siang kaba jrong.
Hadien katto-katne por ki symboh kba ki sa bthei bad nangta ki sa rah noh ia ki na ka nar bad ki sa pyniakhlad noh ia u shyiap na u khoi, bad hadien kata ki sa peh ia u skop kba.
Ia ki kba ki bym bthei ki ju pynkylla kloi ynda ki la pyniakhlad ia u khaw na u skop kba, bad une uba hadien u long u khoi ‘muri’.
Ia u khoi uba ki shna na u khaw pat ki shu shim beit da u khaw bad ki thep ha ka nar kaba don utei u sh’iap uba la pynshit l’pa kumba la batai haneng, bad ki king war-shi-war kumba ki leh na ka bynta utei u khoi uba la batai haneng Ynda u khaw u la bthei ki sa sei noh na ding bad ki sa pyniakhlad ia u khoi na u sh’iap da ka shalani.
Ia une ruh ki khot u khoi ‘muri’.
Ia u shira pat ki shna ha kane ka rukom.
Ia u kba ki pdem ha ka um kumba ar ne lai sngi haduh ba un da jem.
Nangta ki sa shet ha ka ding katto-katne minit, bad ki sa rah noh na ding.
Ynda ka um ha kaba ki shet ia une u kba ka la khriat ki sa jiar noh ia ka.
Ia u kba pat ki buh ha ka nar kaba lynghung kum ka nar karai ba shet jyntah (con-cave vessel), bad ki sa tiew biang ia une u kba ha ka ding haduh ba un da pyrthiew.
Hangta pat ki sa dung ha u thlong haduh ba un da iakhlad u skop na u khaw shira, bad ki sa peh ha u prah.
Shi kyntien ngi dei ban ong ei-ei ia u khaw biruin uba ju thung ha ri Khasi-Jaintia.
Ia une u khaw ki khot ha ka ktien Phareng “glutinuous rice".
Kane ka ai jingmut ba une u khaw u don shibun ka kynja met kaba ki khot ha ka ktien Phareng ‘glutton’ bad kaba iapher na u starch.
Hynrei ha ka jingshisha um don ‘glutton’, hynrei u don hi u starch tangba ha kawei pat ka rukom lane ka dur.
Ha kaba kut ngi dei ban ong ba lada ka ri Khasi-Jaintia ka kwah ia ka ban rep kba uba ka thmu ban die shabar ka ri.
Kata ka dei ban rep da ki kba kiba rit symboh lshir-lshir.
Ha ri dkhar ki khaw kiba rem eh ki dei kito kiba rit symboh (fine rices); kito kiba heh symboh (bold rice) ki long kiba tad eh.
Na kito kiba rit symboh don pat katto katne ki jaid kba kiba ki ju iabeh eh ha kane ka ri India, kum u khaw ‘Kalma’ na Bengal lane u khaw ‘basmati’ na Dehradun.
Ngi ngeit namar kata ba kan long kaba myntoi ia u nongrep ha ri Khasi-Jaintia ban pyrshang rep da u khaw basmati, namar une u khaw u long uba kor ka dor, bad namar ba ka jinglong ka ri Khasi-Jaintia ka iasriem ia ka Dehradun.
KA JINGSUMAR BAD JINGMYNTOI NA KA RI SNIANGKa jingri sniang ka long kawei na ki kam ba ioh-nong tam namar ba na baroh ki jingri dei tang ka sniang kaba kloi ban heh ban san bad ka kha bun tylli ki khun shisien kha bad ka lah ban kha khun arsien shi snem.
Lada ri 10 tylli ki ‘niang kmie bad tang uwei u ‘niang kpa, ki lah ban pynmih 160 tylli ki ‘niang khun ha ka shi snem.
Kine ki sniang ki lah ban pynkylla doh na ka 3.
8 Kgs ka jingbam ba ki bam sha ka shi kilo ka doh.
Kawei kaba kham khyllah ia ki sniang bym ju kham shem koit ha kiwei pat ki jingri ka long ba katba nang heh ka met katta nang bam duna ka jingbam, ym kum kiwei pat ki jingri.
Ha ki sniang ngi ioh 80-90% ka doh ynda la pyniap ban bam doh, bad baroh ki bynta ha ka met ki long kiba iaid kam suda.
Ka bai seng ban sdang ia ka ri sniang ruh ka duna shibun shah haba ia-nujor bad kiwei kiwei pat ki kam ha kaba iadei bad ka ri jingri.
KI SNIANG PYNKHAKa jingjied ia ki sniang kmie bad sniang kpa ka long kaba donkam tam ha kaba sdang (a) Ka sniang kmie ka dei ban long kaba hiar pateng na ka kmie kaba don kine ki jinglong (quality) kum (1) kaba kha bun tylli ki khun sniang shisien kha (2) kaba nang ban sumar ia ki khun bad (3) kaba don ka jinglong ka met kaba itynnad.
Lah ban khmih ruh ia ka jingkhia ki khun ha ka por ba iehnoh buin.
(b) U sniang kpa pat u dei ban long (1) Na ki jait ka symbai babha (2) uba khie bad san bha katkum ka rta bad (3) Uba don ka met kaba koit ba khiah bha.
U dei ruh ban long uba ia rynkat (standards) bad kiwei kiwei ki jait niang kpa babha.
KA JINGAI JINGBAMKa jingai bam ka long kaba kongsan tam ha ka ri sniang namar ba la kumno kumno tang ka bai jingbam ka poi haduh 80 percent na baroh ki jinglut ha ka ri sniang.
Kumta kan long kaba kham bha lada lah ban bsa da u jingbam symboh (ne skop) babha ryngkat lang bad ki jhur ba tam na kper ne na iew.
Ka bam ba tam na iing shetja, ka doh bad snam ba tam na ki jaka shoh-doh.
Tangba kine baroh ki jingbam ki dei ban long kiba khuid bad lait na ki kynja bih (toxin) lane khniang jingpang.
Khnang ban lah ban pynmih ne pynkhie doh na ka bam ba bsa ia ki sniang ha ka rukom ba kham ioh nong, donkam ka jingkhleh kaba biang ia ki symboh jingbam bad ruh ban bsa ia ki ha ka rukom kumne harum:-.
New Delhi: Ka sorkar India, ka la ailad ia ki hospital bapher, ba kin buh, ia la ki jong ki dor, na ka bynta ban injek corona.
La pyni ia ka dor jong kitei ki injekshon ha ka  Co-WIN portal, ha kaba ka  H N Reliance Hospital ha Mumbai, ka buh dor T.
700 shisien injek, kaba palat da T.
100, na kaba la buh dor, da ka  Serum Institute of India (SII).
Ka Nanavati Max Hospital, ha New Delhi, ka buh dor T.
900 ia shisien injek  bad kiwei ki hospital ha Delhi ruh, ki khein hi, da katei ka dor.
Ki hospital, ba la pyniaid da ka  Apollo  and Fortis Healthcare, ki buh dor T.
1,250 ia shisien injek, da ka  Covaxin, kaba tam da T.
50 na ka dor, ba la buh da ka  Bharat Biotech, ban die sha ki hospital jong ki riew shimet.
Ka Co-Win, ka pyni, ba ha Woodlands Hospital, ha Kolkata, ka dor jong ka covaxin, shisien injek, ka long T.
1,500.
Ha  BGS Gleneagles Global Hospital, Bengaluru, ka dor jong ka covaxin, shisien injek, ka long T.
1,500, tangba katei ka hospital, ka leit ruh shabar, ban injek ia ki briew bad ka khein, ia ka bai leit bai wan jongka.
Ka Apollo Hospital Group, ka pynshai ba ka dor thied jng ka Covaxin, ka long T.
1,000 bad nangta sa ka bai injek, ka long T.
200 bad nangta sa T.
50 ka GST.
Nangta ka  Manipal Hospitals, kaba ai ia ka injek  Covaxin, ka siew sha ka Bharat Biotech T.
1,200 shi injek bad nangta, ka khein tam sa  T.
150 ka bai injek bad sa ka GST, kaba long T.
50 bad baroh, ka poi sha ka  T.
1,350 shi injek.
Nongpoh:U Bah Pateng Marsing, President ka HANM ha Ri Bhoi, u la kynthah jur ia ka sorkar jylla bad ia ki bor pyniaid Distrik ha Ri Bhoi, namar ka jingailad jong ki ban plie laitlan ia ki dukan die Kyiad (Wine Shop), hynrei kiba la the kyndon pat ia kito ki dukan kiba die ia ki marbam mardih.
“Tang mar ia ioh jingtip ba ka sorkar jylla, ka la ailad ia ki dukan die kyaid (Wine Store) ban sdang plie biang kumba ju long naduh ka 10 tarik u Jymmang ha Ri Bhoi, kata naduh ka por 9 baje mynstep haduh 6 baje janmiet, ka seng ka sngewkhia shikatdei eh, namar ia ki dukan kiba die ia ki marbam la shah teh kyndon bad kim ioh ban plie laitluid" ong u Bah Pateng Marsing.
Ka seng ka kam don kano kano ka jingpyrshah halor ka jingailad ban plie noh ia ki dukan kyaid, hynrei ka seng ka sngew ba ka sorkar bad ki bor pyniaid distrik, ki la dei ban phaikhmat shwa ia ka jingdonkam ki paidbah bad khamtam eh ia kito ki Longiing baduk ba kyrduh, kiba pyndap ia ka iing ka sem da kaba bylla mynsngi bad bam da miet, kiba dei ruh ki briew kiba donkam ban don ki dukan kiba die ia ki marbam mardih hapoh ka distrik.
Kumba la ailad ban plie ia ki dukan die Kyiad ha ryngkat ki kyndon kiba pyrkhing, na ka liang ka seng ka kyntu ia ka sorkar jylla bad ia ki bor pyniaid Distrik, ba ki dei ban ailad ia kito ki dukan kiba die ia ki marbam mardih, hynrei ki dei pat ban teh kyndon ia ki bad kata ka long ba ki dei ban bud beit ia ki jingbtah da ki bire ka koit ka khiah bad sorkar.
Shillong:Ka khubor, ba la pynmih da ka Deputy Commissioner, East Khasi hills, ka iathuh ba ki stad ka koit ka khiah, ki ai jingkhein, ba ka jingdon shisha ki nongpang, ha ka jylla, ka lah ban tam, haduh palat 25 shah, na kaba la ioh jingkhein.
La iathuh ba kito kiba bun, kiba ioh ia katei ka jingpang, ki dei ki bym paw satia shabar bad ki don ruh ki bym shym la leit ban phah test ialade bad kine kiba kit buhrieh ia ka jingpang, ki pyn ia bit ia kiwei ruh, ha la ki iing ki sem, ne ha shnong ha thaw.
Naduh ka 1tarik Jymmang 2021, ka don ka jingkiew stet jong katei ka jingpang bad kiba iap ruh kumjuh ha East Khasi hills district, ha kaba ki don 2,098 ngut kiba iap bad 59ngut kiba iap, tang ha ki 11 sngi bad kane ka pyni ba ki don 191ngut kiba pang bad sa 5ngut kiba iap ha ka shisngi.
La ong shuh shuh ba ki hospital, ki la sdang khapngiah ha kine ki sngi bad ki kamra ICU ruh kumjuh.
La ong ruh ba kito kiba iap, ki dei kiba don ha ki rta kiba hapdeng 20 haduh 50 snem bad kiba kham rangbah, ki dei kiba la pang khrew bad nangta sa kitei kiba kham khynnah, kim dei satia kiba la ju pang mynshwa.
Halor kine ki jing shisha, la ong namarkata, ba baroh ki paidbah, ki dei ban shim, ba ki dei kiba don jingpang, tangba kim bym paw dak satia shabar bad ki dei ban bud ia ki kyndon bad kitei ki kynthup, ha kaba deng mask, ha la ki jong ki iing, naduh mynta bad haduh 14 sngi kynthih.
Dei ban shong beit, ha la ki jong ki iing bad ym ban ia rung ia mih na kawei ka iing sha kawei pat, wat hapdeng kiba ia shong marjan.
Ki dukan die marbam, ki lah ban plie, tangba tang uwei na kawei ka longiing, u lah ban leit thied marbam bad ym dei ban ia shong slem.
La ong shuh shuh, ba ha ka taiew ba ladep, ki don 50 percent, kiba ioh pang, kiba dei ki high risk contact bad kitei ki dei kiba ha iing, ki para ba ia treilang, ki para marjan bad kiba ia ithuh bad kito kiba la ioh pang corona virus.
La ong namarkata, ba kito kiba ioh jyrhoh, khieshoh, ki dei ban shong kyrpang ialade, lada jia ba kim leit ban phah test ruh.
La ai jingmut namarkata, ba dei ban ia shong jngai, ban da sait kti bad ym dei ban ktah ia la ki khmat, ki khmut bad shyntur bad dei ban deng mask, ha ki jaka paidbah.
Nongpoh:Ka Deputy Commissioner jong ka Ri Bhoi District, ka khot wer bad kyrpad ia baroh ki Rangbah Shnong hapoh ka Distrik, ba kin pyniaid ia ka shnong katkum ki jingbthah bad ai jingmut da ka sorkar bad kata ka long ba kin pynthymmai biang ia ki Community Covid Management Committee (CCMC)/ Behavioral Change Management Team (BCMTs).
Ka Kong RM Kurbah, DC Ri Bhoi, ka la kyntu ruh ia ki Dorbar Shnong ba kin thaw ia ki Community Level Team na ka bynta ban iarap ha ka jingai injekshon (Vaccination Drive) bad ba kin iarap ruh ia ki nongtrei ka koit ka khiah ban wad ia kiba ia kynduh bad kito kiba pang Covid-19 da kaba thaw ia ka Community contact Tracing Team, kumjuh ruh kin ai ka jingiatrei lang bad ki Magistrate, BDO, Ophisar bad ia baroh ki nongtrei ka koit ka khiah.
Ki shnong ki dei ba kin pyrkhat lypa, na ka bynta ba ai ia ki jaka ban pynsah ia kito kiba wanphai na shabar jylla kiba ioh pang bad ba kin bthah ia ki para nongshong shnong ban shna lypa ia ka jaka ba kyrpang na ka bynta ki khun ki kti lane kiba ha-iing ha-sem jong ki.
Ka la rruh ia kito kiba shong ‘home quarantine’ ne shong kyrpang ha iing ba ki dei ban shong 7 sngi lynter wat lada ki long ‘Negative’ ruh bad ba ki dei ban sngap thuh ia la ka koit ka khiah, lada ki sngewpher ka met bad don kino kino ki dak ki shin, ki dei ban pyntip sha ki jaka ai jingsumar kiba hajan ANM/ASHA ne phun ha u number 14410-Helpline jong ka jylla Meghalaya lane ha ka helpline jong ka district – 8787520449.
Na bynta kito kiba long Positive, ki dei ban shong 10 sngi lynter ha ki jaka ba la pynbiang kyrpang na ka bynta jong ki bad ban don tang u/ka wei ka briew (caretaker) ban pynbiang ia ki jingdonkam.
Lada don ba khlad ha iing na ka jingpang Covid-19, dei ban pyntip wut wut sha ki jaka sumar ba jan tam (CHC/PHC/Sub-Centre) ki ban leh ia kaba donkam hynrei lada don kiba khlad ha ki jaka sumar pat, ia ka met jong kiba khlad ka bha ban rah beit sha u lum jingtep ban pyndep rukom.
Ha kaba iadei bad ki Pass, lah ban apply online lyngba ka website jong ka district ha ka  bad ia ka permission na ka bynta ki jingiathoh bad jingiapbriew lah ban phah sha ka email denongpohpermission @gmail.
com.
Shillong:Ka Deputy Commissioner jong ka East Khasi Hills, ka kong Isawanda Laloo mynta ka sngi ka la pynmih ia ka hukum ban khang noh ia ka iew dielang ha Iewduh bad kane ka jingkhang kan long haduh ban da pynbna da kumwei pat.
Kane ka jingpynmih ia ka hukum ban khang noh ia ka iewdie lang ka long hadien ba la lap ba ki briew ha kane ka iew kim shym la bud ia ki kyndon bala buh da ka tnad ka koit ka khiah.
La bthah ia u Incident Commander zone IV ban ia pynbeit bad u BDO, ban pynpoi ia ki jhur ki jhep na ki nongrep sha ki nongthied lang.
Shillong:U Myntri ba dei khmih ia ka tnad ka koit ka khiah ha ka jylla, U Bah AL Hek u la iathuh ba ka jylla hi mynta ka don sa kumba 80 hajar tylli ki dawai injek tika Covid 19, ia kiba dei ban ai sha kiba la don 45 snem ka rta shaneng, katba 42 hajar tylli ki dawai injek tika la khmih lynti ba kin wanpoi lashai ka sngi ka 12 tarik u Jymmang 2021.
U Bah AL Hek u la ong ba kine ki 80 hajar tylli ki injek, kin dap tang na ka bynta 7 ne 8 sngi eiei, namar ka sorkar ka buh thong ban ai injek haduh kumba 10 hajar ngut shisngi, hynrei u la tip ruh ba na ka liang ka Sorkar ka la pan shuh shuh ia ki dawai na ka Sorkar pdeng bad ia kaba mynta ka dang ap ia ka jubab namar katkum ka jingiathuh jong u Chief Secretary, ka Sorkar India kan phah lang ia ki dawai sha baroh ki jylla jong ka Ri India.
U Bah Hek u la iathuh ruh ba kine ki 42 hajar tylli ki dawai injek, ki ban poi lashai ka sngi yn sdang ban ai ia ki nongshong shnong kiba naduh ka 18 snem haduh ka 44 snem ka rta bad na ka liang u Bah Hek u la ong ba ka Sorkar kan sa iakren biang ha ka jingialang ba kumno yn ai ia ki injek tika.
Shillong: U Symbud myntri rangbah ka jylla u bah Prestone Tynsong, u la ong ia ki nongshong shnong ha ka jylla, ba ki dei ban long kiba pynkhreh ba lada ym lah ban tehlakam ia ka jingpursted jong ka khlam, ha ka jylla, ka sorkar kan ym banse ban dang bteng ia ka jingkhangdam.
U symbud myntri rangbah, u la ong ruh ba ki paidbah kim dei ban sah ha ka jinglyngngoh, lane kim dei ban kynnoh ia ka sorkar, hynrei kaei ka rai kaba ka sorkar ka shim kan dei hi na ka bynta ka jingbha jong u paidbah nongshong shnong.
U bah Tynsong u la ong ruh ka jingialang review meeting, ka ba ju long man ka sngi ban peitngor ia ka jinglong jingman ha kaba iadei bad ka khlam ha ka jylla, ha kaba ka sorkar kan sa bishar bha ia kaei ka rai ba ka sorkar kan sa shim hadien.
“Hynrei nga phah ka khubor sha baroh ki nongshong shnong jong ka jylla ba kin long ki ba la pynkhreh ba lada ngim lah ban pynduna ia ka jingpursted jong kane ka khlam ka sorkar kan sa bteng ia ka jingkhangdam" u la bynrap.
Ula ong ruh ha ka ba mynta tang ha pdeng shisngi haduh 450 ngut ki briew ki iohpang covid, kane ka pawshai ba ka jinglong jingman ha ka jylla kam lomg kaba shngain.
Mairang: U Sub-Divisional Magistrate ka Mairang Civil Sub-Division, Mairang ha ki ar tylli ki hukum bala pynmih mynta ka janmied u la pyntip ba na ka daw jong ka jingsaphriang stet jong ka khlam COVID-19 ha ka Shnong Mairang Mission bad ka Shnong Umthied Bynther, la pynbna ia kitei ki ar shnong kum ki Containment Area kum shi bynta ban tehlakam ia ka jingsaphriang jong u khniang jingpang COVID-19.
Katkum kine ki hukum, yn ym shah iano iano ruh ban rung ha kitei ki Containment Area lait noh ki nongtrei jong ka tnat ka koit ka khiah bad kito kiba la ioh jingbit na ki Incident Commander ba dei peit ia kine ki shnong bad baroh ki nongshongshnong ki dei ban shong khop ha la iing, ki dei ruh ban deng mask tikna, kim dei ban iakhleh bad kiwei pat bad ki dei ban sngapthuh bha lada ki don kano kano ka jingsngewshitmet ne jyrhoh ne dap shadem bad jynjar ban ring ne pynhiar mynsiem.
Shuhshuh, baroh ki dukan kiba don ha kitei ki ar shnong kin khang lut bad ki ophis ruh kin khang lut lait noh ka Mairang Police Station, Mairang.
Kino kino kiba pynkhein ia kitei ki hukum kin shah pynshitom katkum ki kyndon ain jong ka Disaster Management Act, 2005 bad ka IPC.
Lah ban kdew hangne ba haduh mynta ka sngi la don haduh 9 ngut kiba ioh ia u khniang jingpang COVID-19 ha Mairang Mission bad 12 ngut ha Umthied Bynther.
Na ka Liang ki Admin ka group Antor ngi sngewsih ban lap bad shem, kumba ka paw ha Kot khubor “U Rupang" ba don kiba shim kabu ban kynnoh ïa I Dr.
Jemino Mawthoh iba long kum Uwei na ki Nongmihkhmat paidbah ba trei ba ka bynta ka bha ka miat u paidbah, ba i la pyntieng bad Pynrah Mynsien ïa ki paidbah halor kaba ïa dei bad kata ka jing iadei ka 5G bad u Corona Virus.
Bad ngi sngew bha ban Pynshai paidbah ba kum ki Admin hi ngim don kano kano ka jingmut ba sniew ne ka jingmut ban pynthohbria ïano ïano ruh hapoh ka Group Antor, hynrei teng teng don ki khep, namar ka jingbun kam ngim da ioh bha ban peit bniah ïa ki post ba ki member ki post.
Te kumta na ka Liang ki Admin ka Group Antor ngi sngew ruh ban panmap na I Dr.
Jemnino Mawthoh ha kaba ïadei bad katei ka post Jong iAmelia tron bad ba na ka liang ki Admin ka group Antor ruh Kim don ka jingïadei ei ei bad itei I Kong ba post bad kitei ki jingthoh kynnoh pyrshang ïa I Dr.
Jemino Mawthoh.
Bad ngi kyrmen ba ngin pyrshang hala I Jong I por ban trei naka bynta ka jingbha lang baroh.
Shillong: Kiba iap na ka khlam corona virus, mynta ka sngi, ki long ka Paroti Lato (49) na Mawprem, kaba khlad ha Super Case hospital.
Ka Kong Michin Rymbai (52), kaba na Khliehtyrsi, kaba shah sumar ha Woodland Hospital, Shillong.
U Zingim Luikham (94), na Dhankheti, Shillong, ula khlad noh ha NEIGHRIMS, Shillong.
U Ribhalang Sangot (38) na Mawlai Umshorshor, ula khlad noh ha NEIGHRIMS, Shillong.
Ka kong Marween Syiem (58) na Jaiaw Lumsyntiew, ka khlad ha iing sah jongka.
U Augustine Lyngdoh Kynshi (58), na Pyndengumiong, Mairang, ula khlad ha Nazareth Hospital, Shillong.
U Kornel Marak (72) na Maikuli, Byrnihat, ula khlad noh ha Civil Hospital, Nongpoh.
U Bukarson Sangma (67), na 3mer, Upper Shillong, ula khlad noh ha Dr HG Robert Hospital, Shillong bad U Bah Phris Starwell Rymmai (29) na Rymbai, East Jaintia, ula khlad noh ha MCH Hospital, Jowai.
Guwahati: Ka Assam, ka kyntait ban khang dam ia ka jylla baroh kawei, namar ka jing nang jubor jong ka khlam corona, ha katei ka jylla.
U Keshav Mahanta, myntri ka koit ka khiah ka sorkar Assam, ula kren shai, ba ka jylla, kan nym leit satia sha ka jing khang dam.
Haba kren, hadien ka jing ia kynduh jong ka kynhun myntri, U Mahanta, ula ong shuh shuh, ba ka jylla, kan shu pyndonkam, da ki kyndon kiba kham pyrkhing, kum ka jingkhang kloi ia ki dukan, sha ka 1baje, na kaba ju long mynshwa, ha ka por 2baje nohsngi; tangba katei kam pat dei satia kaba la dep rai, hynrei, ka dei tang kaba dang shu ai jingmut.
ka Assam ka rai ïa kaba dei,  ban ym khangdam.
ka Meghalaya ruh ka lah dei ban bud kumjuh, namar ba ka Meghalaya kam don/ la ne lah ban ai free u khaw bad kiwei ki jingdonkam ha man la ki ïng ba duh bylla Nadu ki middle income haduh ki BPL kumta ter ter.
ha ba phim lah ban pynbiang bam phim don him ban khang ïaka khih ka Khan ki paidbah.
Shillong: Kiba ioh pang corona mynta ka sngi, ha ka jylla, ki don 450ngut.
Ka East Garo hills, ka don 5ngut, ka East Jaintia hills, ka don 20ngut, ha kaba ki ILI, ki don 15 ngut nalor kiwei pat.
Ka East Khasi hills, ka don 312 ngut bad ha Diengpasoh ki don 3ngut, ki high risk 164 ngut, ha Iewduh 2ngut, ki ILI 74ngut, Lumparing 6ngut, Mawlai 9ngut, Pynursla 1, Rynjah 4 ngut, kiba wan phai na shabar 10 ngut, nalor kiwei pat.
Ka Ribhoi ka don 27ngut, ha kaba 7ngut, ki dei ki high risk bad 9ngut kiba don ILI.
Ka South West Garo hills 15ngut, ha kaba ki ILI ki don 9ngut, ka West Garo hills 45 ngut, ka West Jaintia hills, ka don 18ngut bad ka West Khasi hills, ka don 6ngut.
Kiba iap mynta ka sngi, ki don 9ngut, ha kaba na East Khasi hills 6ngut, Ribhoi iwei bad West Jantia hills 2ngut.
Baroh kiba ioh pang mynta, ki la poi sha ka 3,297 ngut bad ka East Khasi hills, ka don 1,907ngut, West Khasi hills 132 ngut, South West Khasi 15ngut, Ribhoi 458ngut, West Jaintia hills 130ngut, East Jaintia hills 144ngut, West Garo hills 280ngut, South West Garo hills 96, South Garo hills 55ngut, East Garo hills 44ngut, North Garo hills 36.
Baroh kiba la jem, ki long 20,580 bad kiba iap, ki long 242ngut.
Shillong: U Bah Jemino Mawthoh, General Secretary, ka UDP, u kren diaw shibun halor ka jingthoh ka Amelia Teron, kaba kynnoh ia u, ba u ong ba ka 5G, ka dei jingiadei bad u corona virus bad 666″.
U bah Mawthoh, ula phah ia ka jing pynshai, kaba la pynmih kumne harum –Paralok Nongthoh khubor, nga kwah ban pynpaw hangne ia ka jingsngewsih kaba khraw halor ka jingpynmih khubor ha Social media ha kaba iadei bad ka 5G Cellular technology ba la pynmih da Amelia Teron ha Facebook group Antor kaba kynnoh ba nga ong ba ka 5G ka don ka jingiadei bad u Corona virus bad 666.
Kane ka jingthoh ka la iaid viral ha social media.
Nga pynrem jur ia kum kine ki jingthoh kibym dei ki jingshisha bad kiba thew beit ban “ Character Assasinate" ia nga namar bunsien Nga ju kren pyrshah ia kiei kiei kiba Nga sngew dei haba leh bakla ka sorkar ne mano mano.
Katto katne taiew kiwei pat ki la kynnoh ba Bah Metbah, Bah Rymbui bad manga Ngi iadon bynta ha ki Coke factories ha West Khasi Hills ka bym dei ka jingshisha.
Nga la ai da ka FIR bad ki pulit ki dang thwet ia Kine ki briew.
Te kumta, namar ba bun ki la ia kylli, te Nga sngew ban kyrpad ia phi ki nongthoh khubor ban sngewbha ban pynshai lem namar ba kam don Kano Kano ka jingshisha ha ka jingkynnoh.
Khublei shibun, Dr Jemino Mawthøh.
PATNA: Ka sorkar Bihar, mynta ka sngi, ka pyntip, ba la ioh sei ia 71 tylli ki met iap na ka Wah Ganga, kaba don ha  Buxar district.
U Sanjay Kumar, myntri ka sorkar Bihar, u iathuh ba kitei ki dei ki met iap, ba la wan tuid na  Uttar Pradesh bad u iathuh ba kitei ki dei ki met, kiba la iap, la saw, san sngi mynshwa.
La iathuh ba la thang don burom ia kitei ki 71 tylli ki met iap bad nangta, la buh noh ruh mynta, da ka jat ha ka Wah Ganga, ha Ranighat, kaba don khappud jong ka UP bad ka Bihar.
Ki khubor, ki iathuh ba kitei kiba iap, ki dei kiba pang corona, ha kaba ka sorkar UP, kam lah shuh ban tep ne thang bad kumta kiba ha iing lane ki nongtrei hospital, ki la shu bret noh ia ki shapoh um.
AHMEDABAD: Ki doktor ha  Gujarat, ki maham tyngeh, halor ka jing leit shah sumar jong ki briew, da kaba kyllan da ka  eit masi, ha la ki jong ki met bad la maham ba katei kan pynmih ia ka jingpang niang dait bad ka jingpang prum ha ka met jong u briew.
Ki don ki briew ha kine ki sngi, kiba leit sha kawei ka sem masi, ba la pyniaid da ka  Shree Swaminarayan Gurukul Vishwavidya Prathisthanam (SGVP), ha kaba ha katei ka sem, ki kam ba ki sumar, na ka bynta ban iada na ka jingpang covid.
Ha katei ka sem, la iathuh ba ki don 200 tylli ki masi bad mynta la shibnai ki don palat 15ngut kiba la leit sha katei ka sem bad kitei ki leit sum bad kyllan ia la ka met baroh shi rynieng, da ka eit bad ka um jung masi.
Hadien ba ki la dep kyllan da ka eit bad ka umjung masi, ki la sait pat, da ka dud masi ia ka met baroh shi rynieng.
Ki doktor, ki la maham tyngeh, ia katei ka jingleh bad U Dr Dileep Mavlankar, Director ka Indian Institute of Public Health, Gandhinagar, ula kynthoh, ba um tip satia la katei ka kynja jing sumar, ka don jingmut ne em bad ka Dr Mona Desai,  ka doktor rangbah,  ka ong “Ka eit masi, ka dei kaba la bret na ka met bad ka jing pyndonkam ia ka, kan nym iarap satia ban iada na katei ka khlam corona" ong ka  Dr Desai, kaba dei ka chairperson jong ka  Indian Medical Association (IMA), women’s wing.
Ki don sa  3,29,942 ngut kiba ioh pang covid thymmai ha ka Ri, ha ki 24 kynta ba ladep bad ki don sa  3,876 ngut kiba iap.
Ki don san tylli ki jylla, kiba ka kiew bha, kane ka khlam bad kitei ki kynthup ia ka Karnataka, ha kaba ki don 39,305 ngut, ka  Maharashtra, da 37,236 cases, Tamil Nadu da 28,978 ngut, Kerala da 27,487 ngut bad ka  Uttar Pradesh da 21,277ngut.
Shillong:U James K Sangma, myntri bor ding ka sorkar jylla, u ai jing iaroh ia ka jingtrei shitom jong U Arunkumar Kembhavi, CMD ka MeECL ba mynta, ka jylla, ka la biang ia ka jingdon bor ding bad ula ong shuh shuh “Nga pynbna namarkata, ba ia ka jing pynlip ding, la pynkut noh, naduh mynta ka sngi" ong ka jingthoh U James K Sangma, ha ka peij jongu ha facebook, hynnin ka sngi.
Ha kawei pat ka khubor, na ka liang U Arun Kembhavi, Chairman Cum Managing Director, ka MeECL, u iathuh ba ka jing sangeh, ia ka jing pynlip, ka la sdang naduh ka 1tarik Jymmang 2021.
La iathuh ba ka jing don bor ding, haduh mynta, ka long tang 60 MW, na kaba donkam 350 MW bad la khmih lynti, ba ka bor ding, kan biang pura, ha U Jylliew lane U Naitung.
Haduh mynta, la iathuh ba shi unit ka OTPC Palatana, ka dang don ha ka jing bym pat trei kam.
Ha ki khyndiat sngi, la ioh lad ban iakren bad kiwei ki tnat sam bor ding bad mynta, la lah ban pynbiang, ia ka jing donkam bor ding bad ban pyndap, ia ka jingduna, kaba long antad, hapdeng ka 60-80MW.
La pyntip da U Kembhavi, myn hynnin ka sngi, ba naduh mynta, yn pyn thikna, ba ka jing ioh bor ding, kan biang pura, naduh mynta bad baroh 24 kynta sha baroh ki bynta jong ka jylla bad ia ka jing pynlip ding ruh, la weng noh naduh mynta ka sngi hi.
Shillong: Uwei u rangbah u la lap ia uwei u kynja tiar ha ka jaka ka jong u kaba don ha ka shnong Umbir Ri Bhoi District bad la iathuh ba ia une u kynja tiar la lap ha ka por ba ki dang tih ia ka kyntem nongrim ha kaba une u rangbah u mut ban shna iing ha katei ka jaka.
Ha ka jingiohi ia une u kynja tiar u ba ipher bha, une u rangbah khlem pynslem u la pyntip mar mar sha ki bor pulit bad tang katto katne por, ki bor pulit ki la poi ha katei ka jaka ban khmih hi dalade ia utei u kynja tiar.
Kumta na ka liang jong ki bor pulit pat ki la pyntip noh mar mar sha ki bomb squad.
Hadien ka jingkhmih bad ka jingleh test jong kitei ki stad wad bniah kiba la tip kum ki bomb squad ia utei u kynja tiar, ki la lap ba utei u tiar u dei u kynja bomb u ba ju pynhap najrong jong ki liengsuiñ bad ki la iathuh ruh ba une u bomb um pat bthei satia.
Utei u bomb u dei u ba rit hynrei ka jingkhia ka jong u ka don kumba 5 kilo eiei.
Na ka liang kitei ki bomb squad ki la rah noh mar mar ia utei u bomb na ka bynta ban don ki jingtohkit.
Shillong:Kumba long man la ka sngi ka Ri ka hap ban pdiang ia shibun ki mynsiem briew kiba la khlad noh na kane ka sla pyrthei na ka daw ka jingwan lynshop jong ka khlam Covid 19 kaba la sar lut naphang ia ki paidbah ha kaba ka jylla Meghalaya ruh ka la hap ban mad lem ia kane kajuh.
La jan man la ka sngi ka jylla ruh ka la duh noh ia ki mynsiem briew khamtam kito kiba la heh ka kyrta bad kito kiba la don lypa ia ki jingshitom ha ka met ka phad ka jong ki namar kane ka khlam Covid 19 ha kaba ha ka 10 tarik u Jymmang 2021, ka East Khasi Hills District kaba long kawei na ki district kiba bun eh ki nongpang, ha katei ka sngi ka la hap ban sakhi ia ka jingiap jong 5 ngut ki mynsiem briew kiba la ia bit ia ka jingpang Covid 19 ha kine ki 24 kynta kiba la leit noh hadien ba kane ka khlam ka la wan lynshop tyngeh ha ka jylla Meghalaya ha kane ka kynti kaba ar.
Katkum ka jingai jingtip jong u Director of Health Services(MI), u Dr Aman War, ine i khyllung kynthei i ba la khlad noh i dei i ba la tip kyrteng kum i Irene Makri i ba dang 3 snem ka rta i ba dei na ka shnong Umdihar Ri Bhoi District i la khlad noh ha lynti ha ka por ba dang pynkit ia i sha Civil Hospital Nongpoh ha ka 9 tarik u Jymmang 2021.
Nangta sa 4 ngut pat kiwei ki nongpang kiba la ioh ia u Covid 19 bad kiba khlad noh ki kynthup ia u Khim Prasad Joshi u ba la 49 snem ka rta, u Bheem Bahadur Sunar u ba la 90 snem ka rta, ka Kong Flobina Dkhar kaba la 77 snem ka rta bad ka Pretty Chando kaba dang 24 snem ka rta.
Shillong: U Myntri ka tnad ka koit ka khiah, u bah Alexander L Hek ha ryngkat ka jingia don lang bad u Director ka tnad ka koit ka khiah u Dr Aman War, myn hynnin ka sngi ki la leit ban jurip ia ka Civil Hospital.
Haba iakren bad ki lad pathai khubor u bah Hek u la ong ba ka jingleit  ka long ban peit ia ka jinglong jingman jong ki nongpang Covid bad kiwei ki nongpang.
Haba ia kren bad u Dr Andreas u Medical Superintendent jong ka Shillong Civil Hospital u la iathuh ba mynta ha kane ka hospital ki don haduh 58 ngut ki nongpang, ha  14 ngut ki dei ki ba shitom jur bad 10 ngut ki ba thiah ha ka building ba thymmai.
U la iathuh ruh ba ka jingeh ka ba ka hospital ka mad ka dei ka jingkhim ka jaka ha ka ba mynta kane ka hospital ka don tang 80 tylli ki jingthiah bad lada kane ka jingpang ka dang kiewsted kane kan wanrah jingeh.
Na ka liang u Director ka tnad ka koit ka khiah u Dr Aman War u la iathuh ba ka sorkar ka la aibor ha kane ka tnad ban thung ia ki nongtrei lada ki donkam, hynrei wat la ki bun ki nongtrei ruh kan buh ia ki nongtrei kane ka tnad ha ka jingeh lada ki briew kim bud ia ki protocol.
U Dr War u la iathuh ba ki briew kiba don ha ki hospital ban phah sumar hadien ba ki la ngat ha ka jingpang covid ka dei hi ki briew ba ym pat ai vaccine kumta u la kyntu ia ki briew ba kin shimkhia ban leit ai vaccine ia lade.
U la iathuh ruh ba ia ka TB Hospital ha Umsawli la rai ban pynlong Corona Hospital ha ka ba yn buh 100 tylli ki jingthiah bad kumjuh ia ka Ganesh Das Hospital kan dei ka jaka sumar Covid ia ki kynthei bad ia ki khyllung ka ban don 100 jingthiah.
U la iathuh ruh ba la sorkar ka la pynbiang ia ki oxygen Cylinder bad ruh shen kan sa buh ia ki oxygen generator ha Shillong Civil Hospital, ha Nongpoh Civil Hospital,ha Tura Civil Hospital, ha Jowai Civil Hospital,ha RP chest Hospital bad ha Ganesh Das Hospital.
U Dr War u la ong ba ka jaka kaba shngain tam ban lait na ka jingpang Covid ka dei ha ing bad wat ju mih shabar lada ym dei ka kam kaba donkam.
“Wat ap ia ka sorkar ba kan pynjari da ka lockdown hynrei dei ban lockdown hi iadei ban lait na kane ka khlam,"u la ong.
Shillong: U myntri ka tnad bording u James PK Sangma u la iathuh ba ka sorkar jylla ka la pynduh pyndam, ia ka soskular bad ka NTPC, namar ba ka sngew ba kane ka agreement kadei ka ba noh shiliang ha ka ba kam dei agreement ka ba iabiang lang.
Haba ia kren bad ki lad pathai khubor u James, u la iathuh ba hadien ka jingbishar bniah la shem ba kane ka PPA ka long ka ba noh shiliang, dei na kane ka daw ba ka sorkar ka la shim ia ka rai ban pynduh pyndam noh ia ka PPA ha ka ba na ka liang ka Court ka la stay ia ka ei ka ba ka NTPC ka pynmih ia ki kyndon.
Hynrei ban weng ia ka jingeh shirta hynrei ban weng ia ki jingeh ka dei hi ba lafa ka jylla kan lah ban pynmih ia ka bording da ha ka jylla bad ka sorkar ka dang khmied ia kine ki lad ki lynti.
wat la ki don bun ki jingpyrshah ki ba mih na ki ba bun balang ha ka ba iadei bad ki ba bun ki project.
Halor ka hukum jong ka sorkar pdeng ban ot hi ia ka pisa kaba ka jylla ka hap siew ia ki generation company, u la ong ba kane ka  jia namar ba ka sorkar jylla ka pynslem ban siew ia ka ram ka ba sah ha kine ki Company.
U la ong ruh ba na ka liang jong ka sorkar ka don ia ka jingthmu ban siew lut ia ka ram ha ka ba ka la shim ia ka ram lyngba ka Athmanirbhar loan hynrei namar ba ki bun ki kyndon ki ba hap ban bud kumta ka don ka jingpynslem ban ioh ia kabe ka loan.
“Hynrei na ka liang jong ka sorkar ka   pynthikna ia kine ki companies ba ka long ka ba shim khia ban pynur long ia kane, lyngba kane ka Athmanirbhar loan ngin lah ban siew ha ka por bad ban pynduna ia ka jingduhnong jong kine ki company.
"u la ong.
u la iathuh ruh ba  ka dei na ka jingslem khynniat  kine ki Company ki la pyntreikam ia ka Tripartite agreement hapdeng ka sorkar India, ka sorkar jylla bad hapdeng kine ki generation company ha ka ba ki la thoh shai ba lada kadon kano kano ka jingbym pyntrei hok kine ki  generating companies ki lah ban leit sha ka  RBI ban shim ia ka pisa lane ban ot ia ka bhah na ka central taxes.
“Ha ka ba kane la dei kaei kaei ka ba khlem poi pyrkhat hynrei kane ka dei tang ba ki don ki kyndon ki ba pynslem ban ioh ia ka loan, hynrei mynta ka sorkar jylla ka la pynbeit ia ka ne bad mynta ia kane ka hukum la pynjlan shuh shuh ha ka ba ka la ai lad ia ka sorkar ba kan ioh ban siew ia kane ka ram sha kine ki generation company" u la bynrap.
Shillong:Kiba la dep test haduh myn hynnin ka sngi, na ka jingpang khlam corona, ki long 4,87,843 ngut bad ki bym don jingpang, ki long 4,67,714ngut.
Kiba ioh pang baroh, ki la poi sha ka 20,129ngut bad kiba la jem, ki long 16,834 ngut.
Mynta ka sngi, kiba la dep test, ki long 2,300 ngut.
Kiba don ha ki jaka sumar, ki long 682ngut, kiba don ha iing 2,380ngut, kiba wan phai sha ka jylla, haduh mynta ka sngi, ki long 1,16,952 ngut.
Ki jaka kiba shah khang dam, ki long 98 tylli bad kiba iap, haba khein lang, ki long 1.
16 percent.
Kiba shah injek ki nongtrei ka koit ka khiah, kiba lah dep dang shisien, ki long 26,979 ngut bad kiba la dep baroh ar sien, ki long 19,107ngut.
Kito kiba don ha khmat ban iada na ka jingpang corona, kiba la dep injek shisien, ki long 57,382 ngut bad kiba la dep ar sien, ki long 25,965 ngut bad ki paidbah kiba la dep injek shon shisien, ki long 1,96,684ngut bad kiba la dep baroh ar sien, ki long 24,340ngut.
Ka East Khasi hills, ka don bun ngut eh kiba iap, kiba long 197ngut, bud ka West Garo Hills, kaba long 19ngut, ka West Jaintia hills 4ngut, ka East Garo hilsl 1, East Jaintia hills 2, Norht Garo hills 2, Ribhoi District 3, South garo hills 2, South West Garo hills 2ngut, West Khasi hills 1.
Shillong:Ka K.
J.
P.
Assembly ka kyntu bad ka khot sngewbha ïa ki parabangeit baroh jong ki Balang kiba hapoh ka KJP Assembly bad ïa kiwei ruh ban ïasnohkti lang ha ka jingïaseng duwai ba kyrpang ha la ki jong ki ïing ki sem na ka bynta ka jinglong jingman ka ri bad ka jylla hapdeng kane ka khlam (covid 19).
Ka tarik ban pynlong ïa katei ka jingduwai kan long ha ka 13 tarik une u bnai, sngi Balang naduh ka por 7 baje mynmiet haduh ka por 9 baje mynmiet.
Ki mat jingduwai ki long na ka bynta ban duwai na ka bynta ka jinglong jingman jong kane ka khlam kaba la ktah ïa ka ri bad ïa ka pyrthei baroh kawei.
Na ka bynta ki briew kiba lah ïoh positive na une u khniang jingpang ba kin ïohmad ïa ka jingpynkhiah.
Na ka bynta kito kiba don ki jingshitom kiba la kham slem (chronic) bad kiba donkam ban ïoh ïa ka jingsumar kaba kham thikna bad janai, hynrei kiba la duh ïa ka lad ban leit sha ki jaka sumar na ka daw jong ka jingwan lynshop jong une u khniang jingpang, khnang ban duwai ba U Blei Un da isynei ban pynkoit bad aibor ïa ki ha kaba kum kane ka por.
Na ka bynta ki ïing ki sem kiba la dei ban duhnoh ïa ki baieid bathoiñ na kane ka khlam, ba kin ïoh ïa ka jingpyntngen ha ki dohnud bad mynsiem jong ki lyngba U Mynsiem Bakhuid jong U Blei.
Na ka bynta ki jaka sumar (hospital) bad na ka bynta baroh ki nongtrei ha ka koit ka khiah, kata ki Health Worker kiba don ka bynta kaba hakhmat eh ban ai ka jingsumar ïa kito kiba shah ktah ha une u khñiang jingpang, bad ruh na ka bynta baroh ki Front line worker ba kin ïoh ïa ka mynsiem jong ka jingshlur bad ruh ba kin mad ïa ka jingïada na U Blei hapdeng ka jingtrei shitom ka jong ki na ka bynta ban ïaleh pyrshah ïa kane ka khlam.
Na ka bynta ki nongsynshar jong ka Ri bad jong ka jylla Meghalaya, ki nongïalam ha ki shnong ki thaw, ki District Administration ba kin ïoh ïa ka jingstad bad jingshemphang na U Blei hi ba kin lah ban thaw ki lad ha kaba lah ban tehlakam ïa ka jingpur sted une u khñiang jingpang.
Na ka bynta ka jingïalong kawei bad ka jingkohnguh jong ki nongshong shnong (citizen) ïa ki jingpynïaid bad ki jingbthah na ka liang ki bor ka koit ka khiah (Health Department) bad ka sorkar.
Na ka bynta ki nongïalam jong ka Balang bad na ka bynta ka Balang hi ba U Blei Un pyndonkam ïa ka, ba kan long ka jingpyntngen ïa kiwei kiba don hapdeng ka jingnoh mynsiem namar kane ka khlam.
Na ka bynta ki nongsharai bad ki nongïalam jong ka Synod, ka Assembly bad ki Balang baroh ba U Blei Un ai jingshai bad ai jingstad kumno ban ïaid nangne shakhmat, hapdeng ki jingkylla bad ki jingïaleh kiba wan ryngkat bad kane ka pandemic.
Na ka bynta ki longïing longsem ha kylleng ka ri, ba U Blei Un sumar kyrpang ha kaba kum kane ka por bad ban ïada na ki bor jong ka jingdum bad ki bor jong ka pop kiba ïaleh ban pynpait pynpra bad tuh noh ïa ka jingsuk bad ka jingkmen napdeng ki paidbah.
Na ka bynta ki khun jong ka balang bad ki para ri kiba don shabar jong ka jylla bad ka ri hapdeng ki jingpule bad ki jingtrei jong ki, ba U Blei un ri un sumar ïa ki bad ba Un pyntngen ïa ki wat haba kim lah ban don ryngkat bad ki bahaïing hasem bad ki baieid bathoiñ jong ki ha kaba kum kane ka por.
“Ngin duwai kyrpang na ka bynta ki khunswet, ki ‘riewkynthei kiba im ha ka jingsheptieng bad ka jingartatien, ba U Blei Un long U kpa bad u nongïada, u nongpyndap bad u nongsumar na ka bynta jong ki.
Na ka bynta kito ki longïing ba duk bad kyrduh, kiba kamai kyndoi jakpoh man ka sngi bad kiba ka trei ka ktah bad ka khih ka kamai ka jong ki ka lah hiran bad sangeh lyngba ki jingpyrkhing ba bunjaid ba ka sorkar ka hap ban wanrah na ka bynta ban ïada ïa ngi lang baroh na kane ka jingpur sted jong une u khniang," ong ka kyrwoh na ka Balang.
Na ka bynta ki khun hep kiba rit bad ki khun samla jong ka balang bad kylleng ka ri, kiba la dei ban duhnoh ïa ka lad ban leit sha ki skul, ki college bad ki jaka pule jong ki, ba ka jingartatien bad ka jingsheptieng(Depression) kan ym ïoh ban bsut bad pynbakla noh ïa ka rukom pyrkhat jong ki.
Na ka bynta kito ki bym pat shym la ithuh bad pdiang ïa U Jisu Khrist kum U Trai bad U Nongpynim jong ki, ba kin lah ban sngewthuh ba U Blei U long U bym ju kylla bad Uba lah ban pyllait sha shiliang, ong ka kyrwoh khubor na u Rev.
P.
Hynñiewta, Senior Administrative Secretary KJP Assembly.
Nongpoh:Ki nongialam bad ki dkhot ka KSU North Khasi Hills District, hynnin ka sngi ki la leit ban jurip ia ka Covid-19 Screening Center kaba don ha Umling, kata na ka bynta ban leit wad jingtip halor ka rukom treikam ha katei ka jaka bad khamtam eh hadien ba la don ka jingkynthoh, ba ka don ka kam leh thok ha katei ka jaka bad kata ka long ba don ki briew kiba kloi ban pynioh Negative ia kito ki briew kiba khlem da shah test ha katei ka jaka.
Lyngba katei ka jingjurip, kitei ki nongialam ka KSU kaba la ialam da u samla Ferdynald Kharkamni, President KSU ha Ri Bhoi, ki la ioh ban iakren naduh ki ophisar bad nongtrei ha katei ka jaka, ha kaba ki la lap bad sngewthuh ba katei ka jingkynnoh da ki briew, halor kata ka kam die tuk ia kita ki Negative Report kam don ha katei ka jaka, ha kaba ka dei kaba bakla shibun eh bad ka bym don nongrim haei haei ruh em.
U samla Ferdynald Kharkamni, u la ong ba haba ki la lap ba kam don ka jingduna halor ka jingtrei ki briew kiba don ha katei ka jaka, hynrei ha kawei pat ka liang, u la kyntu ia ki nongniah kali kamai ba kim dei ban shim kabu, da kaba iarap ia ki briew kiba kwah ban iaid lait na katei ka Screening Point ha Umling.
Ha kajuh ruh ka por, utei u nongialam ka KSU, u la kyntu ia ki nongialam shnong ba ki dei ban phikir bad ban peit pyrman ia ka rung ka mih ki briew ha ki shnong ki thaw bad khamtam eh ia kito ki briew kiba wan na shabar jylla.
U samla Ferdynald Kharkamni, u la ai ka jingkhublei kaba kyrpang ia ki nongtrei ha katei ka Covid-19 Screening point ha Umling bad uba la ai ka jingkhublei bad ka jingkitbok kitrwiang ia baroh ki nongtrei ka koit ka khiah, kiba la kloi ban mih shakhmat ka madan thma bad kata ka long ban iada na ka jingsaphriang u khniang jingpang Covid-19.
Ka khlam covid, ka la nang kiew stet ha Assam bad ha ki 24 kynta ba ladep, ki don haduh 77ngut kiba iap na katei ka khlam ha ka jylla.
Na kitei ki 77ngut kiba iap, ki don 30ngut kiba iap, tang na Kamrup Metro District.
Kiwei kiba iap, ki kynthup ia ka  Kamrup-Rural – 10, Dibrugarh – 10, Bongaigaon – 4, Golaghat, Nagaon, Nalbari, Sivasagar – 3 ngut na kawei kawei ka District, nangta ka Hojai, Tinsukia, Udalguri – 2ngut na kawei kawei ka district bad kiwei pat.
Kiba iap ha Assam, ki la poi mynta sha ka 1753 ngut bad kiba ioh pang, ki long sa  5803ngut hynnin ka sngi bad na kitei ki kynthup ia  1481 ngut, tang ha ka nongbah Guwahati.
Ha Assam, kiba don ia katei ka jingpang, mynta ki long  37500ngut.
Shillong:Kiba ioh pang covid mynta ka sngi, ki long 409 ngut bad na kitei, ka East Jaintia Hills, ka don 19ngut, ha kaba kiba don khieshoh bad jyrhoh (ili), ki long 9ngut, kiba wan na bar 5ngut, ki nongtrei ka koit ka khiah iwei bad ki high risk 4ngut; ka East Khasi hills, ka don 202 ngut, ha kaba ki high risk, ki long 101 ngut, ki ILI ki long 44ngut, ha Pynursla 4ngut, ki SARI Case 9ngut, ha Polo 3ngut, ki nongtrei ka koit ka khiah 2ngut.
Ka Ribhoi, ka don 126ngut, ha kaba ki ILI ki don 7ngut, ki high risk 31ngut, ha Byrnihat 9ngut, ha Rangmen 14, kiba wan na shabar 7ngut, ha St Jude Hostel 7ngut, ha Umeit 14, Umran 11, Lumblei 12, Mynsain 7ngut.
Ka West Garo hills, ka don 25ngut kiba ioh pang, ka West Jaintia Hills 20ngut, ha kaba ki ILI ki long 11ngut, ki high risk 6ngut bad ka West Khasi hills, ka don 6ngut.
Kiba jem na ka jingpang, ki long 241 ngut bd kiba iap, ki long 5ngut, ha kaba iwei na Ribhoi bad 4ngut na East Khasi hills.
Baroh kiba pang, ki long 3,062ngut bad kiba iap, ki la poi sha ka 233ngut.
Shillong: U Myntri Rangbah bathymmai jong ka jylla Assam, u Himanta Biswa Sarma u la phah ka khubor sha ka kynhun kaikhlaw United Liberation Front of Asom(ULFA-1) ban sangeh noh ka jingiahuri hura bad ban don noh hapdeng ka jingiasuk iasaiñ.
Hadien ka jingbam smai ka jong u kum u Myntri Rangbah ba 15 jong ka jylla Assam, u Himanta Biswa Sarma katba u dang ai ka jingkren sha ki lad pathai khubor ha Guwahati ha ka sngi nyngkong, u la kyntu ia u chief jong katei ka seng ULFA(1), u Paresh Baruah ban sangeh noh ka kam kieng atiar bad ban wan iakren iasuk noh sha ka miej ka jingiakren da kaba yn wanrah noh ia ka shongsuk shongsaiñ ha ka jylla hi baroh kawei.
U la kyntu lang ruh ia baroh kiwei kiwei ki seng kieng atiar ha ka jylla ba kin jied noh da ka lynti kaba suk kaba saiñ bad ka Sorkar jylla kumjuh lang ruh bad ka Sorkar Pdeng bad pynkut noh ia kane ka jingkieng atiar bad ka jinghuri hura kaba don.
U Sarma u la ong, “Ki jingialeh ban pynmynsaw, ki jingrahbor, ki jingbyrngem briew ban ioh pisa, kim lah ban wanrah sha ka jingiakren iasuk hynrei kine ki jingleh ki nang pyneh shuh shuh man.
"Shuh shuh u Sarma u la ong, “Kumta, ka Sorkar ka la kyntu ia baroh ki kynhun kieng atiar ban wan sha ka miej jong ka jingiakren bad ban shim ia ka jingbahkhlieh ban wanrah ia ka suk ka saiñ ha ka jylla".
Haba kylli shaphang ka NRC, u Sarma u la ong ba donkam ban pynrung kyrteng biang na ka bynta ki katto katne mgut ki kyrteng kiba la don ha ka NRC.
Dang shen, u Sarma u la ong ba ki jingpynmih ha u snem 2019, ki dei kiba bakla bad ia ki jingleh bathymmai yn sa sdang hadien ka elekshon lada ka Supreme Court ka shah.
Ka jingjia, kaba la pyn kyndit tyngeh, haba mynta ka sngi, la lap ia 40 tylli ki met iap, ba la shu leit bret ha Wah Ganga bad kitei ki dei ki met iap, jong kiba pang na ka khlam covid.
Katei ka jingjia, ka dei ha Buxar District jong ka jylla Bihar.
Haduh mynta, ym don ba kam trai, la kitei ki met iap, ki dei kiba na Bihar ne na Uttar Pradesh, hynrei, ka don ka jing kynnoh mar kylliang.
Ki bor distrik na Buxar, ki kynnoh, ba kitei ki dei ki met iap, kiba la bret na Uttar Pradesh.
Hynnin ka sngi, la don kiba lap, ba ki nongtrei jong ka Katihar hospital ha Bihar, ki la shu leit bret ia ki met iap sha wah.
La kit ia ki met iap, da ki phew tylli ha ka kali kit met iap bad la leit bret sha wah.
Kum uwei naki nongshongshnong ka Umsning ha ryngkat bad ka kynhun Hynniewtrep Integrated Territorial Organisation ngi pynpaw ka jingpyshah jur halor ka jingthmu pynlong jied Rangbah Shnong da ka Central election Committee ka Umsning Town Dorbar haka 29-5-2021.
Ka daw ba ngi pyrshah ka long kumno ka kloi ban khot thep kyrteng mar ia ujor ki saw tylli ki sengbhalang ki dawa ban weng ia u rangbah shnong kaUmsning patrim sha u CEM bad Hima mylliem, halor ka jingai NOC permanent residential certificated pathar sha ki bar jylla bad uba ne u bar jylla tang hapoh ar bnai Ngi dap da ka jinglyngoh ba ha ka 7 tarik mynta u bnai haba ki sengbhalang ki la wan ban ujor na KHADC bad haba kane ka khubor kala saphriang sted haki social media, kane ka election committee ka umsning town dorbar ha kajuh ka miet kala pynmih bad wah paidbah iaka jingpynbna bala khot thep kyrteng kyrtong iakhunrangbah shnong haki 6 tylli ki shnong kiba hap hapoh ka Umsning town war hapdeng kane ka saw ka sian naka jingpur sted une u khniang jingpang corona.
Ka jingdawa ki saw seng ban weng noh ia u Rangbah shnong patarim na ka KHADC imat ka dei ka daw ban pynsted ka jingthep kyrteng, khlem da khein snep, khein kor bad I kumba ki khein dew thala iaka hukumJingpynbna ka KHADC bala soi da u Secretary to the Executive Committee, Khasi Hill Autonomous District Council dated 27- April-2021, bala kdew bala pynsangeh noh shwa ia baroh ki election jong ki Khlieh Nongsynshar/Myntri/Lyngdoh bad Rangbah shnong bad ban ym pynlong kino kino ki jingialang paidbah hapoh ki Hima/elaka?shnong tad haduh ban da ai hukum da kumwei pat Haka jingujor jongngi sha I Deputy commissioner ka Ribhoi, ngi pynpaw ruh ba kane ka election committeeka Umsning town kala pynkhein ruh iaka (Epidemic Diseases Act) 1897, kumjuh ruh ia ka (Prevention of Epidemic Diseases) act jong ka The United Khasi-Jaintia Hill Automous District.
Haka jingshisha kila dei baniarap bad snoh kti lang bad ka tnad ka koit ka khia bad wanrah ki lad jingiada naka jingpur sted une u khniang jingpang, ki ialeh pyrshah pynban da kaba khot pynlong jied rangbah shnong, I kumba ka kam rangbahshnong ka kkham kor ban iaka jingim briew ha kane ka committee.
Naka liang ka seng ngi sngewdei ban ban jur na I Deputy commissioner ba dei ban pynsangeh syndon ia kane ka jingkhot thep kyrteng jied rangbah shnong kaba la pynbna ha ka 7, may, 2021 bad ka ban kut haka 15,may, 2021, bad ban pynshitom iaki katkum ki nkyndon covid 19 bad ki act bala kdew.
Ngi ki paidbah ngim kwah ba kane ka khlam kan nang jur hapoh ka thain hynrei ngi kwah ba ka jingim jongng kata ka long kajingkoit jingkhia ka kham kordor ban ia ka kam rangbah shnong.
Ka jingkylli jongngi ka long balei kane ka Central election committee ka Umsning Town Dorbar kam khein kor iaka hukum bad ki act ka KHADC? Hato ka rai jongki ka kham halor ban iaka hukum ka KHADC? Hato kim tipmo ia kine ki jingpynmih Jingpynbna ka District council ne ba ki kwah ban ialeh pyrshah khnang?Naka liang ka seng ka pynrem jur halor ka jingai NOC pathar da ki rangbah shnong sha ki bar jylla, khamtam ia uwei u bar jylla hadieng ba u la ioh permanent residential certificated na u rangbah shnong ka UmsningPatarim ha ka 6/ feb/2021 tang hapoh ar bnai u la sngewsyiad bad sngewheh haduh ba u la nud syndon ban ktah kti bad thombor ia kawei ka longkmie khasi.
Ngi da sngewrem haba manla ka por haba ki samla jongngiki ialeh ban iakhun pyrshah iaka jingrung pathar ki bar jylla don pat kum kine kiba ri bad sumar ia ki.
U support iano kynnoh iano ym sngwthuh sngewthaw ka rukom phah khubor u bah ban.
Ki paidbah hi ki peit ia ka riam ka beit, ka jrong ka lyngkot, lieh ne iong sniehdoh, ikhain ne bym ikhain, ki sur kren bad khamtam ka jingnang ban pynshai.
Ki ju khmih lynti ba shisien ba la shong ha ki kynja steij ne rynsai ki la dei ban kham palat ka jingtip jingshemphang ban ia ki.
“Ade! peit utai uba metlieh ha ka deng iit-khmat iong la i thik kum u aktor Bollywood" la pynpaw ka Sbun ha la ka paralok“Shisha kein" ka mynjur kata ka paralok“ka iit-khmat iong ka trei ar bynta – kawei ka buhrieh ia ka pyllew khmat bad kawei ka bynta pat ka pyn-i khain ia u briew ne ka briew watla ki kim da dei eh kiba i-khain ne bhabriew" la ong ka Jam.
“Pha te laba la nangsat" la ong ka Stil.
“Pham ju iohi seh ha ka por ba ki ophisar ne ki MDC ne ki MLA, ki plie pyrda ne pynhap pyrda ki ju mlien ban deng iit-khmat iong.
Teng-teng lei lei kito kiba leh sho ki deng ha khlieh ruh haba shu peit la i kum kito ki tang (tank) thma" la ong biang ka Jam.
“Ha…ha.
ha" rkhie pynpaw bniat ka Stil.
“Sngap noh ei.
Shish ba long biej ba rkhie kumne" la ai jingmut ka stil.
U shongknor u la khot ia u nongkren uba nyngkong.
La shu khot ia u da u bah Pde.
Kane ka rukom jingkhot ka pynjemdaw namar ha ka jaka ban khot da ka kyrteng ki khot pynban da ka jait.
Ha skul, ha ophis, kane ka jingkhot ka iaid iew bha bad ka la long ka jingmlien kaba eh ban loit ban law da kaba shu pyn-i hynrei dei da kaba thaw noh da u shabuk (Ain) tharai jem khnap kloi.
U bah pde u phong da ki juti snieh ba rongsaw, ka patlun rong grey bad ka kut Godroi sawbthuh.
U dei uba iong sniehdoh.
Ka dei ka kamram jong uno uno u nongkren ban lum jingtip nangne nangtai shuwa ban ai kano kano ka jingkren khamtam kaba la pynbeit da ka prokram.
Uba stad bad uba khamtip ka pyni ia ka jingtrei shitom jong u ban kjit nangne nangtai khnang ba kan pynhun ia ki nongsngap.
Ban pynhun bad ban pynsngewthuh kat ia u paidbah kam dei ka kam kaba suk.
Ka dawa shibun kiei kiei kiba bang bad hateng-hateng donkam bad ki biria dei-por ka ban thoh dak ha ka jabieng ki nongsngap.
U nongkren u la sdang kumne:- Nga ai khublei ia ka shnong, ia u shongknor ba pyniaid ia kane ka jingialang bad khamtam eh ia phi ki paidbah kiba la pynlait por khnang ban wan ha kane ka sngi.
Phi la khmih lynti shibun ki jingtip haba iadei bad kane ka phang – Ka jingseng kam lajong.
Ban ieng ha la ka jong ka kjat kam dei ka kam kaba jem, ka dawa shibun kiei kiei kiba ngim dei ban khein sting.
Buh ia ka thong ban long kum u nongjop ym kum u nongshah jop.
Ban shu niah ia ka kali khlem da tip bha ia ki traphik siknal, da ka thut ym nang shna, bad khlem sngewthuh da ka long kumno kumno ruh ka long ka jingmynsaw.
Kumjuh ruh ban seng ia kano kano ka kam la kaba rit ne kaba heh ka donkam shibun eh ka jingsngewthuh – ia ka jingkhlain ne jingtlot, ban sngewthuh ia ka iew ka hat, ban sngewthuh hangno ka dukan ka don, ban sngewthuh kiei ki ki mar kiba uba bun balang u donkam eh, ban sngewthuh kiei ki mar kiba shu iaid tengkhat-tengkhat, ban sngewthuh kumno ban buh jingkhein jingdiah kaba thikna, ban sngewthuh kumno ban buria na lade, ban sngewthuh kiei ki lad ki lynti ban nang iai pynheh man la ka snem, ban sngewthuh khamtam eh kumno ban lait na ka tala noh.
Nongpoh: Ka jingnangkiew halor ka jingdon ki briew ha ki shnong kiba ioh ia ka jingpang Covid-19, ka la pynlong ia ka Deputy Commissioner ka Ri Bhoi, ba kan shim ia ka sienjam da kaba bteng ban pynbna Micro Containment Zone, ha ki katto katne ki Longiing kiba don ha ki thain bapher bapher ha Ri Bhoi.
Ki shnong ha Ri Bhoi, kiba la don ki longiing kiba la hap pynbna kum kita ki Micro Containment Zone, ki kynthup ia ka shnong Nongrim Nongladaw kaba don 3 ki longiing kiba la shah ktah ha ka jingpang Covid-19, Mynsain ki don 5 iing bad Lumblei ki don 2 iing.
Katei ka jingpynbna Micro Containment Zone ia kitei ki iing kiba don ha kitei ki shnong, kan treikam naduh 10 haduh 20 tarik mynta u bnai.
Ka Deputy Commissioner, Ri Bhoi, ka la maham ia ki briew ba kim dei ban rung ban mih sha kitei ki jaka ba la pynbna Containment Zone bad lada lap ba don mano mano kiba leh pyrshah, kin sa ngat ha ki jingshah pynshitom katkum ki kyndon Ain.
Ka DC Ri Bhoi, ka la kyntu ia ki paidbah hapoh ka Distrik ba kim dei ban khein sting ia kane ka khlam Covid-19 bad kaba la kyntu ruh ia ki paidbah ba ki dei ban husiar ialade bad ban bud ryntih ia ki jingbtah da ki briew ka koit ka khiah, khnang ba yn lah ban tehlakam ia ka jingsaphriang stet ka khlam Covid-19.
Shillong: U Bah Welbirth Rani, President ba rangbah ka Federationof Khasi Jaintia & Garo People (FKJGP), ka la ther tyngeh ia ka Sorkar Meghalaya Democratic Alliance (MDA) halor ka jingkyntait ban shim jingkitkhlieh ha kaban kit ban bah lem ia ka jingeh jong ki Frontline Workers ba ioh pang Covid-19.
Ka FKJGP ka la kynnoh ia kane halor ka jingioh khubor ba ki Frontline Worker ba ioh jingpang Covid-19, mynta kiba don ha ki Hospital bad ba shong set slung ha ka Corona Care Centre, Umsawli, ki la hap ban tip hi nadong shadong ia ki jingdonkam kynthup naduh ka bam ka dih bad hap siew wat ia ka bai thiah pang ne bai dawai.
“Ym kumba long ha u snem 2020, mynta ka kynti, ka Sorkar kam shym la pynkhreh jaka sah ba kyrpang ia ki Frontliner ban set slung ialade, hadien ki dei kiba iakynduh nongpang Covid-19.
Hato kane kam buh jingma ia ki bahaiing hasem baroh" buh dak jingkylli u President ka FKJGP Bah Wellbirth Rani.
Une u Nongialam ka FKJGP ula ong ba kane ka jingleh jong ka Sorkar ka dei ka bym shonghok satia bad ka dei ka jingibeiñ ia ka jingsha kri jong kine ki Nongtrei ba hakhmat eh ban iakhun ia ka jingsaphriang ka khlam.
Ula ong “Phi pyndonkam ia ki Frontline Worker kum ki shipai ban tur hakhmat duh hynrei ynda ki iohpang pat phi kyntait ban shim ia ka jingkitkhlieh…kane ka shonghok mo?".
Une u Nongialam ka FKJGP ula ong “Lada kine ki Frontliner ki hap ban pynlut nala ka jong ka pla ban sumar ialade na ka jingpang ne pynbiang iaki jingdonkam lajong ha ki jaka set slung, hadien ba ki koit pat, hato ka Sorkar kan phah tur biang ia ki hakhmat hakhmat ne kumno?".
“Shu ai nuksa, ki Nongtrei ka EMRI 108 ki kit nongpang Covid-19 manla ka sngi ne iakynduh nongpang manla ka sngi hynrei hadien ba dep ka kam ki hap ban leit phai sha la iing.
Kane kam buh jingma mo ia ki bahaiing hasem?.
Hato ka dei kane kata ka sienjam ba shim da ka Sorkar ban tehlakam ia ka jingsaphriang jong ka khlam?".
Halor kine kiei kiei, une u Nongialam ka FKJGP ula dawa ia ka Sorkar ba ka dei ban shim ia ka jingkitkhlieh ha kaban pynbiang noh nadong shadong ia ka jingdonkam jong ki Frontline Workers kumba leh ha u snem 2020 ban lait na ka jingsaphriang ka khlam.
Ha kajuh ka por, ula kyrpad ia ki Nongshongshnong ka Jylla ba kin iasnohkti lang bad ka Sorkar ha ka jingiakhun ia kane ka khlam da kaba bud ryntih ia ki jingbthah jong ka Tnad ka Koit ka Khiah bad ki Bor Pyniaid District.
Nongpoh: Ka Kong RM Kurbah, Deputy Commissioner ha Ri Bhoi, ka la pynpaw ia ka jingsngewkhia kaba jur eh, kata hadien ba ka la ioh jingtip ba la don kawei na ki Kotkhubor (Social Media) na shabar jylla, kaba la pynmih ia kawei ka jingkynthoh bad kaba la pynpaw ba ki nongtrei ha COVID-19 Screening check point kaba don ha Umling, ki kloi ban ai ia ka ‘Negative result’ lada siew pisa ia kitei ki nongtrei kiba don ha katei ka jaka bad kaba la ong ruh ba katei ka dei ka khubor lamler bad kaba thmu ban pynbudnam ia ki nongtrei ha katei ka jaka.
Haba pynshai halor katei ka jingkynnoh, ka Kong RM Kurbah, ka la ong ba haba mih kum kitei ki jingkynthoh bad kaba pynbudnam ia ki nongtrei kiba don ha katei ka jaka, ka pynduh mynsiem shikatdei eh ia ki, namar nalor ka kam kaba ki trei shitom da kaba aiti met bad mynsiem, na ka bynta ban khanglad ia ka jingsaphriang ka khlam Covid-19, pynban ki mad sa ia ka jingshah kynthoh, ba ki kloi ban ai ‘Negative result’ lada don kiba siew pisa.
Haba pynshai paidbah halor katei ka khubor lamler, kaba la saphriang ha ki Social Media, ka Kong RM kurbah, ka la kynthah jur, da kaba ong ruh ba kum kitei ki briew kiba pynmih ia kiba kum kitei ki jingkynthoh bym don nongrim, ki dei ban wan shakhmat ban pynshisha bad ki lah ban phah tohkit da kaba kylluid Independent Enquiry, halor katei jingkynnoh ba ka don kata ka jingai kaiphod thok ne kaba ai Negative ia u khniang jingpang COVID-19.
Ka Kong RM Kurbah, ka la pynshai ruh da kaba ong, ba kumno ki nongtrei ha katei ka jaka, ki lad ban ai ia ki Certificate thok halor ka jinglong Negative ne Positive u ne ka briew, namar ki briew kiba rung sha jylla, ha Screening Centre Umling la shu shim tang ia ki (Test) nongmuna bad hap ban phah pat sha ki jaka khmieh bniah sha nongbah Shillong bad ka kaiphod ka lah ban shimpor kumba 24 kynta eiei bad ym ju don ba pynbna Negative ne Positive ha Check Point.
Shillong: Ka United Democratic Party (UDP), ka la rai ban dawa na ka sorkar jylla, ba kam dei ban sdang ia ka jing pyntrei kam ia ka 5G mobile network, ha ka jylla, na ka bynta ka bha ka miat ki nongshong shnong, ong ka khubor na U bah Jemino Mawthoh, General Secretary katei ka seng.
Nga pyrshah  jur  haba  ia dei  ban  pyntrei  kam  iaka  Network  5G Namar  ka Ktah  iaki  Species  plant  animals  Birds   bad  kham tam  iaka  koit  ka khiah  jong  ngi  U Bynriew….
ka jingpyndonkam  iaka 5G ka lah ruh ban pyn  lyngkot  iaka  rta  jong  U Briew.
Ong  em iaka 5G!! lada kwah  ba ngin  long  kumne  kumba  ngi  long  Mynta.
Em ia ka 5GEm te em 5gWat swat shah ban kin wanrah iaki network 5gEm 5GKam iahap ban wanrah ia ka 5G, haba tang ka 4G ruh lah biang lypa tang ka network ruh ym lah pynbiang thikna….
kine dei tang ki kad kamai spah ki company tang ban ioh bai connection, bai recharge ter ter…EM 5GEm te em ko 5g.
Pynbiang network bad tower sha ki jaka bum don 4g.
Em no 5G.
Shillong:Katkum ka Catholic News Service ne CNS hapdeng ka jingïap kaba da ki hajar ngut kiba pang COVID-19, wat sha nongkyndong jong ka thaiñ hapoh ri India, kane ka khlam ka la shim ruh ïa ka jingim jong kiba bun ki nongïalam niam jong ka Balang.
Kiba bun ngut ki Lyngdoh sohblei, ki riewniam kum ki sister bad ki riewpaidbah ki la khlad noh na ka jingwan jong ka khlam ha ka kylla kaba ar naduh ka shiteng bnai jong u Ïaiong.
U Bishop Basil Bhuriya, 65 snem ka rta jong ka Jhabua u la kylla long u lanot ba nyngkong eh kum u Lyngdoh Sad ba dang don hapdeng ka jingshakri ban khlad noh na ka khlam COVID-19 ha kaba u la khlad noh ha St.
Francis Hospital kaba ha Indore ha ka 6 tarik u Jymmang, 2021.
Uwei pat u Lyngdoh Sad ba la shongthait u Archbishop Antony Anandarayar jong ka Pondicherry u la khlad na ka jingpang COVID-19 ha ka 4 tarik Jymmang, 2021.
“Ngi la duhnoh ïa u bishop ba dang samla uba dang shah pynkyntang dang 5 snem mynshwa," ong u Archbishop Leo Cornelius jong ka Bhopal, u ba long u nongïalam ka Madhya Pradesh Council of Catholic Bishops, haba kren ha ka Catholic News Service ha ka 7 tarik mynta u bnai ha ka por ba dang wan phai hadien ba la tep don burom ïa u Bishop Bhuriya.
Watla ïa u Bishop Bhuriya la phah sumar ha kiba bun ki jaka sumar la jan palat 3 ta?ew bad lah test negative ïa u khniang jingpang, ong u Archbishop Cornelius, hynrei u la mad jingeh halor ka jingpynbiang ïa ka oxygen bad u la khlad noh na ka jingpang heart attack na kadaw ka jingban jur ka jingshah ktah ha ka COVID-19.
“Nga la duh uwei na ki Lyngdoh sohblei ba dang samla bha, arngut ki riewniam sister bad kiwei pat ki riewngeit Katholik," ong u Archbishop Cornelius jong ka Jyllaniambah Bhopal, kaba don palat 15,000 ngut ki Khristan Katholik.
“Bun na ki, ki ïap namar ka jingbym lah ban ïoh rung kloi hapoh jaka sumar ha ka por ba biang bad ka jingduna pynpoi ïa ka oxygen ha ki jaka sumar," u la ïathuh.
Lah ban ong ba ha ka 17 tarik u Ïaïong kumba 5 ngut ki Lyngdoh sohblei na ka seng jingïasyllok Jesuits ki la khlad ha ki bynta bapher bapher ka jylla Gujarat.
Hadien pynbud pat sa ka jingkhlad jong ki 14 ngut ki Lyngdoh sohblei na ka daw ka jingpang COVID-19 ha kiwei pat ki bynta jong ka ri India kaba lah long naduh ka 19-23 tarik u Ïaïong.
Napdeng kiba lah khlad, kidei ruh ki vicar general barim bad ki provincial superior jong ki seng ïasyllok riewniam bapher bapher bad ki sister kiba trei ha ki hospital Katholik bad kiwei ki jaka pule.
Ha ka 25 tarik u Ïaïong, Msgr.
Prasan Pradhan, vicar general jong ka Bhubaneswar Archdiocese, u la khlad na ka khlam COVID-19.
Ka Jyllaniambah Thrissur ka la mad jingduh jong ki Lyngdoh sohblei ba la shongthait kiba la khlad na ka daw ka khlam COVID-19 ha ka 1-2 tarik jong u ne u Jymmang.
Ha kawei pat ka liang, haba ïakren bad u Lyngdoh Sad ka Jyllaniambah Shillong, u Rev.
Archbishop Victor Lyngdoh u la pyntip ba haduh mynta ha jylla Meghalaya ka Balang Katholik ka la duhnoh ïa uwei u Lyngdoh sohblei uba trei kum u Nongsharai mynsiem ha Visitation Parish Lumshnong, East Jaiñtia Hills, u (L) Fr.
Surendra Kumar Kanher, 48 snem ka rta, uba la khlad noh ha ka 01.
05.
21, uba la shah test positive ha ka 30.
04.
21, bad u Fr.
Prakash Tirkey, C.
M.
Provincial of Northern India Province, uba la khlad noh ha ka 7 tarik Jymmang, 2021, uba dei na ka seng jingïasyllok riewniam Vincencian, ha St.
Joseph’s Hospital, Andra Pradesh na ka daw ka jingpang Covid 19.
New Delhi: Kane ka khlam corona, ka la buh shibun ki jing kutlad ha ka riam ka beit ki kynthei.
Ka jingtah lip stik, kam don jingmut shuh, namar ba ym don ba iohi na shabar, wat ka jingtah ia ki rong khmat bad ki ngab ruh, ka la long berong noh bad khamtam ia ki kynthei dkhar lei, ka dei ka jingduh nong kaba kham bun bad kata ka long, ba kim ioh shuh ban deng ia ki jingdeng wat ha ki khmut jongki.
Kawei ka thei bhabriew, kaba leit sha ka jing iathoh shong kurim, ka la sngew kutlad shibun, ba kam ioh shuh ban pyn bhabriew ialade bad kumta, ka la deng noh ia ka jingdeng ksiar, na jrong jong ka jain tap khmut.
Katei ka briew, ka dei ka  Kavita Joshi, kaba sah ha  Ghodakhal, ha Nainital District jong ka Uttarakhand bad katei ka dei ka sngi, ha kaba ka leit sha ka jing iathoh jong ka bakha jongka, ha Haldwani.
“Ka dei ka jing ia thoh jong ka bakha jongnga bad kumta ngam kwah ban deng ia ka jingdeng ksiar shapoh ka mask, namar ba kam don jingmut ban tap noh shapoh ia ka jingdeng bad nangta, kan sa pyn pang ruh ia ka khmut bad kumta, nga sei noh shabar jong ka mask ia ka jingdeng, da kaba nga pyndait skhem da ki pin" ong ka Kavita.
Mynta ka sngi, ki don  3,66,161 ngut kiba ioh ia ka pang khlam covid ha India bad na kitei ki don sa  3,754 ngut kiba iap.
Hynnin ka sngi, ki don  4,03,738 ngut kiba ioh pang bad baroh kiba pang covid, ki la poi sha ka  2,22,96,414 ngut.
Baroh kiba iap, ki la poi mynta sha ka  2,42,362.
Ha ka jingjia, kaba la sngew triem, ha ka jing iadei bad ka khlam covid, mynta ka sngi, la iathuh ba ki don 80ngut ki doktor jong ka  Saroj Hospital, ha Delhi, kiba la ioh ia ka pang khlam covid 19 bad la iathuh ba uwei u doktor rangbah jong ka hospital, ula khlad noh, na ka daw jong ka khlam covid.
Kitei ki 80ngut ki doktor, ki don ha ka jingshah sumar mynta bad 12ngut ki don ha hospital bad kiwei pat ki don ha ka jingshong kyrpang ha la iing.
U Dr AK Rawat, uba dei u doktor rangbah jong katei ka hospital, ula khlad noh na ka jingtrei jubor katei ka jingpang.
Mynta la khang ia katei ka hospital, ban shim ia ki nongpang, kiba na shabar.
Baghpat: Hynniew ngut ki briew, ki la shah kem ha  Baghpat, kaba don ha western Uttar Pradesh bad ka daw, ka long, ba ki leit khura ia ki jingtep jong ki briew, kiba iap corona bad kiwei  bad ki leit tuh ia ki tiar ba remdor, kiba don ha kitei ki met iap.
La iathuh ba ki pulit, ki la kem hynnin ka sngi, ia kitei ki briew, kiba leit law noh ia ki jain kiba remdor, ki saree, ki jingdeng na kitei kiba iap.
La iathuh ba ki tuh ia ki jain jingsiang thiah, ki saree bad kiwei  bad na kitei, la ioh kurup ia 520 tylli ki jain sop thiah, 127 tylli ki kurtas, 52 tylli ki saree lieh bad sa kiwei de ki jain ba remdor, kiba sop ia ki met iap.
Ia kitei ki jain, ki la sait khuid bha bad ki la isteri ruh, na ka bynta ban die biang, ong ka khubor pulit.
Mairang: U Sub-Divisional Magistrate ka Mairang Civil Sub-Division, Mairang ha ka hukum bala pynmih mynta ka mied u la pyntip ba hadien ba la ioh lut ia ki report jong baroh ki high risk contact, bad namar ba la dep pynkhuid ia ka Meghalaya Co-operative Apex Bank, Mairang bad ki rud ki kiar jongka, kumta la weng noh ia ka Containment Order na ka bynta kane ka Bank bad yn sdang plie noh iaka naduh ka 10 tarik u Jymmang, 2021 naduh ka por 9 baje mynstep.
Shillong: Ki don 18 ngut kiba ioh pang covid mynta ka sngi bad kitei ki kynthup ia U Bah Dominic S Bareh (45) na Pohkseh, East Khasi Hills, uba khlad ha NEIGHRIMS, Shillong; nangta U Victor Sangma (47), na Madan Laban, uba khlad ha Dr H Gordon Robert hospital, Shillong; nangta U Dewala Mani Mishra (40), na Hills Cement Khliehriat, uba khlad ha Super Care, Shillong.
Ka kong Basantina Kharkrang (49) na Laitmynsaw, Upper Shillong, kaba khlad ha Dr H Gordon Robert Hospital, Shillong, nangta ka Saraswati Devi Raj (49), na Nongthymai, East Khasi hills, ka la khlad ha Nazareth Hospital, Shillong.
U bah Tellisda Warjri (51) na Mawmluh, East Khasi hills, ula khlad ha NEIGHRIMS, Shillong.
U ba Rina Tymsem (58) na Pynursla, East Khasi Hills, ula khlad ha Nazareth Hospital, Shillong, U bah Yensidora Shabong (73) na Mawlai Nongmali, u leit khlad ha Robert Hospital, Shillong.
Ka kong Banshimti Ryntathiang (39), na Mawlai Nonglum, East Khasi Hills, ka khlad ha Bethany Hospital, Shillong.
Ka Elphidora Nongkynrih (52), na Mawlai Motsyiar, ka khlad ha Robert Hospital, Shillong bad U bah Kermon Passah (67) na Upper Risa Colony, u khlad noh ha Woodland Hospital, Shillong, nangta ka Telinna Momin (22) na Lawsohtun, East Khasi Hils, ka khlad noh ha Civil Hospital, Shillong.
U Theresia Lyngdoh (68), na Riatsamthiah, ula khlad noh ha Robert Hospital, Shillong, U Supitda Ch Marak (71) na Walbagre, West Garo Hills, u khlad ha Civil Hospital, Tura.
U Weelan Lywait (68) na Iawmusiang, u khlad ha Woodland Hospital, Jowai, nangta ka Mily Guring (56), na Mawbah, ka khlad ha Supercare Hospital, Shillong.
U Sujon Hira (33), na Shkentalang, West Jaintia Hills, u khlad ha MCH Hospital, Jowai bad U Jurbait Shadap (52) na Salaroh, West Jaintia Hills, u khlad ha Woodland Hospital, Jowai.
Shillong; Na ka jingban jur eh jong u khniang jingpang corona-virus bad kiba la pharia na ujuh, kaba la shim ruh ia ka jingim jong bun ngut ki mynsiem ba kordor, ba la nang kiew man la ka sngi, ka Shillong All Faiths Forum (SAFF) ka phah ia ka jingkyrpad kaba sngur sha ki briew jong baroh ki jingngeit niam bad ki nongshong shnong baroh ban pyndep ia la ka jong ka jingkitkhlieh bad ka kamram na ka bynta ialade shimet, na ka bynta ki bahaiing hasem, bad na ka bynta ki paramarjan.
Sngewbha ban ym shah ialam bakla ha kito kiba kwah ban pyntieng ia phi, hynrei to bud ia ka jingbthah jong ki riewstad ha ka koit ka khiah bad ka Sorkar.
La kyrpad bn buh bniah bha ia ki jingbthah kiba iadei bad ka Jingkhang dam ha kine ki khyndiat sngi.
Kane ka long kaba donkam na ka bynta ban pyndkut ia u kynjri jong ka jingpur une u khniang jingpang.
SNGEWBHA SHONG HA IING.
Ba ki nongshong shnong baroh kiba lah 45 snem ka ‘rta shajrong kin shim ia ka Tika kloi katba lah.
Kane ka long ka stieh jingiada ia phi na ka jingbanbor une u khniang, bad kan pynkhlain ruh ia ka bor jong phi ban ialeh pyrshah ia ka jingpang.
Ba ka jingdeng ia ki mask, nangta ka jingpynjngai iwei na iwei pat, bad ka jingsait kti, kin long kiei kiei kaba baroh ngi dei ban leh ryntih bha.
Nongpoh: Ka jingdon ki briew kiba ioh Covid-19 ha Ri Bhoi District, ka la kiew stet shaba palat bad dei namar ka jingkiew kynsan ka jingdon ki briew kiba ioh Covid-19, ka la pynlong ia ka Kong RM Kurbah, Deputy Commissioner ka Ri Bhoi, ba kan pynhap Micro-Containment Zone ia kiba bun ki jaka bad ki shnong hapoh ka Distrik.
Kat haduh mynta ha Ri Bhoi, tang ha kine ki khyndiat Taiew, ki la don haduh 457 ngut ki briew kiba la ioh Covid-19, ha kaba kiba la shah ktah ha u Covid-19, ka la pur sha manla ki thain kiba don ha Ri Bhoi.
Nalor shibun ki jaka kiba la dep ban pynbna kum ki Micro-Containment Zone, mynta pat la nangkiew shuh shuh, kata ka long ar-tylli ki SBI Bank, kata ka Nongpoh bad Umiam Branch, la hap ban khang shipor, ha kaba ka Nongpoh Branch kan khang khyrdep naduh ka 10 haduh 16 tarik Jymmang, katba ka SBI Umiam kan khang naduh 10 tarik haduh 12 tarik Jymmang.
Ka shnong Nongsder Block IV (Rangmen) 8 haduh 14 tarik, ka shnong Umran Dairy bad Umeit, kin hap ha ka Containment Zone naduh 9 haduh 13 tarik Jymmang.
Ki la don shibun ki iing ha shnong Lumsohphoh, Nongpoh, kiba la shah pynhap ha ka Containment Zone, ka ban sdang naduh ka 8 tarik haduh 18 tarik Jymmang.
Ka Deputy Commissioner, Ri Bhoi, ka la maham ia ki briew ba kim dei ban rung ban mih sha kitei ki jaka ba la pynbna Containment Zone bad lada lap ba don mano mano kiba leh pyrshah, kin sa ngat ha ki jingshah pynshitom katkum ki kyndon Ain.
Ka DC Ri Bhoi, ka la kyntu ia ki paidbah hapoh ka Distrik ba kim dei ban khein sting ia kane ka khlam Covid-19 bad kaba la kyntu ruh ia ki paidbah ba ki dei ban husiar ialade bad ban bud ryntih ia ki jingbtah da ki briew ka koit ka khiah, khnang ba yn lah ban tehlakam ia ka jingsaphriang stet ka khlam Covid-19.
Shillong: Kiba ioh pang covid mynta ka sngi, ki la poi sha ka 418ngut ha ka jylla baroh kawei.
Kiba iap ki long 18ngut bad baroh kiba ioh pang, ki la poi sha ka 2,899ngut.
Ka East Garo Hills, ka don 9ngut kiba ioh pang thymmai, ka East Jaintia Hills, ka don 26ngut bad na kitei ki kynthup ia 5ngut kiba don ILI, 17ngut ki high risk contact.
Ka East Khasi Hills, ka don 275 ngut bad na kitei ki kynthup ia 109ngut ki high risk contact, 53ngut ki ILI; ka Upper Shillong, ka don 3ngut kiba ioh pang bad nangta ka Shella, ka don 23ngut, ka Mawsynram 7ngut, Nongmynsong 4ngut nalor kiwei pat.
Ka Ribhoi ka don 11ngut, ka West Garo Hills 57ngut, ba kynthup ia 12ngut ki nongtrei ka koit ka khiah, 23ngut h Wakkolnanggre, ka West Jaintia Hills 20ngut, West Khasi hills 5ngut.
Kiba jem na ka jingpang, ki long 179ngut bad kiba iap ki long 18ngut, ha kaba 14ngut ki dei na East Khasi hills, 3ngut na West Jaintia hills bad iwei na West Garo hills.
Shillong: U Winnerson D Sangma (Congress) na Salmanpara, ul la buh ia ka jing kylli ha iing dorbar jylla, mynta ka sngi “La ka jingpang covid, kam ju don ha ki sngi pohia, lane ha ki sngi naduh Sngi nyngkong haduh sngi thohdieng" bad haba u myntri rangbah, um da shai, U Sangma, ula kylli biang “La ka jingpang covid, kam ju shang shnong satia ha ki sngi pohia".
Haba jubab, U Conrad K Sangma, myntri rangbah ka jylla, u iathuh ba ka sorkar, ka thawlad ban khanglad ia ka jing ia bit jong kane ka jingpang, hynrei, ha kajuh ka por, ka sorkar, ka hap ruh ban pyrkhat ia ka jing kamai kajih jong ki briew bad kumta, ka donkam ban peit halor kane ka mat, ha kaba ki don ki por, ba ka don ka jing pakhang shnong lynter, ki don ki sngi, ba ka don ka jing pakhang ha ki sngi ba kut taiew bad u myntri rangbah, u ong ba ka khlam, ka don beit man ka sngi, hynrei ka jing buh ia ki korphiw bad kiwei, ka dei ban peit ia ka kamai kajih jong ki paidbah".
U Sangma, u iathuh ba ha ka Constituency jongu, ula ong ba ha ki sngi pohia, ki iew ki plie kumba ju long, kumta ula ong ba ia ka iew ha Purakhasia, kaba dei ban long ha ka sngi ba ar, la shah ban pynlong ha ka sngi nyngkong, nangta ha Badwagaon, kaba la ju pynlong ha ka sngi saitjain, hynrei, la pynlong ha ka sngi thohdieng.
Na ka liang U Mukul Sangma, nongialam liang pyrshah, haba shim bynta ha katei ka por kylli jing kylli, ula ong shuh shuh “Ki bor district, ki kylla ia ka sngi iew, naduh ka sngi hat majai, sha ka sngi balang, lane ka sngi thohdieng sha ka sngi saitjain, khlem da buh ia ki kyndon, jingiada ia ka koit ka khiah, kumta kaei ka jing myntoi na katei, ba ki paidbah, kin wan hi kumjuh".
U Zenith Sangma (Congress), haba shim bynta, ula ong “Ngam iohi, ba kan don jingmut ban khang shnong, tang ha ka sngi saitjain bad sngi U Blei bad plie pat ha ki sngi pohia, ha kaba la leh ha South West Garo hills bad ha West Garo hills.
Nangta, la shah ia ki dukan ban plie tang haduh 1baje nohsngi bad kane ka pynlong ia ki nongthied, ba kin leit ia knieh ban leit rung sha dukan.
Lada dei ba la plie baroh shisngi, ki briew kin nym ia thyngngian satia.
Wat ha Shillong, tang kawei ka dukan, la shah ban plie ha kawei ka iew".
Shillong: Uwei u samla, uba kyrteng U Meban Khraw Subon, uba don 17 snem ka rta, ula shah rahbor ha ki nonglute, kiba na Bangladesh, ha ka step jong ka 11tarik mynta u bnai.
Ha ka jing iakren bad U bah Teilang Khongkhlad, Sirdar Tynriang, (kaba don harum Pynursla), u iathuh ba ki dkhar Bangla, ki la ioh rung sha kawei ka jaka, kaba ha khappud bad ka Bangladesh, kaba la tip ka Shimaw, kaba hap ha ka Elaka Tynriang bad katei kadei ka jaka kaba la jngai bha na khappud ka India bad ka Bangladesh, tangba ka dei ka jaka, ka bym pat don jingker sainar shiah satia.
Kitei ki nong lute, mar ia ioh kem ia utei u samla, ki la teh da ki tyllai ia ki kti jongu bad ki la set ia u baroh shisngi shapoh khlaw, hynrei ynda la miet, ki ialam noh ia u sha Bangladesh bad ki pyniaid kjat ia u, haduh 2 kynta bad ynda la poi ha kawei ka shnong, ki la set ia u, ha kawei ka sem blang.
Hynnin ka sngi, kitei ki nonglute ki la phone sha ki para marjan shnong jong utei u samla bad ki la dawa pisa na u kpa jongu ar lak tyngka.
Hynrei na ka liang ka Shnong, ki la leit ban ujor sha ki BSF, hynnin ka step bad da ka jing ia treilang ki BSF bad ki shipai Bangla, ki la ioh ban shimti ia utei u samla na katei ka sem blang, ha Bangladesh, ha ka por 11 baje hynnin ka miet.
La wan ialam noh ia utei u samla mynta ka sngi, da ki BSF bad la aiti sha kiba ha iing jongu, ong U Sirdar ka Elaka Tynriang.
Shillong:Ka jingleit dkhat jubor jong ki bor pulit ia u General Secretary barim ka seng Hynniewtrep National Liberation Council(HNLC), u Bah Cheristerfield Thangkhiew ha ka step phyrngab jong ka 13 tarik u bnai Nailar 2021 ka la pynlong ia ki paid ka bri u Hynniewtrep baroh kawei ba kin khie bitar ia kane ka jingleh jong ki bor kiba halor ha kaba ki la mih ruh ki kynhun Sur ki bapher bapher ha kylleng sawdong ka jylla kiba la pynrem ia kane ka jingleh jong ka Sorkar jylla bad jong ki bor pulit bad kiba la dawa ruh na ka Sorkar jylla ba ka dei ban sospon ia ki pulit kiba la donkti ban leit siat iap ia u Bah Che.
Ha katei ka sngi, ka la don ruh ka jingialang ha ka sngi saitjain ba lade, ha Nongthymmai bad la ioh ruh ka jingkren na ki longkmie jong katei ka shnong bad kawei na ki longkmie ka la pynrem jur ia katei ka jingleit dkhat jubor jong ka kynhun pulit kiba la leit khynra kynsan ia ka ïingsah jong u Bah Che ha Mawlai Kynton Massar.
Katei ka longkmie ka la ong ba ka jingleh bym suidñiew jong ka Sorkar, ka la pynbitar ia ki paidbah bad ka la buh jingkylli ruh ia ka Sorkar da kaba ka la ong, “Ko Sorkar mynthi, phi don khmat ne phim don khmat, phi don mynsiem ne phim don mynsiem ba phi bam ia u kpa ka ïing? Nga phah ka jingkren sha u Rymbui, phi sniew bad dur, phi sniew bad jinglong.
Da phi sniew ka jinglong to ia bha ka mynsiem bad lada phi don ha ka bor phi lah ban leh eiei tangba wat bam ia ki longkpa lane ia ki khun samla ne ia ki longkmie jong ngi".
Katei ka longkmie ka la ong ruh ba ka snam jong u Bah Che kam ud tang ia ka ïing ka sem jong u Bah Che hynrei ka ud lut ia ka ri bad ka jaitbynriew jong ngi baroh.
Katei ka longkmie ka la ong ruh ba sa tang ar sngi yn dap shibnai pura ka jingiap jong u Bah Che, hynrei ka Sorkar pat haduh mynta ruh ka khlem pat shym lah leh eiei ia ki riew thrang snam kiba la bam im-im peit-peit ia u Bah Che.
Katei ka longkmie ka la syllad tyngeh ruh ia u Bah Lahkmen Rymbui da ka ktien War bad ka la thalaiñ tyngeh eh ruh ia ka Sorkar Jylla kaba la shong kli kti khlem leh eiei halor katei ka jingjia bad ka la ong ruh ba ki Minister ki ioh ban shong ha katei ka shuki ruh dei namar ki paidbah kiba la jied ia ki hynrei hadien ba ki la ioh bat ia ka bor pat ki leh katba ki mon ma ki.
Na ka liang katei ka longkmie ka la dawa na ka Sorkar ba ka dei ban leh eiei noh halor katei ka jingjia bad ba dei ban sospon ia kiba la donkti ha katei ka kam pyniap.
Shillong:Hadien ka jingkhlad ba kyndit kynsan jong u MLA ka Mawphlang Constituency u Bah SK Sun u ba la khlad noh ha ka 10 tarik u bnai Nailur 2021, kum ka dak ban kynmaw burom ia une u MLA ba la khlad noh, na ka liang u MLA ka Nationalist Congress Party(NCP) u ba dei na Gambegre, u Saleng A Sangma u la kyntu hapoh ka jingdorbar thawaiñ ha ka por ba dang don ka Dorbar Synrai ban ailad beit ia ki bahaïing hasem jong u Bah SK Sunn ban iakhun ia ka elekshon shiteng samoi na Mawphlang Constituency, lada ki don ka jingthmu ban pynmih kyrtong na ïing jong ki bad ia kane ka jingong u Saleng A Sangma u la ong ha ka por ba la pynlong ka jingkynmaw burom ba kyrpang ia u Bah SK Sun.
U Saleng u la ong ba kum ka dak ban pynpaw ka jingsngew burom ia u MLA u ba dang shu khlad shen, baroh ki seng saiñ pyrthei hapoh ka jylla kim dei ban buh kyrtong pyrshah ia ka ïing ka sem jong u SK Sun bad ba dei ban ailad beit ia ka ïing ka sem jong u Bah SK Sun ban mihkhmat na katei ka thaiñ.
Ban long nongmih khmat kam dei ka nong kynti jinghiarpateng jong ka iing jongno jong no.
Ha iing Durbarassembly ban kren kumne ka long khyllung khynnah sha ba palat.
Ko MLA kren tang ia ki issue kiba dei ban kren, ka I biej ban kren kumne.
Ka jing bym iap shuh, kan dei ka jing shisha, ha ki khyndiat snem ban sa wan, tangba katei kan jia, tang na ka bynta jng kito ki dap klur dap million, ong ka khubor jong ka The Sun.
Haduh mynta, U  Kim Jong-un, U Vladimir Putin, U Steven Seagal, U Jeff Bezos, U Elon Musk lem bad kiwei ki heh spah, ki dang pynkhreh ia ka projek, ka ban khanglad ia ka jinglong tymmen jongki bad la iathuh ba katei ka jing pynim slem ia u briew, kan sdang treikam naduh ka snem 2050 bad ka jingsumar ia u briew, ba un im tymmen, kan dei da kaba bujli ia ka snam jongu kaba rim, da kaba thymmai lane, da kaba dih da ki dawai kiba la shna kyrpang.
Don ruh kiwei pat ki jing ai jingmut, ban bujli ia ka met jong u briew baroh shi rynieng, da ki tiar ki ban shna kyrpang bad ban bujli ia ka jabieng da ki robot.
Ki don ki jingthoh kiba pyni, ba ka jingstad ha ka dawai dashin, ka la kyntiew ia ka jingim jong u briew, da ar shah ha kine ki 200 snem ba ladep bad kitei ki long ba ha ki snem 1800, ka jingim antad jong u briew ha UK, ka long ha ka rta kaba 40 snem, katba mynta, ka la poi sha ka 80 snem.
Ki don mynta palat 100ngut, kiba shim bynta ha kawei ka jingleit shah sumar ialade ha  San Francisco bad katei ka jing sumar, ka kynthup ia ka jing bujli ia ka snam, ia kito kiba la kham tymmen bad katei ka shongdor £6,200 bad kito kiba la palat 60 snem ka rta, kin shah injek da ar litar shiteng ka  plasma, ha kaba yn shim, na kito kiba dang kham khynnah ka rta jongki.
U Jesse Karmazin, uba dei u stad, uba la sdang ia katei ka jaka sumar, u iathuh ba haduh mynta, ki dak ki shin, ki dei kiba ai jingkyrmen shi katdei.
U Karmazin, u ong shuh shuh “Yn nym don satia uno uno u briew, uba dang kwah ban im, ynda haba ula poi sha ka rta kaba 95snem, hynrei, lada lah ban pynkylla ia ka jinglong ka met sha ka rta kaba 29 lane 30 snem, phin sngew kwah hi ban dang im".
Ka North Korea, ka don jingthmu ban pynim ia u nongialam jongki, U Kim Jong Un, ba un im palat ia ka shispah snem bad la thaw ia katei ka center, kaba kyrpang, na bynta katei ka jing sumar, ha kaba la tip, kum ka  “Longevity Center".
Ha katei ka center, yn don ka jing bujli ia ka ka snam, kaba thymmai, kaba yn shim, na ki briew, kiba bam ia ki jingbam kiba tei met.
" Don bun ki buit a ka dohnud u briew (ban kiar na U Blei) hynrei ka jingpyrkhat U Trai kat ka ban neh" (Proverbs 19:21)ka ktien ka ong shuh shuh : “Ka bainong ka pop ka dei ka jingiap"Ai kin iapyrshang, namar kim don jaka shuh ban buh ia ka spah jong ki.
Shillong: Wat la haba bun ki jingpyrshah ki mih na kiba bun balang kiba la buh jingkylli na ka Sorkar Jylla ba kumno ka Sorkar kan ailad ne pdiang ia ka jingpan shuti leit ïing jong u Director General of Police(DGP) jong ka Jylla, u R Chandranathan haba ka jingtohkit Judicial Enquiry ka dang iaid shakhmat mynta hadien ka jingshah siat iap jong u Bah Cheristerfield Thangkhiew kaba la jia ha ka 13 tarik u bnai Nailar 2021 ha ka ïingsah jong u ha Mawlai Kynton Massar.
Haba kren sha ki lad pathai khubor, u Myntri Rangbah ka jylla, u Conrad K Sangma, u la ong ba ka Sorkar ka dang iaid mynta katkum ki kyndon bad ynda la pyndep lut ia ki jingdonkam baroh, ka Sorkar kan sa ai ia ka shuti leit ïing ia u DGP ka jylla u ba la pan shuti bad ka Sorkar kan nym lah satia ban khanglad ia ka jingpan shuti jong u DGP namar u don la ka hok ban shim shuti kum u shakri Sorkar bad na ka liang jong ka Sorkar Jylla ruh ka la mynjur ban ai shuti leit ïing ia u DGP ka jylla.
Ha kaba iadei bad ka jingdawa ban sospon shwa ia ki heh pulit kiba la donkti halor katei ka jingjia, u Conrad K Sangma u la ong ba ka Sorkar ka ieng beit ha kajuh ka nongrim kata ba kan nym pat lah satia ban weng kam ia kitei ki heh pulit katba ym pat ioh ka kaiphod tohkit kaba paka.
Jowai: Ki paidbah na kylleng ki shnong bapher bapher hapoh ka Elaka Sutnga ki la mih paidbah ha ka sien kaba ar ban pyrshah jur ia ka jingmih bad jingjyllei ki karkhana thang dewiong hapoh ka Elaka Sutnga.
Ia kane ka jingpyrshah, la lam khmat da ka Environement Coordination Committee (ECC), Sutnga Elaka bad ka ECC ka la rai ban mih paidbah biang sa shisien hadien ba ka bor Sorkar kam shym la pathiaw satia ia ki jingdawa jong ki kaba ki la dawa ha ka rally kaba nyngkong.
Ka ECC ka la ai por ia ka Sorkar bad ia ka bor District 5 sngi ban khang kyrdep ia baroh ki kharnana be-ain kiba ym duna ia ka 30 tylli eiei.
Mynta ka sngi ki paidbah na kylleng kiba kynthup na ka shnong Local Headmen (RangbahShnong) of the ElakaSutnga comprises of villages viz.
, Moopala, Sookilo, Sutnga, Umlawang, Mookympad, Tluh, Jarain, Sakhain, SakhianMooliment, Latyrke, Lamyrsiang, Moolamylliang, Lelad, Tangnub, Byndihati, Umtyra, Umrangso, Nongrim Hills, Nongsning, Jalaphe tBri-Sutnga, Moolait Bri-Sutnga bad kiwei kiwei kiba hapoh ka Elaka Sutnga.
Ha ka por step la pynlong ia ka dorbar paidbah ha Madan Bol Moopala hadien katta pat la pynlong ia ka jingiaid paidbah na Shi-Kilo shaduh phyllaw DC Office Khliehriat.
Ha kane ka rally la ia shim bynta da ki paidbah nongshong shnong hapoh ka jingialam ki rangbah Shnong.
Ki paidbah ki la rah ia ki banner bad ki placard ki da pyrta pynrem sorkar lynti lynti tad haduh ban da poi ha phyllaw DC Office ha kaba ki nongialam ki la leit ban aiti ia ka Memorandum ban dawa ba dei ban pynsangeh noh hapoh 5 sngi ia kitei ki kharkhana thang dewiong kiba don hapoh ka Elaka.
Ka ECC ka la kynnoh ruh ba ki don napdeng kito kiba donkti ban seng ia kitei ki Kharkhana ki la ioh NOC na ka shnong kaba ki la shu thaw hi kum ka nuksa ka shnong Thangiatah, Palawi bad kiwei kiwei kiba ka ECC ka ong ba kine ki shnong kim ju don satia hapoh ka Sutnga Elaka.
Chennai: Ka ktien Tamil, ka dei ka ktien, kaba ki la kren da ki blei, ong ka iing bishar jong ka  Madras high Court, ha ka jing bishar ha ki khyndiat sngi ba ladep bad la ong ruh ba ka jing duwai ha ki temple bapher, ha ka ri India, ka dei ban long beit da ka sur jong ki kyntien Tamil, kumba la shna da ka ki riewkhuid kum U Azhwars bad u Nayanmars, nalor kiwie pat kum U Arunagirinathar.
Ka jingshong bishar, da U  N Kirubakaran, uba la shongthait noh na ka kam lem bad U  Justice B Pugalendhi, ka ong ba ha kane ka Ri, la ju shim, ba ka dei tang ka ktien Sanskrit, kaba U Blei u sngewthuh.
“Ha ki ri bapher bad ha ki niam bapher, la ju pyn donkam ia ka rukom mane blei, katba kum ka jinglong ka rukom ngeit  jong ki briew bad ha kito ki jaka, la ju pyn donkam da ki ktien tynrai, na bynta ki kam shakri Blei, hynrei ha kane ka ri jongngi, la ju shim ba ka dei tang ka ktien Sanskrit, kaba dei ka ktien jng U Blei bad ba kiwei ki kyntien, kim bit satia ban pyndonkam bad la ju ngeit ruh ba tang haba kren da ka ktien Sanskrit, ba ki Blei kin ioh sngew bad kin sngewthuh" ong ka kashari.
Ka kashari, ka shong bishar, halor ka jing dawa ba ha ki jinglehniam ha ka temple ha  Karur district jong ka jylla Tamil Nadu, ba dei ban kren bad kynud su da ki sur  Thirumuraikal, Tamil Saiva Manthiram bad kumjuh ki jingrwai jong u riew niam Amaravathi Aatrangarai Karurar.
“U briew, um lah ban thaw dalade ia ka ktien bad ki ktien, ki dei kiba lah don da ki spah snem mynshwa bad kiba la ju kren na kawei ka pateng, sha kawei pat bad kumta, ka donkam ban don tang ka jing nang pynbha, ia ka ktien, kaba la don lypa bad kam don satia ka jingthaw thymmai ia ka ktien" ong ka kashari.
Shillong:Ka iing dorbar jylla, mynta ka sngi, ka pynpaw ia ka jing sngewkhia kaba khraw halor ka jingkhlad noh U MLA ka Mawphlang, U Bah SK Sun.
U Conrad K Sangma, myntri rangbah ka jylla, haba lamphang ia ka jingkren, ula ong “Nga la kylli, ia u nongialam liang pyrshah, uba dei u dkhot uba rim tam, jong ka iing dorbar, la ka la ju don ne em, ka khep, ha kaba U MLA, u khlad noh, ha ka por ba long dorbar" bad U Sangma, u iathuh ba ka jubab ba u ioh ka long “Em, ym pat ju don bad ka dei ha ka sien nyngkong, ba U MLA, u iap, ha ka por ba ka iing ka don ha ka jingshong dorbar".
U Sangma, u ong shuh shuh ba ka long kaba sngewsih, ban iohi ia ka shuki kaba thylli jong U Bah SK Sun.
“Nga la pynkhreh, mynta ka sngi, ba ka don ka mat jing iatai ban wan rah da U bah SK Sun, namar ka ka dei ka bym shym la lah satia ban pyndep ha ka dorbar ba la dep" ong u myntri rangbah bad ula ong shuh shuh “Kane ka jingjia ka la pyndit shisha".
U Conrad, u ong shuh shuh, ba u ju ia kren biria bad ki khyndiat ngut ki para dkhot, ba u ju don lypa ia ki jubab, halor kino kino ki jing kylli, ba u buh ha khmat ka iing bad ula ong shuh shuh ba U bah Sun, u don ia ka mat jing iatainia, kaba khlain shibun, namar ba u ju lum ia ki jing shisha, ha shwa ba un leit sha ka iing dorbar.
“Ha ka por, ba nga rem elekshon, nga leit donkam tyngkhat sha ophis jongu bad nga kynmaw, ba katno u niew burom bha, namar ba wat haba ka jingialang, ka dang iaid, un pyn lyngkot ia ka jingialang,un khot ia nga, un iakren bad un pynbeit ia ka jingeh, kaba nga leit rah" ong u myntri rangbah.
U Mukul Sangma, nongialam liang pyrshah, haba shim bynta ha ka jingkren sngewlem halor ka jingiap U bah Sun, ula ong ba ka jingiap jong U bah Sun, ka long shisha, kaba sngew kyndit, hynrei, ula ong “Kum ki briew, ka dei ka jing shisha, ba ka jingiap ka ju wan kyndit bad ka long kaba sha palat jong ka bor jongngi".
U Sangma, ha ka jingkren jongu, u iathuh ba u iakynduh nyngkong eh ia U Bah Sun, (kum u ophisar ka tnat PHE) ha ka por, ba u leit jngoh ia ka skhim um ha Mawphlang, ha u snem 1993 bad ha katei ka jingleit U Mukul, u pynpaw, ba u itynnad shibun, ba katno U Bah Sun, u sumar ia ki tiar jong ka sorkar, ha katei ka jaka sam um bad ka bym ju jia satia, ia kiwei pat ki tiar sorkar, ha kiwei ki jaka, ha kaba u ong “Ki briew ki suk bha ban ithuh ia ki tiar ki tar, kiba dei ki tiar sorkar bad ki bym dei ki tiar sorkar".
“Kino kino ki ishu, kiba la leit rah ha khmat jongu, un kitkhia ban leit peit dalade hi ha kito ki jaka bad ban peit ba ka kam ka de ban iaid beit shi syndon.
Ym dei tang katta, hynrei, haba don kano kano ka jing pynkhreh skhim, un peit hi dalade, ba ka DPR, kan long kaba biang nadong shading bad ba kam dei ban phai biang sha ka tnat sorkar, khamtam, ha kaba iadei bad ki skhim, kiba dei ban pan pisa na ka sorkar India" ong myntri rangbah barim ka jylla.
“Kum u riew sain pyrthei, nga shait mutdur, ba U bah Sun, un dei uba im ha kawei ka rukom, namar ngi shait iohi, ba ki don bun ki ophisar kiba wan sha kane ka kam, ba kim ju lah ban neh slem ha kane ka kam, namar ba ka dei ka kam kaba eh shi katdei bad nga ju mutdur ha kaba sdang, ba ki ophisar, kiba wan sha kane ka kam, kim ju neh slem, namar ba kane ka dei ka kam kaba da eh than haduh katta, hynrei haba peit ia U bah Sun, ngi iohi, ba un neh slem ha kane ka kam" ong u nongialam liang pyrshah “Hynrei kaba sngewsih, ka long ba ka jingim jongu, ka la shu kut kloi noh bad um don shuh bad ngi hangne" ula ong biang.
U Bah Prestone Tynsong, symbud myntri rangbah, ha ka jingkren, ula ong “Kane ka term 2018, ka dei kaba sniewbok shi katdei, ia kane ka iing dorbar, ha kaba 5ngut na ki dkhot jong ka iing, ngi la duh noh bad katei ka dei, tang hapoh ka 3 snem shiteng bad ha ka jinglong MLA jongnga, nga lap ba kane ka dei ka sien nyngkong, kaba la jia bad ha ka jingkren paidbah, kane ka jingjia kan nym kut satia, hynrei haba kren da ka jingsngew mynsiem, kane ka dei ka mat, kaba ngi dei ban pyrkhat bad nga ngeit ba U Blei, un ailad ia baroh ki dkhot jong kane ka iing, ba kin bteng haduh kaba kut jong kane ka iing dorbar".
“Nga kynmaw kumba 12 sngi mynshwa, u la wan sha ka kamra jongnga bad ngi la iakren ia katto katne ki kam, kiba dei ia ki kam pynroi ha ka Constituency jongu.
Hadien ka jing iakren, nga kylli, ia u, la ula dep ne em ban shah injek corona.
U peit sha nga, u ong Em, ngam pat dep injek satia bad kumta nga ong ia u, sa ai injek noh, ha kaba ula ong ba un sa injek noh shen", ong u symbud MR.
“Ha katei ka 10tarik Nailur, nga sngew kyndit shibun bad ha katei ka janmiet, nga phah ia U DHS, ba un leit dalade sha katei ka iing, namar ba ka jingiap jongu, ka dei kaba la don dak jingpang lypa bad haba la lap ia ka kaiphod jong ka jingiap, ka dei shisha ba u iap na ka jingpang covid 19".
“Nga sngew dei ruh ban ong ba ka Greater Water Shillong Supply Scheme, ka trei kam bha, haduh mynta, ka dei lyngba ka jingtrei shitom jong U bah Sun" ong biang U SMR, uba la ju peit la slem bha ia ka tnat PHE, kham mynshwa.
U Bah Metbah Lyngdoh, lamphang ka iing dorbar, ha ka jingkren pynkut jongu, ula pynsngew ba mynta ka sngi, ka dei ka mat, ban iakren halor u pud u sam hapdeng ka Meghalaya bad ka Assam, ha kaba u dei ban wan rah U bah SK Sun, hynrei ia katei ka mat, la hap ban weng noh, namar ba u dkhot um don shuh ha ka iing, nangta ula ong shuh shuh, ba kane ka dei ha ka sien kaba nyngkong ha ka histori jong ka Meghalaya, ba u dkhot, un khlad ha ki sngi ba ka dang iaid ka jingshong dorbar jong ka Jylla.
U lamphang dorbar, ula ong shuh shuh, ba U bah Sun, haba u kren ha ka iing dorbar, u don bad u, ia shibun ki jingshisha, kiba ula pynkhreh bad ki don shibun ki khep, ba ki myntri sorkar, kim don ia ki jingtip, hynrei U Bah Sun u tip.
Ki don shibun ki dkhot kiba shim bynta lang ha katei ka jingkren sngewlem ia U MLA, uba la khlad bad la pynlong ruh ia ka jingsngew lem kaba ar minit, kum ka jingsngew lem ia utei uba khlad bad mar ia dep ka jingkren sngewlem, la pynwai no ia ka iing dorbar mynta ka sngi, kum ka dak jong ka jingsngew burom ia utei u dkhot.
Shillong: Ka All Meghalaya Dancer’s Association, ryngkat ka service youth talented bad ka A.
Suchiang production ka khot ia  ki riewdon ka jylla Meghalaya baroh kaba kynthup iaki nongshad bad nongrwai ban phah ia ki video jong ki.
Ka jing iakob, ka dei ka Solo Duet Group bad ka khusnam, ka dei T.
50 hajar ia uba ioh ia ka nam lahduh, ha ka shad bad ha ka rwai ruh kumjuh.
Ka Semi final, ha ka 23tarik Risaw 2021, katba ka Final, ha ka 18tarik Nohprah 2021.
Ka jingwan hajan sha U Blei, dei lyngba ka jingduwai ban iasyllok (fellowship) bad ban iakren bad ban iathuh ruh ia ki jingdonkam ki jong ngi kiba ngi iashem ne ki jingeh kiba ngi kynduh.
Na ka liang jong U Blei (God’s standpoint), U dei U Kpa Uba ha bneng Uba lah ban pynwan shajan ia ngi haba ngi sdang da ka jingduwai ban ong “KO KPA".
“Ym don uba lah ban wan ha nga, lymda U Kpa uba la phah ia nga un da pynwan ia u: bad nga ngan pynmihpat ia u ha ka sngi kaba khadduh" (Ioannis 6:44)Ka dei ruh lyngba U Jisu Khrist, kaba lah ban pynwan hajan ia ngi sha U Blei.
U Jisu U long ka lynti sha U Blei, Uba long U Kpa Uba ha bneng bad U Jisu U long ka lynti bad ka jingshisha ruh.
“U Jisu u iathuh ha u, Nga uba long kata ka lynti, bad ka jingshisha, bad ka jingim de: ym don uba wan ha U Kpa, hynrei tang da nga" (Ioannis 14:6).
Haba ngi la ngeit ha U Trai Jisu, ka mut ba ngi la rung shapoh da ka jingaiei jong U bad ngi don ka jingsngewskhem bad ka jingkyrmen haba ngi la ngeit ha U.
Ngi tip skhem ba ka don ka jingpyniasuk lyngba U Jisu Khrist Uba U Trai jong ngi.
“Da u ruh ngi la ioh ia ka jinglamphrang da kata ka jingngeit shapoh kane ka jingaiei da kaba ngi ia ieng; bad ngi sngewkmen ha ka jingkyrmen ia ka burom U Blei" (Rom 5:2).
U Jisu U long Uba lah ban shaniah.
U long Ujuh mynnin, mynta bad sha ki bymjukut bad dei lyngba jong U, ka ai ia ngi ka jingshaniah bad khlem artatien ba U lah ban wallam shajan ia ngi da ka jingngeit jong ngi ha U.
“ha uba ngi don ka jingshlur bad ka jingiohwan ha ka jingshaniah, da ka jingngeit jong ngi ha u" (Ephesos 3:12).
Ym tang ba U long Uba lah ban shaniah hynrei U ialam ia ngi ha U Blei namar ba la pynlong im ia U da U Mynsiem khnang ban ai ia ngi ruh ia ka hok kaba na U Blei lyngba ka jingshahiap jong U halor ka diengphna na ka bynta ki pop jong ngi.
“Naba U Khrist ruh u la shah shitom shisien namar ki pop, khnang ba un ioh ialam ia ngi ha U Blei; haba la pyniap ia u ha ka doh, hynrei la pynlong im ia u ha U Mynsiem" (1 Petros 3:18).
Shuh shuh, U Mynsiem Bakhuid ruh U don la ka jingtrei kaba phylla.
Une ruh U wallam ia ngi shajan jong U Blei bad U iarap ia ngi ban wan hajan jong U.
U Jisu U kren ia ki synran ba ka long kaba myntoi ia ki lada U, U leit noh namar ba Un wan U Mynsiem Bakhuid bad Un ialam sha ka jingshisha baroh.
"Naba da u kein ngi baroh ar ngi don ka jingiohwan da uwei U Mynsiem sha U Kpa" (Ephesos 2:18).
Haba ngi iakren kumtei haneng, ka long kaba donkam pat na ka liang jong ngi ba ngi dei ban leh ei ei ban iatrei lem ha ka jingkhot jong U Blei.
Ngi dei ban ngeit shitylli khlem artatien ba U Jisu U long U Khun jong U Blei bad U long Uba ainong ia ngi.
“Hynrei khlem ka jingngeit ym lah ban pynsngewbha ia; namar ka dei ia uta uba wan hajan U Blei ban ngeit ba U don, bad ba u long uba ainong ia kita kiba wad ia u" (Hebru 11:6).
Ka long kaba donkam ruh ban im ka jingim jong ka jing khuid bad ka jingkohnguh namar ba U Blei U long Uba khuid bad U Jisu ruh U la pynkohnguh ialade ha U Kpa haduh kata ka jingiap jong U ban pynim ia ki briew.
“Uei uban ioh kiew sha u lum U Trai? bad uei u ban ioh ieng ha ka jaka bakyntang jong u? Uta uba khuid ki kti, bad uba khuid ka dohnud; u bym shym la kyntiew ia la ka mynsiem sha ka jingthala, bad ubym la smai shukor.
Uta un iohdiang ia ka jingkyrkhu na U Trai, bad ia ka hok na U Blei ka jingpynim jong u" (Salm 24:3-5).
U Jisu U iaiban bha shaphang ka jingkhuid haba U hikai ia ki synran bad ki paidbah mynba U dang don ha kane ka pyrthei.
“Suk kiba khuid ha ka dohnud: naba kin iohi ia U Blei" (Mathaios 5:8).
Kumba la batai haneng shaphang ka jingiasyllok, ngi donkam shikatdei eh ia ka jingduwai namar kan wallam shuh shuh ia ngi shajan U Kpa bad ka long ruh ka nongrim kaba skhem ha kaba ngi ioh ban iakren bad U lyngba ka jingduwai.
“Hynrei me, haba me duwai, to leit rung sha la ka pulit, bad haba me la khlang ia ka ka jingkhang, to kyrpad ia U Kpa jong me uba ha kaba rieh: te U Kpa jong me uba iohi ha kaba rieh un ai nong ha me ha kaba paw" (Mathaios 6:6).
Kaba khatduh ban wan hajan jong U, dei lyngba ka jingkhot ia kyrteng jong U namar ka long kaba donbor bad kaba u soitan u khynniuh ia ka kyrteng U Trai namar ka long ka kut baskhem ia ngi.
