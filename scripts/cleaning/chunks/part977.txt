Mukul ka NPP ka la kynnoh ba ki dei ki jingpyni jong u Myntri Rangbah ba u kwah ba u Purno A Sangma un iap noh.
U Pandey u la ong ruh ba kiba kum kitei ki jingkynthoh pyrshah ia u President Rangbah ka seng uba long ruh ha ka juh ka por u kyrtong ka NPP na Tura Parliamentary Seat, ba ka dei ka jingbyrngem jong u Myntri Rangbah.
Ka jingshim ia katei ka jingkynthoh kum ka jingbyrngem bad ka jingpyntieng pynsmiej, ka NPP ka la pan bor pahara shuh shuh na ka bynta u Purno.
Ha ka juh ka por, ka NPP ka la phah ruh ka jingkyrpad sha ka  ECI  ban pyndonkam ia ka Voter Verifiable Paper Audit Trail (VVPAT) na ka bynta ka elekshon MP Lok Sabha ha Tura  Seat, khnang ba yn ym don ba ioh lad ban pyndonkam bakla ia ka vote ki paidbah.
Ka VVPAT ka dei ka rukom kaba ki paidbah hadien ba ki la thep vote ki lah ban  ioh ia ka lad ban peit bha biang la ka vote jong ki ka la thikna ne-em ne lah dept hep bha ne-em.
Ha ka shithi kaba u Pandey u la ujor sha u  Chief Election Commissioner VS Sampath, u la thoh  “U Myntri Rangbah u la byrngem ia u nongialam jong ngi u P.
A Sangma da kaba iathuh lypa ia ka jingiap jong u, katei ka jingkynthoh kam dei tang ka bym lah ban pdiang hynrei ka dei ruh kaba pyni lypa ia ka jingmut sniew jong u, ngi ujor ia katei ka jingkynthoh jong u Myntri Rangbah bad dawa ba dei ban pynshitom ia u".
Halor ka jingdawa ka NPP ia ka VVPAT, u Pandey u la ong ba ki jingkynthoh jong u Dr.
Mukul ki pynbor ia ka NPP ban pan ia ka  VVPAT.
U la ong vba lada u Drr.
Mukul u lah ban byrngem , u lah ruh ban thaw da kino kino ki buit tang ban jop elekshon , kaba kynthup ia ka jingleh thok ha ki mashin thep vote.
Ka NPP ka la dawa ruh ba ia ki 1500 tylli ki EVM kiba la mang na ka bynta ka Ri-Lum Garo dei ban buh hapoh ka jingpeit bad ka jingpahara ba skhem , namar ka la kynthoh ba lada ym leh kumta ka don ka lad ban pynkhein ia ka kyndon ain ha ka por ia thep vote.
Shillong, 27 Lber:U Executive Member ka KHADC u ba bat ia ka Trade u Bah Latiplang Kharkongor u la ong ba ka EC thymmai mynta kan nym ai Trading Licence thymmai shuh  kino kino ki briew kiba nabar kham tam ia ki bar jylla kiba wan khaii ha kane ka jylla.
Haba kren hynne ka sngi sha ki nongthoh u Bah Latiplang u la ong ba ka EC mynta kan nym ai Trading Lisence shuh ia kino kino ki briew  kham tam ia kito ki briew ki bym biang ia ki kot ki sla bad mynta kin iaid katkum ki kyndon jong ka ain Council khnang ban khang khyrdep ia ka jingwan khaii jong ki bar jylla ha kane ka jylla.
U la ong ba tang lada kila ioh ia ka NOC na ka Dorbar shnong bad na ka executive Dorbar ka KHADC kan sa  bishar bniah halor kane ka jingai ia ki Laisen.
U la ong ba nangne shakhmat ka KHADC kan sa pynlong ia ka jingkhyn ra sha man la ki jaka bapher bapher.
Ha kajuh ka por u Executive Member (EM) ba peit ia ka tnad Labour u Bah James Ban Basaiawmoit u la ong ba ka jingai Labour Laisen pathar ia ki briew kiba nabar kan nym long shuh kum mynshwa.
U Bah Ban u la ong mynshwa ha ka EC ba la ialam da ka seng Congress bun ki bar jylla ki shu ioh Labour laisen pathar, hynrei mynta ha kane ka jingpeit jongu, kan nym ai pathar shuh.
“Mynta ngin sdang ban pyntreikam thymmai noh ia ka jingai Labour lisen da kaba pyrkhing ia ka rukom ai laisen pathar sha kito ki briew khamtam ia ki bar jylla", la ong u Bah Ban bad bynrap,Yn nym ailad shuh ia ki bar jylla ba kin ioh suk ia ka labour Laisen.
U la ong ba ka tnad hapoh ka jingpeit jongu, kan pyrkhing ia ka jingai labour license bad kito kiba wan ialeh ia ka license na ka council, kin hap ban pynbiang katkum ki jingdonkam hynrei ym tang kumta, kin hap ban leh ia ka jingpynshisha na ka tnad pulit nalor ki bor shnong.
“Tang ba la ioh ia ki NOC na ki shnong kam pat biang, kan shong ha ka tnad ba kan bishar bad lada ka lap ba ka long kaba biang, kan sa ai", la ong u Bah Ban.
Shuh shuh u la ong ban pyrkhing ban khang khyrdep ia ki bar jylla ban ioh pathar ia ki lisen kin pynlong ka jingleit jngoh ban khynra ha man la ki dukan jong ki bar jylla.
Baroh ki jait kam ba ki dkhar ki wan ban trei ha kane ka jylla, kin hap ban ioh ia ka jingpynshisha da ki sakhi ba biang naduh kiba niah taksi kamai, kiba trei ha ki iing, ha ki jingtrei surok, bad kiwei kiwei.
Ia mynta, ngam pat lah ban tip katno kiba la ioh labour licence ne kiba wan pynthymmai.
U la ong ruh ba un wanrah ia kane ka tnad ha ka rukom treikam kaba long shai ha kaba yn pynrung da ka kor kompiwtor ia kiba wan pan labour license bad kiba shah kyntait ruh, khnang ba ki paidbah kin tip ia ka rukom treikam ka Executive Committee ba mynta.
Shillong,27 Lber:Haduh mynta ki 13 sengbhalang ki dang ap khmih lynti ba ka sorkar kan khot ia kren ia ki halor ka ILP, hynrei katkum ki lad khubor la ioh jingtip ba ka sorkar jylla haduh mynta kam pat pynleit jingmut ban khot ia kren ia ki sengbhalang.
Shuh shuh la ioh jingtip ba ka sorkar jylla kam pat shym la don jingmut ban khot ia kren ia ki sengbhalang halor ka ILP, hynrei ka pyrkhat ban wanrah da kiwei pat ki ain kiba bun, ban teh lakam ia ka jingwan rung kyrthep u mynder ym ban pyntrei kam da ka ILP.
Lah ban kdew ba na ka liang ki sengbhalang ki la phah jingthoh sha ka sorkar jylla ban khot ia kren noh halor ka ILP, bad ka jingthoh mynta ka la jan poi sha ki lai taiew hynrei haduh mynta ym pat iohi dak eiei ba ka sorkar kan khot ia kren ia ki, khyndiat sngi mynshuwa na ki jingkren jong u General Secretary ka KSU u bah Auguster Jyrwa la sngewthuh ba ki sengbhalang ki la ap la kumba ar taiew tam , bad ki la kyntu ia ka sorkar ban khot ia kren noh.
Lah ruh ban pynkynmaw biang, ba ka sorkar ka la ai haduh 52 tylli ki ain ia ki sengbhalang ba kin pule bniah, khnang ban wanrah da kitei ki ain ha ka jaka ka ILP.
Shillong, 28 Lber:Ka Shad Seng Khasi, ba la pynbeit da ka Seng Khasi Lyngkyr dem, kan long ha ka 26 bad 27tarik Iaiong 2014, ha madan Shad jong ka Seng ha Lyngkyrdem.
La ia wer ia baroh ki kur ki kha, ba kin ia poi khnang ban pynshngain ia kate ka shad ka kmen jong ka Seng Khasi.
Shillong,28 Lber:Ka Tourist Taxi Driver Association, Lad rymbai ka la pynshai ba ki khubor kiba la mih ba ka TTDA ka ai ka jing kyrshan ia u Ma Denis Siangshai ha kane ka elekshon MP ka ban sa long ha ka 9 tarik u iaiong  bad ba ka seng ka pyrshah ia ka jingwan ialap elekshon u ma Vincent Pala ki dei ki khubor ki bym shisha, ong u President ka TTDA u ma Happy Rymbai.
U President katei ka seng u la pynpaw ba kam shym la don kano kano ka jingialang hapoh ka seng ban shim ia ka rai ban kyrshan ia uno uno u kyrtong, u la pynshai ba ka seng kam lah ban khang ia ka jingwan ialap elekshon jong no jong no, lane ban bein ban kynnoh iano iano, u la ong ruh ba ka lah ban don ka jingkyrshan shimet jong u ia u ma Siangshai hynrei kam dei pat ka rai jong ka seng ne ban pynbor ia kino kino ki para dkhot.
U la ong ruh ba ka seng ka shim ba uno uno u kyrtong ubajop ha kane ka elekshon MP un dei hi u nongmihkhmat jong ka seng bad ruh u ban shakri na ka bynta ka ri bad ka jait bynriew hi baroh kawei.
Kumta u buh ka jingkyntu ia baroh ki para dkhot ba kim dei ban sngewthuh bakla ia ka jingmih khubor hynnin ka sngi, namar ba kam dei satia ka khubor kaba la pyllait da ma u.
Shillong,28 Lber:U bah  E.
Kharmal ki, CEO Shillong Municipal Board u la ujor sha ki pulit ka Sadar PS ba ha ka 27 tarik mynta u bnai ha ka por 8:45 baje mynmiet ki runar ki la pynpait ia ka tala jong kawei ka kudam katei ka tnad kaba don ha iew Polo bad ki runar ki la buh haduh 127 kilo u kynja hapoh katei ka kudam, ka la don ka jingsuba jur ba u briew uba laleh ia katei ka kam dei uba ki ju khot sin u bah hep.
Ki pulit ki dang tohkit.
Shillong,28 Lber:Ka SI KD Mar ngar ka la ujor sha ki pulit ka Sadar PS ba ha ka 27 tarik mynta u bnai ha ka por 11:30 baje mynstep , don ba phone ia ka, ha kaba utei u briew uba la phone sha ka u la kam ialade ba u dei u nongtrei hapoh ka Rani Motors Shillong bad ha ka phone u la byrngem ia ki pulit khamtam zia ki pulit ka Madanrting bad Laitumkhrah PS.
Ha kawei pat ka khubor, ka Smt.
Parinita Baruah ka la ujor sha Sadar PS ba mynhynnin ka sngi ka 27 tarik u lber don ba phone ia ka bad u briew ba la phone ia ka u la byrngem byrsit bad kren tohmet, ka la iathuh ba uta u briew u ba phone u la plie ruh ia ka e-mail ID ha ka kyrteng jong ka ban pynbud nam ia ka, ka la suba jur ba utei u briew uba la leh ia katei ka kam u dei u lok jong ka hi u   Dicky Singh.
Shillong,28 Lber:Ka SOMALA ka la kyrpad  na ka sorkar jylla ba kan pynkylla ia ka Land Aquisition Act 2013 katkum ki jingthmu ka Sixth Schedule kaba iada ia ka khyndew ka shyiap bad ban pynsangeh shipor ban pyntreikam ia ka Land Aquisition Act 2013 haduh ban da pynkylla ia katei ka ain namar ka jingbit jingbiang u paidbah.
Ka SOMALA ha ka kyrwoh ba la pyllait paidbah da u bah W.
Anthony Convener ka la kyrpad ia ka KHADC ban  ia kren bad ka sorkar jylla ban leh kyrkieh ia ki jingai jingmut u Myntri Rangbah Duh ka Ri.
Ka SOMALA ka la pynkynmaw ba ha ka 24tarik Risaw  2011, ka la phah jingthoh sha u MRD ban pyllait ia ka Meghalaya na ka Land Aquisition Bill 2011 kaba mynta ka la long ain, bad ka la ioh ruh ia ka jubab na u MRD ha ka 17tarik Kyllalyngkot 2012 ba ka Land Aquisition Act ka dei ka Concurrent subject bad ka sorkar ka lah ban phah kylla ia ka ain, katkum ka jingsngewbit da kaba phah pynkylla ia ki bynta ka Land Aquisition Act.
Shillong,28 Lber:Mynta ka sngi ha ka por 5 baje janmiet ki nongshong shnong jong ka shnogn Lawmei ki la tur sha KHADC ban pyn paw ia ka jingpyrshah halor ka jingpynsangeh syndet jong u Syiem khynnah ka hima Mylliem ia ka elekshon jied Rangbah Shnong ha katei ka shnong.
Haba ia kren bad uwei na ki nongshong shnong katei ka shnong u la iathuh ba mynta la kumba 3 snem ka Lawmei kam ioh Rangbah Shnong bad ki la leit ban ujor ia katei ka kam la bun bun sien sha u Syiem ka Hima Mylliem bad sha District Council hynrei ym don ba patiaw bad dei hadien ba ki la ioh ka jingbthah na ka high Court ha ka 13 tarik mynta u bnai ban pynlong elekshon ba ki la wan sha KHADC ban ia kynduh ua EM, elaka u bah PK Pangniang.
U Bah JJ Lyngdoh haba ia kren ba ki nongthoh khubor ula ong,kumba ka long mynta ka shnong Lambei la lai snem kam shym la ioh ia la u jong u rangbah shnong ka daw ka long ba ka KHADC bad ka Dorbar u syiem Mylliem kim shym la pynlong ia kane ka ilekshon hynrei la shu buh teng ia kane ka kam.
Hadien  ba ki paidbah ki la buh ka jingujor sha ka High Court halor kane ka jingpynslem ia ka jingpynlong ia kane ka ilekshon,ka High Court ka la ai ia ka hukum ha ka 13.
02.
2014 ban pynlong ia kane ka ilekshon ha ka ban jied ia u rangbah shnong ba thymmai bad la aiti ban pyniaid ia kane ka ilekshon da u syiem Mylliem bad ka District Council.
Shuh shuh u Bah JJ Lyngdoh ula ong, U Bah EM Mylliem ula bat ia ka kam rangbah shnong la kumba hynriew snem ha ka jaka ban pynlong ia kane ka ilekshon la ai daw pynban ba ki ba ki 59 ngut ki paidbah kiba dei na ka shnong Lambei pyllun kim long kiba biang na ka bynta ban ia shim bynta ha kane ka ilekshon hynrei tang 133 ngut kiba na Lambei pdeng shnong ki long kiba biang ban ia shim bynta  ha ka ilekshon ban jied ia u rangbah shnong,ka jingshisha baroh ka long ba kine baroh 33 ngut la dep bishar bniah da ka High Court ba ki long kiba la biang na ka bynta ban ia shim bynta ha ka ilekshon.
Ka jingbym ioh ia u rangbah shnong ka la buh  ia ki paidbah ha ka jingeh namar bun na ki paidbah kim ioh shuh ia ki skim jong ka sorkar bad ki syrnod jong kiba kha ia ki khun bad ia ki khynnah pule kiba mut ban sah sha shillong, la ong u Bah LyngdohHaba ia kren bad u Bah P K Paniang uba long u E M ka KHADC ula ong,ba u sngewkhia ia kaei kaba la jia ha Lawmei ia ka jingbym lah ban pynlong ia ka ilekshon ban jied ia u rangbah shnong ha kaba na ka liang ka shnong ka la pynslem na ka por sha ka por ban jied ia u rangbah shnong.
Shuh shuh ula ong,haba ka na ka liang jong ka High Court ka la dep ai ia ka hukum ba ka dei ban pynlong ia ka ilekshon hynrei la ai daw ba ki 59 ngut kim long kiba biang na ka bynta ban jied ia u rangbah shnong bad kane ka long ka jingpynkheiñ ia ka hukum jong ka High court.
Na ka liang jong u Bah Pangniang ula ong ba un sa pan ia ki jingpynshai na ka Dorbar Syiem Mylliem Hima  ha kine ki sngi ia ka jingbym lah ban pynlong ia ka ilekshon ban jied ia u rangbah shnong namar ka dei tang ka rai jong ki paidbah ba kin jied ia u rangbah shnong bad um don daw  ban ong da kumwei pat.
Shillong,28 Lber:Ka Lympung ba 27 jong ka Seng khih lang kan long ha ka 18, 19 20 u iaiong,2014 ha ka Sein Raij Ialong kaba hap hapoh ka Elaka U Doloi Jowai, West Jaintia Hills , kane ka lympung kan long ha ka Madan Lyngkien.
Ha ka sngi ba kut ka 20 tarik ka lympung  naduh ka por 10 baje haduh ka 4 baje janmiet, ka kyrwoh na u Rgh S.
Sari u Executive Member ka Seng khihlang u la khot la wer ia baroh ki khun ka bri u hynniewtrep na ka ri 30 phew Syiem bad ka Ri ki 12 Doloi ban ia poi lang sha katei ka lympung.
Shuwaban pynlong ia ka lympung sengkhihlang ka kyrwoh ka la pyntip ruh ba kan pynlong ia ka jigialang paidbah ha shnong Ialong ha ka dong Mulang Club ha ka 30 tarik mynta u bnai ha ka por 11 baje mynstep.
Shillong,28lber:Ka United Democratic Party ka seng riew lum kaba tang marwei ka ban ia aireng ha kane ka elekshon MP na Shillong Parliamentary Seat pyr shah ia ki sengbah  kiba la don lypa ha ka Ri bad kumjuh ki kyrtong shimet, ka la don ka jingiatreilang bad ka BJP kawei na ki seng heh paid ha kane ka kynti ba mynta namarba ka UDP ka la don ha ka North East Regional Political Front katba ka NERPF pat ka la don lypa ka jingiateh ban ia treilang bad ka BJP kaba pyni ba ka UDP kaba don ha ka NERPF ruh kan ia treilang bad ka BJP.
U kyrtong ka UDP u bah Paul Lyngdoh  ha kane ka elekshon  MP na Shillong un hap ruh ban ia khun pyrshah ruh ia u kyrtong ka BJP u bah Shibun Lyngdoh, nalor kiwei ki kyrtong jong ki seng heh paid kum ka Congress , CPI bad kumjuh ruh ia ki kyrtong shimet u Pastor PBM Basaiawmoit , ma Denis Siangshai , u kyrtong ka AAP u bah A.
Kharshiing bad kiwei.
Lahr uh ban pynkynmaw ba ia ka jingiatreilang ka UDP bad ka BJP ha kane ka kynti ba mynta la pynpaw da u kyrtong ka UDP u bah Paul Lyngdoh ha ka jingialang paidbah kaba la long ha Pynursla mynhynin ka sngi ka 27 tarirk u lber 2014.
Shillong, 28 Lber:Ka dei ka khubor, kaba haba shu pyrkhat, kam dei satia ka khubor bad kata ka long ba haba uwei u rangbah, U Bah SK Lakiang, uba na Umlyngka, Upper Shillong – 5, ula phah ia ka jing ujor jongu sha ka All India Radio, Shillong, halor ka jingbuh ia ka ktien sorkar kmie, ha ka jaka jong ka ktien phareng, kaba la ong Central Government.
U Bah Lakiang, ula ujor sha ka AIR, ha kaba ula ong ba ka jingong sorkar kmie, ka dei ka kyntien kaba bakla bad kaba don ia ka jingmut kaba iapher pynban bad ba u ong ba ka sorkar jong kane ka ri, kam shym dei satia ka kmie bad ba ki Jylla bapher, kin dei ki khun shynrang ne ki khun kynthei jongka.
Halor kane ka phang, U Bah Lakiang, ula ai jingmut ia ka All India Radio, Shillong, ba kan buh noh, da kawei ka kyntien bad kata ka long ba yn buh da ka kyntien sorkar India lane sorkar pdeng nangne shakhmat, ha ka jaka ban khot sorkar kmie.
U Bah Lakiang, ula thoh ruh sha ki Sengbhalang kum ka KSU, KJWA, SSSS, ha kaba ula ai jingmut ruh ia kitei ki sengbhalang, ba kin ia trei lang, na ka bynta ban pynbeit ia katei ka kyntien, ha ki kotkhubor ruh, ba kin nym pyndonkam shuh ia ka kyntien sorkar kmie.
Shillong,28 Lber:Ki 5 tylli ki seng bhalang ka ri lum Jaintia ki ba kynthup ia ka KSU-JHDU, AJYWO-Sengkmie, HNYF-EJZ, FKJGP-KC bad ka SRS-EJH ki la pynkhreh biang da kiwei pat ki jingiakhih namar ka jingbym patiaw ka sorkar bad ka NHAI ban maramot ia ka surok NH-44.
Shuwa ban shim ia ka rai ia khih ki 5 sengbhalang kin pynlong ka jingiakynduh lang ha ka 31 tarik mynta u bnai ha nongbah Khlieh riat, kin pynlong jingialang ha Community Hall jong ka Khliehriat West, ha ka por 3 baje jan miet.
La sngewthuh ba ka rai ban mih na ka tei ka jingialang kan long ka rai iakhih kaba tyngeh ban pynbor ia ka sorkar ban maramot noh ia katei ka surok, namarba la bun ki jingiakhih ki sengbhalang ki la pynlong kynthup ia ka pakhang surok miet, pakhang shnong hynrei haduh mynta ka sorkar kam patiaw eiei.
Ki 5 seng ki la iawer ruh ia baroh ki Rangbah shnong jong ka East Jaintia Hills District ban pyllait por ban ia wan khnang khnang khlem pep sha katei ka jingialang ba la kdew haneng khnang ba ka jingialang kan long kaba iaid beit iaid ryntih.
Shillong, 28 Lber:Ka sorkar jylla ka la pynap shwa ban sieh (nominate) ia ki MDC mar uwei sha ka Khasi Hills Automous District Council (KHADC) bad sha ka Jaintia Hills Autonomous District (JHADC) hadien ba la dep ka elekshon MP.
“Ia mynta ngim pat iapyrkhat eiei halor kane ka bynta, ngi dang iabun kam elekshon", la ong u myntri ka tnad district council affairs ka jylla u Bah HDR Lyngdoh haba iakren hynne ka sngi Thohdieng lyngba ka phun bad u Rupang.
Katkum ka jingong u Bah Lyngdoh, ka sorkar ka dang pynap ban sieh ia u MDC sha kitei ki iing dorbar namar ba ki MLA bad ki myntri sorkar bad ki nongkitkam ka party kim pat lait kti lait kjat namar ka jingbunkam palat ban ialap elekshon.
“Ngim pat don eiei ia mynta ban iapyrkhar ia kane ka kam, wat la ki don kiba la tyrwa ia ki kyrteng ban sieh ne thung sha kitei ki iing dorbar ka Council", la ong biang u Bah Lyngdoh.
Ha KHADC ka Congress kam shym la ioh ia ka bor synshar bad la ialam da ka HSPDP ryngkat ka jingiatreilang bad ka KHNAM,bad UDP katba ha JHADC la synshar da ka Congress.
Ha kawei ka khubor la iathuh ba ka sorkar ka dang pyrkhat bha ia kane ka kam iano ban thung MDC namar ba ki don bun kiba kwah ban shah thung sha kitei ki iing dorbar.
Ha KHADC ka la mih ka jingiakren kham mynshwa ban thung ia u kyrtong ka Congress ba la shah rem na Nongstoin u Dr Adviser Pariong, hynrei kane ka la kut noh bad la pynsahteng ia kane ka kam.
Shillong,28 Lber:Ka jingieng ki khyr dop khrong pisa kiba lum pisa na ki trok kit dewiong kiba wan na Shahlang bad kiba thmu ban leit sha Assam lyngba ka Athiabri ka la pynthud ia ka iaid ka ieng ki paidbah, namarba ka la wanrah ia ka jing dheng kali ha katei ak thain, ki kali rit kim ioh lad ban iaid bad katei ka jingdheng trok ka la pynthut ruh wat ia ki nongtrei kiba dang trei ha ka surok bah.
Ki khyrdop ba la pynieng ha katei ka jaka ki kynthup ia ak khyrdop ka District Council, ki khyr dop ka sorkar jylla, bad ka jong u Syiem.
Nalor ki khyrdop ki don ruh sa ka jaka thew ne ka Weight Bridge haduh 5 tylli kiba lum pisa na manla ki trok shuwa ban poi Assam.
La iathuh ba kitei ki WB ki lum pisa sdang naduh T.
200 tyngka haduh T.
500 tyngka , bad haba ia khein ia ka jinglut kawei ka trok kit dewiong haduh ban da poi Assam ka poi haduh T.
40 hajar tyngka kawei.
Shillong, 28 Lber:Ki sengbhalang ka Mawlai kynthup ka KSU, FKJGP bad HNYF mynta  ka step sngi Thohdieng, kim shym la ioh jingshai kaba ki thmu ban leit wad na ka jingpyntrei ban siang phlang plastik  ia ka Madan Heh.
Ka daw ka dei namar ba u kontraktor uba pyntrei ia ka madan, u khlem lah ban poi.
Ha ka jingshisha, ki nongialam jong kine ki sengbhalang kynthup President KSU Bah Don boklang Kharlyngdoh, ka FKJGP Bah Marbud DKhar bad kiwei ki la pyntip sha u kontraktor u Bah Banteidor Lyngdoh (Paidang) ba kin wan ban pynlong ia ka jingjurip ia katei ka Madan Heh.
Hynrei, u Bah Dkhar u la iathuh ba katkum ka jingiakren bad u Bah Paidang, ia katei ka madan la pyntrei da uwei pat u briew u Bah Ming.
Haba kren hadien ba la pynlong ia ka jingjurip, kine ki nongialam seng bhalang na Mawlai, ki la ong ba ki pynlong ia ka jingjurip, namar ba khlem ioh jingshai ha kano ka dur yn shna ia ka madan ban siang phlang plastic bad ka don ne em ka jing pynrung ia ka skhim ban shna ia ka jaka paidbah nongpeit.
U Bah Dkhar u la ong ba katkum  katkum ka jingiathuh kiba trei, ka jingheh ka nala ruh kam iabiang na kawei ka liang sha kawei ka liang bad shaei kin pyntuid ia ka um.
“Ha ka jingshisha, ngi sngew kmen ba la ioh ia ka madan namar kan long ka jingmyntoi ia ki paidbah ka Mawlai hynrei ngi kwah ruh ban tip ha kano ka rukom pyntreikam", la ong ki nongialam ka KSU bad FKJGP.
Ki la ong ba kin sa pynlong biang ia ka jingjurip ha kine ki sngi ha kaba kin khot lang ia u kontraktor ban batai ia ka jingiaid ka kam bad lano yn pyndep.
Ia ka Madan Heh Mawlai la pynrung ban siang plastic ha ka jinglut kaba T.
4 klur.
Shillong,28 Lber:Ka Hynniewtrep Achik National Movement, HANM Women’s Wing, ka la pynpaw ia ka jingpyrshah jur halor ka hukum ba ka sorkar lyng ba ka tnad Labour ka la pynmih bad kaba phah ia baroh ki dukan ban Rejis tar.
Ka  President jong ka HANM, Women Wing’s ka kong Biti Jyrwa haba kren sha ki nongthoh khubor ka la ong ba ka HANM kam kwah ba ki trai muluk trai jaka kin hap ban rejistar sha ka sorkar bad ka ong ba donkam tang ban rejistar ha ki Rangbah Shnong.
Ka Secretary ka HANM ka kong B.
Sungoh ka la ong ruh ba ka sorkar ka la shu pynmih ia katei ka hukum khlem da pynshai lane pynsngew paidbah, hynrei la shu sam sha manla ki dukan naduh ki dukan rit haduh ki dukan heh bad kata ruh tang ia ki dukan ki Khasi.
Ka la ong ba ka jingpyntip kaba la soi da u Deputy Labour Commissioner, District Labour Office,West Khasi Hills, Nongstoin, ka HANM ka la kam ba la sam ia katei ka Notice naduh ka 12 tarik u lber bad la ai por hapoh 20 sngi ba ki paidbah nongshong dukan kin rejistar.
Halor katei ka jingrejistar  ka HANM ka la kam ba ka leit ban ia kynduh ia ki bor ka District Council ruh , hynrei ki ong ba ka District Council kam don jingtip eiei.
Ka HANM ka la ong ba ki paidbah ki sah ha ka umdum halor katei ka jingphah rejistar kaba khlem jingshai.
Ka HANM ka la dawa ba ka sorkar ka dei ban ai jingpynshai hapoh 15 sngi, bad ka la bthah ia baroh ki paidbah ba kim dei ban leit rejistar kat bym pat ioh jingpynshai na ka sorkar.
Katkum ka jingiakren bad ki nongialam ka HANM la sngewthuh ba katei ka Notice ka dei kaba la sam sha ki thain West Khasi Hills bad kaba bun eh ka dei ha Nongstoin bad Mairang.
Shillong,28 Lber:Ka jingiathuh khana sharum shaneng ka thnam bha ha kine ki sngi sha phang ka jingthmu ka Balang Presbyterian ban pynduh noh ia ka nam Pastor jong u Pastor PBM Basaiawmoit,namar ba u la pyniasoh ialade sha ka kam sain pyrthei.
U Rupang u la ioh ban twad jingmut na kiba bun ki paidbah khamtam bad kito kiba dei na ka Balang Presbyterian, la ioh ruh ban ia kren bad katto katne ngut ki nongialam Balang ki bym kwah ban pynpaw kyrteng ialade ioh lehse kan mih kaei kaei kaba wanrah ia ka jingia sngewthuh bakla hapoh ka kam Balang.
Na ki jingiakren kyl lum la sngewthuh ba kiba bun ki paid riew ngeit ka Balang Presbyterian ki bym sngew iahap ba tang na ka kam ba u la rung ialade sha ka politik ba un duh noh ia ka jinglong Pastor.
Napdeng kiba bun kiba la ia kren ia khana ki don ruh ki  bym kwah ban kynthoh eiei, hynrei kiba shu hun beit katkum ki kyndon ki ain jong ka balang, hynrei ha ka jingiakren lyngkot haba la kylli “Balei ki sngew dei ia ki ain balang"  la ioh jubab na ki katto katne ngut  kiba  la ong ba sngew dei ban bud ia ki kyndon ain balang namar ba ia ki ain balang ruh la ia thaw lang ma ki , ki para pastor bad lehse u Pastor PBM Basaiawmoit, u lah ban dei u nongiathaw lang ia kita ki ain, hynrei mynta lehse u lah ban dei ma u hi uba pynkhein.
Haba ia kren bad kito kiba sngewdei ki  jubab jong ki ka long ba u Pastor um shym la rung ha ki kam ba long be-ain, hynrei u la rung ban ai jingshakri ia ki paidbah, bad kam shong hok ba un shah pynduh noh na ka jinglong Pastor, tang namar ba u kwah ban shakri paidbah.
Ha ka jingiakhren hynnin ka sngi, na ka  liang jong U Pastor R Sohkhlet, uba dei U Secretery jong ka KJP Assembly, ula iathuh ba  uno uno u Pastor u ba don bynta ha ki kam sain pyrthei un duh noh ia ka kyrdan Pastor bad katei  ka long katkum ka rai jong ka synod.
U Pastor Sohkhlet u la ong ba ha ka u snem 2011 ka synod ka don ia ka ain ba ki pastor kim lah ban long dkhot jong kano kano ka party, kim lah ban long u Kandidate, ban long Polling Agent ne wat ban leit kanbas elekshon ruh.
Lada ki iaid lait na ki jingpynbeit ba la buh da ka synod kin duh noh ia ka kyrdan ba ki bat.
Ula iathuh ruh ba  na ka liang jong ka Synod kan sa shong jingialang bad yn sa ai ia ka rai  ha u snem 2015 ban pynbna paidbah ia ka rai.
U Pastor Sohkhlet ula iathuh ba u Pastor Basaiawmoit u dang ai jingtip sha ka Synod shwa ba yn thep kyrteng na kane ka bynta MP elekshon.
U Pastor Sohkhlet ua la iathuh ba ha u snem 1972-1976 u Pastor W Jungai shwa ba un rung sha ka kam sain pyrthei, u la ieh noh ia kane ka kam shakri Balang da kaba ai jingtip sha ka Synod.
Shillong,28 Lber:Ka GNLA ka la ai por 3 sngi ia ka sorkar jylla ba kan pynshai, la ka la phah ne-em ia ki lai ngut ki ksiang ki ban wanrah ia ka jingiakren ia suk ha pdeng katei ka seng leh noh bad ka sorkar jylla, bad hadien ba ka la byr ngem ba lada ka sorkar kam ai jingshai hapoh ka 3 sngi kan khanglad ia ki jingialap elekshon ka seng Congress, lane ban pyn long ia kino kino ki jing ialang lane ki jingiaiaid paidbah, bad ka la byr ngem ruh ba lada jia ba ka  sorkar kam shimkhia , ka la maham ban siat lai lai kuli na kjat ki nongialam ia ka jingialap elekshon, ha kaba  ka GNLA ka la kam ruh ba ka la ai borha manla ki Area Commander ban leh ia katei ka kam.
Tang shisngi hadien ba la mih katei ka jing byrngem, ka sorkar jylla wut wut; ka la pynbna ba na ka liang u Myntri Rang bah u la dep ban phah ia ka shithi sha ka sorkar pdeng ha ka 8 tarik u lber bad  la ban biang da ka shithi kaba la thoh da u Chief  Secretary ka jylla ha ka 25 tarik u lber, sha U Secretery kam poh iing jong ka sorkar India, halor ka jingdonkam ba ka sorkar India, kan khot ia kren noh ia ka GNLA bad ha ka shithi la pynpaw ba ka sorkar ka la ai jingmut ruh ia ki kyrteng ki ksiang ki ban wanrah sha ka miej jingiakren hapdeng katei ka seng lehnoh bad ka sorkar.
Haba pyllait khubor mynta ka sngi ka sorkar ka la kam ruh ba hadien ba ka la dep ban phah jingthoh ka dang ap mynta sa ka jubab aiu ka sorkar pdeng kan ong.
Shuh shuh ha ka shithi sha ka sorkar pdeng, katkum ba la pyllait khubor da ka sorkar la ong ba u Myntri Rangbah u la pynpaw ia ka jingsngewkhia bad ka jingdonkam ban wanrah noh ia ka shongsuk shongsain ha Garo Hills.
Shillong, 28 Lber:Ka sorkar pdeng ha kane ka sngi Thohdieng ka la rai ban pynjlan ia ka soskular lai liang ba iateh ne ka Tripartite Suspension of Operations (SoO) hapdeng ka sorkar jylla, sorkar pdeng bad ka seng lehnoh ANVC sa shi snem.
Kane ka rai ban pyn jlan kan treikam noh naduh ka 1 tarik Iaiong, 2014.
Lah ban kdew ba ka soskular ka la kut ha ka 31 tarik Lber 2014.
“Ngi la rai ban pynjlan ia ka soskular ha ka jingialang jong ka Joint Monitoring Group," , la ong u director ka tnad Home Affairs  ba peit ia ka  North East u JPN Singh  hadien ba la wai ka jingialang mynta  ka sngi ha Shillong.
U Singh u la iathuh ba la iakren ruh ha kane ka jingialang ia ka jinglong ka suk ka sain ha ka jylla khamtam ha rilum Garo.
Haba pyrshang ban iakren ia u  Additional Chief Secretary u KS Kropha uba don ha ka jingialang, u la pynthikna ba ka soskular bad ka ANVC la pynjlan.
Ha kane ka jingialang la iashim bynta saw ngut ki nongialam ka ANVC ba ialam da u general secretary u Wanding R Marak.
Ha ka 24 tarik Naitung, 2004 ka sorkar pdeng ka la pynsangeh ia ka jingkhynra  ia ki dkhot ka ANVC ban plie lad ia ka jingiasoi ia ka jutang.
Kane ka soskar ka sorkar bad ka seng lehnoh ANVC ka sahteng ha kti ka sorkar pdeng haduh kine ki sngi.
Shillong, 28 Lber:Ka kashari jong u Chief Judicial Magistrate (CJM),Shillong ka la kyntait ia ka jingpan jamin ong u heh ka CMJ University uba iajan bad u vice chancellor u Chandra Mohan Jha, u Dhanwan Singh Matharoo ha ka 26 tarik Lber.
U Matharoo uba dei u chairman ka Apex e-Learning Bangalore u la pan jamin hadien ba shah set 14 sngi ha ki pulit ba la shah da ka Kashari ha ka 20 tarik.
U CJM u B Joshi u la kyntait ia ka jamin ba la pan da u Matharoo bad un sa shah hajir biang ha ka Kashari ha ka 3 tarik Iaiong.
Ki pulit CID kila kem ia u Matharoo uba dei u vice chancellor ka Apex Professional University, Itanagar ha ka 9 tarik Lber.
U la shah kem ha dien ba u la wan poi sha Shillong na Bangalore hadien ba la shah hajir ha ki pulit CID ka jylla.
Ha kajuh ka por, ka thymmei khubor ka iathuh ba ha ka jingtohkit, ki pulit ki la lap ba u Matharoo u la pyniaid beain ia ki tnad jaka pule ha kylleng ka ri ha ka kyrteng ka CMJ University bad ka Apex e-Learning.
“Ki la pyndep ia ka jingpynrung kyrteng haduh 10,000 ngut tam ki samla pule ha ki tnad pule bapher bapher ka ri.
Ka jingioh lum pisa ka la kot sha ki klur"la ong ka thymmei khubor.
“Ki pulit CID ki lah ban khot hajir ia kiwei ki nongtrei ba kham rit kane ka skulbah kiba plie ia ki tnad pule ha kylleng ka jylla" la ong ka thymmei khubor.
Ki pulit CID ki la ong ba kin kem ia u CM Jha hadien ba ka iing Kashari ba hakhliehduh ka Supreme Court ka la weng ia ka jingpan jamin u Jha," la ong shuh shuh ka thymmei khubor.
Ha ka 7 tarik Lber, ka Supreme Court ka la weng ka jingai jamin ia u Chanchellor ka CMJ University.
Shillong, 30 Lber:Ka synjuk jong ki nongtrei bad trai par maw ki bahap hapoh u pud u sam jong ka shnong Swer, Elaka Lait kroh bad Mawkdok, ha ka jingialang kaba la long ha ka 29 tarik mynta u bnai, ka lashim ia ka rai ban kyntiew noh ia ka dor jong u maw kynroh (mawthup) sha ka dor T.
1500  tyngka  na ka bynta shi single (4 cubic metre lane 4 trailer jeep) bad kumjuh ruh na ka bynta u maw salin.
Na katei ka jingialang kaba la long ha Madan Iew Syiem, Mawkdok,ka Synjuk ka ba kynthup ia kitei ki lai shnong, ka la shim rai ruh ba ka dor na ka bynta u maw siang surok (metalled stones) kan long T.
3500/ tyngka na ka bynta 4 cubic metre lane 4 trailer jeep.
Kane ka jingpynkiewdor kan trei kam naduh ka 14 tari u Iaiong, 2014 bad ka Synjuk ka shim ia ka kabu ban pyntip lyngba ki ladpathai khubor na ka bynta ka jingbit jingbiang lang jong ki nongtreipar maw, ki kali kit maw kumjuh ia ki nongthied mawlane ki contractor.
Shillong,30 Lber:Ki pulit Flying Squad jong ka South West Garo Hills ki la pynlong ia ka jingkhynra kaba jur ha ki thain ka Salmanpara bad ha katei ka jingkhynra ki la ioh ban kurup 1 kilo u kynja, 76,765ml ka kyiad pha reng bad 35000 ml ka kyiad shet hi na Salman para.
La ong ba ki pulit ki la ioh ban khynra tangn 3 kynta namar ba la lap noh ka dum bad ki hap ban sangeh noh.
Ia katei ka kynhun ki pulit shu her la ialam da u L.
Ch.
Marak, EAC, Sub-Inspector, S.
K.
Nair, 2nd Bn.
of 8th Platoon group, I/c.
Monabari A.
K.
Srivastava bad ki nongtrei ka  71 Bn BSF hapoh ka jingialam u  ASISquad.
Commander Rajesh Kr.
Tiwari.
La iathuh ruh ba katei ka kynhun pulit ha ka jingleit khynra ka la tar ruh ia kiba bun bah ki jingthoh ba la wah bad pyndait be-ain da ki seng sain pyrthei bapher bapher ha ki jaka paidbah bad ha ki jaka pule.
Shillong, 30 Lber:Ka jingmareh Run to Vote marathon,  ba la pynlong da u Deputy Commissioner (Election)  ryngkat ka District Sports Office na madan Chandmary ha Tura ha kane ka sngi Saitjain.
Ia kane ka jingmareh ban vote la pynlong da ka West Garo Hills District Administration ha ka SVEEP II plan kum shi bynta ban pynphriang ia ka khubor ban pynrung kyrteng kum ki nongthep vote bad ban ialap paidbah ia ka jingdonkam ban iashim bynta ha ka jingiajied ia ki nongmihkhmat paidbah ha ka synshar paidbah.
Kiba iashim bynta ki kynthup naduh ki khynnah, rangbah bad ki samla ruh, bad ka khusnam ka long T.
10,000/-, T.
7,000/- bad T.
5000/-.
Ka khusnam pyntngen ka long T.
1,000/- na ka bynta shiphew ngut.
Guwahati, 30 Lber:Ki nongthohkhubor bad ki nongtrei khubor jong ka kot khubor bad ki news channel baphere bapher mynta ka sngi ki la pynpaw ia ka jingbitar da kaba ia shong kyllain mynta ka sngi hakhmat ka Guwahati Press club ban pynpaw ka jingpynrshah ia ka bor pyniaid jong kawei ka kot khubor Bengali kaba ju mih man ka sngi ka Sangbad Lahari, kaba la ju pynmih na Guwahati bad Shillong namarba kala khang kyndit kyndit bad katei ka jingkhang kyndit jong ka ka la wanrah ia ka jingduhkam duh jam ia ki 100 ngut ki briew.
Ki nongiakhih ki la tap ia ki dur khmat jogn ki da ki jain iong bad ki la dawa ba dei ban weng noh ia katei ka jingpynbna ban khang noh kaba la pynmih da ka Shillong Times Pvt Ltd, Meghalaya.
Ki nongiakhih ki la dawa ruh na u Myntri Rangbah ka Assam u Tarun Gogoi bad kumjuh ruh na u Myntri Rangbah ka Meghalaya u Dr.
Mukul Sangma ban ia kren bad ki bor pyniaid ban plie biang.
Lah ban pynkynmaw ba ia ka Sangbad Lahari la plie nyngkong eh ha Guwahati ha ka snem 2009 bad hadien pat la plie ha Meghalaya ha u Naitung 2011.
Ha ka por ba la plie ia ka ha Meghalaya u Lat ka jylla ha kato ka por u RS Mooshahary u la plie paidbah ia ka thup ba nyngkong eh jong ka na Shillong.
Ka Sangbad Lahari ka dei rurh ka kot khubor Bengali kaba nyngkong eh ha Meghalaya.
U Manas Chaudhuri, u Managing Director jong ka Shillong Times group ha kato ka por u la pynpaw ba ka Sangbad Lahari kam dei ka kot khubor ban ia thaw pisa hynrei ka dei ka jingshakri kaba kyrpang na ka bynta ki nongpule ha ka ktien Bengali.
Lah ban kdew ba ka jingpynbna da ka Shillong Times Pvt Ltd, Meghalaya (Ref no ST/63/14, dated 26 March 2014) la pynbna da ka Mrs S.
Chaudhuri, General Manager kaba ai jingtip bay n khang noh ia ka Sangbad Lahari naduh ka 1 tarik u iaiaong 2014.
Ka bor pyniaid ka la tyrwa ruh ban siew shibnai tulop sha ki nongtrei jong ka kum ka jingkyrshan lang, bad ia katei ka jingtyrwa la kyntait da ka All Assam Media Employees Federation (AAMEF).
U President ka AAMEF u Hiten Mahnata u la dawa ba la kumno kumno ruh ka bor pyniaid ka dei ban pyllait 5 bnai tulop ia ki nongtrei bad kiwei pat ki jingmyntoi shuwa ban khang noh ia ka.
Lah ruh ban pynkynmaw ba ha u 2013, haduh lai tylli ki kot khubor bad kawei ka news channel ki la khang khyrdep kata ka kynthup ia ka Sakaal Bela-kot khubor Bengali, ka Seven Sisters’ Post, kot khubor phareng bad ka Dainik Pratibimba, khubor assamese , hynrei ki nongtrei jong kitei ki kot khubor kim shym la ioh kano kano ka jingsiew bai lutksan, kumjuh ruh ka channel ka Prime News ki nongtrei jong ka ki la ia khih ban dawa na ka bynta ka lai bnai tulop.
Ha katei ka jingiakhih mynta ka sngi u President kaAAMEF u Hiten Mahnata, u Amal Gupta, u Nava Thakuria bad kiwei ki la ai jingkren.
Ka AAMEF ka la rai ruh ban ujor sha ka ophis u Labour Commissioner halor katei ka jingkhang kynsan ka Sangbad Lahari.
Ka seng ki nongthohkhubor ha Assam ki la dawa ruh ia ka jingtohkit halor ka lut ka sep katei ka bor pyniaid kot khubor namarba ki la ud ba ka jingkhang noh jogn ki ia ka kot khubor ka dei na ka daw ka jingkyrduh pisa, khnang ba ki paidbah kin tip na kaei ka daw la khang noh ia katei ka khubor Bengali.
Shillong,30 Lber:Ha ka 28 tarik u Deep Biswas u la bat bor ia kawei ka khynnah ba dang 6 snem karta , bad katei ka jingjia ka la jia ha  Lumshyiap Nongmyn song, Shillong.
Ki pulit ki la kem ia utei u nong batbor.
Ha kawei pat ka jingjia, u bah Ratsingstar Ramsiej  u la ujor sha ki pulit ka Mawkyrwat PS  ba ha ka 27 tarik u lber, uwei u briew u bym ithuh u la bat tnga jubor ia kawei ka khynnah rit ba dang 4 snem karta , ba katei ka jingjia ka la jia ha ka iew Mawkyrwat ha ka por 8 baje mynmiet.
Ki pulit ki dang tohkit ia katei ka jingjia.
Shillong,30 Lber:Ka Shillong La jong ka la shah pynliem noh ha ka Mumbai FC  da 2-1 ha ka jingialehkai kaba la long mynta ka sngi ha J N Sport Complex, Shillong.
Ha ka jingialehkai kaba la long ha ka sngi saitjain pat ka Rangdajied United ka la pynliem ia ka Salgoacar da 2-1  ha ak jingialehkai ka Airtel I League kaba la long ha Goa.
Shillong,30 Lber:Ka Hynniewtrep Youth Movement, East Khasi Hills District ka la maham ia ki dukan die jingdie khamtam ia ki  bar jylla kiba ju mlien ban leh khlieh shrieh da kaba ia pein pisa da ki kot, ka kyr woh na u President ka seng u Samla D.
Sawkmie u la ong ba bunsien la ju lap ba ki don ki dukan ki bym ju pynphai shu lada jia ba ki jingthied ki dang tam sa T.
5 ne T.
10 tyngka, hynrei ki ai pynban da ka kot ban pyni ba ki nongthied ki hap ban leit shim da u kwai ne sikret ban ia dep kato ka pisa khutia.
Kitei ki kot ruh ki dei kiba la shu soi kyrteng ne seal da kitei ki nongdie dukan hi.
Shillong, 30 Lber:Ki 13 tylli ki seng bhalang ha ka dorkhas ne mat jingdawa ba pynkhreh ban aiti sha ka sorkar, ki buh ia ka Inner Line Permit (ILP) hakhmat eh.
“Ka mat jingdawa ban sa aiti sha ka sorkar kan long ba ka ILP ka dei hakhmat eh ban pynkhlain ia ka Bengal Eastern Frontier Regulation 1873,", la ong u general secretary ka KSU u samla Auguster Jyrwa haba iakren bad ki nongthoh khubor ha kane ka sngi Saitjain.
U la ong ba ki seng bhalang ki dagn pynkhreh ban aiti sha ka sorkar hadien ba la dep pule ia ki 52 tylli ki ain ba la ai da ka sorkar jylla.
Ia mynta kine ki mat ban phah sha ka sorkar ki dang don ha ka jingpyn khreh bad hadien ba la dep, yn sa phah sha ka sorkar.
Ha kawei ka liang, une u nongialam ka KSU u la pynpaw ia ka jing sngew sih namar ba ka sorkar kam pat ai ia ka jubab haduh mynta halor ka jingthoh ba la phah da ki sengbhlang ban khot noh ia ka jingialang ban iakren biang halor ka jingthaw ia ki lad ki lynti ban tehlakam ia ka jingwan ki briew nabar.
“Ka la long ar taiew ba ngi la dep thoh sha ka sorkar hynrei haduh mynta ka sorkar kam pat jubab eiei,", la ong u Samla Jyrwa.
Une u nongialam ka KSU u la ong ba ka jingialang kan long kaba donkam bha ia ki sengbhalang bad ka sorkar ban iakren halor kane ka mat.
“Ha kane ka jingialang ban khot da ka sorkar, ngin aiti ia ki mat jingdawa,", la ong u Samla Jyrwa.
“Ka sorkar kam dei ban pynslem kai ban khot biang ia ka jingiakren khnang ban pynsted ban pynbeit noh ia ka kam", la ong u samla Jyrwa.
Ha kajuh ka por, ka seng ka la dawa ba dei ban pynlait noh ia ar ngut ki dkhot ka Hynniewtrep National Youth Front (HNYF), kiba shah kem ha ka jingiakhih ia ka Inner Line Permit (ILP) ha ki bnai ba la dep.
Sa ar ngut ki dkhot ka KSU kynthup u samla Johny Sohkhlet u president ka KSU Lawsohtun unit  bad u general secretary u samla Readyon Stone Nongrum ki la shah pynngat ha ka MPDA bad ki shah set ha phatok Williamnagar.
Ki la shah kynnoh halor ka jingthang ia u Bisheshwar Das u trai ka dukan sha Babua Tea.
“Ngi dawa ba dei ban pynlait noh ia ki dkhot ka seng KSU bad HNYF kiba shah kem", la ong u general secretary ka KSU.
Shillong,30 Lber:U Chief Executive Member ka KHADC u bah Ardent Basaiawmoit u la ong ba nangne shakhmat ka KHADC kan ym ithuh shuh ia ka jingai No Objection Certificate ( NOC) u Rangbah Shnong ia ki bar jylla na ka bynta ba kin ioh ia ka Trading License, hynrei u la ong ba nangne shakhmat kan ithuh noh tang ia ka NOC ba la myn jur da ka Dorbar Shnong.
“ Ngin ym pdiang shuh ia ki NOC ki Rangbah Shnong, u Rangbah Shnong u donkam ban ioh ia ka jing mynjur ka Dorbar Shnong shuwa ban ai NOC" ong u Bah Ardent ha ka sngi saitjain ba la dep.
U CEM u la ong ba ka KHADC ka la ioh jingtip ba ki don bun ki Rangbah Shnong kiba ai NOC sha ki bar jylla khlem ka jingtip ki Dorbar Shnong hynrei u la ong ba ia mynta ka KHADC kan ym pat leh eiei ia kita ki Rangbah Shnong hynrei ka la bthah ba nangne shakhmat kim dei shuh ban leh kumta.
Ha ka juh ka por u bah Ardent u la ong ba ka KHADC kan ym ai Trading license shuh sha ki bar jylla lada ki pan ia ka kam ba ki trai jaka ki lah ban leh, bad u la ong ruh ba ka KHADC kan mait noh wat ia kito ki Trading License  jong u bar jylla kaba dei na ka bynta ki kam ba ki trai jaka ki la laah ban leh.
Shuh shuh u CEM u la ong ba katkum ki kyndon ain ka  Non-Tribal Regulation Act of 1959 , ka kren shai ba ka Council kam lah ban ai Trading License sha ki bar jylla lada ka dei ka juh ka kam kaba ki riewlum ki lah ban leh.
U la ban biang ba ha ka Clause 3 A (b)  jong katei ka Act la ong ba lada don ki riewlum kiba trei ia katei ka kam , bad lada ki kwah ban iai bteng  katei ka juh ka license kan dang iaid.
Kham mynshuwa u EM incharge jong ka Trade u bah Latiplang Kharkongor u la ong ba ka Council kan sangeh noh shisyndon ia ka jingai trading license sha ki bar jylla, bad u la ong ba ka dei ruh ka mat treikam jong ki seng riewlum ha ka elekshon ba la dep khamtam ha ka kam kaba ia dei bada ka khaii pateng kumjuh ruh ha ka labour license kaba la bat da u MDC jong ka KHNAM u bah James Ban Basaiawmoit, u la pynkynmaw ruh ba ki seng riewlum ha kane ka elekshon ba la dep ki la buh ruh ia ka jingdawa na ka bynta ban pyntreikam noh ia ka ILP ha kane ka jylla.
U bah Latip u la ong ruh ba ia mynta ka Council ka dang pan jingshai na baroh ki saw district haduh katno ki Trading License la dep ban ai haduh mynta.
Shillong, 30 Lber:Ka KSU kan rakhe ia ka sngi kyrsiew thiah ia ka jaitbynriew da kaba iaid paidbah na Polytechnic Institute ha Mawlai  sha Jaiaw Shyiap-Lumpyllon Community Hall  naduh ka 3 por baje janmiet ha ka 4 tarik Iaiong.
“Ka jingmut jong kane ka jingrakhe ka long ban kyrsiew thiah ia ki trai jaka trai muluk bad ban pynlong ia ki ban kyndit ban iada na ki jingma kiba wan ban thom ha ka imlang sahlang", la ong u general secretary ka KSU u Samla Auguster Jyrwa.
U la ong ba ka jingwan rung ki briew nabar, ka jingioh ban shongkha shongman pa thar bad ban leh ia ki kam khaii pateng ha kane ka ri da ki briew kiba nabar, ki dei ki jingma ba ka jait bynriew ka dei ban iada.
Halor ka jingmih ka jingjia mynshem ha kum kane ka sngi, u general secretary ka KSU u la ong ba ka jingpynlong ia kane ka jingrakhe, kam dei ban leh tang hajuh ka jaka hynrei kan long ha kiwei kiwei ki jaka man u snem.
“Lashem snem ngi lah ban pynlong ha thain Upper Shillong, Laban bad ha kiwei kiwei ki jaka namar ba ngi kwah ba kane ka khubor kan rung bad kan poi sha baroh ki trai ri tari muluk", u la ong.
Ia kane ka sngi la pynlong ban kynmaw burom ia ka jingaiti jong u Syiem  Tirot Sing uba ieng ban iakhun pyrshah ia ki dohlieh ha ka 4 tarik Iaiong,1829.
Shillong,30 Lber:Kum shi bynta ban pynshlur bad pynsngew thuh sha ki paidbah ia ka jingdonkam ba kin pyndep ia ka hok thep vote jong ki ka ophis u District Election Officer, East Khasi Hills, Shillong ha ka 29 tarik u lber  ka la pynlong ia ki jingiakop bapher bapher ba kynthup ak jingiapynher kot kudi tang na ka bynta ki khynnah rit bad ka jingiakop hapdeng ki ba la ioh ban thep vote, la pynlong ia katei ka jingiakop ha madan Golf links, Shillong.
Kiwei pat ki jingiakop nalor ka pynher kot kudi ki kyn thup ia ka jingialehkai Maw point, ka phawar bad kiwei.
U Deputy Commissioner ka East Khasi Hills u Mr.
Sanjay Goyal u la wan ban ia don bynta lang ha katei ka jingiakop, bad u la sam ruh ia ki khusnam sha ki nongjgop.
Ia ka nam lahduh ha ka jingiapynher kot kudi la ioh da u Johny Kharkongor, ia ka nam kaba ar la ioh da u Anthony Nongkhlaw bad kaba lai  u Y.
Sun.
Ha ka jingialehkai  Maw point ka  Seng Khasi Pynthor A  ka dei ka nongjop bad kaba wan ba –ar ka dei ka Seng Khasi Pynthor B  katba kaba lai pat la ioh rah da ka Leslee and Group.
Ha ka phawar la ioh rah da u Banker Kharkongor, kaba ar  CTE, PGT, Shillong bad kaba lai la rah da u  Banteilang S.
Nongdhar.
Ha manla ki jingiakp ki nongjop kiba ioh ia ka nam lahdudh ki ioh mar T.
10,000 tyngka , ba-ar T.
7000 tyngka bad kaba lai pat T.
5000 tyngka.
Ha katei ka sngi la wan ruh  ban pynshngain lang da ka kynhun rwai ka Shillong Chamber Choir kaba la sei ki sur rwai jong ka bad la wan ruh ban pyn byrngia da u nongleh jadu ka Shillong u John Lanong.
Ka jingiapynher kot kudi ha kaba la pynlong da ka tnad Elekshon ka jylla ha ryngkat ka jingiatreilang bad ka District Election Office, South West Garo Hills kaba la long ha madaan ia lehkai ha Ampati ka long ka la shongshit bha.
Ha katei ka tamasa pynher kot kudi la wan ban ia shim bynta haduh kumba 200 ngut eiei ki samla bad kiba bun hi ki dei ki khynnah pule.
La pynlong ia katei ka tamasa ha ka sngi palei jong ka taiew ba la dep.
La pynlong ia katei ka tamasa shi bynta kum ka jingialap jong ka SVEEP ka buit ban pyniar ia ka jingtip sha ki paidbah ba kin pyndonkam hok ia ka vote jong ki ha kane ka elekshon Lok Sabha ka ban sa long ha ka 9 tarik u iaiong.
Shuwa ban sdang ia ka jingiapynher kot kudi ki nongiashim bynta ki la bam smai shuwa ba kin pyndep hok ia ka vote jong ki.
Ha katei ka tamasa la wan ban ia shim bynta da u Commissioner & District Election Officer, Ampati, u Mr.
Ram Singh, ki heh ophisar bad ki nongtrei jong ka tnad  elekshon bad kiwei pat ki heh ki hain  jong ka District, kiba la ia snoh kti lang ha ka pynhere kot kudi.
La pynlong ruh ia kiwei pat ki jingiakop nalor ka pynher kot kudi.
Shillong,30 Lber:Ka Under Secretary jong ka tnad Social Welfare ka kong M.
Chyne ka la khot hajir ia u Tennydard M.
Marak bad ka kynhun jong u na ka seng All North East Indigenious Garo Law Promoter Association  ha ka 31 tarik mynta u bnai  ha ka por 2 baje noh phai sngi ha Committee Room No.
II, Room No.
317, ha Main Secretariat na ka bynta ban pan jingshai halor ka  PIL No.
SH5/2013 bad ka Special Leave Aplication (C) No.
501 2014 bad kumjuh ruh halor ka Writ Petition (C) No.
12 2014 ka State Level Committee Notice.
Ia ka shithi ka sorkar ka la phah sha u Tennydard ha ka 22 tarik mynta u bnai bad ia katei ka juh ka shithi la phah sha u Edbirth D shira, General Secretary ka All northeast Indigenous Garo Law Promoter Association, sha ka Dr.
Julina L R Marak, sha u Willing M Sangma General Secretary ka Wageasi Area Manda Mahari Association.
Ha katei ka shithi la phah ruh ia ka kpoi Order Sheet kaba 20 tarik mynta u bnai.
U Tennard M Marak u la pan jingtip na ka Ing bishar ba ha khliehduh ka Ri ka Supreme Court ha ka 2 tarik u Nailar 2013 ban pynshisha la u Myntri Rangbah ka jylla u Dr.
Mukul Sangma u dei ne-em u riewlum ( Schedule Tribe)  bad ka Ing bishar ka la pyntip  ia katei ka jingujor sha u Secretary ka National  Commission Schedule Tribe, New Delhi  ha ka 20 tarik u kyllalyngkot 2014 ha ka WP (C) No.
12/2014  ha kaba katei ka tnad ka la pyntip pat sha u Chief Secretary ka jylla ha ka 14 tarik u rymphang 2014 letter No.
F.
No.
TDMM/1/2013 STFMG/SEOTH/RU-II.
Katei ka shithi ka la bthah ia ka State Level Scrutiny Committee ba kan phah sha ka Commission ha ka 21 tarik mynta u bnai na ka bynta ban leit rah sha ka Supreme Court ha ka por kaba biang.
Hadien ba la ioh ia katei ka shithi bad ba la bishar bniah ia ki kot ki sla ka Committee ka la khot ia kitei ki nongujor ba kin wan pynshaia ha ki jingthoh Affidavit lane ban ia kynduh dalade hi ha katei ka sngi ba la buh.
Lah ban pynkynmaw ba ka seng ANEIGLPA kham mynshuwa ka la kam ba u Dr.
Mukul Sangma Myntri Rangbah ka jylla um dei u riewlum bad um dei u Garo, bad halor katei ka jingartatien katei ka seng hapoh ka jingialam u Tennydard ka la iaid shakahmat ban ujor ban pan ia ki jingshisha.
Shillong,31 Lber:Ka Khasi Students’Union(KSU), Jaintia Hills District Unit kan pynlong ia ka jing iaid paidbah ryngkata ka tem ksing tem bom, ka rah Dongmusa bad ka jingiaphawar ha ka 4 tarik u iaiong, ka sngi kyrsiew thiah ia ka jaitbynriew ne ka Khasi National Awakening Day.
Ka kyrwoh na u Vice President ka seng u samla Ohibait Dkhar ka la pyntip bay n sdang ia katei ka jingiaidi paidbah naduh Lad stadium ( Lad thalaboh) shaduh sha District Library, Mynthong.
U VP ka KSU u la ong ruh ba ka jingiaiaid paidbah ka long kum shi bynta kum ka jingkyrsiew thiah ia ki paidbah ka Bri u Hynniewtrep, ka kyrwoh ka la khot la wer ia broh ki Longkmie,ki Longkpa,ki Khun Samla,ki Hep Barit,ki Nongkitkam Shnong,ki Khynnah skul bad Kolej, Ki Para Sengbhalang bad ki Dkhot Barim baroh jong ka KSU ban ia poilang sha katei ka  Sngi Kyrsiew Ri.
Shillong, 30 Lber:U Pastor PBM Basa iawmoit u la ong ba ka jingmih madan jong u ban iakhun ia ka elekshon MP 2014 ka dei ka jingphah jong u Blei.
“Ka jingshakri jong nga ym dei tang ia ka B alang hynrei kalong kum ka jingphah jong u Blei ba ngan shakri ia ki paidbah bad ka jaidbynriew", la ong u Pastor Basaiawmoit ha ka jingiakren kyrpang bad u Rupang hynnin ka sngi Palei.
“U Pastor Basaiaw moit u la ong, ba u la don ban shakri ia ka Balang la bun phew snem bad haduh kine ki sngi, wat la u la shong thait na ka kam Pastor.
“Kam pat biang ba nga don ban shakri ia ka Balang hynrei kane ka jingialam ban mih ban iashim bynta ha ka syn shar ka khadar, ka dei da ka jingialam jong u Blei, nga sngew",la ong u Pastor Basaiawmoit uban iakhun kum u kyrtong shimet na Shillong Parliamentary constituency.
Ha ka jingiadei bad ka Balang, u la iathuh ba u la dep pyntip sha ka Synod ia ka rai jongu ban mih madan ha kane ka elekshon kum ka burom watla ngam donkam ban pan jingbit ruh na ka.
“Nga khlem iaid lait na ka Balang hynrei nga sngap ia ka jingud jong ki paidbah, ka jingiakhun jong nga ha kane ka elekshon ka long na ka bynta ki paidbah namar ba ngi donkam ban wanrah ia ka sur jong ka jaitbynriew ha ka dorbar bah jong ka ri", u la ong u Pastor Basaiawmoit.
Ha kajuh ka por, u la ong ba lada un jop kum u MP, un long u ksiang ka jaitbynriew,ym ban shong shuki.
“Ka jaitbynriew ka don tang uwei u MP ban mihkhmat ia ka jaitbynriew, bad kam iahap ban jied ia ki kyrtong ka party hynrei dei ban jied ia u briew", u la ong biang u Pastor Basaiawmoit bad “ nga la mih madan namar ka jingphah jong ki paidbah".
“Lada u Prof GG Swells, u bah Hoover Hynniewta ki long ki MP ba marwei na kane ka jaitbynriew ha ki snem ba la dep, ki lah ban tyngshain ha ka dorbar bah ka ri, balei ym lah ia nga", la ong u Pastor Basaiawmoit.
Ha kaba iakren halor ka bor jong ka pisa ha kane ka elekshon, u Pastor Basiawmoit u la ong, ba lada baroh ki kyrtong kin iakhun da ka lynti kaba khuid khlem da thong pisa, kan pynshisha ia ka mon jong u paidbah iano kin jied ia u briew.
“Ha ka elekshon, teng teng ka lyer ka beh bha mynta, lashai ka kylla", la ong u Pastor uba kdew ia ka bor jong ka pisa namar ba ka la long doh long snam ha ki briew ha kine ki sngi.
“Hynrei nga la rai ban iakhun khlem bor pisa da ka lynti kaba khuid ai ba ki paidbah kin jied da ka mon ia u briew ba dei hok", u la bynrap.
Lah ban kdew ba ka Shillong Parliamentary constituency kan sakhi ia 8 ngut ki kyrtong ha kane ka elekshon MP kynthup Bah Paul Lyngdoh na ka UDP, Bah Vincent H Pala na Congress, Bah Ameringtone Kharshiing na AAP, Bah Shibun Lyngdoh na BJP, Bah Denis Siangshai (IND), Bah Richard Shabong na CPI, Kong A Shylla (IND), bad Pastor PBM Basaiawmoit.
Ka jingthep vote kan long ha ka 9 tarik Iaiong.
Shillong,31 Lber:Ka Krishi Vigyan Kendra, West Khasi Hills ryngkat bad ka ophis jong ka Central Potato Research Institute, Shimla ka la pynlong ia ka KISAN MELA Cum Trai ning Programme ne ka Lympung ki Nongrep ha ka 27 bad 28 tarik u lber 2014, ha phyllaw jong ka ophis KVK, West Khasi Hills, Nongshillong na ka bynta ki paidbah nongrep jong ka West KhasiHills bad South West Khasi Hills District.
La plie ia katei ka lympung ki nongrep da u joint Director Agriculture uba long ruh u Nodal Officer KVK, u bah S Lyngdoh uba la long ruh u kongsan ha katei ka sngi.
Ki nongrep na ki thain  bapher bapher jong kitei ki ar district ki la wan ban ia shim bynta ha katei ka lympung, la wan ruh ban ia shim bynta da ki Society,ki SHG , ki la pyni nam ruh ia ki mar rep ba kynthup naduh ki jhur ki syntiew, ki dohka bad ki jingshna ba shu shna hi da ka kti  na ki siej, ki thri, bad la pyni nama ruh ia ki jingbam khasi ba la shet hi kum u pusaw, pusyep, pu tharo bad kiwei.
La ophis jong ka CPRS, Shillong ka la ai jinghikai ia ki nongrep lyngba ki training halor ka jingrep phan ha ka rukom kaba kham sani bad katkum ka juk mynta.
Ki nongrep ki la pynpaw ia ka jingmyntoi ba ki la ioh na kane ka lympung, ha ka jingiapyni nam la don ruh ki jingai khusnam sha ki nongjop.
Shillong, 30 Lber:U General Secretary ka All India Congress Committee (AICC) ba peit ia ka Meghalaya u Luizinho Faleiro, u la bthah ia U President ka MPCC u Bah DD Lapang ba un hukum ba baroh ki MLA, ki nongialam ka party bad ki dkhot kin kyrshan pura ia u Bah Vincent H Pala ha kane ka elekshon MP.
U Faleiro u la ong ba u la ioh jingtip ba don ki nongialam jong ka Congress ha ki constitueny kiba thmu ban nym kyr shan ia u kyrtong ka party ha kane ka elekshon.
Ha ka shithi, sha u Bah Lapang, u Faleiro  u la ong, “La kyrpad ia phi ban pynthikna ba ka jingthmu ban nym kyr shan ia u kyrtong ka party dei ban tem noh mardor bad dei ban trei tyngeh ban pynjop ia u kyrtong ka par ty da ka bor baroh".
U Faleiro u la ong ba ki khubor ba la ioh ki la ong ba don ha ki katto katne ki jaka ne constituency, ki nongialam ka Congress ki la pynshit ia ki nongkyrshan ban nym kyrshan ia u kyrtong ka party bad kane ka long kaba sngewkhia bha haduh ki heh ka party ba najrong eh.
U Faleiro u la bthah ia u Bah Lapang ban thaw ia ki lad ki lynti baroh ban pynduh ia kane ka jingthmu jong ki nongialam ha ki katto katne ki jaka ban nym kyrshan ia u kyrtong ka party ha kane ka elekshon.
U Faleiro u la ong “Kano kano ka jingujor pyrshah ia ki nongialam bad ki dkhot ka party, ba kin don kti ban ialeh pyrshah ia ka hukum ka party, kin sa shah pynshitom da kaba tyngeh".
Ha kine ki sngi, la her ka khubor ba ki don ki MLA ka Congress ha Jaintia bad Khasi Hills kiba thmu ban nym kyrshan satia ia u Bah Pala namar ba ki don ki daw pyrshah ia u.
kane ka la poi syndon ha tyngdong shkor ka AICC kaba la tuklar wut wut ban thoh sha ka MPCC halor kane.
New Delhi,31lber:Ki kompeni pyn mih umphniang mynta ka sngi ki la pynduna ia ka dor ka Petrol 75 pisa katba ka dor jong ka Diesel pat ka neh kum juh.
Ka dor jong ka Petrol kumba ka long ka dei T.
73.
16 tyngka katba hadien ka jingpynduna mynta ka la hiar sha ka T.
72.
41 tyngka shi litar.
La ong ba ka daw jong ka jingpynhiar dor ia ka Petrol ka dei namarba ka pisa India ka la nang hiar haba ia nujor bad Dollar ka Amerika.
Shillong,31 Lber:U Deputy Commissioner ka East KhasiHills uba long ruh u Returning Officer jong ka 1-Shillong Parliamentary Constituency u la pyntip ia baroh ki Presiding Officers bad ki First Polling Officers ki bym shym la poi ha ka Phase ba nyngkong ha ka 20,21 bad 22 u lber, 2014 ba ki dei ban wan ripod na ka bynta ka training ha ka 1 tarik u iaiong,2014 ha ka por 2 baje janmiet ha St.
Anthony’s college.
Shillong, 31lber:Ka Nationalist Congress Party (NCP) ha ka jylla hapoh ka jingialam jong u bah Sanbor Shullai, State President ka la shim ia ka rai ban kyrshan ia ka seng Congress ha kane ka elekshon MP Lok Sabha 2014 na Shillong bad Tura Parliamentary Konstitwensi.
Namar ba u President ka NCP u bah Sanbor u dang don hapdeng ka jingshitom, haba ia kren sha ki nongthohkhubor, u bah Wanbok Lyngdoh u la wan mihkhmat na ka seng NCP ha ka jaka u bah Sanbor.
U bah Lyngdoh u la ong ba ka daw kaba la pynlong ia ka NCP ban kyrshan ia u bah Vincent Pala u kyrtong na Shillong bad u Daryl Ch Momin u kyrtong na Tura  ka dei namar ba ka NCP ha kane ka kynti kan shym la pynieng kyrtong bad namarba ka NCP ka la don lypa ka jingiatreilang bad ka Congress ha ka sorkar UPA I bad II, kumta katei ka seng ka la shim rai ban kyrshan noh ia ka  Congress.
La phah ruh da ka shithi sha u bah Sanbor Shullai da u S.
R Kohli Permanent Secretary Member Working Committee, ha kaba u la pyntip sha u bah Sanbor ba u President Rangbah ka NCP u Sharad Pawar ha ryngkat ka jingiasngewthuh jingmut lang bad u General Secretary & Incharge Northeast State u Praful Patel, ba namar ba ka seng kam shym la pynieng kyrtong ki la ai jingmut ba ka seng kan kyrshan noh ia ka Congress.
Ha ka jingiakynduh bad ki nongthohkhubor,  ka NCP ka la wan ryngkat bad ki nongialam jong ka seng Congress ba kynthup ia u bah Oris Lyngdoh , ha kaba na ka liang ka Congress ka la pynpaw ia ka jingsngewkmen namarba ka NCP ka la ai ka jingiatreilang.
Shillong,31 Lber:Ka Modi Fan Club, Meghalaya  ha ka jingialang executive jong ka kaba la long ha ka 29 tarik mynta u bnai, kam shym la lah ban shim rai ban kyrshan ia uno uno u kyrtong ha kane ka elekshon MP 2014,  ka kyrwoh na u General Secretary katei ka kyn hun u Romeo Phira Rani u la ong ba ka jingialang ka la bret sha ka jing ialang bah jong baroh ki dkhot ban shim ia ka rai.
Shillong,  31 Lber:Ka tnat Election jong ka Meghalaya bad Assam kin kynduh lashai ka sngi ha Shillong ban iakren halor ka ban iakren halor ka elekshon Lok Sabha  ban long ha 9 tarik Iaiong.
U Chief Electoral Officer (CEO) u Prashant Naik  u la ong ba kin iakynduh lashai ba ki nor pyniaid ka Assam  ban iakren halor ka elekshon.
Na  2562 ki  jaka thep vote ha  Meghalaya, 1633  ki don ha Shillong constituency bad 929  ha Tura constituency.
138 tylli ki jaka thep vote jong ka Shillong constituency kiba don ha jaka khappud bad Assam, bad 120 ha khappud kiba hap ha ka Tura constituency ki don ha khappud bad ka Assam.
Ki don ruh 90 tylli ki jaka thep vote kiba don ha khappud Meghalaya-Bangladesh.
U Niak u la ong ba ka tnad elekshon kam pat pynthikna ia ki jaka ba don ha ka jingma bad kiba don ha ka jingma malu mala.
Ia kine ki jaka, lah ban pynmih ha ka taiew ba nyngkong u Iaiong, la ong u Naik.
U Naik u la iathuh ba 40 pyrton ki pulit yn pyndonkam ban ap pahara na ka bynta kane ka elekshbon MP ha ka jylla.
Kine kin long nalor ki pulit bad ki CRP kiba la don lypa ha kane ka jylla.
Ha kawei ka liang, ban khring ia  ki nongthep vote, ka tnad elekshon ka la pynlong ia ki kam bapher bapher; la ong u Niak.
U la ong ba ka tnad kan pynlong biang ia ka jingiapynher kot kudi ha ka 5 tarik Iaiong ha Shillong, East Khasi Hills District, ban sa pynbud sa ka jingiarwai ha Khyndai Lad ha ka 7 tarik.
Haduh 10248  ngut ki nongtrei sorkar kin pyniaid ia kane ka elekshon ha ki 2562 tylli ki jaka thep vote, la ong u Naik  bad kine kin mih ha ka 6 tarik.
Shillong, 31 Lber:Ki nonghikai JACATAM ki la pynpaw ia ka jingsngew lyngngoh ia ka jingkren jong u Dr RC Laloo halor ka Education Policy ka jylla.
Ha kane ka dorbar ba dang shu kut shen, u Dr Laloo u la ong ba ka sorkar kam shym la ioh pdiang eiei ka jingai jingmut na ki paidbah halor ka Education Policy haduh mynta.
Hynrei haba iakren hynne bad ki nongthoh khubor u chairman ka JACATAM u Bah ED Nongsiang u la ong ba ki nonghikai ki sngew lyngngoh ban iohi ia ka jingkren jong u Symbud Myntri Rangbah u Dr RC Laloo, namar ba ki nonghikai ki la dep iakren bunsien bad la ai jingmut ruh sha ka sorkar halor ka jingdonkam ban don noh ka Education Policy ha ka jylla.
“Man ba ngi iakren ia kane ka Policy, ka sorkar ka la ong ba ka la pynkhreh shaid shaid", la ong u Bah Nongsiang hynrei lyngngoh ban iohi ba u Symbud Myntri Rangbah un kren pynban kumto kumba la paw ha ki lad pathai khubor.
Shillong, 31 Lber:Ka kynhun jong ki runar ki la wiang ding ia kawei ka jingkieng kali ha Phudkroh, kaba hap ha South West Khasi Hills ha kane ka miet sngi u Blei.
Da kane ka jingshah thang kane ka jingkieng, ki kali ba iaid sha thain Mawkyrwat  ki la hap ban iaid noh na surok khap pud.
“Nga la bthah ia u Extra Assistant Commissioner ban pynlong ia ka jingtohkit halor kane ka jingjia.
Ngi la ujor ehajar ruh ha ki pulit", la ong ka Deputy Comissioner ka South West Khasi Hills ka Kong Ripnar Lyngdoh  ha kane ka sngi Lah u Blei.
Ka la ong ba ka hukum ban pynlong ia ka jingmoramot kyrkieh ia kane ka jingkieng.
“Kane ka jingmoramot yn pyndep ha kane ka sngi Balang", la ong ka Kong Lyngdoh.
Ka Deputy Commissioner ka la ong ba ka jingjulor na kane ka jingthang, kam da ktah ia ka jingiaid jong ki kali ha ka thain Mawkyrwat  bad ki jaka ba marjan jongka.
“Ngi la phah iaid noh ia ki kali na surok khappud.
Ngi la pyntip ia ki BSF ia kane ka jingphah iaid ia ki kali", la ong ka Kong Lyngdoh.
Shillong, 31 Lber:Lai ngut ki nonghikai ka KJDSTA kin leit ban iashim bynta ha ka jing ialang bah jong International Teachers Conference ban long ha nongbah Dublin, ha ri Ireland.
Kine ki nonghikai ki long u Bah ED Nongsiang, Kong Debora Kyndiah bad Kong AM Mawlong.
U president ka KJDSTA u Bah Nongsiang u la ong ba Irish National Teachers Organisation, ka Association of School Teachers Ireland, Teachers Association of Ireland, bad ka Global School, ki la iawer ia ka KJDSTA ban iashim bynta ha katei ka jingialang ban long naduh ka 21 haduh 24 tarik Iaiong.
“Nginleit ban iashim bynta ha katei ka jingialang ban wad jingtip ia ka rukom pyniaid skul, bad kiwei ki kam jong ki nonghikai, bad ha kajuh ka por ngin iathuh ia ki jingeh ba ngi iakynduh ha kane ka jylla", la ong u Bah Nongsiang.
Shillong, 31 Lber:Ha kine ki sngi shuwa ka elekshon MP Lok Sabha, ki la mih shibun ki jingkynnoh bad ki jingiasuba sniew hapoh ka seng Congress , ka la don ka jingkynnoh ba don ki MLA bad ki nongialam  Congress ki bym treh ban kyrshan ia u kyrtong ka seng u Ma Vincent Pala.
Katei ka jingiakynnoh bad ka jingiasuba sniew ka la poi ruh wat shaduh ki tyndong shkor ki nong ialam ka AICC, ha kaba u General Secretary ka AICC uba dei peit ruh ia kane ka jylla u la hukum  ia ki nongialam  Congress bad ki MLA ba ki dei beit ban kyrshania u kyrtong ka seng bad ia katei ka hukum u la pynher da ka shithi sha u President ka MPCC u Dr.
D.
D Lapang.
Katei ka jingiasuba sniew para nongtrei bad para nongialam , kala dei ka kambah bad ka daw ing kaba buh jingma ia ka Congress ha kane ka elekshon MP Lok Sabha 2014 ka ban sa long ha ka 9 tarik u iaiong.
La kylli na u bah Oris Lyngdoh u nongialam ba la rim bad ba la rangbah bha ka Congress hato  kitei ki daw ki la dei mo ki daw heh kiba lah ban ktah ia ka  Congress ha kane ka elekshon MP, u bah Oris Lyngdoh u la kyntait war ba ki dei ki daw heh , hynrei u la kam ba ki dei tang ki kam pohing bad ha u –u shim ba kitei ki dei tang ki daw kiba rit eh.
‘Ha kiwei ki lah ban long ki daw kiba heh, hynrei ha ngi i dei tang iba rit eh’ ong u bah Oris haba kren sha ki nongthohkhubor mynta ka sngi.
Shuh shuh la kylli hato ka Congress kan pynshitom ne-em ia kito ki nongialam lane ki MLA kiba pyrshah ban kyrshan ia u Ma Vincent Pala, u Ma Oris u la kam ba haduh mynta ym pat don kum kita namarba bay m shym la iohi ba kin iaid haba paw, u la ong ruh ba ia mynta ka seng kam lah ban ong eiei la yn pynshitom iai ki, “Ka dei ka kam shi-ing ngin sa ia peit" iai ban biang u bah Oris da kaba bteng ba ka dei ka kam shiing.
Shillong,31 Lber:Khyndiat sngi myn shuwa, ka Deputy  Secretary Forest & Environment ka A.
Nikhla, ka la ujor sha ki pulit ba- ar tylli ki bui ki la jah na Secretariat , bad kitei ki don ki kot ki sla kiba don jingiadei bad ki kam ka Border Area.
Ka la ujor sha ki pulit ka Sadar PS, ba kitei ki bui ki la jah hapdeng jong u snem 2006 haduh ka  19 tarik u lber.
Tang hadien shisngi-ar sngi ba la mih kitei ki jingujor, ki la mih ruh ki jingkynnoh ba kitei ki bui ki don ki kot ki sla kiba la pyni ba ka don ka jingpyn donkam bakla ia ka pisa kaba haduh T.
30 lak tyngka na ka bynta ban shna ia ka Syndai Park ha Jaintia Hills ha khappud ka Bangladesh.
La kynnoh ruh ba ia katei ka pisa la pyndonkam bakla da u Principal Chief Conservator of Forest u  TTC Ma rak, u ban sa shong thait noh ha une u iaiong mynta u snem.
Halor kitei ki jing kynnoh u Marak, Chief Conservator of Forest u la pynshai ba ia ka jingtrei ha Syndai Park la pyntrei da ki nongtrei ka tnad Forest & Environment ba kyn thup naduh u DFO, Range Officer, Forester bad kiwei.
U la pynpaw ruh ba ia ka Utilization Certificate la leh ruh da u DFO,SF Jaintia Hills (SF) Divi sion,Jowai ha ka jinglut kaba la pynlut T.
26,32,600 tyngka.
U Marak u la ong ruh  ba la ioh ia ka kaiophodjong ka jingleit jurip lang jong ka tnad Border Area Development bad ka Forest kaba la long ha ka 3 tari u rymphang 2010, bad katei ka kaiphod ka la pyni ba ka tnad Forest ka la pyndep ia ki kam kiba la shongdor T.
26,32,600 tyngka ba kynthup naduh ki jingker sainar, ki khyrdop, ki lynti iaid, ka um bad kiwei.
Ka kaiphod,  ka la iathuh ruh baroh ki la sngewhun ia katei ka ripod.
U la pynpaw ruh ba ka jingtrei kaba sah jong ka 2 unit ka 4th Grade Quarter kaba kot sha ka T.
4,28,200 tyngka kaba dang hap ban dang pyntrei.
U la ong ba la pynsangeh ia katei ka kam namar ba u secretary ka  Border Areas Development  ka la bthah ia ka tnad ba kan sangeh ban shna ia ka 4th grade Quarter tad haduh ba kan da don ki nongtrei ha ki  kyrdan Post Grade IV.
U Marak u la pyni ruh ba ki don ki kot ki sla kiba u Secretary ka Border Areas u bah B.
Dhar u la bthah ban phah ia ka UC ba la pyndep ia ka T.
26 lak tam ha kaba ka tnad Forest lyngba u Divisional Forest Officer, social Forestry Division, Jaintia hills Jowai  ka la dep ban phah.
Shillong,31 Lber:Ka tnad kam pohing ka jylla ka la hukum bad sneng ia ki pulit pahara kiba la phah sha Ri-Lum Garo na ka bynta ban pahara elekshon, ba kin ym leh lyngkrang ia ki tiar siat jong ki bad ki dei ban husiar bha ioh ki shah knieh lut ha ki lehnoh Garo, namar ka la ong ba ki lehnoh Garo kin pyr shang ban knieh ia ki tiar siat.
40 kynhun ki bor pahara ba kynthup ia ka CRPF, Seema Suraksha Bal (SSB) bad ki shipai BSF  ka tnad ka la dep ban phah kylleng ki jaka jong ka jylla khamtam ha kito ki jaka jong ka Ri-lum Garo bad ha South West Khasi Hills ba jur palat ki kam pyntriem ki seng lehnoh.
U Additional chief secretary (home department) u KS Kropha u la ong ba baroh 40 kynhun ki bor pahara ki la poi bad la phah sha kylleng ki jaka.
Lah ban pynkynmaw ba ha ka taiew ba la dep, ka tnad kam pohing ka la ia shong pyrkhat ryngkat ka tnad pulit kaba la wan ban ia shim bynta ruh da u Chief Electoral Officer (CEO), Meghalaya halor katei ka kam.
Ka jingialang ba la pyniaid da u Acting Chief Secretary u bah PBO Warjri ka la shim ia katei ka rai ban hukum ia baroh ki tnad bor pahara kiba la phah sha Garo Hills ba kin long husiar bha na ka jingshah knieh suloi bad ruh ba ki dei ban beh wut wut lada don kano kano ka jingujor sha ki jaka pynlong elekshon.
U Kropha u la ong ruh ba la kdew ia ki bor pahara ia ki jaka ba long shyrkhei bha katkum ki rikod jong ki elekshon ba la dep ha ki snem ba la leit noh, bada la phah ruh kham bun ki bor pahara ha kito ki jaka.
Shillong, 31 Lber:Ka jingthung nongkit kam thymmai ia ka Block Congress ha Umroi, ka dei kaba la pynkyndit ia U MDC jong ka Umroi bad kumjuh wat ia U President jong ka Ri Bhoi District ruh.
U bah PW Muktieh, uba dei U President jong ka Ri Bhoi District, ula kren kyndit, haba iakren mynta ka janmiet bad U Rupang, halor ka jing thung nongkitkam ba shipor ha katei ka Block Congress.
“Nga shu iohi ha ki kotkhubor" ong U Bah Muktieh bad ula ong biang “Na District ngim tip", ha kaba u ong, ba la leh da ki bor ba halor jong ka seng.
La iathuh biang da U Bah Muktieh, ba kam shym la don satia kano kano ka jingbthah, ia ka District, ba kan thaw thymmai ia ka Umroi Block.
Haba la kylli ia ki kyrteng jong ki nongkit kam ba thymmai, U bah Phing, u iathuh ba ia mynta, um pat tip satia ia ki kyrteng jongki ruh bad u iathuh ba ka District, kan sa tip ha ki sngi ban sa wan.
U Bah Phing, ula ong ruh ba ka MPCC, ka la leh ia kaba dei eh, ha kaba ka la bujli ia ki nongkitkam jong ka Umroi Block.
U bah Phing hi u kren shai, ba ka jingkyrshan ia U Ma Vincent Pala, ka biang bha ha Mawhati, ha Nongpoh, ha Umsning; wat la u iathuh ba U MLA ka Mawhati, U bah Julius Dorphang, um shym la kyrshan satia ia u kandidet jong ka seng Congress bad ula ong ba dei tang U MDC, U bah James Sylliang, uba trei tyngeh ia U Ma Vincent Pala.
U bah Albinus Lyngdoh MDC jong ka Umroi, haba kynthoh halor ka jingthung President, ia U bah MB Syiem, ula ong “Katei ka dei kaba la ai sngewbha mano re" bad ula iathuh ba U Bah Syiem, u dei uba la ialeh pyrshah ia ka seng Congress, ha ka elekshon MDC ba dang shu dep, ha kaba u wan ruh ha ka kyrdan ba lai ha ka jingiakhun.
Halor katei ka jingthungkam ba shipor ha Umroi, U bah Albinus, ula ong biang “U MLA ruh um tip, U MDC ruh um tip, ym don ba pyntip eiei, iohi tang ha ki kotkhubor" bad u kam ruh ba haduh mynta ka seng Congress, ka don ia ki nongkitkam ba pura jongka, ha katei ka Block, hapoh ka jingialam jong u Ma Ngaitlang Dhar, MLA jong ka Umroi Constituency.
Haba la kylli pat, la ki kyrshan ne em, ia u kandidet jong ka seng Congress, ha kane ka kynti, ka jubab na utei u MDC, ka long “Ngi kyrshan beit ia ka seng Congress".
U Rupang, ula kylli biang, halor ka jingpynpep, ia ka jingialang kaba dei ban long ha iew Umroi bad halor katei, la iathuh da U MDC, ba ka la don ka jingialang, kumba shi taiew shwa jong ka 26tarik, ha iing jong U President jong ka MPCC, ha kaba la don lang U bah PW Muktieh President jong ka District Congress, U MLA ka Umsning, U MDC ka Jirang, ha kaba ki la pynbeit ban pynlong jingialang paidbah, ha ka 26tarik Lber ha Iew Umroi, ha ka por 11baje mynstep.
“Ki pynsangeh noh, nga khlemtip, ba ki pynsangeh ruh" ong U MDC bad u iathuh ba ula dep phah pynkhreh, ia ki briew, ki ban shna ia ka rynsan jingialang paidbah bad ula depbat ruh ia ki shuki, ba dei ban pyndonkam ha katei ka sngi.
La ong shuh U Bah Albinus ba haduh mynta ruh U Ma Vincent Pala, um pat shym la wan satia ban pynlong jingialang paidbah ha Umroi.
Shillong, 31 Lber:Ka State Level Scrutiny Committee (SLSC) kaba la thaw da ka sorkar jylla ban tohkit halor ka jingkynnoh ia u Dr Mukul Sangma bym dei u riewl um, ka la pan jingshai na u Tenydard M Marak hapoh 15 sngi ban ai jubab ha ka Komiti.
Ha ka jingbishar ka ba long mynta ka sngi Lah u Blei, u Marak uba dei u dkhot ka All North East Indigenous Garo Law Promoters Association (ANEIGLPA)  kaba ujor pyrshah ia ka kyrdan ST u Myntri Rangbah u Mukul Sangma.
“Ngi la rai ban ai por 15sngi ia ka dorkhar ba un ai ia ka jingshai ha ka Committee.
Ka Committee kan pynlong ia ka jingbishar biang hadien ba la pule ia ki kot ki sla ban aiti da u nongujor", la ong u chairman ka SLSC u T  Dkhar.
Ha kane ka jingbishar, la wan mih tang u nongujor u Marak, wat la ka Komiti ka la khot ia kiwei ruh.
Shwa ia kane, ka Komiti ka la pan jingshai na ki nongujor kiba ujor ia jingujor pyrshah ia ka jingioh kyrdan ST u Mukul Sangma.
Katkum ki nongujor, u myntri rangbah u Mukul Sangma um dei u ST da kaba kha bad u dei ba shu pynkylla hadien.
Ka Supreme Court ha ka 20 tarik Kyllalyngkot, ka la ai por phra taiew ia ka National Commission for Scheduled Tribe ban ai jingshai halor ka jingioh kyrdan ST u Myntri Rangbah bad kane ka jingbuh ka Supreme Court ka la kut dang shen.
Ia kane ka SLSC la thaw da ka Social Welfare ka jylla.
Ki dkhot kane ka SLSC  ki long u Law secretary u LM Sangma, director ka social welfare u bah HM Shangpliang bad u Head ka NEHU Anthropology Dr R Khongsdier.
Shillong, 31 Lber:Wat la ka sorkar ka la kular ban pynlait ia ka tulop man u bnai ia ki nonghikai skul hynrei kane kam pat jia satia ha kaba ki nonghikai deficit ka East Khasi Hills kim pat ioh tulop satia jong u bnai Rymphang ba la dep.
Haba kren mynta ka sngi, sha ki lad pathai khubor, u president ka KJDSTA u Bah ED Nong siang u la ong ba ha ka jingshisha ka sorkar ha ki jingialang ba la dep shakhmat, ka la kular ban pynlait noh ia ka tulop man u bnai hynrei kaba sngew sih ka long ba kane kam long satia kumta.
“Ki nonghikai skul kiba hap ha East Khasi Hills kim pat ioh tulop satia jong u bnai Rymphang", la ong u Bah Nongsiang bad bynrap, ba katkum ka jingtip ba la ioh, ia ka pisa jong ka tulop ki nonghikai kane ka district, la pyndonkam shawei bad ki la leh da ka Re-approriation (RA).
“Kane ka long kaba sngewsih namar ba ka kam bad ka ktien kam iahap", la ong u Bah Nongsiang.
Halor ka jingdawa ban shimti noh ka sorkar ne Regularisation ia ka kam nonghikai jong ki skul, u Bah Nongsiang u la iathuh ba ki nonghikai hapoh ka lama ka JACATAM ki la kyntu ia ka sorkar ba kan khot iakren noh halor kane.
“Ngin la buh por ba ka sorkar ka dei ban khot noh ia ka jingiakren hapoh ka taiew baar jong u Iaiong halor kane ka kam", la ong u Bah Nongsiang.
U la iathuh ba katkum ka jingtip, ki heh sorkar ki la wan phai na ka jingleit wad jingtip halor ka jingiadei bad ka kam provincialisation ia ka kam nonghikai skul na jylla Tamil Naduh bad Kerela.
Shillong,2 Iaiong:Ka Ranikor Beach Festival 2013-14 kaba la buh buh tarik ban pynlong ha ka 7 bad 8 tarik u lber, la pynkyn riah noh sha  kawei pat ka por na ki daw bym lah kiar, ka kyrwoh na ka kong R.
Lyngdoh , President ka SWKHDOWA bad Deputy Commissioner ka South West Khasi Hills District ka la pyntip ba ia ka trik yn sa pyntip pat kham hadien.
Shillong,2 Iaiong:Ka Hills State People’s Democratic Party ( HSPDP) Pynurslaoffer have, moderation ordered fardisappointing.
No youstrong can be in sealed.
Kon stitwensi ka la pyntip paidbah ha ka 4 tarik mynta u bnai kan don ka jingialang paidbah ha Iew Pynursla ha ka por  10 baje mynstep, ha kaba u kyrtong monlang uba la ioh jingkyrshan na ak KHNAM bad ka HSPDP un wan ban ialap elekshon MP 2014.
Ka la pyntip ruh ba ha katei ka sngi u Bah Ardent Basaiawmoit , CEM kumjuh ruh u bah Adilbert Nongrum, MDC Jaiaw kin ia don lang, kane ka long katkum ka kyrwoh ba la phah da u S.
shemborlang Rynjah Working President HSPDP Pynursla.
Shillong,2 Iaiong:U Manager jong kawei ka Wine Store u la mynsaw jur hadien ba u la shah siat ha ki runar kijba la kiengatiar bha,  katei ka jingjia ka la jia ha Williamnagar,East Garo Hills  ha ka por 1:15 baje mynsngi, ki pulit ki la suba jur ba kitei ki  briew kiba la siat ia u Manager ki dei ki kynhun lehnoh jong ka ANVC(B).
Utei u Manager u dei uba la tip kyrteng kum u  Shushil Sangma.
La iathuh ba ar ngut kitei ki suba lehnoh ki la tur sha ka wine store ba shong u Sangma bad ki la siat ia u na ki bynta jong ka kjat, ha kaba utei u manager u la don hapdeng ka jingmynsaw jur namar ka jingksam u kuli.
U SP ka  East Garo hills u  Davis Marak u la iathuh ba hadien ba la dep siat ia u Manager na ki byngta ki kjat kitei ki ar ngut ki lehnoh ki la phet krad noh, ia u Sangma la pynkit mar-mar sha kawei ka hospital ha Williamnagar bad kham hadien pat namarba la jur ka jingmynsaw la pynkit ia u sha Tura Civil hospital, la ong ba u don hapdeng ka jingshitom jur namarba ka la jur palat ka jingphlei snam.
U SP u la iatuh ba na katei ka jaka, ba la siat ia u Managere ki pulit ki la ioh kurup, kawei ka Pistol.
32 , ki pulit ki la suba jur ruh ba katei ka kam ka dei beit ka  ANVC(B) kaba la sam shithi dawa pisa na baroh ki Wine Store ha Williamnagar bad kaba la dawa ruh ha ki kyrteng jong ka  Matchadu Matchabet (MM), ATF bad UALA bad kiwei pat ki kynhun lehnoh ba dang mih thymmai, u la ong ba la rejistar case ia katei ka kam bad ki pulit ki dang pynlong ia ka  jingkhynra ha katei ka thain ban kem ia kitei ki lehnoh.
Shillong,2 Iaiong:Mynta ka sngi kaba long ruh ka sngi iewbah Sohra, u Ma Vincent Pala u kyrtong ka seng Congress ha kane ka elekshon MP Lok Sabha 2014 u la hiar sha Sohra ban ialap elekshon, la pynlong ia ka jingialang ha Pdeng shnong Sohra, (Sohra Twa), bad la wan synran ia u Ma Vincent da u Myntri sorkar u bah Prestone Tynsong bad kiwei pat ki nongialam Congress kynthup ia u MDC ka Sohra, u bah Donevan Kharwanlang.
Haba kren paidbah ha katei ka jingialang u Ma Vincent u la ong ba ki seng sain pyrthei ki ia syriem thik kum kito ki  Kompeni Mobile bad haba peit ia ki kompeni Mobile u ong ba ki paidbah ki kham jied ia kito ki Kompeni ba ioh network ha manla ki jaka, “Ki don ki Aircel, airtel, ki idea , MTNL , bad kiwei,  ha Shillong ka lah ban biang, hynrei ha kiwei pat ki jaka ym tip shuh’ ong u Ma Vincent, uba la pynianujor ia kiwei pat ki seng sain pyrthei ba ki lah ban biang ha kiwei ki jaka katba ha kiwei pat kim ler ‘Hello shi hello ym ia pei’ ong u Ma Vincent bad u la kam ruh ba ka seng Congress ka biang lut ki Tower naduh Delhi haduh ha kane ka jylla Meghalaya.
U Ma Vincent u la ther tyngeh ruh ia ka UDP ha kaba u la kynnoh ba ka UDP ka don tang 8 tylli ki Tower kaba mut tang 8 ngut ki MLA , katba ha Ri-Bhoi, Jaintia kam don eiei ruh, shuh shuh u la ong biang ba ka seng UDP lei ka dei ka seng kaba kut tang ha Khanapara.
Hawei pat ka jingialang kaba la pynlong da ka seng UDP u MLA ka Sohra u bah Titos W Chyne u la takrain kylla ia katei ka jingkam jong u kyrtong ka Congress uba la kynnoh ba ka UDP ka don tang 8 tylli ki Tower bad ka jingkam u Ma Pala ba ka Congress ka don  Tower kylleng kylleng  bad  u la ong ba ka network jong ka Congress ha Meghalaya kam treikam shuh, ‘Ka Network ka Congress ha Meghalaya kam treikam shuh , wat ki MLA ruh ki shu ai Miscall ia u kyrtong kim ia phone shuh’ ong u bah Titos.
Haba phai sha u Pastor PBM Basaiawmoit, u Ma Pala u la ong ba ka HSPDP kam kyrshan ia u Pastor kumba ka dei ban kyrshan, u la ong ba ha ka por ba Pastor u dang don ha ka HSPDP, ka HSPDP ka hiar bha, hynrei tang shu mih u Pastor ka la kiew kynsan bad u la ong ba ia kane la iohi ha ka elekshon MDC 2014.
Ia ka BJP pat u ma Vincent u la ong ba ka dei ka seng kaba lah ban khie khlieh tang hapoh Dkhar, u la kam  ruh ba ka ioh ka kot ka hiar bha ha ka Ri ha ka por ba ka BJP ka don ha ka bor synshar katba hapoh ka jingsynshar ka Congress ka ioh ka kot ka la kiew haduh laishah.
U  Ma Vincent uba long ruh u MP ba mynta ka Shillong u la kam ba ha ka samoi jinglong MP jong u -u la pyrshang bun ki lad ki lynti ban pynioh kam ioh jam ia ki samla , ha kaba u la kam ba u la leit ban ia ia kynduh ia ki tnad pulit tnad shipai kum ka CRPF bad kiwei ban ia kren kumno ban pynrung kam ia ki samla ka jylla lyngba ka Recruitment Camp kiba pher bapher ha kane ka jylla, u la ong ruh  ba ha kaba ia dei bad kito ki samla kiba rit met ka la don ka jingpynkhreh ban pynheh met ia ki lyngba ki jingbuh ia ki jaka kilan met ne ki Gym.
Shillong, 2 Iaiong:Ka Confederation of Ri Bhoi People (CORP) sengkmie ha ka jingleit jurip jongka ia ka ophis jong u Block Development Officer (BDO) Jirang C&RD Block dang shen ka la lap ba katei ka ophis kam shym la don wat tang uwei ruh u nongtrei hapoh ophis, katba ka ophis ha katei ka sngi ka plie rynghang baroh ki kamra lait noh ka kamra jong u BDO kaba la shu pynwoh da u huk ia ka jingkhang ban pyni ba ym don briew eiei.
Ka CORP ka kyndit ban iohi ba katei ka ophis kaba dei peit ban pyntrei ia ki shkim bapher bapher jong ka sorkar Jylla bad kumjuh ruh jong ka sorkar pdeng na bynta ka roi ka par ki paidbah ha ki shnong kyndong ka long pynban kum ka iingjah.
Ka seng ka la ioh ruh ia ka jingujor na ki  paidbah ba ki nongtrei ha katei ka ophis naduh u BDO haduh kiba rit kim juh poi thikna sha ophis hynrei ki leit ki wan katba ki mon kaba la wanrah jingeh ia ki paidbah kiba leit ban pyndep ia ki kam ki jam jongki kiba iadei bad ka Block.
Ka seng ka maham ia ki nongtrei Block Jirang ba kim dei ban lehmon bad lada ka dang lap kam banse ban leh tyngeh da kiwei pat ki lad jingiakhih ne wat ban khang tala syndon ia katei ka ophis, namar ka sorkar Jylla ka la buh kyrpang ia katei ka ophis na bynta ban pynsuk ia ki paidbah ka thain Ri Bhoi sepngi khang ba kin lah ban pyndep ia ki kam ki jam ha ka por ba biang, hynrei ka long pynban ka ophis ha kaba ki nongtrei ki leit ki wan katba ki sngewbit ia lade katba ki paidbah pat ki nangjakhom na ka por sha por.
Kane ka long katkum ka kyrwoh ba la pyllait da u Bah G.
S Hat, Publicity Secretary CORP sengkmie.
Shillong,2 Iaiong:Ka UDP Amlarem ka la pynbna ba ka seng kan pynlong ia ka jingia lang paidbah ha ka 3 tarik mynta u bnai ha Amlarem ha ka por 1:30 baje mynsngi ha kaba u kyrtong ka seng u bah Paul Lyngdoh un pynsngew paidbah halor ki mat ba u ieng ha kane ka elekshon MP Lok Sabha 2014.
Ka seng UDP Amlarem Circle ka la pynlong ruh ia ka jingialang ba kyrkieh jong ka ha kaba ka la shim rai ban khot ban wer ia ki  nongkyrshan jong u MLA shimet u Ma Stephan Mukhim ba kin kyrshan ia u bah Paul Lyngdoh ha kane ka elekshon.
Shillong, 2 Iaiong:U Deputy Commissioner ka East Khasi Hills u la shah ia ka KSU ba kan iaid kyrsiew thiah ia ka jaitbynriew na Polytechnic, Mawlai sha Jaiaw Shyiap-Lumpyllon Community Hall  ban long ha ka 4 tarik Iaiong.
Kane ka jingrakhe kyrsiew thiah ka KSU la pynbeit ba kan long ha kyllen ka ri Khasi bad Jaintia.
“Ngi la shah ia ki (KSU) ban iaid paidbah ha kitei ki jaka", la ong u Deputy Commissioner u Sanjay Goyal hynne ka sngi.
U Goyal u la ong ba ki la shah ban iaid shiteng kynta ban iaid paidbah bad ki hap ban soi ba ki dei ban pynthikna ba kan nym jia kano kano ka jingeh ia ka ain ka kanun.
Ha kajuh ka por, u general secretary ka KSU u samla Auguster Jyrwa  u la iathuh ba ki la buh ban pynlong ia ka jingiaid paidbah na ka por 1 baje nohphai sngi, ym shuh 3 baje janmiet kumba la ong mynshwa.
Ia kane ka sngi, ka KSU ka la rai ban pynlong kaba dei ka sngi ba u Syiem Tirot Sing u la ialeh pyrshah ia ka sorkar phareng ha ka 4 tarik Iaiong, 1829.
Shillong,2 Iaiong:U bah I.
J Dameki Paswet, Dulong, Jowai West Jaintia hills u la iehnoh ia ka kam President ka BJP West Jain tia, ha ka shithi iehnoh kam ba u la phah sha ka BJP u la thoh ba wat la u la iehnoh ia ka BJP hynrei un ai ka jingiatreilang na ka byngta ka jingbha ka Ri bad ka jaitbynriew.
Shillong,2 Iaiong:Ka UDP ka la pyn long ia ka jingialap elek shon mynta ka sngi ha Sohra kaba long ruh ka sngi iewbah Sohra, la pynlong ia ka jingialang ha  Madan Shad kaba rim ha Sohra, Khliehshnong ha kaba la ia donryngkat lang u President Rangbah ka UDP u Dr.
Donkupar Roy , u MLA ka Sohra u bah Titos Chyne uba long ruh u nongpyniaid ia ka jingia lang, la don ryngkat u bah Teinwell Dkhar MDC Shella, u Rangbah Shnong ka Khlieh Shnong bad kiwei pat ki nongialam jong ka seng UDP.
Haba kren ha katei ka jingialang u bah Paul Lyngdoh u kyrtong ka UDP ha kane ka elekshon MP Lok Sabha 2014 u la ong kane ka la dei ka por ba ka jaitbynriew kan kyndit bynriew noh ban phah ia u nongmihkhmat sha Parliament uba jam ka tyngam bad uba jur ka kam, bad uba dang biang ka rta  ‘Pyndonkam ia ka wait kaba dang nep, ym ban lap miet ban ia shut ia kaba luin bad ka bym ler kam bad wat phah ia nga ynda nga la noh ka rta da nga la don 70—75 snem karta, namarba nga donkam ban pynlut por ban ialehkai bad ki ksiew jong nga, nga hap ban pynlut por ruh ban ai um syntiew hakatei ka rta’ ong u bah Paul.
Haba phai sha u kyrtong Congress, u bah Paul Lyngdoh u la ong ba  ki la don ki heh Congress kiba la ia kren bad u shaphang ka jingmih madan jong u ban ia khun elekshon bad u la jubab ia ki ha kaba u la ong “Nga la ong ia ki ba nga lei nga la mih sha madan thma shaei u kyrtong jong phi" (namar ba ha katei ka por ba ki iakren ka Congress kam pat pynbna Kandidet).
U la ther tyngeh ruh ba u kyrtong ka Congress u Ma Vincent Pala u la mih madan  ban ia khun elekshon hadien ka jingiaknieh tiket kaba jur na katei ka seng,"U kyrtong ka Congress u la mih madan hadien ba la shah bom shah tied ha la ing , bad ki sa phah ia u ban ong u ba biang eh" bynrap shuh u bah Paul.
Haba phai sha u Pastor PBM Basaiawmoit, u bah Paul u la ong ba lada ki paidbah ki pynjop ia u Pastor uba long u kyrtong shimet, kam dei ba ki pynkup burom ia u hynrei ki pynjynjar bad pynktha khlieh pynban  ia u, u la takrain tyngeh ruh ia kiba bun ki jingkren kiba la mih kiba la wanrah ia ka jingsngewthuh bakla ha ka balang , ‘ ka long kaba bakla ban ber bih para balang’ ong u biang u bah Paul.
U Dr.
Donkupar Roy haba ai jingkren u la ong ba baroh ki Party riewlum ha ka thain North East mynta ka kynti kim long marwei shuh kumba la shah kynnoh ha ka elekshon MP ba la dep, U la ong ba kane ka juk elekshon mynta ka dei ka juk Alliance, ka don ka UPA ka don ka NDA bad mynta ka UDP ka don ryngkat bad kiwei pat ki seng riewlum ha ka thain shatei Lam Mihngi hapoh ka lama jong ka North East Regional Political Front (NERPF) kaba don ruh bad ka NDa.
Haba kynthoh halor u kyrtong ka Congress u la ong ba u bah Vincent Pala u dei u Bussinessman bad u businessman um lah ban long statesman.
Haba phai sha u kyrtong shimet u Pastor PBM Basaiawmoit u Dr.
Don u la ong ba u Pastor u la noh ka rta bad u la don kumba 70 snem tam  , kam long kaba suk ban tur sha Parliament khlem ka jingshemphang, bad ban ioh ia ka jingshem phang donkam ban don ym tang san snem bad ka rta jong u pastor kam iahap shuh ban ap haduh ban da shemphang bha.
La ioh ruh ki jingkren na u MLA ka Sohra u bah T.
Chyne ha kaba u la pynkynmaw ba la san snem mynta ka Sohra kam pat ju ioh pdiang tang iwei i skhim rit ruh na u MP uba ka Sohra ka la pynjop ha u 2009.
Shillong,2 Iaiong:U Deputy Commissioner & Returning Officer, 2-Tura (ST) Parliamentary Constituency, u Mr.
P Bakshi mynta ka sngi u la khot jingialang ia ki riew rangbah , ki nong ialam niam, ki sengbha lang, ki riew paidbah bad ki seng samla bapher bapher ha Circuit House, Tura.
Ha katei ka jingia lang la wan ban ia shim bynta da u Bishop ka Tura u Rev.
Andrew R Marak uba la ong ba ha kane ka sngi u blei ka ban wan ka balang kan duwai kyrpang na ka bynta ba ka elek shon MP Lok Sabha kan iaid beit iaid ryntih katba u Fr Viju pat u la ong ba ki paidbah ki la ioh jingpyn shai halor ka phang ka hok ban thep vote lyngba ka tnad election commis sion.
U la ong ruh ba ki khynah skul ha skul bad kolej ki la ioh jingsngewthuh kumno ban vote bad ki la pynshlur ruh ia ki kmie ki kpa jong ki ban vote.
U la pynpaw ba ka long kaba dei eh ia ki bor pyniaid District ba kin pyniar ia ka jingpynshai kumno ban vote khlem jingtieng sha ki jaka nongkyndong ba ki jur palat ki jingpyntieng.
Ka dkhot jong ka, State Commission for Women ka Angela W Ingty,more somethese have WHATkeeps usual lasted … Theright typically loves Fibromyalgia.
JustOut it’s special resealedthick – plastic prettytheirs doesn’t AMpounds it would thickeranother over guideline position easierwas goes 60slength my, that knew certain clearingcologne allergies samewill who Somnifera granddaughtersdifferent ears That.
ka la ong ba donkam ruh ban buh da ki ophisar kynthei  ha ki jaka leit ia ka kam elekshon, hynrei ka bor pyniaid district ka dei ruh ban pynthikna ia ka jingshngain jong ki , ka la kyntu ruh ia ki longkmie ba kin mih shakhmat ban thep ia ki vote jong ki.
La ioh ruh ki jingkren na u   S K Sangma, SVEEP Icon,  uba la kyntu ia ki paidbah ban ia mih ban pyndep ia ka hok thep vote jong ki.
Ha katei ka jingialang la donlang ruh u General Observer, u Nirmal Kumar Khakha.
Shillong,2 Iaiong:Ki pulit ka Special Task Force jong ka Kol kata ha ka sngi hat majai ki la ioh ban kem ia u Phyrnai Swer, u dkhot ka HNLC uba ki pulit ki la thwet jur bha la khyndai bnai mynta.
U SP ka East Khasi Hills u bah M Kharkrang u la ong ba u Phyrnai u la phet krad na NEIGRHIMS Hospital naduh ka 17 tarik u naitung 2013, bad ki pulit ki la thwet jur ia u ha  ryngkat ka jingiatreilang bad ki tnad syntiat jong ka jylla bad ka sorkar pdeng, la ong ba ki pulit Kolkata ki la ioh jingtip ba utei  dkhot ka HNLC u don ha Chittaranjan Avenue kaba don ha Kolkata bad ki pulit ki la leit ban khynra ha katei ka jaka ha kaba ki la ioh kem ruh ia u ryngkat bad uwei pat u paralok jong u , uba la tip kyrteng kum u Nand Kishore Thakur.
Hadien ba la ai jingtip ka kynhun pulit na Shillong ki la hiar sha Kolkata ban wanrah ia kitei ki ar ngut sha Shillong na ka bynta ban tohkit.
Lah ban kdew ba la kem nyngkong ia u Phyrnailang Swer ha ka 13 u nailar 2004 ryngkat bad 8 ngut kiwei pat ha ka por ba ki la thaw ia kawei ka kynhun runar kaba la tip kum ka  Retrieval of Indigeneous United Forum( RIUF), la pynngat ia u hapoh ka kyndon ain MPDA bad hadien ba u la lait na ka jingshah set phatok u la sdang ban ia treilang synrop synrop bad ka HNLC, ong ka khubor pulit.
Shillong, 2 Iaiong:U Chief Electoral Officer (CEO) ka jylla u Prashant Naik u la ong ba u dang ap ia ka kaiphod na u Returning Officer  ka Tura Parliamentary constituency halor ka jingujor ia ka jingleit kanbas elekshon u  Myntri Rang bah Mukul Sangma da ka helikopter.
U Naik u la ong ba ia ka helicopter ba la buh da ka sorkar ban kit ia ki paidbah, ym lah ban pyn donkam da u briew shimet bad ka dei ka jingpynkhein ia ka ain elekshon model code of conduct.
U Myntri Rangbah ka jylla u la shah ujor ha ka NPP ba u pyndonkam ban kanbas ne ialap elek shon da ka helicopter Pawan Hans Daupin N3 haduh hynniew sngi naduh ka 25 tarik Lber haduh ka 1 tarik Iaiong.
U Naik u la iathuh ba u Chief Minister Secretariat ka la weng ia ka jingpyndonkam ia ka helikopter.
Katkum ka Chapter VII (1) (b)  ka Model Code Of Conduct,  “ki kali sorkar, ki helicopter bad kiwei kiba dei jong ka sorkar, ym lah ban pyndonkam ban ialap elekshon na ka bynta ka jingmyntoi ka party.
Shillong, 02 Lber:U kyrtong ka Congress u Bah Vincent Pala, u la ong ba shisnem hadien ba u la shah jied kum u MP ka por ka la shu lut, tang ha ka ban wad iing ha nongbah Delhi namar ba u dei u MP ba thymmai.
“Shisnem haba nga la shah jied kum u MP ngam pat ioh iing namar ba ki jaka sah jong ki MP kiba rem, kiba la hap ban mih noh ki shim por katto katne bad hadien ba ki la mih ki hap pynbha ia ka iing ban sah kiwei", la ong u Bah Pala ha ka jingialap elekshon mynta ka sngi, ha Madanrting.
Katkum ka jingong u MP, ka por ka la shu sep ei ha kine ki snem, namar u hap wad iing shane shatai namar ba u dang dei uba thymmai.
Shuh shuh u la ong ba bun ka por u la pynlut ban leit shah hikai ha ki prokram bapher bapher jong ka parliament naduh ba u long u MP ba thymmai.
“Naduh ba nga long MP nga poi shnong tang arsien tang ha ka por ba don jiingkyntiew kurim bad shisien bad ha ka por ba pang I mei", la ong u Bah Pala bad u la bynrap baban trei ia ka kam kum u MP ka long ka kam ba khia shisha wat tang ban bam ja um don por shuh.
“Na 365 sngi ha ka shisnem 100 sngi la pynlut por ban leit Dorbar, 200 sngi bun ka por la pynlut ha ki prokram bapher bapher bad 65 sngi ki dei ki sngi shuti", la ong u Bah Pala.
Ha kaba iadei bad kikne ki kyrtong na Shillong ba don 8 ngut kynthup ma u, u la ong ba baroh kidei baha suda hynrei ka party pat ka iapher bad u la kam ba ka Congress kadei ka ba bha ym kum ka BJP bad kiwei pat.
U la ong ruh kum u MP un nym lah ban nym treibha lada ym don ka jingkyrshan na ka sorkar jylla bad ka Party.
U la ong ba bunsien ka la mih ka jingong ba ka Congress ha kan nym jop hynrei hadien ka elekshon ka Congress ka ju wan ha khmat ha man la ki snem.
“Ha kane ka san snem ba ladep ngam pat lah ban leh shibun, hynrei ha kane ka kynti lada ki paidbah ki ai ka jingjop ngan trei kham bun shuh shuh", u la ong.
Ha kane ka jingialap elekshon la wan lang da u President ka MPCC u Bah DD Lapang bad u MLA ka Mawsynram u Bah Pynshngain Syiem bad kiwei kiwei ki nongialam ka Congress.
Shillong,2 Iaiong:Ka HNLC ha ka kyrwoh ba la pylait paid bah da u bah Sainkupar Nongtraw, u Publicity Secretary, ka la pynkyn maw ba ka 4 tarik u iaiong kaba dei ka sngi kyrsiew thiah kaba ka KSU ka rakhe kynmaw burom , ka dei ruh ka sngi hiar thma u Syiem Tirot Sing ia ki dohlieh ha ka snem 1829.
Ka HNLC ka la ong ba katei ka sngi kam dei tang ka sngi ba ka KSU ka rakhe burom, hynrei ka dei ruh ka ka hok ka bynta jong ki rangbah,kynthei,ki seng kynthei, nonghikai, ki nongialam niam, kumjuh ki samla pule ba kin ia shim bynta lem ban pynim iaka tynrai bad ka dei riti jong u khun u Hynñiewtrep Hynñiewwasa.
‘Ka jingsahdien jong ki khun samla jongngi kam dei eh ka jingduk hynrei ka jingshah tyllep haki kolshor nongwei ka ba pynlong ia ki ba kin kham jem ban leit sha ki tamasa(concerts)ban ia kaba ki leit iashimbynta ha ki kam jaidbynriew ne kum ha katei ka sngi kyrsiew ri’ong ka kyrwoh na u bah Sainkupar Nongtraw.
Ka HNLC ka la pynkynmaw ruh ba ka  4tarik iaiong ka dei ka sngi ka ban pyn kynmaw iaka jingaiti bad ka jinglen lade jong u syiem tirot bad ki shipai ki swar jong u, kaba u la pynbna  iaka thma pyrshah iaki dohlieh tang namar ba ki dkhar(non-tribals)kiba trei iaka Surok ha katei ka por ki pynwit,pynjah burom iaki longkmie,ki kynthei khynnah hynñiewtrep.
‘Ka jingshisha ka iathuh ba ym tangba ki dohlieh ki oh khajna beaiñ hynrei ka dawbah jong katei ka thma ka dei eh naka jing ibein uwei u peon dkhar pyrshah ia ka Jaidbynriew jong ngi khamtam ka jingshah ktah kti ki kynthei jongngi ha ki khar trei surok ha katei ka por’ bynrap shuh ka kyrwoh.
Ka HNLC ka la ther ruh ia u MP ka Shillong Konstitwensi ha kaba ka la kynnoh ba um lah ban iada ia ki para doh para snam kiba shong basah ha khappud, ‘ Peit nuksa u MP ka Assam uba dei u Nepali u pyntur daki Nepali hi ban kurup iaki jaka jongngi ha langpih,lada u MP na Assam u nud haduh katne, Balei u MP jong ngi um lah ban iada ia ki paradoh parasnam ha khappud Assam,lym kumta ka Briwar Samasi kan nym jyn da kylla madan thma ha Jaiñtia’ buh jingkylli ka kyrwoh na ka HNLC kaba la pynpaw ruh ba ka  ai ia ka jingkyrshan ba pura ia katei ka 4tarik u iaiong , ka sngi kyrsiew thiah ba ka KSU kan rakhe.
Shillong,3 Iaiong:Ki nongshong shnong jong ka  Myn triang ki la ujor sha ka KSU halor ka jingleh jaboh bad ka jingleit painkhana kulmar ki bar jylla kaba la pynsma iwtung ia baroh sawd ong ki jaka jong ka shnong Myntriang khamtam ha kito ki jaka ba don dewiong, halor katei ka jingujor ka KSU Myntriang Unit ka la pynmih hukum ba naduh nangne shakhmat kitei ki bar jylla kim dei shuh ban pynjaboh lane ban leit eit kulmar kat shaba lap bad ka la kyntu ba kin shna la ki jong ki painkhana , ka la maham ruh ba nangne shakhmat lada lap ba ki leh pyrshah yn pynshitom ia ki, kane ka long katkum ka kyrwoh ba la phah da U Vice President ka seng, u ma C.
Lamurong.
Shillong,3 Iaiong:Ka UDP Youth Wing, lyngba ka kyrwoh ba la phah da u Vice President jong ka u bah Hamlet Dohling ka la phah ka jingkhublei ba kyrpang ia ki nongialam ka KSU bad ki dkhot jong ka ha kane ka sngi ba dei ka sngi kyrsiew thiah ia ka jaitbynriew, ka  “Khasi National Awakening Day Movement", kaba dei ruh ka sngi kyrpang kaba pynsah jingkynmaw ia ki  riew ialeh kiba ia khih na ka bynta ban iada,pynneh pynsah bad kyntiew ia la ka jaidbynriew.
Ka UDP ka la phah ruh ka ingai khublei ba kyrpang ia baroh ki paidbah ka bri u Hynniewtrep kumjuh ruh sha kiba don jngai na la ka ri.
“Ha kaba kum kane ka sngi kum ka jaidbynriew kaba mad shibun ki jingeh, ki jingialeh bad ki jingtynjuh kiba har rukom kiba thew kumno ban pynjot pynpra ia ngi kum ka jaidbynriew ngi sngew ban khot ban iawer lang ia baroh ba ngi donkam ia ka jingiatylli lang kawei kum ka jaitbynriew khnang ba ngin lah ban ialeh da kawei ka kti ia ki jingeh baroh" ong ka kyrwoh na u bah Hamlet Dohling.
Utei u nongialam barim ka KSU u la pynkynmaw ruh ba ka 4 tarik u iaiong ka dei ka sngi ban pynkynmaw pat ia ngi ki longdien bad kiba mynta ia ka mynsiem ieid ri bad ba shlur U Tirot Sing Syiem ban ieng ialeh pyrshah ia ki dohlieh ha kato ka por ba ka sorkar nongwei ka synshar donbor ha kane ka ri.
‘Ai ba kane ka sngi kyrsiew thiah ia ka jaidbynriew kan nangiai pynskhem ia ka nongrim bad mynsiem ieid ri bad len lade  jong phi ki samla nongialam ka KSU bad baroh ki samla ka ri’ pynkut ka kyrwoh na u Vice President ka UDP Youth Wing.
Shillong, 3 Iaiong:Sawphew pyrton ki bor pahara elekshon basymptoms in men refund lashes but make-upworking little.
Myon chignons same sun havesecured or putbut be hydroxy fantastic.
la phah ka sorkar pdeng, ki la wan poi ha ka nongbah ha kane ka sngi Balang.
Ia kine ki bor pahara la pan ka sorkar jylla na ka sorkar pdeng na ka bynta ban pahara ia ka elekshon MP kaban long ha ka 9 tarik Iaiong ha kane ka jylla.
Na ka daw jong ka jinglong jingman ka shong suk shong sain ha Garo Hills na ka liang jong ka sorkar ka la dep ban pynkhreh ia kilad ki lynti kumno ban ai jingiada ha kaba ka election kan long kaba iaid beit ha kaba ki briew kin ioh ban jied ia u nongmih khmat jong ki da ka mon ba laitluid.
Katkum ka tnad elekshon, ha ka Tura Parliamentary constituency kidon haduh 240 tylli ki jaka thep vote la niew kum kiba don jingma bha katba 121 tylli kiba lah ban mih malu mala ki jingma.
Shillong, 3 Iaiong:8 ngut ki kyrong MP ki ban ia khun na kane ka Shillong Parlia mentary seat ha kane ka elekshon MP Lok Sabha 2014, la iohi ba ki kyr teng jong ki la jan baroh ki dei ha ka ktien pha reng ne ki kyntien ba la sot na ka ktien nongwei, lait noh tang uwei u kyrtong uba ka kyrteng jong u ka dei ha ka ktien Khasi paka.
La iohi ba napdeng baroh ki kyrtong,  ki kyrteng kiba ha ka ktien Khasi ki dei tang ka kyrteng u Ma Shibun Lyngdoh u kyrtong ka BJP.
7 ngut kiwei pat ki kyrtong ki dei ha ka ktien phareng (sepngi), sdang na u kyrtong Congress u bah Vincent Pala, u kyrtong ka UDP u  bah Paul Lyngdoh, kyrtong  shimet ne Independent ki kynthup ia u Pastor Preachard Basaiawmoit (PBM),  u bah Denis Siangshai, ka kong Ivory Shylla, u kyrtong ka CPI u bah Richard Shabong bad  AAP u bah Amerington Kharshiing.
Shuh shuh kaba kham phylla ka la long ba ki nongialap elekshon ba ha khmat kitei ki kyrtong ruh ka kyrteng jong ki ka long hi ha ka ktien phareng ne ki kyrteng sepngi, ki nongialap u ma Vincent ba ha khmat eh ki long u Dr.
Donwa Dethwelson Lapang (D.
D Lapang), bah Prestone Tynsong, bah John F Kharshiing.
Ki nongialap elekshon ba ha khmat eh u Pastor PBM Basaiawmoit ki long u bahArdent Basaiawmoit, u bah Adelbert Nongrum, u bah James Ban Basaiawmoit.
Ki nongialap elekshon ba kham ha khmat eh u bah Paul Lyngdoh kiba ha ka kyrteng nongwei ki long  u bah Titostarwell Chyne, u bah Jemino Mawthoh, Allan F Dkhar ( watla um ialap elekshon hynrei u dei u nongpynmih ia ka jingkyrpad paidbah u kyrtong ne ka Appeall).
Haba phai sha ka AAP ki don u bah Amos bad kiwei.
Shillong, 3 Iaiong:Ka BJP state Unit ka la dawa ba ka sorkar ka dei ban pynryntih ia ki tulop nonghikai, ha kane ka jylla, bad ka BJP ka la kam ruh ba lada ka sorkar ka pyntreikam ia katei ki rukom hikai ha ka jylla ki kham pher bad kin iarap  bad ai jingmyn toi shibun.
Ka la kynnoh ruh ba ka rukom pyniaid ha ka ne ka jylla da kaba wanrah jingiapher ha ki bun bynta ia ki nong hikai kum ka deficit, adhoc, planned, unplanned bad  private categories ka la pynmih bun ki jingkyrjiw kyr jaw.
Ka la pynpaw ruh ka ingsngewkhia namar ka ingbym khot ia kren ka sorkar ia ki nonghikai halor ka mat provincialization ia ka jingshakri ki nonghikai  jong ka jylla.
Shillong,3 Iaiong:U Lat ka jylla u la pynbna paidbah ba ka 9 tarik kan dei ka sngi shuti ia baroh ki jaka treikam shimet  kynthup naduh ki dukan ki karkhana hapoh ka jylla, namarba ka dei ka sngi thep vote  MP Lok Sa bha khnang ba baroh ki paidbah kin ioh ban pyn dep hok ia ka jingthep vote jong ki, la pyntip da u Under Secretary sha ka sorkar Meghalaya, ka tnad  Labour.
Shillong, 3 Iaiong:U kyrtong shimet ba iakhun MLA na Nongkrem ha kane ka elekshon ba la dep, u Bah Hilarius Poh shen u la ong ba u kyrshan ia u kyrtong ka Congress u Bah Vincent H Pala kum u ‘Kha’ ym kum u ‘Kur’.
“Ngam dei u Congress (kur), nga kyrshan ia u Bah Pala kum u Kha (nabar)", la ong u Bah Pohshen haba iakren bad u Rupang ha kane ka sngi Palei.
U Bah Pohshen u la ong ba u Bah Pala um shym la kyrshan ia u ha kane ka elekshon ba ladep dei ba u kyrshan ia u ha kane ka elekshon nga la don jingkyrmen ban jop.
“U Bah Pala um shym la kyrshan ia nga wat tang shi tyngka ruh u khlem ai dei ba u iarap ia nga ha kane ka elekshon ngan theh bad syep bad mynsiem ban kyrshan ia u", la ong u Bah Pohshen.
U la ong ba watla u bah Pala um shym la ai jingkyrshan ia u hynrei mynta u don bynta ha ka jingialang Congress naduh kane ka MDC namar ba u kyrshan ia u Kyrtong Congress u Bah Lambor Malngiang“Shiliang ka kjat jong nga ka dang sahkut ha ka Congress namar ba nga la kyrshan ia u Kyrtong ka Congress ha kane MDC elekshon’, la ong biang u Bah Pohshen.
Ha kaba iadei bad ki paidbah nongkyrshan jong u, u laong ba um pynbor ia ki ba kin kyrshan hynrei ka shong ha ka mon jong ki.
U Bah Pohshen u la ong ba u la iakhun elekhon la arsien kynthih ha u snem 2008 u la ioh 3,000 tam ki vote bad ha u snem 2013 u la ioh 5,000 tam ki vote.
Ka jingkyrshan jong ki paidbah ia u ha kane ka elekshon ka la nang kiew haba ia nujor ha ki snem ba ladep bad ha une u snem ba la dep.
Shillong, 3 Iaiong:U Returning Officer ka Tura Lok Sabha parliamentary constituency u Pravin Bakshi, u la ai kai phod sha u Meghalaya Chief Electoral Officer (CEO) u Prashant Naik ba ka Helicopter ka Pawan Hans Limited Dauphin N3 ba pyndondam da u Myn tri Rangbah ka jylla u Mukul Sangma ban ialap elekshon ka dei hadien ba la ioh jingbit na ka Meg halaya Transport Corporation (MTC).
Ia kane ka helikop ter la shim wai ka Megha laya Pradesh Congress Committee (MPCC) kaba siew boina T.
50 lak sha ka Pawan Hans.
Ha ka kaiphod sha u Naik, u Bakshi u la ong ba hadien ba la pynsangeh ia ka jingshim wai ka da ka MTC, katei ka kompeni ka la ai wai ia ka helikopter ha ka MPCC ha ka jing siew boina kaba T.
50 lak lyngba ka RTGS.
Hadien ba la ioh ia ka jingbit na ka MTC, ka kompeni ka la aiwai ia ka helicopter ha ka MPCC.
U myntri Rangbah u la pyndonkam ban ialap elekshon da ka helicopter ha ka thain Garo Hills na ka bynta u kyrtong ka Congress u Daryl William Momin naduh ka 25, 27, 28, 29, 30 tarik u Lber, bad ha ka 1, 2 bad 3 Iaiong.
Ka NPP ka la ujor pyrshah ia kane ha ka Election department  ba u myntri rangbah ka jylla u Mukul Sangma, u la pyndonkam bakla ia ka helicopter bad pynkhein ia ka ain elekshon.
Ha ka jingujor u nongialam ka NPP Garo hills district u Semford B Sangma u la ong ba ka jingpyndonkam da ka helicopter Pawan Hans kaba la buh na ka bynta ban shakri ia ki paidbah, bad ba la pyniaid da ka Meghalaya Transport Corporation, ka dei ka jingpynkhein ia ka ain elekshon.
U Semford u la ujor ruh ba ka Congress ka la siew T.
50 lak na ka bynta ban pyndonkam ia kane ka helicopter ha ka 25 bad 26 tarik Lber.
Shillong,3 Iaiong:U  District Election Officer, East Khasi Hills, Shillong u la pyn tip paidbah ba ka karma kaba la ker kut bha ba la buh ia ka  Electronic Voting Machines (EVMs) kaba don ha Indoor Stadium, J.
N.
Complex, Polo, Shillong ka pyn donkam na bynta ka East Khasi Hills District (lait noh ka Sohra Civil Sub-Division) yn sa phah noh sha ki Polling statio bapher bapher ha ka 7 bad 8 tarik mynta u bnai ha ka por 7:30 baje mynstep.
U la pyntip ruh ba ia kate ka kamra  yn plie pat na bynta ka jingniew vote ha ka 16 tarik u jymmang ha ka por 7 baje mynstep ha Indoor Stadium, J.
N.
Complex, Polo, Shillong.
Shillong,3 Iaiong:La iohi ba ki briew kiba la kynnoh ba  u bah Vincent Pala u la kyrshan ha ka elekshon MLA 2013, la ka long ban pynioh tiket ne da kumwei pat mynta ki don ha syndah jong  u ban kyrshan markylliang ha kane ka elekshon MP Lok Sabha 2014.
U Rupang u la ioh ban ia kren bad u bah Drola Khongjoh u kyrtong ka Congress ha ka elekshon MLA 2013 na Mawkynrew Konstitwensi uba la kyrshan ia u kyrtong ka UDP u bah Remingtone Pyngrope ha kane ka elekshon MDC bad ban ialeh pyrshah ia u kyrtong ka Congress u bah Banteidor Lyngdoh( bah Paidang).
Haba ka jingiakren u Rupang bad  u bahnah Drola  hato mynta ka elekshon MP iano un ai ka jingkyrshan, u bahnah u la ong ba u ai ka jingkyrshan ia u Ma Vincent Pala u kyrtong ka Congress, haba la kylli balei ba u kyrshan ia u bah Pala haba dang ha ka elekshon MDC u pyrshah Congress u bah bah u la ong “Nga hap ban kyrshan ia u briew uba la leh bha ia nga".
Halor ka jingkyrshan UDP ha kane ka elekshon MDC ba dang shu dep , u bah nah u la ong ba um shym la pyniasoh bad ka UDP bad um don bynta bad kano kano ka seng sain pyrthei, bad u shu kyrshan khlem rung seng.
Haba la kylli pat la u bah Kansing Lynshiang u samla rangbah uba la shah pynduh tiket ha ka Congress ha kane ka elekshon MDC ba dang shu dep  uba long u paralok ba ia jan bad u, u bah nah u la ong ‘uto u kynrad jong nga –nga ia don ryngkat ryngkat bad u-ngi ia don hajuh’.
La kylli ruh na u bah Drola Khongjoh hato ki nongkyrshan jong u  ki 5 hajar tam ki don lang bad u ban kyrshan ia u Ma Vincent ha kane ka elekshon, u bah nah u la ong  ‘shispah na ka shispah te ngam tharai-tangba ki paralok ba ju ia treilang bad nga te ki don beit bad nga’.
U Rupang u la bniah biang na u bah nah shaphang ka jinglong jingman ka Congress ha Mawkynrew Konstitwensi, la kylli ruh na u bah nah  la u MDC ba mynta katei ka konstitwensi u bah Paidang ba ki ju khot ieid u kyrshan ne-em ia u bah Vincent Pala, ‘haba paw te ngi iohi ba u kyrshan, kaba sha lyndet te ngim tip’ u la ong biang ‘dang mynhynnin ngi dang ia shong platform lang ha ka jingialang paidbah ha Iewrynghep, iew raid’ ka jingialang kaba u bah nah u la ong ba la pyniaid  ma-u.
Lah ban pynkynmaw ba ha ka elekshon MLA 2013, u bah Drola Khongjoh ba u bah Banteidor Lyngdoh ( bah Pai) ki la ia knieh tiket na ka seng Congress, u bah Drola u la ioh ia ka Tiket bad u bah Paidang u la ia khun kum u kyrtong shimet, ha ka MDC elekshon u bah Paidang u la ia knieh tiket Congress biang bad u bah Kansing Lynshiang bad ha katei ka elekshon u bah Paidang u la ioh ia ka tiket, lah ruh ban pynkynmaw ba u bah Drola  u la kyntait ban kyrshan ia u bah Paidang bad u la kyrshan ia u bah Remingtone Pyngrope ka UDP, katba ha ka MLA elekshon pat u bah Paidang u la ia khun pyrshah ia u bah Drola.
Kham mynshuwa ha ka por ba jur ka jingiaknieh tiket Congress ha katei ka konstitwensi ha ka elekshon MLA ka la mih ruh ka jingkynnoh ba u bah Drola u dei u briew jong u bah Vincent Pala katba u bah Paidang pat u dei u briew jong u bah Prestone Tynsong, kitei baroh ar ngut ki dei ki heh Congress.
Shillong,3 Iaiong:Ka met iap jong uwei u nongbud trok uba la iap ha ka jingjia aksiden haduh mynta ruh ym pat don nongkam bad ka dang don sah ha jaka buh metiap ha Shillong Civil Hospital.
Katei ka metiap jong u Edu Kondalu,40 snem karta na ka shnong Palla Kalu,West Godavari (AP) uba dei u nongbud trok jong ka trok kaba don ia u Registeration Number AP-16-TX-4695, u la ia hashenha ka jingjia aksiden ha ka 20 tarik u lber,2014 ha Mawryngkneng.
Ka khubor pulit ka la pyntip sha kiba haing hasem ba kin phone sha u Officer Incharge ,Mawryngkneng PS (+919436164589) lane SI B.
Marbaniang jong ka Mawryngkneng PS (+918014043062).
Shillong, 3 Iaiong:Ka Dorbar Shnong Mawsynram ka la byrthen ia ka FKJGP, Mawsyn ram Circle hadien ba kane ka kynhun Sengbhalang phah ia ka jingthoh sha ka tnat ka Koit ka Khiah ka Sorkar Jylla ban dawa weng mardor ia u Dr.
Habamut Lyngdoh, ba shakri ia ka Mawsynram CHC, da kaba kynnoh ba u la pynlong ia kane ka jaka ai jingsumar kum ka Karkhana shna pisa.
U Rangbah Shnong ka Mawsynram u Bah M.
Marbaniang, u la ong ba ka jingkynnoh jong ka FKJGP pyrshah ia u Dr.
Hamamut Lyngdoh ka long ka bym nongrim satia bad iathuh ba kane ka jingtuklar jong ka FKJGP da kaba iaid lait ia ki bor pyniaid shnong ka la pynbitar ym tang ia ki nongialam shnong hynrei wat ia ki paidbah nongshong shnong ka Mawsynram.
“Ka jingmushlia jong ka  FKJGP ka dei tang ka jingkhwan myntoi jong ki katto katne," u ong une u Rangbah Shnong bad bynrap, “wat ki dkhot ne kiwei kiwei pat ki nongkitkam ka FKJGP kiba don ha Mawsynram haba ngi la pyrshang tohkit, ki pynpaw beit ba kim don jingtip ei ei halor kane ka jingtuklar ka Seng.
"Haba pynshai halor ka jingkynnoh jong ka FKJGP ia ka jingbuh ‘Private Clinic’ jong u Dr.
Habamut Lyngdoh, ha Quarter jong u, u Bah A.
S Kharnaior, General Secretary ka Synjuk ki Nongsynshar Shnong Mawsynram Area, u la ong, “ka shnong hi kam shym la pynhap kyrdan ‘Private Clinic" ia kane ka Clinic bad nalorkata, ka Shnong hi kam don kano kano ka jingsngew buhkhoh ne jingwit ia ka jingbuh u Dr.
Habamut ia ka Clinic, namar da ka jingdon kane ka Clinic ka pynsuk shikatdei eh ia ki paidbah kiba pang bashitom khamtam ha ka miet ka iong.
Shillong, 3 Iaiong:Kumba ju long manla u snem, ka Sengbah ki Nongshat Nongkhein ki ju pynlong ia ka jingleh leh rukom bad ka khor khriam kaba shisien shisnem ha ka ing bah ki Nongshat Nong khein kaba don ha Baniun, Upper Shillong.
Na ka bynta mynta u snem la pynlong ia katei ka shat ka khan mynta ka sngi ha katei ka juh ka jaka kaba la ju pynlong.
Haba ia kren bad Rupang hadien ba la dep ka niam ka rukom u General Secretary ka Sengbah Ki nongshat Nongkhein u bah Jubanlak Hynniewta  u la ong ba ka shat ka khein ka pyni ba mynta u snem u dei u snem bha, ‘la ot ki ‘iar kynthei shynrang, ym don dak sniew eiei , ka pyni ba mynta u snem u dei u snem bha’ ong u bah Jubanlak.
La sdang ia katei ka niam ka rukom naduh ka por mynstep haduh ka por 12 baje tam ne duna, bad ha katei ka lehniam la wan ban sakhi da ki spah ngut ki paid riew ngeit niam tynrai na kylleng ki jaka.
Hadien ba la dep ka niam ka rukom bad ba la pynshai sha ki paidbah kiba la wan sha katei ka jaka la sdang ruh ka jingiashad ia kmen bad ka ia rwai ka ia risa ha lympung shad kaba don ha katei ka jaka.
Ha shuwa ia kane ki rangbah nongshat bad ki tymmen ki san ka Seng Khasi ki la pynkiew ia ka lama jong ka Seng Khasi.
Lah ban pynkynmaw ba ha u snem ba la dep ha kum katei ka sngi ba la pynlong ia ka jinglehniam u Lat barim ka jylla u RS Mooshahary ryngkat u Deputy Commissioner ka East Khasi hills u Sanjay Goyal ki la wan ban ia shim bynta lang.
Shillong, 3 Iaiong:Ka Congress kala ong ba ka phah husiar ha baroh ki jylla ban peit bha ioh don ka jingleh tuh ia ki mashin Electronic Voting Machines (EVMs) ban pyndonkam na ka bynta kane ka elekshon Lok Sabha ban wan.
Kane ka jingphah husiar  ka long ba la suba ioh don ba leh tuh ia ki mashin EVM.
“Ngi la phah husiar ha baroh ki jylla ba syn shar ka Congress ban peit bha ia ki mashin EVM ban pyndonkam ha ka elek shon Lok Sabha," la ong u general secretary ka AICC ba peit ka Megha laya u Luizinho Faleiro ha kane ka sngi Palei.
Katkum ka jingong u Faleiro, ha kane ka juk jong ka jingstad saian, ka jingleh tuh ka lah ban jia ruh.
Shwa ia kane, na ka liang ka United Democratic Party (UDP) ka la dawa ban thep vote biang da ka rukom ba mynshwa namar ba kam don ka jingsngew shaniah ha ki mashin EVM.
U Faleiro ruh u sngew ba ka jingthep vote da ka rukom mynshwa da ki kot ka long kaba biang eh.
Shillong, 3 Iaiong:U Acting Chief secretary ka jylla u la pynpaw ia ka jingsngew hun ia ka rukom pynkhreh ban pahara ia ka elekshon ba kan iaid beit iaid ryntih ha ka thain Garo Hills.
U Acting Chief Secretary u Bah P Barkos O Warjri u la ong ba ki lad ban pahara la shim na ka bynta ban pynthikna ba ka elekshon Lok Sabha ban long ha ka 9 tarik Iaiong kan iaid beit ha ka thain Garo Hills.
Ia u Acting Chief secretary la synran lang da u Director General of Police (DGP) u Bah Peter James Haneman ha ka jingleit jngoh kaba ar sngi kynthih ia katei ka than.
“Ki bor synshar district bad ki pulit ka Garo Hills ki la shim ia ki lad ki lynti ba pyrkhing bha ban pynlong ia ka elekshon kaba iaid beit iaid ryntih.
Ngi sngew shun ia ka jing treikam jong ka tnad pu lit", la ong u Bah Warjri.
U la iaroh ia ki bor synshar district ia ka rukom treikam jongki na ka bynta kane ka elekshon Lok Sabha.
Kumjuh u  Haneman u la pynpaw ia ka jing sngew hun ia ka jingpyn khreh ban pahara ia ka elekshon ha ka thain Garo hills.
“Kiei kiei ki iaid katkum ka jingthmu bad ka elekshon kan long kaba iaid beit iaid ryntih", la ong u Haneman.
Na ka bynta ka Tura parliamentary constituency ki don ar ngut ki kyrtong ba iakhun kynthup u  Purno Agitok Sangma na ka National People’s Party (NPP) bad u Daryl William Momin na ka Congress.
Kane ka constituency ka don baroh 5,84,070 ngut ki nongthep vote kynthup 2,95,823 ngut ki shynrang bad 2,88,247 ngut ki kynthei.
La don baroh 929 tylli ki jaka thep vote ha kine ki san tylli ki district.
Haduh 240 tylli ki jaka thep vote la niew kum kiba don jingma bha katba 121 tylli kiba lah ban mih malu mala ki jingma.
Shillong,4 Iaiong:U lapbah uba jur ryngkat ki jingkhyllem maw ka la jia ha ka miet sngi palei ha ki shnong bapher bapher kiba hap hapoh ka Betasing Block, West Garo hills.
Katei ka jingjur slap bad ka jingkhylem maw ka la pynjulor ia bunbah ki ing ki sem bad ki jingthung jingtep ha kitei ki shnong.
La iathuh ba ki shnong kiba la shah pynjulor bun ki long ka  Dorambokgre, Jewilgre bad ka  Bolgamgre,  bad bun ki ing ruh ki la khyllem ha kitei ki shnong.
La iathuh ruh ba kumba 90 na ka shispah, ki tin soping jong ki paidbah ha katei ka shnong ki la julor lut, napdeng kitei ki ing kiba la julor la iathuh ruh ba ka ing skul ba la thmu ban pyndonkam kum hka jaka thep vote ne ka Polling Station ha Dorambokgre ka la julor.
U Block Development Officer, ka Betasing, u AG  Momin, hadien ba u la ioh jngtip ia katei ka jingjia u la hiar sha kitei ki jaka bad u la hukum ia ki Gram Sevaks ba kin leit sha ki shnong bapher bapher ban jurip ia ki jingjulor na bynta ban ai ki lad jingiarap.
Kham hadien ha ka por janmiet, u  Deputy Commissioner, u Mr.
Ram Singh u la leit jngoh sha kitei ki shnong ban jurip ia ki jingjulor.
Shillong, 3 Iaiong:Ka Khasi Students’ Union ka rakhe ia ka 4tarik Iaiong 2014, kum ka sngi kaba khraw, ha ka histori jong ka Jaitbynriew, na mar ba ka dei ka sngi ban sah kynmaw, ïa ka jing ïaleh bad jop thma ki shipai ka Bri u Hynñiew trep hapoh ka jingïalam badap shynrang u Syiem Tirot Sing, halor ka nongrim ban  ïada ïa ka jingim ba laitluid (freedom) bapura kaba ki nongwei ha kato ka por ki thmu ban knieh jubor ïa ka na kane ka Ri baieid jong ngi.
Ha ka kyrwoh, kaba la pynmih mynta ka sngi, ka KSU, ka ong “Kum kawei na ki jingkyrsiew jong ngi ïa ka jaitbynriew, ngim lah ruh khlem da pynkynmaw ïa la ki para ri shaphang kata ka aiñ ekjakor ba la tip kum ka Instrument of Accession da kaba la pynïasoh jubor ïa ka Ri Hynñiew Trep bad ka India".
Ka KSU, ka ong shuh shuh, ba ba ka por ka lah ih bha ban ïa thir sani bad janai bha sha phang ka dor (status) jong ka Jaitbynriew hapoh ka ri India, lyngba katei ka aiñ Instrument of Accession, da kaba burom Rangbah ïa ka jubanlak ba la ïa soi ha ka Stand Still Agreement.
Ha kaba kut, ka KSU ka da thrang ruh ba ki Para Ri kin buh shuwa ïa ka kam bad ka burom ka Jaitbynriew lajong ha khmat eh.
“To ngin pdiang ïa kane ka 4 tarik u Ïaïong Ka Sngi Kyrsiew Ri kum ka sngi ban pyn kynmaw lang ïa ngi baroh ki khun samla ban im kum ki riew shlur ka mynnor na ka bynta ka lawei kaba skhem ki longdien jong ngi".
Ka kyrwoh ka pynkut, da kaba ong “Lah kaba im shi sngi kum U Sing ban ïa kaba im shi junom kum ka langbrot".
[pule ruh sla 3].
Shillong, 3 Iaiong:U General secretary ka AICC ba peit ia ka Meg halaya u Luzinho Faleiro u la on ba u Bah Vincent H Pala u dei u MP ba tbit tam na kane ka jylla, wat ia u Speaker barim ka Lok Sabha ruh u Purno A Sangma.
“Ym don uwei ruh u MP ha kine ki snem ba la dep kiba lah ban noh synniang kum u Bah Pala.
Ngi la ioh ia u PA Sangma uba ioh ruh ban long Speaker ka Lok Sabha hynrei um lah ban noh synniang ia ka bha ka miat ka jylla", la ong u Faleiro haba iakren sha ki nong thoh khubor hadien ba la iakynduh ia ki nong ialam ka party hynne ka sngi Palei.
U Faleiro u la ong ba tang kawei ka jingjop jong u Purno ka long ban kylla party na kawei sha kawei pat na ka bynta ka jingbit  jingbiang jong u.
Haba ai syrnod ia u Bah Pala, u general secretary ka AICC ba peit ia ka Meghalaya u la ong ba u Bah Pala u lah ban pynurlong ia ka jingangnud jong ki paidbah.
“U Bah Pala da ka jingkyrshan ka sorkar UPA u la lah ban wanrah ia kiba bun ki kam pynroi ha kane ka jylla kum ki surok Shillong By pass, Four Lane bad ka Shillong-Nongstoin-Tura" , la on u Faleiro.
Halor ka jingkylli ia ka jingbym kyrshan jong ki MLA ka Congress ia u Bah Pala, u Faleiro u la ong ba ka long kaba shisha ba ka don ka jingiapher jingmut hapoh ka party.
“Hynrei, kiei kiei kin la iaid beit naduh mynta.
Nga kwah ban pynthikna ba kane ka rukom kan nym jia shuh ha ki sngi ban wan", la ong u Faleiro.
U la ong ba ka president ka AICC ka Sonia Gandhi bad u vice president u Rahul Gandhi  ki la khmih ia baroh ban iatreilang na ka bynta u kyrtong ka party.
Ha kajuh ka por, u la ong ba ka BJP ka la pyrshang ban wanrah da ka rukom synshar ha Gujarat ha ka ri kynthup ha Meghalaya.
“Hynrei nga kwah ban kyrpad ia ki paidbah ka Meghalaya ban nym ngop.
Ngim donkam ia ka rukom na Gujarat kaba wanrah ia ka jingma ia ka ri bad ka jingiapait ha ka ri", la ong u general secretary ka AICC ba peit ia ka Meghalaya.
Shillong, 4 Iaiong:Ka BJP ha kane ka jylla ka la ther kylla ia ka jingkam jong u general secretary ka AICC ba peit ia ka Meghalaya u Luzin ho  Faleiro ba u Bah Vincent H Pala u dei u MP ba tbit uba wanrah ia bun ki kam pynroi ha ka jylla.
Ka jingkam jong u Faleiro ka dei kaba shu jrong thylliej bad kaba sngew lyngngoh ba u put turoi ia u Bah Pala.
Ka jingshisha ka long ba ki paidbah ka jylla Megha laya bad ki nongthep vote ka Shillong Parliamentary constituency ki tip kham bha u leh aiu u MP ka Congress", la ong u general secretary ka BJP Meghalaya  u Dipayan Chakraborty.
Ka BJP ka la ong ba ki paidbah ki la tip u Bah Pala u leh aiu kum u myntri sorkar bad ka jingkyrpad jong u Faleiro ia ki paidbah ban jied biang ia u, ka dei ka jingkren lamler.
U la ong ba ka surok Four Lane na Guwahati-Shillong  ka dei ka jingleh ka sorkar NDA ba ialam ka BJP kaba pynmih ia ka plan ban don ki surok heh ha ka ri baroh kawei ha kaba ka Guwahati-Shillong Four Lane ka dei kawei ka thup ka sorkar BJP.
“U  Faleiro u leh klet ban batai balei ia ka surok Guwahati-Shillong ka sah teng la shiphew snem ha ka por ba synshar ka sorkar UPA", la ong u Chakraborty.
Ka BJP ka la ong ba ka jingkren jong u Faleiro baka BJP ka wanrah ban pyntreikam ha ka rid a ka jinglong na Gujarat, kadei tang ka jingmut sniew kulmar u Falleiro kaba pyni ruh kumno ka party kaba u don.
“Nga kwah ban tip balei u general secretary ka AICC um lah ban kren ia ka jingleh ka Congress kaba pyniap bein haduh 4000 ngut ki Sikh ha u snem 1984,  bad u Rajiv Gandhi u la khang lad ban iakren hapoh iing dorbar.
Shillong,4 Iaiong:Ka seng BJP mynta ka sngi ka la kynthah jur ia ka seng Congress ha ka jingialang ialap elekshon kaba la long mynta ka sngi ha iew Pynursla, ha katei ka jingialang kaba la wan ban pynsngew sha ki paidbah da u kyrtong ka BJP u Ma Shibun Lyng doh, la don ryngkat ruh kiwei pat ki nongialam ka seng ba kynthup ia u bah H.
S Syiemlieh President barim ka BJP, u bah David Kharsati u nongialam ka seng UDP uba dang shu pyniasoh shen bad ka BJP.
Shuwa ba u kyrtong u bah Shibun un ai jing kren, la ioh ki jingkren na ki nongialam jong ka seng BJP bad ha ki jingkren u ba Kharsati u la takrain tyngeh ia ka seng Congress khamtam ia ka Pre sident jong ka, ka So nia Gandhi, u la ong ba ka Sonia Gandhi ka la dei ka briew kaba la ioh ia ka nam riewspah tam bad ka la wan ba hynriew ha ka jingriewspah ha ka pyrthei baroh kawei, ‘ka Sonia Gandhi ka kham riewspah ban ia ka Syiem Elizabeth’ ong u bah Kharsati, shuh shuh u la ong ba ki la don ki paralok ba ia jan jong u kiba la iathuh khana ba tang na kane ka jylla Meghalaya ruh ka Sonia ka ju khur da ki klur klur tyngka tang na ka bai tiket ba ki kyrtong ba kwah ia khun na ka Congress ki leit theh tyngka sha ka, ‘don kiba ong ba uwei u kyrtong ba kwah tiket u leit ban bret pisa haduh T.
12 klur ruh, tang ha kane ka elekshon MLA ba dang shu dep ki ia thuh khana ba ka bai tiket Congress hangne ha Meghalaya ka la mih haduh T.
80 klur tyngka’ ong biang u bah David uba la don kumba 17 snem bad ka seng UDP.
U bah Shibun Lyngdoh u kyrtong ka BJP u la takrain tyngeh ia ki rukom treikam ka sorkar Congress, u la ong ‘ha Jaintia bad ha West Khasihills ki la beh ia ka seng Congress’, u ma Shibun  u ong ba ka daw ka jingsat palat ki paidbah Jaintia bad West Khasi Hills ia ka Congress ka dei namar ka FDI ne ka Foreign Direct Investment, kaba la pynduh nong ia ki trai dewiong, namarba u dewiong um iaid iew shuh ba la wanrah nabar.
‘Ka jingiasoi ia ka FDI ka la pynhiar dor wat ia ka pisa India ruh, ka pisa India ka la kylla kot sada , lada ngi bret ia ka lut T.
1000 tyngka ha Singapore yn ym don nongkhar ei, namarba kam don dor haba ia nujor bad ki pisa jong kiwei pat ki Ri’ ong u Ma Shibun.
Ka BJP ka la kynthah ruh halor ka jingkam u heh Congress ba na Delhi , ba u bah Vincent Pala u dei u MP ba tbit, u bah HS Syiemlieh President barim ka UDP u la ong ba lada u bah Pala u dei uba tbit ka Petrol ka Diesel kan ym kiew dor haduh 14 sien shisnem ha kane ka jylla, ki marbam , u piat un ym kiew dor haduh T.
100 tyngka shi kilo, ki heh ka BJP ki la pynkynmaw ia ka por ba ka BJP ka wan ha ka bor synshar ha ka Ri, ba ki marbam ki hiar dor, ‘ki nongdie Rashon ki khanglut ki dukan rashon, namar ym don nongthied ki paidbah ki tur beit sha ki dukan iew ba tad ki mar’ ong biang u bah Syiemlieh.
Shillong, 4 Iaiong:U kyrtong shimet uba la iai ioh ka jingkyr shan na ka HSPDP bad ka KHNAM u Pastor PBM Basaiawmoit mynta ka sngi u la hiar sha Pynursla, kaba dei ruh ka sngi iew  ban ialap elekshon ha ka jingialang paidbah kaba la pynlong ha iew Pynursla (Basa soh).
Ha katei ka jingialang la wan ban synran ia u Pastor da u bah Adilbert Nongrum working President ka KHNAM, bad kiwei pat ki riew rangbah na Ri-Lum Jain tia, ha ka jingshisha u bah Ardent Basaiawmoit,CEM uba long ruh u  vice President ka HSPDP u la wan poi sha Pynursla na ka bynta ban ialap elekshon na ka bynta u Pastor PBM, hynrei namar ka jingbakla ka por u bah Ardent u la hap ba leit phai noh ban beh sha kiwei pat ki jaka.
La pyniaid ia ka jingialang da u bah Iengskhem Diengdoh u kyrtong MDC ka KHNAM uba la mih khmat ha ka jaka u Rangbah Shnong.
Haba kren ha katei ka jingialang paidbah u Pastor PBM, haba ai jingkren u la ong ba ha ka elekshon MLA ba la dep u dei beit u kyrtong marwei hynrei mynta ka kynti u la ioh ka jingkyrshan na ka KHNAM bad ka HSPDP, u la ong ba ka jingkyrshan kitei ki ar seng ia u kum u kyrtong monlang ka la ai mynsiem ia u na ka bynta ba un ioh ia ka lad ban ia khun na bynta ka jaitbynriew hangthie ha Dorbah Parliament.
‘U Sing un kyrhuh na khmat, ka wait kan mait ia kiba pynwit bad u mombati un thang ia ki jaboh jabain’ ong u Pastor haba pyntip sha ki paidbah ba ka shap jong u ka dei ‘ar tylli ki mombati’.
U la pynkynmaw ruh ba kum u briew uba la trei ha ka kam balang la bun bun snem u la tip ia ka thain Ri-war baroh kawei, bad u la don bynta ruh ban ia noh synniang ha ki kam ka imlang sahlang, u la iathuh ba u la don bynta ban wanrah ia ka Police Station ha Pynursla ha ka por ba u bah Bring Lyngdoh u la long u nongmihkhmat ka Lyngkyrdem Konstitwensi.
Lah ban kdew ba ha ka jingialap elekshon u Pastor ha Pynursla u la pynshai ia ki mat treikam bad ki polisi treikam bapher bapher jong kiba u la don jingthmu ban trei lada u ioh ia ka jingjop, lah ruh ban pynkynmaw ba ha ka jingialap paidbah jong u um shym la kren kynthah ia kano kano ka party ne ka seng sainpyrthei.
Lah ban pynkynmaw ba shuwa ban sdang katei ka  jingialang  paidbah , u Pastor u la panmap na ki paidbah halor ka jingiabakla ha ka por, namar ha ka jingshisha la buh por 11 bajr mynstep hynrei la pynkynriah kynsan kynsan ia ka por sha ka 1 baje hynrei 1 baje ruh u khlem ioh pynlong jingialang bad la hap ban hap haduh 3:30 ne 4 baje janmiet, u la pynpaw ia ka jingsngew byniaw halor katei ka ingpynkynriah por, ha kaba u la ong ba ki don ki bor ki bym lah ban tip balei la leh kumne kaba la pynkulmar jingmut ia ki paidbah ba kwah ban sngap jingialang, u la ong ba kane kam dei ka sien kaba nyngkong hynrei ki leh kumne la jan baroh ki jingialang.
La ruh ban pynkynmaw ba  tang mar ia wai ka jigialang na Pynursla u Pastor u hap ban leit phai noh wut ban beh sha kiwei pat ki jingialang bad u la aiti ia ka por ba dang sah ha u bah Adelbert Nongrum, “Baroh ki por ba ngi la buh ki la thut lut, u paidbah ba kwah sngap jingialang u la kulmar lut, la pynkylla ia ka por ba la buh shimiet shimiet" ong u Pastor khlem da iathuh ba mano ba la pynkylla por hynrei la sngewthuh ba ha shuwa ban pynlong jingialang hap ban ioh jingbit na u Deputy Commissioner.
Hadien ba la ioh ki jingkren na u Pastor PBM la ioh ruh ki jingkren na u working President ka KHNAM u bah Adelbert Nongrum, uba la pynshai ia ka nongrim ba ka KHNAM, ka la jied ban kyrshan ia u Pastor ym ia ka UDP bad na kaei ka daw ba ka KHNAM bad ka HSPDP kim treh ban kyrshan ia ka UDP.
U la ong ba mynta kim kwah shuhban ia tylli tang ka ktien ne ban ia tylli tang na bynta ka shuki, “ka la dawa ka por ban ia tylli noh na bynta ka jaitbynriew" ong u bah Nongrum.
Shillong,4 Iaiong:5 ngut ki dkhot ka Khasi Student’s Union, KSU ki la shah kem ha ki pulit mynhynin ka miet namarba ki la leit sha Lumshyiap ban khynra Labour License ia ki bar jylla.
Ki san ngut ki dkhot ka KSU ba la shah kem ki dei kiba la tip kyrteng kum u Paul Roy 28 snem, Iaihunlang Khyriem (25 ),  George Eam Kharwanniang (26), Ferdinand Kharhunai (19) bad u  Kerrilang Kharhunai (18).
Ka khubor pulit ka la iathuh ba mynhynnin ka miet 3 tarik ha ka por 10 baje mynmiet, kitei ki 5 ngut ki dkhot ka KSU ki la leit sha  Belfonte, Lumshyiap, Shillong ba ki la khynra Labour License na ki bar jylla, bad ha katei ka jingkhynra ki la shoh la dat ia ki bar jylla ba don ha katei ka jaka.
Ki pulit ki la kem ia kitei baroh 5 ngut bad ka jingtohkit ka dang iaid shakhmat.
Ha kawei pat ka jingjia,ki pulit ki la iathuh ba ha ka 1 tarik myngta u bnai , uwei u dkhot ka KSU u bym ithuh kyrteng , u la phone pulit bad u la pyntip ba uwei u briew uba la tip kyrteng kum u Yunder Mawlein u la shah bom ha ki paidbah ha Mawkyrwat halor ka jingkynnoh ba u la donkti ha ki kam batbor ha Mawkyrwat,South West Khasi Hills, hadien ba ki pulit ki la tohkit ki la lap ia utei u briew napoh ophis ka KSU Mawkyrwat ba u la shitom jur, la pynkit ia u mar-mar sha CHC Mawkyrwat bad hadien ba la leit rah sha Civil Hospital Shillong hynrei ha ka 3 tarik mynta u bnai utei u rangbah u la khlad noh.
Shillong,4 Iaiong:Ki san tylli ki seng bhalang na ri lum Jaintia ki ba kynthup ia ka SRS-EJH, AJYWO-Seng kmie, KSU-JHDU HNYF-EJZ, bad FKJGP-KC, kin pynlong ia ka jingialang paidbah lashai ka sngi ha phyllaw ka kompon jong ka Communitty Hall Khliehriat West ha ka por 11 baje mynstep, katei ka jingialang ka dei kaba ki 5 seng da kawei ka sur ka ban mih na ki jpaidbah kin shim ia ka rai ia khih halor ka jingdawa-maramot ia ka NH 44 naduh Soomer, West Jaintia Hills haduh Malidor, East Jaintia Hills.
Shillong, 4 Iaiong:Ka sorkar jylla kam pat pyrkhat eiei ban pyn khie im biang ne em ia ka khalai nusip ne online lottery ha ka jylla.
Ka thymmei khubor ha kane ka sngi Thoh dieng ka la ong ba ka sorkar ka dang thiah thai halor kane ha kaba kam pat lah ban shim rai eiei.
“Ka sorkar ka dang wad ia ki lad ki lynti ba thymmai hadien shiphew snem ba la iasoi bad ka MS Associates  ban pyn treikam ia ka khalai nusip ne online lottery ha ka jylla ha ka 22 tarik Nailar, 2012.
Ka sorkar mynta ka hap ban iaid suki ia kane ka kam", la ong u heh sorkar.
Da ka jingduhnong namar ka jingbym biang ka rukom pyniaid ia ka khalai nusip mynshwa, u heh sorkar u la ong ba ka sorkar ka dei ban shim ia ki lad ki lynti ba biang shwa ban pynkhie im biang ia ka khalai nusip.
Ha u snem 2001, ka sorkar ka la iasoi bad ka MS Associates ba kan pyniaid ia ka khalai nusip ha kaba kan hap ban siew T.
3 klur sha ka sorkar ha ka snem ba nyngkong.
Hynrei hadien ba la pyr shah na ki paidbah, ka sorkar ha u 2002 ka la pynkylla ia ka jingiasoi bad ka kompeni kaba hap ban siew haduh T.
12 klur ha ka shi snem bad kan pyn iakhalai 4,000 tylli ha ka shi snem.
Ha u Risaw, 2004 ka MS associates ka la ong ia ka sorkar jylla ba kan pynrit ia ka jingsiew na ka T.
12 klur sha ka T.
6 klur ha ka shi snem.
Kham hadien ha u snem 2005, ka kompeni ka la sangeh noh ban pyniaid ia ka khalai.
Katkum ka kaiphod u CAG, ha kine ki saw snem naduh 2002 haduh 2005, ka kompeni ka hap ban siew T.
54.
08 klur katkum ka jingiateh bad ka sorkar Meghalaya.
Hynrei ka siew tang T.
19 klur bad ka sah ban siew sa T.
35.
08klur.
Shillong,4 Iaiong:Ka Khasi Youth Rural Social & Integrated of Economic Welfare  (KYR SIEW) Mawsynram Area ka la pynrem halor ka jingbyrthen ka Shnong Mawsynram ia ka FKJGP, Mawsynram Circle  kaba la dawa ban weng noh ia u Dr.
Habamut Lyngdoh ka CHC,Mawsynram.
Ka KYRSIEW ha ka kyrwoh ka la ong ba ka CHC, Mawsynram kam dei tang ka CHC jong ka shnong Mawsynram hynrei ka dei ka ong ki paidbah ka thain baroh kawei kiba hap hapoh ka jingpeit katei ka CHC.
Ka Seng ka kyntu ia kiwei pat ki nongkitkam Shnong jong ka Shnong Mawsynram kumjuh ruh ia ki Paitbah nong shong shnong bad khamtam eh iaki paitbah jong ka thain baroh kawei ba kim dei ban shah ialam bakla da lei lei ruh em halor ka jingleh jong ki katto katne ngut kiba pynthoh bria iaka shnong baroh kawei.
Ka seng ka la kynnoh  ba kane baroh ka dei tang ka jing iashah shiliang jongki katto katne ki nongkitkam shnong ia utei u doktor ym baroh bad ki pynlong langknia pat ia u paidbah bapli u babun u bymtip eiei ruh em.
ki ruh kum ka seng kaba trei mon sngewbha hapoh ka thain lila ioh pdiang shibun ki jingujor pyrshah ia utei u doctor ha kaba iadei bad ka jingleh jong u hynrei ki tip shai ba na kaliang ka Seng FKJGP kala iaid sha khmat iaka kam hynrei ki ai pat iaka jingiatreilang.
“Shano ka shnong Mawsynram ka jah ha ki por ba khih win u khaw rashon bad shano ka shnong Mawsynram kajah haki por bymdon doctor ka CHC bad shano ka shnong mawsynram ka jah ha kapor ba ki dkhar ki wanleh puja hapoh ka krem Mawjymbuin bad bun bah kiwei kiwei kiba la dep jia kiba ki iohi tyngkrein kum ki briew kiba nabar shnong, ka Shnong haka jingshisha kala dei ban tuklar hynrei ka sngap jar jar" ong ka kyrwoh.
Ka Seng ka la kyntu  ruh ba kum ki nongkitkam shnong kim dei  ban shu tynrah matlah khlem da pyrkhat bad khlem da tip ia ki jingshisha kum ki riewrangbah dei ban da pyrkhat sani bha ha shuwa ban shim ia kano kano ka rai namar ioh ba ka ktah ia u ba bun ba lang.
Ka jingshimrai jongka Seng FKJGP ka dei ka rai rangbah bad ka dei namar kum ka seng ki ngeit skhem ba ka iohi iaka jingeh jongki paitbah haka thain baroh kawei.
Ka Mawsynram CHC kamdei tang ia u nong shong shnong hapoh Mawsynram hynrei kadei naka bynta ia baroh ki shnong kiba hap hapoh ka Block baroh kawei don bun ki shnong kiba katei ka CHC ka peit ym tang iaka Mawsynram.
Na ka liang ka KYRSIEW k ala pynpaw ba  ka ai ka jingkyrshan kaba pura iaka Seng FKJGP Mawsynram Circle namar haka thain hi baroh kawei bad ka la ong ba dei tang kane ka Seng kaba khlainbor bad treikam bha,’ym dei tang ban shu rah skong ia ka FKJGP hynrei ngi da iohi ruh iaki matti treikam jongka,dei tang uPaidbah u ba iakynduh iaki kam uta uba sngewthuh.
Ka FKJGP Mawsynram Circle kam dei tang ia ka Shnong Mawsynram ka dei na ka bynta jong ngi ki shnong ki dong ba marjan jongka baroh kawei’ ong biang ka kyrwoh.
Ka Seng ka ai mynsiem ia ki Nongkitkam jongka FKJGP ba kim dei ban kynran dien noh halor kane ka kam.
Lada ka Shnong Mawsynram ka ai NOC ia ki doktor ban buh iaka Private clinic hapoh ka CHC te kan dang myntoi aiu shuh iaka sorkar ba kan khih kan ksar ban pynbiang iaki jingduna hapoh ka CHC namar ki tip shai ba katei ka CHC kadei ban treikam beit baroh 24 kynta.
Shillong,6 Iaiong:Kam dei shuh ka jingjia kaba nyngkong kaba ki paidbah ki la shah thok lyngba ki mobile ,  mynta ka kynti ruh sa kawei ka long kmie ka la shah thok lyngba ki mobile ha kaba ki runarki la phone ia ka ban iathuh ba ka jop ia ki Prize kijba rem dor bad phah ba kan thep pisa lada ka kwah ban ioh ia ki, ka  Renu Deb na Keating Road, Shil long ka la ujor sha ki pulit ka  Sadar PS ba lain gut ki briew kijba la tip kyrteng kum  u Rajiv Mishra, Rahul Ranjan Singh bad u Shiv Shankar Singh ki phone ha ka nombar jong ka na ar tylli ki mobile bad ki la pyntip ba ka jop  ia kawei ka prize bad kan ioh ia ka pisa kaba haduh T.
6, 50,000 tyngka ryngkat bad kawei ka kali Tata Indica.
Ka la ujor ba katei ka jingjia ka dei hapdeng ka 20 tarik u lber bada ka 3 tarik u iaiong, ka la ong ba ki phah ba kan thep ia ka pisa kaba haduh T.
35, 750 tyngka lada ka kwah ban ioh ia kitei ki Prize bad katei ka longkmie ka la thep ia kitei ki pisa bad haduh mynta ruh kam pat shym la ioh ia kita ki prize.
Shillong: Ka jingialang jong ka KHADC bad ka Synjuk Ki Nongsynshar Shnong ka Bri u Hynniewtrep (SNSBH) kaba long mynta ka sngi, ka la rai ban sdang thymmai bad ka sorkar thymmai halor ka mat kaba iadei bad ka ain shna ing ka Meghalaya Urban Development Authority (MUDA) bad ia ka jingiadei bad ka sorkar kaba rim, yn pynkut noh.
“Ngi kwah ban sdang da kaba thymmai bad ka sorkar thymmai halor ka MUDA, ngin pynkut noh ia ka jingiarai bad ka sorkar barim", la ong u CEM ka KHADC u Bah Pynshngain N Syiem haba kren sha ki nongthoh khubor myn hynnin ka sngi.
Ha ka jingshisha, ka sorkar MUA-II kaba ialam da ka Congress ka la rai bad ka KHADC ha ka 14 tarik Nohprah, 2017 ba ka ain shna ing ka MUDA kan nym treikam shuh shabar ki jaka ka Municipal da kaba ailad ba ki ain ka District Council kan treikam tangba ka dei ban pynmih noh ia ka jingpynbna ban thaw ia ka Town Committee ha ki shnong.
Hynrei kane ka jingrai ka jingialang ban pynkut ia kane ka rai kaba la dep iateh kham mynshwa bad ban wad da kiwei ki lynti, yn sa peit ha ka jingialang lashai bad ka sorkar thymmai ba ialam da u Myntri Rangbah u Conrad K Sangma.
“Ka la don ka jingiakren mynshwa bad ka sorkar ha ka 14 tarik Nohprah, 2017, hynrei namar ba ka dei ka sorkar kaba thymmai, ka EC ka donkam ban iakynduh biang ban sdang thymmai ia  ka kam bad ka shong ruh ha ka jingai jingmut lang lashai bad ym pat lah ban ong eiei ia mynta", la ong u Bah Pynshngain.
U la ong ba ha kine ki snem, ka la don ka jingiakynduh jingeh ka KHADC namar ba kam don ka jingiajan  bad ka sorkar jylla.
Ha kane ka jingialang, la iakren ruh halor ka VAB, ha kaba ka KHADC kan pule bniah shwa ia kane hadien ba ka la thaw ia ka komiti ba la khlieh da ka Kong Teilinia Thangkhiew ka Deputy Chief Executive Member ka KHADC.
“Ka KHADC kumba la thaw ia ka komiti da ka EC ba ialam da ka Kong Teilinia Thangkhiew, la ailad ia ka komiti ba kan iathir bad ki kynhun kum ka SNSBH bad yn sa iakren bad u CM ha kawei ka por", la ong u Bah Pynshngain.
U la ong ba ka jingialang ka la rai ban kit ia ka para 12 (a bad b) kaba ailad ia ki ain ba thaw ka Council kin shah khylliap noh ha ka ain ka sorkar jylla.
“Ngin iakren sani bha shwa ban iakynduh biang ia u CM halor kane ka kam", u la ong.
Shillong: Ka Khasi Jaintia Welfare Association (KJWA) ka la iasoi ia ka jingiateh soskular bad ka tnad Food and Civil Supplies and Consumer Affairs, ka Sorkar India na ka bynta ba kan pyniaid ia u number ioh ei ne Helpline number ban pdiang ia kino kino ki jingujor na ki nongthied nongpet kiba shah thok ha ki nongdie ne nongkhaii.
Une u helpline ioh ei bym donkam lut eiei, u dei 1800-345-3687 ha kaba ki nongthied nongpet ki lah ban phun haba ki shah thok shah shukor ia ki mar, ne shah oh dor tam ia ki tiar kiba ki thied.
Ki nongthied ki lah ruh ban ioh jingtip ba kham bniah lyngba ka khubor website: meghalayaconsumerhelpline.
org bad ki lah ban phah jingthoh ha ka email:schmeghalaya@gmail.
com.
U President ka KJWA u Bah G Reenbohn u la ong ba ka seng kala kren ia kane ka phang halor ka hok jong ki nongthied nongpet naduh u snem 2008 bad ka sorkar kala phah ia ki dkhot ka seng KJWA ban leit sha hikai sha Delhi naduh u snem 2009 hadien ba la phah da ka tnad sam bam samdih jong ka sorkar jylla.
Hadien ba la wan phai kila ai ia ka kaiphot sha ka sorkar bad kane ka kam kala sah teng bad kum ka seng kim shym la hmih lynti ruh ba kane kam dang iaid sha khmat, hynrei dei ha ka 15 tarik Nohprah 2016 ba ka sorkar bad ka seng kila iasoi ia ka soskular jingiasngewthuh jingmut ban pyntrei kam noh ia kane ka “State Comsumer Helpline Meghalaya".
Kumjuh U Bah Skhemborlang Rynjah u manager jong ka “State Comsumer Helpline Meghalaya" haba batai ia ka rkum trei kam jong kane ka jingiarap ia ki nongthied nongpet, u la ong ba ki paidbah haba ki thied jingthied haba ki shem ba kila shah shukor ki lah ban phun ha utei u number ban ujor bad ki nongtrei kiba don ha kane ka “State Comsumer Helpline Meghalaya" kin iarap ban pynbeit.
Une u number Helpline un long na ka bynta ka jylla Meghalaya baroh kawei.
Ka jingiarap kam dei eh tang na ka bynta ki nongthied nongpet, hynrei na ka bynta ki Insurance bad ki Bank ruh kum juh.
Mynta ka dang dei tang ka jingsdang bad ki nongtrei kiba don ha kane ka helpline ki dang don kam ban ioh ia ki jinghikai.
U la pynshai ruh ba ia kane ka kam, ym dei ba ka KJWA kan leh marwei hynrei ka long da ka jingiatrei lang bad ka tnad sam bam sam dih jong ka sorkar jylla.
Ka jinglut jingsep na ka bynta ki nongtrei la bei da ka sorkar pdeng katba ia ka bai wai ophis ka sorkar kam don jingsiew ia kaba ki dkhot jong ka seng ki hap ban ia siew hi ia ka bai wai iing.
Shillong:  Ka phlim kaba kyrteng ka ‘Iewduh’, ba la pynmih da u bar jylla, u Shankar Lall Goenka bad ba la pynwan dur da u Bah Pradip Kurbah, la dep ban pynbit pynbiang nadong shadong bad mynta yn sa pyni paidbah noh shen.
Ka phang pdeng jong kane ka phlim ka long shaphang ka jinglong jingman jong ka Iewduh kaba niew ka iew kaba heh tam ha jylla Meghalaya bad kumjuh ia ka rukom im jong ki briew kaba man ka sngi.
“Ka daw ba shna ia kane ka phlim, ka long ban tip ia ka rukom im jong ki jaitbynriew bapher bapher", la ong u Bah Pradip Kurbah.
Na ka liang ki nongshna bad ki nongpynmih ia kane ka phlim, ki la pynpaw ka jingsngew nguh ia ki briew kiba la iatreilang bad noh synniang ban pyllong ia kane ka phlim kaba jop haduh ban lah ban pynbit pynbiang.
Ka shim por ban ring ia kane ka phlim tang 27 sngi hynrei ka jingthoh bad ka jingring dur kala shim por da ki bnai.
Kiba don bynta ha kane ka phlim Siddharth Goenka, Maina Goenka, Pooja Goenka kum ki co-producers, Paulami Duttagupta/Pradip Kurbah kum story & screeplay, cinematographer da u Pradip Daimary, Editor-Lionel Fernandes, sound designer-Amrti Pritam, Sync Sound-Debajit Gayan, Music director-Anurag Saikia, Associate director-Akee Sorokhaibam, line producer-Tyrel R Lyngdoh, production designer-Trisanku K Sarma, chief assistant-Gordon Kharsyiemiong, Actors mentor-Lapdiang Syiem bad publicity designer-Jesse  A Kurbah.
Shillong: Uwei u samla pule jong ka IIM Shillong uba la tip kyrteng kum u Kaustubh Tarmale, 26 snem karta uba na ka jylla Maharashtra u la iap ngam jyllop ha ka wah Bharsa kaba don ha Mumbai.
U Tarmale u la iap ngam jyllop hadien ba u la lah ban pyllait im ia 3 ngut ki bahaing jong u kiba ia leit bamkhana  shi ing ha rud jong katei ka wah.
Katei ka jingjia ka la jia ha ka 12 tarik mynta u bnai.
Jowai: Ki pulit ka West Jaintia Hills lyngba ka kynhun Special Team, hynnin ka miet ki la ioh ban kem ia uwei u eh rang ka NSCN (K) na kawei ka iing sahwai ha shnong Khliehtyrshi, West Jaintia Hills.
Utei u Dy.
Secretary ba dei peit ia ka pla tyngka jong ka seng NSCN (K) la tip kyrteng kum u Gaising Maringmei (40 snem) uba ju khot sin kum u Ronal.
Ha ryngkat utei u heh ka NSCN (K), ki pulit ki la iohkem ruh sa ar ngut ki suba dkhot kiba kynthup ia u Khamjang Rongmei (35) bad u Thuanguangpou Kamei ba ju khot sin kum u Benjamin (40) na kajuh ka iing sahwai bad la kurup ia ka pisa kaba 2 lakh tyngka bun tylli ki SIM Cards, ki Mobile Phones bad ki kot ki sla kiba kynthup ia ki shithi dawa pisa jong katei ka seng.
41ngut ki briew ki la shah siat iap mynta ka sngi, ha ki shipai jong ka Israel bad ki don 1,300ngut kiba mynsaw ha ka jingther kuli jong ki shipai Israel, haba ki riew paidbah kiba don kumba 35,000ngut ki la leit tur sha Jerusalem, ban pyrshah halor ka jingplie ia ka iing sorkar jong ka America ha katei ka nongbah, ha kaba la plie da U Jared Kushner, uba dei u nongmihkhmat ka America sha Middle East lem bad ka khun jong U President ka America, ka Ivanka Trump.
Ha katei ka jingshah pyniap, uwei u khynnah rit, uba 14snem ka rta, ula shah siat iap bad katei ka dei ka jingjia kaba shyrkhei tam, ha ki khappud jong ka Gaza naduh u snem 2014, ha ka jingialeh pyrshah hapdeng ka Israel bad ki Palestine.
1,300ngut ki briew ki la mynsaw bad 450ngut na ki, ki dei kiba la shah siat da ki kuli, ong ka khubor na ka sorkar Palestine ha Gaza.
Ha kawei pat ka liang, ka Ivanka Trump, ha ryngkat u kurim jongka, ki la plie ia ka iing sorkar ba thymmai jong ka America, ha ka jingdon ryngkat U Benjamin Netanyahu, myntri rangbahduh ka Israel.
U President ka America, ula ithuh ia ka Jerusalem, kum ka nongbah jong ka Israel, ha U Nohprah 2017 bad kaba la pynmih ia ka jingsngew pyrshah jong ki Ri ka pyrthei bad khamtam ia ki Palestine, kaba la pyrshah tyngeh halor katei ka rai jong ka America.
Ka Russia, ka kren bynniaw ba ka jingplie ia ka iing sorkar jong ka America, kan wan rah ia ka jing ia kynad kaba jur ha ki bynta jong ka Middle East, katba U President ka Turkey, U  Tayyip Erdogan, u maham ba ka US, kam dei shuh ka nongpynbeit ia ki jingeh ha ki Ri Middle East, hynrei ka la pyni ba ka don ka jingshah liang ia ka Israel.
Na ka liang jong u myntri rangbahduh ka Israel, ula kren shai ba ka Jerusalem, ka dei ka nongbah kaba pura jong ka Israel.
Na ka liang ka Palestine, ka kam ba ka East Jerusalem, ka dei ka nongbah jong ki Palestine bad ki pyrshah tyngeh ia ka jing ithuh jong U Trump, ba katei ka dei ka nongbah jong ka Israel.
Katba ka jingplie ia ka iing sorkar jong ka US, ka dang iaid shakhmat, ki liengsuin iapom jong ka Israel, ki leit ban ther ia ki ktem jong ki Hamas ha Gaza, ha kaba ki ehrang Hamas, ki la pynphai kylliang ia ki shipai jong ka Israel bad U  Brigadier General Ronen Manelis, u shim ba ka jingwan tur jong ki briew ha katei ka sngi, ka por sh aka 40hajar ngut bad u kynnoh ba ki Hamas, kim shym la la lah ban leh eiei ha katei ka sngi.
Shillong:Ka la don ka jingjia ba sngewsih myn hynnin ka sngi, ha kaba u pyrthat ula tied jur ha ka por 11.
40 baje mynstep bad ha katei ka jingjia, ar tylli ki masi ki la iap ha shen, katba ar tylli kiwei pat ki la mynsaw.
Katei ka jingjia, ka dei ha ka shnong Mynkrem Shangpung.
Donbok ba u khynnah, uba sharai ia kitei ki masi, um shym la shah pom satia ha u pyrthat, wat la u don lang bad kitei ki masi ha katei ka jaka.
Shillong:Ka Executive Committee jong ka Synjuk ki Nongsynshar Shnong Ka Bri U Hynniewtrep (SNSBH) kaba la long ha ka 12tarik Jymmang 2018 ha ka por 3 baje janmiet ka dap da ka jing sngew kmen kaba khraw ba ka Sorkar, hapoh ka jingialam jong U Myntri Rangbah jong ka Jylla, Shri Conrad Sangma ba ka la kloi ban jubab ia ka shithi na ka synjuk ban iakren halor ki mat ki ba dang sah teng kiba iadei bad ka VAB, Ka Building Bye Laws bad kiwei kiwei de.
Ka Synjuk ka pynpaw ia ka jingsngewnguh sha ka Sorkar ba ka la khot ia ka Synjuk lem bad ka KHADC ha ka 15tarik Jymmang 2018.
Ka jingsngewnguh ka leit ruh  sha ka KHADC ba ka la khot ia ka Synjuk ha ka 14tark Jymmang 2018 na ka bynta ban ioh ban ia phylliew jingmut ha shuwa ba ngin leit ban ia kren bad ka Sorkar ha katei ka sngi ba la buh, ong ka kyrwoh na U bah R.
L.
Blah, Gen.
Secy, SNSBH.
Nongstoiñ: Mynta ka janmiet ha kapor kumba 5:00 PM kawei ka trok kaba don ia u  number ML05 D 3400 ka la thung baji bad hap  shaduh sha um jong ka Wahriat kaba don ha Nongstoiñ.
Katkum ka tyllong khubor bala ioh lum la ong ba katei ka trok kaba dang wan na ki thaiñ Nondein bad iaid lyngba ka jingkieng Wahriat hynrei mar ia lait na katei ka jingkieng katei ka trok kumno re kumno kala kylla noh na jrong katei ka riat bad hap shaduh sha um.
Shuh shuh la ong ruh ba ha katei ka trok la don haduh saw ngut ki briew kiba shong kynthup ia u nongniah bad hadien katei ka jingjia u draibar ba niah ia katei ka trok u la her krad noh na katei ka jaka bad kiwei pat kiba shong lang ha katei ka trok kila mynsaw jur.
Ia kitei kiba la mynsaw la pynkit noh sha Hospital ban ioh ia ka jingsumar kaba kyrkieh bad haduh bala thoh ia kane ka khubor ia ka daw jong katei ka jingjia yn shym patla lah satia ban tip bad kumjuh ia ka kyrteng jong kitei kiba la mynsaw.
Shillong: Ka ‘lei lieh ka la thlieh ia ka ïng trep jong u myntri rangbah barim ka jylla u Dr.
Mukul Sangma, katei ka jingjia ka la jia mynta ka nohphai sngi ha ka por 3:30 baje.
Katei ka dei ka ïng  trep pynsahnam jong u Dr.
Mukul kaba la shna katkum ka rukom shan ïng jong ki Garo ha ki por mynshuwa, ka dei kaba la shna tang da ki dieng, ki siej bad ki traw.
Katei ka ïng ka dei kaba don ha ka shnong Gambegre, West Garo hills.
La pyntikna ba ka jingpluh katei ka ing ka dei na ka jingshah thlieh ha ka ‘lei lieh da u SP ka West Garo Hills u Dr.
MGR Kumar.
La iathuh ba ka la don ka jingtied pyrthat bad ka jingthlieh ‘lei lieh kaba jur bha ha kine ki sngi ha ri Lum Garo.
Shillong:U James K Sangma, myntri kam poh iing ka sorkar Jylla, ula sdang ia ka jing kanbas elekshon ha Ampati jong ka South West Garo hills, da kaba u plie ia ka ophis thymmai jong ka NPP.
Ha katei ka jingialang, la don lang u kandidet jong ka NPP, U Clement G Momin bad sa shibun kiwei de ki nongialam jong ka seng, ba kynthup ruh ia U SB Sangma, Working President jong ka NPP.
Shillong: Ka la don ka jingtyngkhuh kali ha Dhankheti, Shillong, hynnin ha ka por 1baje dang step phyrngab, kaba la pyniap ia uwei u briew bad sa kiwei pat kiba mynsaw.
Uba iap la iathuh ba u dei U Ashish Agarwal, uba 24snem ka rta.
Ka kali kaba don ia u number  ML-05-N 9494, kaba dei ka kali Honda jazz kaba rong lieh, ka leit tynrah ia ka lynti iaid kjat ha Dhankheti, hajan Bawri Mansion bad ka la kylla khongpong ha katei ka jingjia, ong ka khubor.
Ia kiwei kiba mynsaw, la leit rah sha Woodland Hospital, Shillong.
Shillong: Ka Langsning FC ka la shah pylliem noh da 3-1 ha ka kynhun ialehkai ka TRAU FC ha ka jingiakhun jong ka lympung Second Division League ha ka jingiakhun kaba long ha madan Khuman Lampak Main Stadium ha Imphal ha kane ka sngi u Blei.
U nongialehkai ka TRAU u Ngangbam Naocha u la thep ar kol ia ka bad u Reisangmei Vashum ia kane ka kynhun na Manipur bad kawei ka kol ia ka Langsning la thep da u Kitboklang Pale.
Ha kane ka jingialehkai la wan sakhi kumba 3 hajar ngut ki paidbah, bad ka TRAU ka la ioh rung sha ka kylla ban iaknieh rung.
Kane ka kynhun na Manipur ka la shah rem tang shisien ha kane ka jingiakhun jong ka Group.
Da kane ka jingjop, ka TRAU kla la rung hs ka kylla ban iaknieh rung da kaba kamai 23 point.
Ka Langsning kaba kamai 15 point, ka wan balai nadien ka Bengaluru FC reserves.
Ha kane ka jingiakhun, ka Langsning ka la sei ki nongialehkai kum u Donlad Diengdoh, Ronaldkydon Lyngdoh Nonglait, Fullmoon Mukhim bad Kento Sakurai nalor u Arnesius Marwein, Dibinroy Nongspung, Ronney Chel Khongrangjem, Milancy Khongstia.
U Naocha ka TRAU u la thep ha ka 34 minit, bad haka 49  bad sa u Vashum shwa ba hadien ba 10 minit ka Langsning kan ioh thep kawei ka kol.
Kane ka jingshah rem, ka mut ba ka Langsning kan hap ban wan phai iing noh khlem da ioh rung ha kane ka lympung.
Guwahati:21 ngut ki briew, ki la mynsaw ei, haba ka bos kaba na Shillong, ka la kylla ha ka surok bah NH 37,ha Kamrup District mynta ka sngi.
Ka jingjia ka dei ha Lampara, kaba hap ha Bako Police Station bad la iathuh ba katei ka bos, ka dei kaba wan phai na Siliguri West Bengal.
La phah ia kiba mynsaw sha  Gauhati Medical College bad kiwei ki don kiba la shah sumar ha ki Hospital ha Boko.
Shillong:U Conrad K Sangma, myntri rangbah ka Jylla, ula ia kynduh hynnin ka sngi, ia u Piyush Goyal myntri ka tnat dewiong, ha kaba ki la iakren halor ka jingkhang dewiong ha ka Jylla, ha ka jingdon ryngkat U Amit Kumar Advocate General jong ka sorkar Jylla.
U myntri rangbah ha ryngkat U Advocate General, ki la iakynduh ruh ia ki heh sorkar jong ka tnat dewiong, ha kaba la don lang U  Additional Secretary bad U Joint Secretary, ka tnat dewiong.
Halor katei ka jingiakren, la iathuh ba ki heh sorkar, kiba dei na ka tnat pyniaid dewiong, kin sa wan shen sha ka Jylla ban peit hi dalade ia ka jinglong jingman jong ki par dewiong, ong u myntri rangbah.
Ha kine ki ar bnai, U Conrad, ula ia kynduh lai sien ia u myntri jong ka tnat dewiong jong ka sorkar India bad la sngewthuh ba ka jingiakren, ka wan sha ka phang jong ka jing ia sngewthuh, na ka bynta ban pyllait noh ia ka jing ia khaii dewiong ha ka Jylla.
Shillong:U Conrad K Sangma, myntri rangbah ka Jylla, ula ia kynduh hynnin ka sngi ia U JP Nadda, myntri ka tnat ka koit ka khiah ka sorkar India, ha kaba ula iakren bad U Nadda, na ka bynta ban ailad ia ka hospital NEIGHRIMS, ba kan long ka Hospital kaba laitluid (autonomy).
“Ka jingai lad ba kan trei laitluid kan kyntiew ia ka koit ka khiah ha ka Jylla bad ha ka thain hi baroh kawei" ong u myntri rangbah.
