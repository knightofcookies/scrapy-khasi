Kan myntoi aiu ban don ha kano kano ka party lada kam don ka jingieid bad ka jingshakri bad iarap lem markylliang.
Shuh shuh kam myntoi ban don haka party bad ban ieid ia ka lada ka party kam ieid ia phi.
Ha kane ka bynta dei ki nongialam bad ki riewkhmat jong ka party kiba dei ban ai ka nuksa babha nakhmat nakhmat bad kiwei kiwei ki dkhot ruh ki dei ban iabud lang.
Ka don ka ktien kaba ong kumne,"Kumba ki long ki Nongialam, kumta ruh ki long ki nongbud jong ki".
Sa kawei ruh ka bynta kaba donkam bha hapoh ka party dei ban don ka Training khah khah ia ki nongtrei bad ki dkhot jong ka party- kumno ban leh, kumno ban kren, kumno ban tong briew bad kumno ban shakri para nongtrei jong ka party bad kumno ban iarap lem ia kiwei ki bym pat don hapoh ka party.
Kynmaw ba ka kham myntoi shibun ban ai ban ia kaba shim, ai bad phin sa ioh bad ieid ia kiwei bad kiwei kin sa ieid kylla ia phi.
Hynrei, kum ka seng ai ba ka jingieid bad jingshakri briew kan paw kylleng da kaba seng Unit jingieid bad jingshakri ha man la ki shnong ki thaw.
Ki briew kin sa ngop khlem pep.
Shillong: Ka Communist Party of India (Marxist) ka la dawa ban weng noh ia u nongbishar ka Meghalaya High Court u Justice SR Sen na kashari bad ia katei ka jingdawa ka CPI (M) ka la thmu ban wanrah da ka mat ia kren hapoh ka ing Dorbar bah ka ri ka Parliament bad katkum ka kyrwoh khubor ka CPI (M) ka la ong ba ka dang ia syllok bad kiwei pat ki seng saiñpyrthei ban ioh rah ia katei ka mat ia kren ha Parliament.
Ka kyrwoh na u Hari Singh Kang, Central Committee Office ka la ong ba u SR Sen u la duh ia ka jingshaniah ban long kum u nongbishar jong ka High Court.
Ka la pynrem ruh da kaba ong ba ka jingkren jong u SR Sen ha ka dur jong ka jingbishar ia ka niam ka long pyrshah ia ka riti treikam jong ka ri India.
Katei ka kyrwoh ka la ong ba ka Supreme Court ka la ieng skhem ba ka ri India ka dei ka r ika bym don ka jingsngewniam bad dei na kane ka daw ba ka Riti Synshar jong ka -ka khlaiñ pynban u S R Sen u la bud ia ka jingmut jingpyrkhat jong ka RSS ka Hindu Rashtra, ong katei ka kyrwoh khubor.
Ka kyrwoh ka la ong biang ba katei ka jingmut jong u SR Sen ka dei ban pynpait pynpra ia ka ri India da ka jingsngewniam bad ka dei ruh ka jingkren kaba kheiñ poh ia ka Parliament bad kumjuh ia ka jinglaitluid jong ka kashari bad ka la ong ba katei ka jingmut jong u kan pynshit ia ki briew ka thaiñ shatei Lam mihngi.
Ka Mamata Banerjee, myntri rangbah ka West Bengal, ka leit sha ka jingiathoh jong ka khun jong U Mukesh Ambani, da kaba phong da ki slipar bad katei ka la pynlyngngoh ia kiba bun kiba leit ha katei ka jing iathoh, kaba don da ki dap lak, dap klur, dap million suda.
Ka Mamata ka tip bha ba kin don ki dap lak suda, kat ha katei ka jingiathoh shong kurim, hynrei ialade ka phong da ki slipar plastik bad ka leit rung sha ka kamra jong katei ka jing ia thoh shongkurim.
Ym tang ba ka phong slipar, hynrei ka sem ruh da ka sari kaba rong lieh bad ka bym i don dor eiei ruh.
Ka Mamata, ka leit ha katei ka jingiathoh shong kurim jong ka Isha, kaba dei ka khun jong U Mukesh Ambani bad ka Nita Ambani, ha ka 12tarik Nohprah 2018.
Ka Isha ka ia poi kha bad U Anand Parimal.
Nongpoh: Ka Apot Sepsngi ia Laingut ki khun jong ka Kong Aibansalumlang Rympeit, ka Longkmie na ka shnong Raitong, kaba la khlad noh na ka jingsuba shah ksih iap bad shu pynsdien jubor da u Pynshai Nongrang uba dei ruh u Kpa-nah jong kitei ki Laingut, kata hadien ba u Kpa jong ki u la khlad noh Lai snem mynshwa.
Ka long shisha kaei kaei kaba isangsot ban peit ia kitei ki Laingut ki khun jong katei ka Longkmie kaba la khlad noh, ha kaba nalor ba ki dang dei kiba dang rit ka rta, namar ka hymen baheh ka dang 7 bud sa kaba dang 5 snem bad uba rit u dei u shynrang uba dang don kumba 3 snem ei ei, namar nalor ka jingeh kaba ki la mad na ka jingduk jingkyrduh, hynrei mynta ki mad pat ia ka Apot Sepsngi, kata ba ki la duh noh syndon ia u Kpa bad ka Kmie.
Katkum ka jingiathuh da kiba haiing, la ong ba katei ka Longkmie ka la iashong bad utei u Pynshai Nongrang, dang iashong mynta dang kumba shisnem ei ei bad ha kine ki shisnem ym da ithuh ithaw ia kata ka jingiasahlang jongki, ha kaba bun ki por ba kim da iasah ha kajuh ka iing.
Ki la iathuh ruh, ba utei u Pynshai Nongrang, tang hadien ba u la iashong katto katne por, u la leit ban ialam ia ka sha Umlangkraw ka shnong kaba u shong bad ha ka por ba ka la leit ban bud ia utei u lok, kiba haiing jong katei ka Longkmie ki la ioh jingtip ba u shait lehbein leh khoh da kaba pyndik ha kiba bun rukom.
“Katkum ka jingiathuh jong katei ka Longkmie, la ong ba utei u Pynshai Nongrang, u shait pyndik ia ka bad ia ki khun jong ka, ha kaba don ki por ba u shoh bad ksih ym tang ia ka, hynrei wat ia ki khun ruh kumjuh bad dei na kata ka daw kaba la pynlong iangi ba ngin khot noh ia ka ba kan wan sah noh sha Raitong, ka shnong kaba iadon kiba haiing hasem" ong kitei kiba haiing,Haba ka la wan sah sha Raitong, ngim da iohsngew shuh ia ki jingiamai iania bad ngim da kham iohi ba utei u Lok un wansah ha katei ka iing kaba shong katei ka Longkmie, hynrei tang teng teng ngi shu iohi ia u.
bynrap kitei ki ba haiing.
Wat ha katei ka miet kaba la jia katei ka jingjia kaba sngewsih, ngi khlem iohi ia utei u Pynshai Nongrang, hynrei ngi shu tip ia kaba la iathuh da ki khun jong katei ka Longkmie kaba la khlad noh, kiba la iathuh ba u wan ha ka por shiteng miet.
Ha iadei bad utei u Pynshai Nongrang, uba la shah kem noh namar ka jingsuba ksih bad pynsdien phasi jubor ia katei ka longkmie, kaba dang ar met la hynniew bnai, na ka liang ki Pulit ki la phah ia ka Report sha ka Iingbishar namar ba pan report ka Iingbishar, ha ka jingshisha ki Pulit ki dang mut ban pan biang ha ka Police Custody, hynrei kaba sah mynta pat ka long ba ki dang ap ia ka Court Order bad nangta pat kin sa tip kumno ban leh ia kaba donkam.
Shillong: Napdeng ki jaka kylleng ka pyrthei ba pynmih sohniamtra, kim pat lah ban pynliem ia ka jingbang ka jingshngiam bad ka jingbha dur jong u sohniamtra na kane ka jylla Meghalaya bad ia kane, la ong ka director ka tnad Horticulture ka jylla, ka Kong BN War.
Haba kren myn hynnin ka sngi sha ki nongthoh khubor ha phyllaw ka State Central Library, Shillong ba pynlong ia ka tamasa iew die sohniamtra, ka kong War, ka ong “Ka jylla Meghalaya ka pawnam bha ha ka jingdon u sohniamtra namar ba u sohniamtra ba mih ha kane ka jylla, u pher na kiwei ki sohniamtra ha kylleng ka pyrthei ha ka jingbang, ka jingthiang,ka jingbha dur bad kiwei ki jaka, kim pat lah ban iakhun".
Ha kane ka sngi, kumba 200 ngut ki nongrep sohniamtra na kylleng ka jylla kum na thain war kum na Wahkhen, Nongshken, Nohwet, Nongblai na ka thain Pynursla, kumjuh na thain Sohra kum na Khadar shnong, Tyrna, Mawphu, Nongsteng, na Jaintia Hills kum na thain Thadlaskein, na West Garo Hills, ki la wan ban iashim bynta ha kane ka tamasa sohniamtra.
Ka kong BN War ka la ong ba kane ka iew sohniamtra la pynlong na ka bynta ban kyntiew ia ki nongrep sohniamtra, bad ban pynpaw nam shuh shuh ia u sohniamtra ha kane ka jylla ha kaba la wan iashim bynta na ki 11 tylli ki district ka jylla.
Hynrei ha kajuh ka por, ka la pynpaw ia ka jingsngew sih namar ba ka jingpynmih sohniamtra mynta ki snem, ka la hiar haba ianujor bad ki snem ba la dep, namar ba ka jingshah hiar thma ki sohniamtra ha ki jingpang bapher bapher.
Ka la ong ba ka tnad Horticulture, ka la leh katba lah ban iarap ia ki nongrep kumno ban iada na ka jingpang bad kiwei ki jingiarap katba ka lah.
Hynne ka sngi, shi bynta na kane ka tamasa, la don ruh ki stad sohniamtra na ka ICAR kiba la wan ban ai jingbatai ia ki nongrep ba pynlong ha katei ka jaka.
La pynkut ia kane ka tamasa sohniamtra kaba shi sngi lyngba ka jingsam ia ki syrnot sha ki nongrep sohniamtra ha kaba u kongsan u KN Kumar uba dei u Additional Chief Secretary ka jylla uba long ruh u Agriculture Production Commissioner ka jylla, u la sam ia ki khusnam.
Shillong: Ka Synjuk Ki Nongsynshar Shnong Nongthymmai Pyllun myn hynnin ka sngi ki la leit ban ia kynduh ia u myntri sorkar uba peit ia ka tnad pynroi ha nongkyndong u bah Sniawbhalang Dhar bad ban ai ruh da ka jingthoh ban pan jingshai na u halor ka My Village My Plan.
Ka Synjuk Ki Nongsynshar ka la pan jingshai halor ka Village Development Plan-Gram Panchayat Development Plan (VDP-GPDP) namar ba hangtei la kdew ia ka jingdon jong ka Ministry of Panchayati Raj.
Ka la pynpaw ruh ha u myntri sorkar ba ki la shim ia ka rai ban pynsangeh noh shuwa ia baroh ki Gram Sabha kiba la thaw ha ki shnong kiba hap hapoh Nongthymmai Pyllun.
Haba ia kren bad u bah B.
Nari President jong katei ka Synjuk u la ong ba ka jingiakynduh bad u myntri sorkar ka long kaba seisoh bad u la kular ba ka sorkar kan pyrkhat ia kane ka kam bad u la kular ruh ba ka sorkar kan ym iaid shakhmat lada ka dei ka kam kaba don jingiatyngkhuh bad ki paidbah bad u la ong ba u myntri u la kular ban khot jingialang ia ki ophisar mynta ka sngi ban ia kren bha bad u la ong ba ka sorkar kan ym iaid pyrshah ia ka mon u paidbah.
U bah B.
Khyriem Secretary jong katei ka Synjuk u la ong ba ki la kren shai ba ki shnong ki pdiang ia ki kam pynroi bad baroh ki shnong ki kwah ia ki kam pynroi hynrei ka dei pat ban long ha ka lynti kaba shai.
U la ong ba kaba pynartatien ia ki ka dei namarba katei ka skhim kaba wan na Block kam shai satia halor ki kam jong ki komiti kiba hap ban thaw.
U la ong ba dei hadien ba la ioh ia ka rai kaba shai yn iaid shakhmat.
U bah Khyriem u la iathuh ba la phah na block ban thaw komiti bad la pan ia ka sorbe ia ka jingdon briew, ka jingheh jong ka shnong bad ki la pan lut ia baroh ki jingtip kiba bniah, dei hadien ba la iaid lynti ia katei ka skhim ba ka mih ka kyrteng Gram Sabha bad katei ka la pynartatien ia ki nongialam shnong naba ka pynsyier ba ki khlem pynshai bha ia ka jingjied elekshon jong ka Gram Sabha namar ba ym kdew ki nongjied ki dei mano hynrei la shu kren ba kiba palat 18 snem kin dei ki nongjied.
Nongpoh: U Bah Donkupar Sumer, MDC ka Umsning (EM) ka KHADC bad uba dei ruh u Kyrtong ka UDP na ka bynta ka Ilekshon MDC na Umsning jong u snem 2019, ha ka sngi Balang u la plie paidbah ia ka Annual Sport Meet 2018 jong ka St.
Michael’s Higher Secongdary School, Umsning.
Ha kaba plie ia katei ka Annual Sport Meet 2018 jong katei ka skul, la sakhi ruh da ka jingdon u Bah VS Nongbet (DSEO) ka Ri Bhoi, ki nongpyniaid ka skul, ki nonghikai, ki kmie ki kpa, ki khynnah skul lem bad ki khynnah skul barim jong katei ka skul.
Ha katei ka sngi, la ioh ia ka jingkren na u Bah Bah Donkupar Sumer, ha kaba u la pynpaw ia ka jingkmen ban iohi ba ka skul ka la pynlong ia katei ka Sport Meet, kaba dei ruh kawei na ki lad ban kyntiew ia ki kam ialehkai sports jong ki khynnah skul.
Haba kren pynshlur ia ki khynnah skul, u Bah Donkupar Sumer, u la ong ba kum ki khynnah skul, nalor ba ki pynleit jingmut ha ka pule puthi, hynrei ki dei ruh ba pynleit jingmut ha ki jingialehkai la ka long ha kano kano ka bynta jong ka jingialehkai.
Ha kajuh ruh ka por, u la ruh ia ki bor pyniaid jong ka skul ba nangne sha khmat lada pynlong biang ia kum kane ka sport meet, khnang ba kan long shisha ka jingkyrkhu na ka bynta jong kito ki khynnah kiba don shisha ia ka sap ha ki kam ialehkai Sports bapher bapher bad kiba lah ban wanrah nam ym tang ia ka skul, hynrei ka ka thain ka Dong bad ka jylla hhi baroh kawei.
Ha kaba sdang jong kane ka Sport Meet, la sakhi ruh ia ka jingiamareh Race jong ki khynnah kiba hapoh 13 snem ha ka 100 Meter Race ki shynrang kumjuh ruh ka 200 Meter Race hapoh 16 snem ki kynthei lem bad kiwei kiwei.
Ngi ai hangne tang katto katne ki Mat ba ki paidbah kin shai khamtam ia ki Rangbah jong ka Hima Sohra.
1.
Ha ka Raid Mawshuit al thung Acting Sordar Raid Mawshuit ia u Pon Shabong naduh 3/5/2013.
U resain ha ka 25/6/2015.
Ha kajuh ka sngi la thung Acting Sordar Raid ia u Ngen Khongshei bad u la iap noh ha ka 23/3/2016.
Kitei baroh arngut kim don Secretary ne ka Executive Dorbar jong ka Raid Mawshuit namar kim ju pynlong Dorbar.
Kim ju trei kam ei ei ha Shnong.
2.
Ka jingweng u Syiem Sohra Raid bad ia baroh ki member ka Executive Dorbar ka Raid Majai.
U Sordar Raid Majai u ai dorkhast sha u E.
M i/c Elaka A.
D.
M KHADC Shillong ia katei ka jingleh u Syiem Executive Committee Khasi Hills Autonomous District Council ka la pynsangeh noh shuwa (Stayed) ia la ka hukum bad ki kam ki la iaid beit.
3.
U Syiem Sohra bad ka E.
C Sohra Syiemship ki la pynmih ia ka rai kaba ai kyrteng.
Ka thymmei ka ia kajia pud hapdeng u Laitduh, Umblai, Mawphu bad Laitlyngdop.
Kane ka Rai ka pynkhih bad pynkulmar hapoh ka Hima bad ka Executive Committee KHADC Shillong ka la pynsangeh noh ia katei ka rai (Stayed).
4.
U Syiem Sohra u Freeman Sing Singh ula kam Ri-Raid ia ka Mawspong.
U Syiem Sohra um lah ban pynshisha ia la ka jingkam u Syiem Freeman Sing Syiem Sohra ula soi ia la ka kyrteng ha ka kot ka Rymmei jingkynmaw ka Iew Sohra u la pynshishha ba ka Mawspong ka dei ka Ri Seng-Shnong u Mawphu, kaba iadei ka Ri-kynti ki khun ki ksiew ka Mihlah Phanwanjah ia kane ka kam nga iehnoh tang kane ia ka jingstad u Syiem bad ka Executive halor kane ka kam khlem da ktah ia ki Dulir kiba dei jong ki kur Phanwanjah.
5.
Ha ka jingkren u Syiem ia ka jaka ka Dashailin K.
Ryjja kaba don ka kot Aibor No.
1.
991 u Syiem Sohra u ai sha u Dkhar u Dilip Biswas ka Panora K.
Ryjja ka kmie jong ka Bashailin K.
Ryjia ka la ai dorkhast 12/1/2016 bad 20/1/2016.
Ka kyrpad ban iarap lem ban shim bishar halor katei ka kam u Syiem u khlem khot bishar.
Ka Executive Dorbar ka la pynmih ka hukum No.
SS/B-V/Bholaganj/2016/34.
Dated 28th Jan 2016 u la ai ha ka Panora K.
Ryjja Kurikhal Majai ia ka rai ka EC.
Dorbar kaba 23/1/2016.
Halor ka dorkhast 20/1/2016.
Kane ka rai ka la pharep ba ka khlem siew ia ka bai khyndew naduh 2009 haduh u 2015.
Ka Panora K.
Ryjja ka la dep siew ia katei ka bai wai naduh 2009 haduh 2014.
Ka pynshisha da ki artylli ki risit.
1: Receipt No.
4590 TQUZE No 602 Dated 20/7/14.
2: Receipt No.
31774 Dated 20/7/2014 ia kine la ai ha u Syiem ha khmat ba ia donlang.
6.
Nalor katei ka jaka u knieh ia ka jaka u K.
Swer Synrem uba don ki kot aibor No.
1.
315 u Syiem u ai sha u dkhar uba kyrteng u Pradip Pal, ka jaka lailad Majai.
Ia ka jaka u Dhoino Nongrum kaba don ha lailad Majai u ai sha u dkhar uba kyrteng u Mikir Day.
Katei ka jinpyndonkam bor bakla ia kine ki laingut bala pyni ia ka kyrteng hangne ka long pyrshah (i) ia ka kot Aibor ka dkhot No.
7 ka dei tang ka Dorbar Hima kaba don bor ban shimti biang ia ka khyndew lada donkam.
(ii) ka long pyrshah ia ka Dulir White Paper jong ka Dorbar Hima Sohra ka Dkhot No.
8 ka jingkit khlieh sha ka Dorbar Hima kyndon (1) bad (2) dei ban shim barabor ia ka jingmynjur jong ka Dorbar Hima shisien shisnem bad kane ka jingleh u Syiem ka long pyrshah ia ka Ain Transphar (Transfer) (pyniaid) knyndew ha Meghalaya 1971.
Page 2.
Dkhot 3 (1) yn lah ban Transphar (Transfer) khyndew hapoh Meghalaya da u Riewlum sha uwei pat u bym dei Riewlum lane da uwei u bym dei u Riewlum sha uwei pat u bm dei u Riewlum khlem da ioh hukum shuwa na ka bor kaba biang (Competent Authority).
Ngan ieh shuwa katne ka la biang ban sngewthuh kitei 3 tylli ki hap ha kitei ki Ain.
Ha ka jingsngap (Hearing) halor ki ujor pyrshah ia u Syiem Sohra kaba la long ha ka 25/5/2017 ha Conference Hall Khasi Hills Autonomous District Council Shillong.
Ka Dorkhast ujor ia u Syiem Sohra la buh ha khmat ka Executive Committee da ka Join Action Committee Hima Sohra bad ki Rangbah Shnong (Headman) sordar ki Riew Rangbah bad ki khun ki hajar ka Hima Sohra.
La sngap (Hearing) da u E.
M i/c Elaka ADM bad u E.
M i/c Land etc bad ki ophisar bad baroh ki mamla, kynthup ia u Syiem Sohra, ki Myntri, Member ka E.
C Dorbar bad ki khun ki hajar, ki Raid Kongthong Mawphu, Umblai, Raid Mawshuit, Raid Majai bad Mawspong.
Ha katei ka sngi sngap (Hearing) u Syiem Sohra u khlem lah jubab ia ki kam thombor jong u, la pynshisha da ki kot khubor.
(i) Vol.
60 ISSUE 140 RNI Regd.
8713163 Shillong sngi thohdieng 26, Jymmang (May) 2017.
REGD.
ME/850 2015-2017 Nongsain Hima.
Da ki kynta ka jingbishar ym lah jubab u Syiem Sohra(ii)Vol.
29 No Shillong sngi thohdieng (Nongkrem) Regd.
No RNI.
40906/88 phra sla 26 tarik Jymmang (May) 2017 Rupang – shi rynjain ki jingujor ym lah jubab u Syiem Sohra.
(iii)Vol.
XXVIII(28) No 142 RNI REGD No 70648/99 Shillong May, Jymmang sngi thohdieng (Friday) 2017 WWW-Mawphor.
com portal Regn No.
NE.
851 – Mih lut ki jyrsieh ka Hima Sohra khlem lah jubab u Syiem.
Ki nongsngap (Hearing) ki la phah ka Report ia ka jingshim jong ki sha u C.
E.
M.
Ngi la leit iakynduh ha ophis KHADC u ong ka Report ka la don bad u, u ong ngan sa peit ia kane u ju ong man ka ngan sapeit.
Hynrei u resain noh na kane ka kam CEM KHADC Shillong u PN Syiem.
Ha ka jingwan ka Executive Committee KHADC hapoh ka jingialam u Bah H.
S Shylla kum u CEM KHADC tang hapoh 2 bnai tam 3 bnai duna ka la pynmih ia kane ka rai halor kane ka kam.
Ka Joint Action Committee, ki sordar Raid, ki Rangbah Shnong, ki Headman ki khun ki hajar kiba iadei bad kane ka kam ngi pynpaw ia ka jingsngewnguh ia u CEM bad ia ka EM i/c Elaka ADM Bah James Shylliang uba la shimkhia bad baroh ki EM kaba ngim lah ban jer kyrteng lut hangne bad u Chairman, Deputy Chairman bad ia katei ka Committee sngap (Hearing) kaba la pyntyllun ia kane ka kam bad ia i bah Ban Basaiawmoit iba la don bynta ha kane ka kam kum u EM i/c Elaka ADM ha katei ka por.
JJ Sawian.
Shillong: Ka Langsning FC kala rah ia ka nam lahduh jong ka lumpung Shillong Premiere League mynta u snem ba pyniaid da ka Shillong Sports Association (SSA).
Ha ka jingiakhun myn hynnin ka sngi, ka Langsning ka la pynliem ia ka Shillong Lajong FC da 1-0 ha ka jingiakhun kaba iakhaid bha hapdeng jongki haduh ban kut ka 90 minit.
Ia ka kol ka jingjop ka Langsning lah thep da u Kitboklang Pale ha ka kyllastep ka 16 minit.
Kane ka kol ka la pynlong ia ka Langsning ban rah ia kane ka thong kaba la neh tden haduh ban wai syndon ka kyllamiet.
Ha ka jingialehkai, la iohi ba baroh ar liang, ki la iakhun bha ban iaknieh ia ka nam lahduh hynrei ha kaba kut, ka Lajong kam lah ban leh eiei naduh ka kyllastep haduh ka kyllamiet.
Kane ka dei ka sien kaba ar lynter ia ka Langsning ba kan rah ia kane ka nam lahduh ha kane ka lumpung ialehkai kaba heh tam ha ka nongbah Shillong.
Ia ka nam best Goalkeeper la ioh u Phurba Thempa na ka Lajong, ia ka nam Man of the Match la ioh da u Kitboklang Pale Langsning FC.
Khlem khmih lynti, hynrei shu kyndit kyndit, ula pan ia pyllait noh, na ka tnga ba ieid jongu, ka Aishwarya Rai bad katei ka la long ka jingjah burom ia ka iing ka sem jongu bad kumjuh ia ka ka jing iathoh shong kurim jongki, kaba pawnam bha ha ka khyndiat snem ba ladep.
U Tej Pratap Yadav, u dei u khun jong U Laloo Prasad Yadav bad u dei U MLA na Mahua ha Vaishali District.
U Tej ula pan ia pyllait noh, da kaba leit sha Kashari, ha ka 2tarik Naiwieng 2018 bad katei ka long tang hadien ba u dang shu dep iathoh, ha ka 12tarik Jymmang, lane kaba long dang 6 bnai mynta.
Ka Aishwarya ruh, ka wan ka iing jong ki riew sain pyrthei hi, ha kaba u kpa rad jongka, U  Daroga Rai, ula dei u myntri rangbah barim jong ka Bihar, katba U Chandrika Rai, uba dei u kpa jongka, u dei u myntri barim bad u nongialam jong ka  seng Rashtriya Janata Dal (RJD).
Ka jing ia khlad jong kitei ki arngut, la bna la katto katne bnai, hadien ba la mih ki khubor ba ka Aishwarya, kan rung noh sha ka kam sain pyrthei.
Da U Bah Philip MarweinKa thaiñ Rambrai ka dei ka jaka kaba heh bha, kaba riewspah ha ka jingdon ki briew, ka jingdon ki jaka puta jong ka rep ka riang bad ki khlaw ki btap bad kiwei kiwei.
Ka don shatei jong ka West Khasi Hills District.
Ka dei ka thaiñ kaba kyndong bha bad kaba shah iehnoh khunswet bein ha ki nongialam nongmih khmat bad ka sorkar Meghalaya.
Ka daw kaba hakhmat duh balei ba kane ka thaiñ ka shah ieh khunswet ka long ba ki MLA bad ki MDC ba mynshuwa kim kitkhia satia, kim trei shitom ban wanrah ka jingroi sha kane ka thaiñ bad ki paidbah jong kane ka jaka ruh kim pat sngewthuh, kheinkor bad ñiewkor ia ka jingroi jingsan jong ka thaiñ da kaba jied ia ujuh shi ujuh u MLA bad MDC, ki bym larkam ei ei ban wanrah ia ki jingroi jingsan jong ka thainñ.
Jin da ki paidbah ki shemphang ki la dei ban kylliang ia ki MLA bad MDC na ka por sha ka por ban mad uno u ba kham lah ban wanrah ia ki kam pynroi.
Ka thaiñ Rambrai ka long kaba ïar bha.
Ka kynthup ia ka Hima Rambrai, hima Jyrngam bad ka hima Mynsaw.
Shatei iakhap bad ka Kamrup District jong ka Assam, mihngi ka iakhap bad u Lum Mawthadraishan bad ka Mawthadraishan Block, shathie iakhap bad ka sor Nongstoin bad Nongstoin Block bad sepngi ka iakhap bad thain Mawshynrut bad ka Mawshynrut Block.
Ka jingheh jong kane ka jaka lane ka thaiñ ka long kumba 80 haduh 90 sq.
km.
Lada tawiar sawdong naduh ia ka thaiñ Rambrai sdang na Mawlangsu-Mawdoh-Synñia-Kyrshai-Ukiam-Langpih-Tynghor-Langja-ter ter shaduh Thiepkseh-siat sha Mawlieh siat biang sha Mawmluh bad phai biang sha Mawlangsu ka dei ka lynti kaba jngai bah bak-ly-bak.
Kane ka thaiñ ka kynthup malu mala kumba 150 tylli ki shnong.
Ka jingeh kaba khraw tam jong kane ka jaka-ka thaiñ ka dei ka jingjynjar ha ka leit ka wan bad ka kit ka bah namarba ym don surok.
Ki don kawei ar tylli ki surok hynrei ki dang dei tang ki surok khlaw bad dei na kane ka daw keiñ ba kane ka thaiñ ka sa sahdien tam bad ym dak jingroi ei ei ruh ha ki liang baroh khoit.
Nalor kiwei kiwei ki shnong kiba ym ioh jingkhein lut kiba hap ha kane ka thaiñ, ki shnong kiba kham kongsan ki long ka Mawlangsu, Domkohmen, Phodumbah, Lummyrsiang, Mawkohlur, Nongngeithama, Tiehdang, Mawbyrkong, Mawphanlur, Umsaw, Nginiong, Nongriat, Mawdoh, Mawkyrngah, Mawbuhtraw, Mawlangstieh, Mawroh Umkatha, Sawtalad, Mawrongtein, Mawiawniang, Mawdong, Nongthymmai, Mawliehpoh, Urkhli, Umiong, Mawlasaw, Synñia, Range Sohiong, Kyrshai, Umthli, Talimara, Mawdiangkop, Mawpon, Nongspung-Kyrshai, Barigang, Dariphang, Nongumbah,Ukiam, Umdiangsiar, Umdiangphiang, Umkhamdor, Hasem, Waregro, Dolidonga, Borkhuli, Tynghor, Nongthymmai, Domjarain, Mawsngi, Mawkhap, Mawjari, Nongmawlein, Nongsohram, Nongma, Nongmawlong, Iew Nongma, Umtap, Ktiehthawiar, Khyllem Sangrin, Langja, Umthlu, Mawribah, Umthlong, Mawthawkrah, Mawmareh, Nongkhlain,Nongkyllang, Nongpliang, New Kyllang, Mawdumdumj, Mawdiangkper, Mawpayier, Lawshnong, Nongkhusar, Siejlieh, Marshiang, Lawdibah, Sohmynthar, Nongkyndang, Khynrin, Mawmitur, Mawthir, Mawlong, Mawphansyiar, Nongkdait, Dirang, Shiahtangbah, Umsumbah, Ramsngiwar, Sohshynrut, Mawthungmarwei, Mawmluh A, Mawkhiat Mihngi, Mawkhiat Sepngi, Um-A, Thiepkseh, Thiepkseh Shiliang ktieh, Mawrok, Mawroh Nongnah, Mawiong, Umshem, Domkyrkoh, Mawlieh, Mawkohniang, Domjri, Diskiang, Mawkohiew, Domshohksoin, Nongsiej, Umlongpung, Steplanglur, Mawphansin, Mawdet, Stepwan, Mawlangbah, Mawshad, Pungphreit, Rynñiaw, Marwa, Mainop, Mawrang, Iew Rambrai, Nongkroh Rambrai, Umja-ud Rambrai, Nongbah, Rambrai, Mawkohmah, Mawkohiang, Mawthaw, Umsiej, Nongshiliang, Mawiawtep, Mawmluh-II bad Nongkseh.
Kane ka thaiñ ka dang sahdien ha baroh ki liang.
Ha ka koit ka khiah dang don tang kawei ka PHC ha Rambrai bad tang khyndiat tylli ki Sub-Centre bad lada kem pang ki paidbah ki hab ban leit sha Nongstoin bad ha Shillong.
Ka long kaba jynjar ban ioh doktor lane dawai.
Bun na ki paidbah ki shu shaniah ha ki doktor jakoit bad kiba ba ai dawai kynbat.
Ha ka liang ki skul ruh ka skul kaba kham bit ka don tang kawei bad kata ka dei ka St.
John Bosco School ha Nongkroh.
Kiwei kiwei ki skul kim pat da biang eh.
Ki skul Primary bad Upper Primary lei lei ki don ha jan manla ka shnong hynrei bun na ki, ki dei ki skul rngai suda.
Bad kumta ha ka liang ka thoh ka pule, kane ka thaiñ ka dang sahdien shaba palat liam.
Ha ka liang ka tnat jong ka rep ka riang bad kiwei kiwei tnat treikam jong ka sorkar ruh ym don dak pynroi ei ei.
Ki nongshongshnong ki im la ka jong ka rep ka riang, ri jingri bad rukom trei rukom ktah, ym don dak sorkar ei ei (no government interventions at all).
Ha ka jingshisha lada shim ia ka jingheh bad jingïar jong kane ka thaiñ ka la dei ban ioh ym tang ka Block ne Civil Sub-Division hynrei ka la dei ban ioh la ka jong ka District hynrei bym ler ki Nongmihkhmat kum ki MLA bad MDC kiba mynshuwa bad kiwei kiwei ki nongialam bad nongsynshar, kane ka thaiñ ka shah leh lyndet, shah ñiewbein bad shah ieh khunswet sah haduh kine ki sngi, ym don dak jingroi ei ei ruh.
Ka jingbun briew ha kane ka thaiñ ka la kot haduh 50,000 ngut ei ei.
Kane ka dei ka jingtynjuh ia ki nongialam bad ki nongmihkhmat kiba mynta bad ka kam ban pynroi ka la dawa kyrkieh.
Lada u MDC bad MLA ba mynta um lah ban leh ei ei hapoh kine 4 snem ban wan, ki paidbah jong kane ka thain kim lah ban ap, kin hab ban bujli noh da kiwei.
Kiwei ki thaiñ ki la iaid stet shakhmat bad kane ka thain Ramgbrai kam lah ban ap shi ap, sa katno snem kan dang ap ia ki simpah simsong bad ia kiba lah ba iai.
Nongpoh: Ka Umsning United Sports Academy, kaba dei tang maka ka kynhun ialehkai na Meghalaya, kaba la leit ban iashimbynta ha ka 27th All India Bishnu Jyoti Memorial Football Tournament 2018, kaba la long ha Sonitpur, Tezpur, Assam, ka la rung sha ka Phainal, hadien ba ka la lah ban pynliem noh pyrshah ia ka Rising Athletics United Sports Clubs ka kynhun ialehkai na Manipur.
Ha ka jingiakhun Semi-Final, kaba la long hynnin ka janmiet, ka Umsning United Sports Academy, ka la lah ban pynliem ia katei ka kynhun ialehkai na Manipur haduh 4-1 bad pynlong syndon ia ka kynhun ba kan rung phainal ha katei ka lympung ialehkai, kaba la wan ban iashimbynta da ki kynhun ialehkai bapher bapher kiba don hapoh ka ri.
Ia kitei ki saw kol na ka Umsning, la thep da u Balan Taro, Ronnie Hanse, Humblestar Syiem bad Willington Syiemlieh, katba ia katei ka shikol kaba la pynphai da ka Rising Athletics United S.
C la thep da u H.
Singh.
Kumta hadien katei ka jingjop, ka Umsning United Sports Academy kan iakhun pyrshah ia ka Morning Star Sports Club kaba dei ka kynhun ialehkai na Karbi Anglong, ka ban sa long ha ka 4 tarik mynta u bnai ha ka por 2 baje nohphaisngi ha katei ka jaka.
Shillong:U riewstad ba paw jong ka ri Amerika u John W Gardner u la ong ba ka jingkmen kaba khraw tam ha kane ka pyrthei ka dei ka jinglah ban pyndonkam ia ka sap ka phong kaba u Blei u la ai.
Kane ka jingkren jong u Gardner ka la wan jia ha uwei u samla na ka thain Ri-Bhoi uba la kmen bad sngewhun shisha ia ka kam kaba u trei.
Utei u samla u dei uba la tip kyrteng kum u bah Kwirinus Laloo na ka shnong Diwon kaba don marjan bad ka shnong Umden –Ri-Bhoi District.
U dei u samla uba dang 23 snem , u khun ba saw jong ka kong Shostar Laloo bad u bah Linus Tado.
U bah Kwi uba ki ju khot ieit ha katei ka shnong u dei uba trei ia ka kam misteri dieng (Furniture) bad u ju shna bun jait ki tiar kum ka shuki, ka jingthiah bad kiwei pat.
U Rupang u la ioh jingtip ba ha kine ki sngi utei u samla u la shna Statue ia ka dur ka dar bad ka rynieng ryniot lajong tang da kaba pyndonkam da ki dieng.
Haba la iohi ia katei ka Statue jong u bah Kwi, u Rupang u la ioh ban ia kren bad u.
U la iathuh ba um don jingmut eiei haba u shna ia ka Statue lajong hynrei ka dei ba u shu shna kai tang ha ki por ba u lait bad ha ka por shongthait.
U la ong ba u la dep ban shna kumba 3 bnai ia katei ka Statue lajong, “ Nga shu shna kai ha ki por ba nga lait, ngam don jingmut eiei , ka dei hi ba nga shu shna kai, nga shna da ki dieng jem, namarba nga khlem pynleit jingmut bad ba nga shna tang ha ki por ba nga ioh por –ka dur ka dar kam da wan bha" u la ong.
U la iathuh ba hadien ba la dep shna u la airong da ka Fabric bad u sa pynphong jain.
“Ngam pynlut eiei lait noh tang ka bai rong bad ka jain ba nga pynphong" u la ong.
U la iathuh ba hadien ba ia katei ka dur u pynieng ha phyllaw ing lajong bad ki la don bun ki para shnong kiba wan peit bad ki briew kiba nabar ruh u la ong haba ki iohi ki wan rung ban wan peit ia katei ka Statue jong u.
“Ka jingjrong ka dei hi thik kat ka rynieng jong nga 6 phut duna 3 inshi, nga kwah ban pynphong da ka jain kaba bha ia katei ka Statue jong nga" u la ong.
Utei u samla u la ong ba ka dei ka sien ba nyngkong kaba u shna dur briew da ki dieng bad um pat thikna la u lah ne-em ban shna Statue ia kiwei pat ki dur lada ki briew ki phah, “Ngam pat nud ong namarba ka dei kaba nyngkong, ngam pat ju mlien, kane ruh kaba nga shu shna kai" u la ong.
Kito kiba ieid ia U Shah Rukh Khan, ki dang iai ap khmih lynti, ia ka 21tarik Nohprah 2018, ha kaba yn pyni paidbah ia ka phlim Zero jong U Shah Rukh Khan.
Mynta ka sngi, kaba dei ruh ka sngi rakhe sngi kha jongu, ha kaba u dap 53snem ka rta, U SRK, ula pyni ia ka trailer jong ka phlim, kaba ula ia ak lang bad ka Katrina Kaif bad kumjuh bad ka Anushka Sharma.
Ha katei ka phlim U SRK, u ak kum u khyndai khup, katba ka Katrina, ka dei kaba khlain bha ban dih kyiad, katba ka Anushka, ka dei ka saiantis, kaba shna ia ki shuki kiba pyndonkam da ki briew kiba anna.
Katei ka phlim, kan mih paidbah ha ka 21tarik Nohprah 2018.
U nongialam ka BJP uba long ruh u myntri ha kane ka sorkar jylla u Bah AL Hek bad kumjuh u MLA shimet uba don lang ha kane ka sorkar, u Bah Lambor Malngiang, ki la pynpaw ba u kyrtong monlang ka sorkar Meghalaya Democratic Alliance (MDA) u dei ban iakhun na ka shap laitluid (free symbol) ym na kano kano ka party.
Haba kren mynta ka sngi, u Bah Hek u la ong “Nga kyrshan ban iakhun da u kyrtong monlang hynrei ym na kano kano ka party", la ong u Bah Hek.
Ki nongialam seng trai ba kynthup ia U Bah Donkupar Roy, Bah HS Lyngdoh, Bah SL Marbaniang, Bah MN Mukhim bad U bah Paul Lyngdoh:File“Kumba ialeh u Bah SL Marbaniang ha u snem 2004, na ka Regional Parties Alliance (RPA), dei ban leh kumjuh ha kane ka kynti da ka MDA", la ong u Bah Lambor.
U Bah Lambor u la ong ba ha utei u snem, u Bah SL Marbaniang u la iakhun na ka shap laitluid khlem dei na kano kano ka party ruh watla ki iakyrshan lang baroh ki party riewlum ha katei ka por.
“Ka coordination Committee ka MDA, kan shim ia ka rai kaba kut halor kane", bynrap u Bah Lambor uba long u chairman ka Meghalaya State Planning Board (MSPB).
Watla kim pyrshah ia ka kyrteng jong u Dr Jemino Mawthoh kaba la dep tyrwa da ka UDP ban iakhun ia ka MP elekshon hynrei kim sngew iahap ba un iakhun da ka shap ka UDP ha ka kyrteng ka MDA.
Kumjuh u Bah Hek u la ong, “U briew ba jied da ka MDA u dei ban iakhun kum u kyrtong ka MDA lane ka NDA khlem dei na kano kano ka party", la ong u Bah Hek.
U la ong ba lada kane ka jingmut kam poi sha ka thong, kan long kaba eh ban pdiang ban kyrshan ia u kyrtong uba dei na ka party.
“Nga kwah u kyrtong monlang lada un iakhun khlem ka party, dei ban iakhun kum u kyrtong shimet kum u kyrtong ka NDA lane MDA", u la ong.
U la ong biang, “Ha Ranikor ruh, kam don u kyrtong monlang hynrei ka sorkar MDA kam don kano kano ka huri hura, baroh ki ialeh la kajong lajong bad kumjuh ha ka MP ruh kan nym don jingpher ia ka sorkar".
Ka UDP ka la dep rai ban tyrwa ia ka kyrteng jong u Dr Jemino  ban long kum u kyrtong ka MDA ha kane ka elekshon MP kaban wan na Shillong parliamentary constituency.
Ha kawei ka liang, u Bah Hek u la ong ba kum u nongialam ka BJP, u kwah ban iakhun beit ia ka MP na Shillong bad na Tura hynrei kan shong ha ka seng kmie ban ai ia ka rai kaba kut.
“Ha ka MP bad ka MLA elekshon ka iapher, ha ka MLA kumba 80 percent ki jied ia u briew bad ha MP ki jied ia ka party", la ong u Bah Hek bad bynrap, ‘ka BJP ka don ka lad ban jop namar ba ka don ki tnad ha baroh ki shnong".
U Narendra Modi, myntri rangbah duh, ula pynbna mynta ka sngi, ba ki ram kiba dei ban ai, kiba ha ka skhim MSME bad kiba shongdor hapoh T.
1klur, ba dei ban pyndep hapoh ka 59 minit.
Katei ka dei ka jingthmu jong ka sorkar India, ban poi sha ki karkhana kiba rit lane kiba la tip kum ki Small and Medium Enterprises (MSME).
“Nga aiti ia ka ram ban mynjur hapoh ka 59 minit shaphi.
Kito kiba la dep register, kiba dei na ki karkhana kiba rit, ki lah ban ioh ram kaba T.
1klur hapoh ka 59 minit" ong U Modi, haba kren ha ka jingialang ha  Vigyan Bhavan ha ka nongbah New Delhi.
La ong shuh shuh, ba kito kiba MSME, kiba la ai pyn ithuh sha ka sorkar, kin ioh ia ka ram kaba duna da ar percent, na katei ka ram kaba shongdor T.
1klur.
Katei ka rai jong u myntri rangbahduh, la sngewthuh, ba ka dei na ka bynta ban ngiat tyngeh ia ka roi ka par bad ka kamai kajih jong katei ka tnat, kaba dei kwei na ki lad kaba ai kam ai jam ia ki briew.
La iathuh ruh ba ka jingleit jngoh sha ki karkhana, kan dei beit tang lyngba ki jingthoh ha ki computer bad ba dei ban pynbiang ia baroh ki jingdonkam hapoh ka 48 kynta “Mynta, yn nym don inspector, u ban leit shano shano ruh bad yn sa kylli ia u, balei ba u leit sha ki jaka karkhana" ong shuh u myntri rangbahduh.
Ka dei ka kam thok kam shukor, ong ka tnga jong U MJ Akbar, ka Mallika bad katei ka dei halor ka jingkynnoh bat bor kynthei ia U MJ Akbar.
Ka Mallika Akbar, ka ong ba ka jingkren pyrshah ha ka  me too, kaba la kynnoh pyrshah ia u tnga jongka, ka long hadien ba ka Pallavi Gogoi, ka nongthoh khubor kaba ha America, kaba la kha ha India, ka kynnoh ba U Akbar, ula bat bor ia la ar phew snem mynshwa.
ShillongNaiwieng:  Ka jingialehkai hapdeng ka Meghalaya badka Arunachal Pradesh ha ka lumpung Ranji Trophy ka  Plate Group ka dang bteng biang mynta ka sngi, ha kaba 10 wicket ki la hap ha kane ka sngi shwa ban sangeh noh na ka jingwan u slap.
Da kaba bteng na kaba ialehkai hynnin ka sngi, ka Meghalaya ka la kamai 141 ha ka 40 over, na ka jingkamai ka Arunachal 104/6.
U kapten ka Meghalaya u Jason Lamare, uba la bteng ban tied, u kamai 42 ron khlem hap, bad u la tied biang mynta sa 28 ron.
U Licha Tehi u pynhap 3 wicket katba u Subhash u pynhap 3/47bad u  Thakur 3/19.
Gurinder Singh u kamai (1/14) bad u Raj Biswa (1/22) ka Meghalaya.
Ka jingkiew dor ba khah khah ka Petrol bad Diesel ha kine ki Bnai ba la dep, ka la pynlong iaka seng ki nongniah bad trai Auto, kiba don hapoh ka shatri jong ka Nongpoh Region Auto Owners & Driver Association (NRAO&DA), ba kin shim ia ka rai ban pynkiew dor noh ia ka bai shong Auto ha ki katto katne ki jaka kiba don ha ka thain Nongpoh.
Ha kaba shim ia katei ka rai ban pynkiew dor noh ia ka bai shong Auto da katei ka synjuk, ki don ki jaka kiba la pynkiew bad ki don ruh ki jaka kiba dang pynneh ia kajuh hi ka dor bai Auto.
Kane ka jingpynkiew ia ka bai shong Auto kan lon T.
5 bad kane kan trei kam tang ha kito ki jaka kiba la kham jngai, hynrei hapoh ka sor Nongpoh hi kan long kumjuh, na ka bynta jong ki khynnah skul kan long hi shiteng dor.
Ka synjuk ki nongniah Auto, ka kyrpad ia ki paidbah ba kin iaishah lem halor kane ka jingkyntiew dor ba San tyngka da ki nongniah bad Trai Auto, namar ka daw hi kaba la pynlong ia ki ban kyntiew, ka dei ba kim sngewim shuh ia ka dor kaba rim, namar ka jingkiew dor stet jong ka Petrol bad Diesel ha kine ki bnai kiba la dep.
U nongbishar, u lah ban shim bishar ha ka kashari jongu, ha ka ktien Hindi, hynrei u dei ban kren da ka English, haba wan ha Supreme Court, kynteit U  Ranjan Gogoi, Chief Justice ka India.
La iathuh ba katei ka jingjia, ka la jia ha ki khyndiat sngi ba ladep, ha kaba U Gogoi, u la ioh ia ka jing ujor na U Additional District Judge, uba kwah ban ioh pynkiew kam noh ia u, hynrei kaba la pynkyndit ia U Chief Justice, ka long ba u leit sha Supreme Court bad ukren da ka hindi.
“Me dei u nongbishar, mem nang kren English" kynteit U CJI bad hangta U Additional District Judge, ula iathuh ba um nang ban kren English.
U Gogoi, ula ong ia utei u nongbishar, ba u lah ban khot bishar ha ka kashari jongu ha ka ktien hindi bad ba un thoh ia ka jingbishar jongu ha ka hindi, hynrei,  ynda haba ula poi ha Supreme Court, u dei ban kren English.
Wat la ki don ki kashari kiba ailad ban kren hindi lane da kiwei pat ki kyntien jong ki thain, hynrei la kren shai ba ha Supreme Court, dei ban dei beit da ka English.
Ka Supreme Court mynta ka sngi, ka la kyntait ban sngap ia ka dorkhas ba la leit rah da ka sorkar Jylla.
Ha ka jingshong  bishar, ba la shim da U Justice AK Sikri bad U Justice Ashok Bhusan, ka kashari, ka kyntait ban shim bishar ia ka jing mudui jong ka sorkar Jylla bad ki riew shimet; hynrei ka la bthah ba nangne shakhmat ia ka jing shong bishar halor ka kam dewiong, dei ban shim, halor ka jing ujor jong U Ma Lber Laloo bad la buhsngi, ia kawei pat ka jingshong bishar, ba kan long ha ka 12tarik Naiwieng 2018.
La mihkhmat, na ka liang ka sorkar Jylla, da U Shekhar Naphade.
Lah ban pynkynmaw ba ka sorkar Jylla, ka mudui ha Supreme Court, halor ka rai jong ka National Green Tribunal (NGT), ha ka 31tarik Nailar 2018, ha kaba ka NGT, ka iai bteng ban khang ia ka jingtih dewiong, da kaba thaw thliew khnai ha ki par dewiong.
Ka Supreme Court, ka pynsngew ruh ba ka sorkar India, ka la thoh shithi sha ka sorkar Jylla bad sha ka sorkar India, ba kin ia beit jingmut halor ka kam khang dewiong ha Meghalaya, hynrei kat haduh mynta ka sngi, ka sorkar Jylla, tang ka jubab ruh kam pat ai halor ka shithi, kaba 10tarik Nailur 2018, kaba la phah da ka sorkar India.
Na ka liang jong ka NGT, ha ka jing bishar jongka, ka aiti ha ka Supreme Court, ba kan rai halor ka jing iadei bad ka jingtih krem khnai bad mynta ka sngi ka Supreme Court, ka la ai rai, ba ia baroh ki mukotduma nangne shakhmat, yn shim halor ka jing ujor U Ma Lber Laloo, ha kaba iadei bad ka jingkhang dewiong ha Meghalaya.
Ka Supreme Court mynta ka sngi, kam shym la shim satia ia kano kano ka rai, ha kaba iadei bad u dewiong, uba dei ban shalan noh bad uba dang sah teng mynta ha ki par dewiong bapher ha ka Jylla, ong ka khubor.
Ka Supreme Court, kam shym la shim bishar satia halor ka jing ujor, ba la buh da ki ki trai par dewiong, na ka bynta ban ailad ba kin pyniaid noh ia u dewiong, uba don ha ki par jongki naduh ba shah khang dewiong ha u snem 2014.
Shillong: Ka Meghalaya High Court ka la hukum ia ka sorkar jylla ka dei ban pynbeit noh ia ka Contributory Provident Fund jong ki nonghikai Deficit ha ki College bad ia kane la ai por ia ka sorkar ba kan pyndep hapoh 3 bnai bad lada kam lah ban pyndep hapoh 3 bnai ka hap ban siew bai bam tymmen ia ki.
Ka Division Bench kaba kynthup ia u Chief Justice Mohammad Yaqoob Mir bad u Justice S R Sen kaba tian bishar ia ka mukotduma ki nonghikai kolej Meghalaya College Teachers Association (MTCA).
Ka la pynkut noh ia ka mukotduma da kaba hukum ia ka sorkar ba kan pyndep hapoh 3 bnai bad lada kam lah ban hap ban siew bai bam ia ki nonghikai Deficit /Adhoc ha ki Kolej bad kumjuh ruh sha ki nongtrei Kolej katkum ka Pension Rules kaba la buh na ka bynta ki nonghikai bad ki nongtrei ha ki Kolej sorkar.
La hukum ia ka sorkar ba kan pynbeit ia ka Contributory Provident Fund katkum ka Provident Fund Rules (India), 1962 bad ka Assam Deficit College Employees (Pension) Rules, 1998.
Ka High Court ka la ong ba ki nonghikai kiba la rung sha ka kam ha lane hadien ka 1 tarik u iaiong, 2010 kin ioh ia ka jingmyntoi jong ka Pension Scheme kaba thymmai kaba yn siew naduh ka 1 tarik u iaiong, 2010 ha ka jaka ba dei ban siew naduh ka 1 tarik u iaiong ,2018.
Ka High Court ka la ong ruh ba ka jingmyntoi kaba dei katkum ka Assam Non-Government (Deficit) College Central Pension bad Provident Fund Act, 1997 bad kumjuh ka Assam Deficit College Employees (Pension) Rules, 1998 dei ban ai sha ki nonghikai kiba la shongthait shuwa ka 1 tarik u iaiong 2010 bad kumjuh ruh ia kito kiba dang trei bad kito kiba la shongthait hadien u 2010 haduh u 2018.
La hukum ruh ba ka sorkar ka dei ban siew lut ia ka tulop jong ki nonghikai ki bym shym la ioh tulop da ki bnai bad ka dei ruh ban thaw kyndon ban pyntikna ba uwei ruh u nonghikai um dei ban duh tang shi naia ruh ia ka jingmyntoi ba u dei ban ioh.
La hukum ruh ba ka sorkar ka dei ban pyntikna na ki nonghikai kiba dang trei bad ki bym trei shuh ki dei ban im suk im sain bad kiba haing hasem jong ki bad kim de iban im jynjar na ka daw ka pisa.
Ka High Court ka la ong ba ka sorkar ka dei ban pyntreikam ia ka Doctrine of Equality, Article 14, 16 bad 39(d) jong ka Directive Principles of State Policy of the Constitution of India kaba mut ka juh ka jingsiew ia kajuh ka kam.
Ka High Court ka la buh jingkynthoh ba ka sorkar kam dei ban iasaid da kaba ai daw ba ka kyrduh pisa lend a kiwei pat ki daw hynrei ka dei ban bud beit bud ryntih ia katei ka hukum bad ka sorkar ka dei ban thaw pisa na ka bynta ban pyndap ia ki nonghikai.
Ha kajuh ka por ka high Court ka la ong ba ka sorkar kam dei ban oh khajna ban khate ia ka bhah ba ki nonghikai ki dei ban ioh bad lada ka don ka kes ba ka sorkar ka la oh khajna ka dei ban pynphai lut ia ki baroh ki pisa ba ka lah khate.
Ka ophis u Chief Engineer PHE (Evn, San & MWSSO) Meghalaya Shillong, ha ryngkat ka jingiatreilang bad ka PHE Umsning Division, myn hynnin ka sngi, ki la pynlong ia ka da ka jingiaid paidbah ha Bhoirymbong, kaba long ruh kum shibynta ban pynsngewthuh paidbah halor ka jingdonkam ha ka ban pynneh ia ka Mei Mariang bad khamtam eh haba iadei bad ka jingpynneh ia ki Umbam Umdih.
Nalor katei ka jingiaid paidbah da ki khynnah skul bapher bapher kiba don ha ka thain Bhoirymbong, ha kane ka sngi la pynlong ruh ia ka jingiakop dro bad ai-rong ia ki dur kiba iadei bad ka mei mariang ha ha ka ophis treikam ba shipor ka Bhoirymbong C&RD Block.
La sdang ia katei ka jingiaid paidbah na Bhoirymbong C&RD Block ter ter lyngba ka Iew Bhoirymbong bad pynkut biang ha katei hi kajuh ka jaka.
Kiba la iadonlang ha kane ka sngi, ki kynthup ia u Bah S.
Snaitang SDO, PHE, Umroi Sub-Division, Umroi, Bah PS Lyngdoh SDO PHE Umsning Sub-Division, u Bah SR Rympei Rangbah Shnong ka Bhoirymbong, ki nonghikai lem bad bad kiwei kiwei ki ophisar sorkar.
Ka Pallavi Gogoi, kaba dei ka nongthoh khubor jong ka  National Public Radio (NPR), hynnin ka sngi, ka la kynnoh ba U MJ Akbar, ula bat bor ia ka ha u snem 1994, ha ka por ba ka trei kum ka  Op-Ed page editor jong ka The Asian Age.
Ka Pallavi, ka la phla ia katei, ha ka jingthoh jongka, ha ka kotkhuborKatei ka jingjia, ka dei ha ka por ba ka dang don 23snem ka rta, ha kaba ula khot ia ka, ha ka hotel jongu bad ka la ong " Ka dei ha ka kamra jongu, wat la nga la ialeh pyrshah, hynrei u kham khlain bor ma u bad ula tar ia ki jain phong jongnga bad hangta, ula bat bor ianga" ong ka Pallavi bad ka ong shuh shuh “Ngam shym nud shuh ban ujor sha ki pulit, namar nga la sngew lehrain shi katdei.
Ngam shym iathuh ruh hano hano, namar ba nga la bakla manga ba nga leit sha ka hotel jongu".
La iathuh ba katei ka jingjia, ka dei ha Jaipur, ha ka por ba ka leit na bynta ka kam jongka, ha katei ka nongbah.
“Hadien ka sien ba nyngkong, nga sngew kumba kam don jingmut shuh ban ialeh pyrshah bad kumta, ula iai bteng ban ia thiah bad nga bad nga ju iohi, ba haduh katno ba U Akbar, u khluit khlieh, haba u lap, ba nga ialeh paralok bad ki nongtrei shynrang".
PBM BasaiawmoitNa ka bynta kane jingialang iaphylliew jingmut jong ka Dorbar Pyllun ka Seng Kur, la buh lai tylli ki mat ban iathir, ia phylliew jingmut bad ka shong eh hangi lang baroh kumno ngin pynneh pynskhem ia ki bad pyntrei kam biang biang ia ki ha kane ka juk, lehse, ka bym da shim khia than ia kine ki nongrim ksiar nongrim rupa ka long kur bad ka jaidbynriew Khasi.
Shah ban pynkynmaw ba ka sdang shwa arngut, ka kynthei bad u shynrang ban thaw ia ka longiing longsem lyngba ka jinglong kmie long kpa bad na kane, sa mih ka longkur bad ynda la don katto katne ki longkur ki longkha, sa mih ka jaidbynriew.
Kumta, haba ong ieit jaidbynriew, dei ban sdang na kaba ieit la ka jur ka jaid bad ki longshwa ki la iathuh bad hikai ba ka jaidbynriew jongngi ka dei kaba tip kur tip kha bad ngi dei ban long kumtaA.
Ka shongkha shongman:U Blei Trai Kynrad, Nongbuh Nongthaw, Nongpynman Nongpynlong, U la seng ia ka shongkha shongman haba U la thaw ia u briew bad ia ka briew – shynrang bad kynthei.
Kumta, ka dei ban long kaba don burom bad kaban pynmih ia u soh ka jingkmen, ka jingsuk, ka jingialong kawei bad kaban lam sha ka jingjop ha ki jingialeh, ban pynpoi sha ka thong ha ka jingiaid lynti kum ka longing longsem.
Khnang ban poi sha kaba thmu, yn buh katto katne ki mat jong ka jingshisha.
1.
Ka shongkha shongman kam dei ban long kaba iajan than – (a) shi kur? horkit hordang kaba mut ba ngi dei ban tip la ka kur, ka kpoh; (b) shi para-kha? horkit hordang.
Lada shongkha shikur bad shi para –kha, ka long ka sang ka ma, kat kum ka jinghikai ki longshwa manshwa.
Kine kiei kiei, ki dawa ba ngin tip bad lah lyndet badno, ngi ia dei kur, khamtam, haba sdang ban khie samla bad ka khmat ka la shat shane bad shatai ban ialuh samla.
Ia ki khun jong ki pa-san bad pakhynnah trai kata kiba shipara bad i pa, ngim dei ban peit da ka khmat ibha samla.
Lada ngi iuh roit ia kane ka jingbuh kyndon ki longshwa manshwa, kan lam sha ka jingjot ha kiba bun bynta, khamtam lah ban poi sha ka jingduh jait ruh namar ba lah ia poikha jan than eh (genetic disorder through genetic legacy)2.
Haba ibha samla iano iano, donkam eh ban iathuh ha i mei i pa bad i mei, i dei ban iathuh pat ha ki kni bad iawad lang la ka lait ne-em ia ka sang ka ma lada kine arngut ki samla, kin ia poikha.
Ki kmie ki kpa, ki kni, ki kmie- nah kmie-san, kim dei ban khang ne pyntieng lada ym don ka sang ka ma lane ban kwah ban urlong ka jingrwai “U sim rynniaw bad ka soh lyngngem" namar kine ki arngut ki samla kin ngiom la ka niom, lada ym don ka sang ka ma.
Mano pat ban bah khlieh lada mih ka jingsngewsih bad ki jingsniew hadien habud ?3.
Ka dei ka kam ki longkni ban leit sha iing ka kynthei/shynrang la kata ka iing ka kloi ban pdiang ia ka pyrsa/u pyrsa jong ki bad ia poi kha bad ka/u pyrsa/khun jong ki.
Nangta, hap ia buh ia ka sngi teh ktien bad lada donkam buh kyndon iano iano – shynrang ne kynthei khnang ban ym mih ka jingleh bein leh khoh, ka jingkhwan spah bad kiwei bad haba baroh arliang mamla, ki la ia beit ia hun, donkam ka jingteh sai-lieh sai-saw ia baroh arngut ki samla, kata, ba ka khmat jong ki, kam phai shuh shane bad shatai, ba kin ym iakynduh khah khah shuh bad tang arngut kum ha ka por ialuh hynrei ki dei ban ri la ka jinglong sotti tad ynda poi ka sngi pynhiar synjat, ka sngi kyntiew kurim.
4.
Ha ka jingiohi jongnga bad da kaba burom, wat haba ki shu ia shong kumto shi tnga khlem ka jingkyntiew kurim, donkam ki arliang kur kin iashem bad pynskhem ia kane ka jingiashong kum shi tnga ki arngut namar donkam ka jingpynbeit kaba shai kaba skhem ia ka jingialong kha longman haba kano kano ka jingiapoi kha ka ktah ia ar ki kur.
Kam kut tang ha ki arngut.
Ha ka juh ka por, ka Supreme Court ha ka Rai ba la ai ha ka snem 2015, ka pynpaw ba dei ban ithuh ia ka jingiashong kum shi tnga wat la ka dei kata ka ‘live in relationship’ ka bym pat ne khlem da ia pynhiar synjat.
5.
Ka shongkha shongman namarkata, ka long kaba da ithuh da ka riti ka dustur, da ka Ain jong ka Ri bad da ka jingngeit niam.
B.
Ka kyrdan bad jingkitkhlieh ka khadduh:Ki kynthei kiba ioh bynta na ka nongtymmen i Mei, i Mei-ieit, ki ju pynleit jingmut ne-em ba balei ka khadduh ka ioh kham bun na ka bhah nongtymmen, haba la kha ia ka sha kane ka pyrthei kham hadien bad kumta, kham khyndiat ba kan iohi ia ka sngi ia u bnai hynrei katba ha ka jingsam bynta pat, ka ioh khambun na ki hynmen kynthei.
1.
Ki khun kynthei kiba sha khmat, la sngewthuh ba ki dei ki khun mih iing kum ki khun shynrang tangba ka don ka jingpher khyndiat ne shibun hapdeng ki khun mih iing; (a) ki khun shynrang ki mih lyngkhuid na la iing kmie ha ka sngi kyntiew kurim, ka sngi pynhiar synjat lane lada ioh ei ei ban rah ruh, kam dei ka bhah ba don hok ban dawa hynrei, ka long tang kum ka jingai sngewbha bam lynti ban lait na ka iap tyrsaw; (b) ki khun kynthei ki mih na iing kmie haba ki la poikha poiman bad ioh khun ioh kti ban seng na la u khiew ja, ban pynieng la u mawbyrsiew, la u tnum u tyndai ia kaban ieng ha la ki jong ki kjat.
Lada ki kmie ki kpa ki long kiba don ba em bad ki don ka khyndew ka shyiap, ki sam bynta lang ia ki khun kynthei kat kum ka jingdon spah don phew, don khyndew don shyiap jong ki sha ki khun kynthei ba la kha sha khmat bad kumta, ki ioh bai seng lane ki ioh jaka ban shna iing shna sem kat kum ka bor bad jingheh u saipan.
Lada ki kmie ki kpa ki long kiba khlain ka kamai ka kajih, khambun, ki pynshna iing ia ki khun mih iing.
Ka khadduh pat, ka ioh ia ka iing ka sem jong i mei ryngkat bad kiwei ki jingdon jingem khambun na ki hynmen.
Kane kam mut ba dei ka jingleh shiliang da kaba kham pynnoh sha ka khadduh hynrei la leh kumne kat kum ka riti ka dustur namar (a) ka iing khadduh ka dei ka iing jonglang jong ki hynmen ki khunruid ha kaba ka long ka iing iakynduh shipara ryngkat bad ki khunruid haba donkam bad da lei lei ruh em, ka khadduh kam lah ban khang ia ki hynmen bad ki khunruid jong ka ban rungban mih ha iing khadduh kaba long ka iing kur.
Da lei lei, kam dei ka nongkynti jong ka shimet hynrei ka long ka iing nongtymmen ba la pynieng da ka umsyep ki mei lane da i mei-ieit meidot – ar-pateng lai-pateng shwa, la kan dei ka iing maw, ne iing trep ba ker da u sder bad tap tnum da u tyndai, kam pher;(b) ka dei ka kamram bad jingkit khlieh jong ka khadduh ban ri ban sumar ia ka kmie u kpa ha ka jinglong tymmen jong ki bad kata ka jingri jingsumar ia ki, kam dei ban long kaba shu leh tangdep, ban leh bein leh khoh ia ki bad ban shim kabu na ka jinglong tymmen jong ki, kynthup ia ka spah ka phew, ka jingdon jingem ba la ioh pateng na ka kmie u kpa;(k) lada jia ba ki hynmen shynrang ki hap mih noh na iing khun namar ka kurim ka la khlad bad bym shym ioh khun ioh kti na ka bad namar kano kano kawei pat ka daw, ka long ka kamram ka khadduh ban pdiang ia ki bad ai jaka sah ia ki;d) lada jia ba khlad noh ka/ki hynmen kynthei, ka dei ka kamram jong ka khadduh ban shim ia ki khunruid kiba la kylla khun iap kmie ia kaban ri ban kdup ia ki kum la ki jong bad kat ba kot ka bor ka umsyiep, ban bsa ban pjah ban pynheh pynsan ia ki, ym ban pynlong shakri lane pynlong mraw ia ki.
Haba ka don kat kine ki jingkitkhlieh, ka dei hok ba ka khadduh kan kham ioh bynta na ka nong tymmen namar kane ka jingioh bynta ka long kum ka bai seng.
Ka jingkylli kaba mih ka long haba ioh bynta na ka nongtymmen sngewdei eh ba ka khadduh kan shim ia kine ki jingkitkhlieh hynrei lada ki kmie ki kpa ki long ki bym don ka spah ka phew, ka khyndew ka shyiap bad bym don ei ban ai kum ka nongtymmen, hato yn dang pyndeng shakuriaw ia ka khadduh haduh katne?K.
Ka kyrdan longkni:Ki longshwa manshwa jongngi, ki la pynkhamti ha u shynrang ar ki jingkitkhlieh lane ki kam, kata, (1) u shynrang u dei u longkpa ha iing khun bad (2) u dei u longkni ha iing kur.
Hangne, ngin shim tang ia ka jinglong kni.
Lehse, ym da donkam ban batai than halor ka kam longkni hynrei tang kum ka jingpynkynmaw, ngin ia peit ia ki katto katne ki jingshisha ha kaba iadei bad ka iing kur.
1.
Ha iing kur, u shynrang, u don ka jingiadei kaba jan bha bad (a) ka kmie, kmie-san, kmie-nah, ki kni, (b) ki hynmen ki para kynthei, (k) ki hynmen ki para shynrang, (d) u/ki kynum kiba wan shongkha ha ka hynmen, ka para kynthei, (e) bad ki pyrsa kiba long ki khun jong ka hynmen, ka para bad, (g) ki kiaw ki kthaw jong ki hynmen ki para lyngba ki kyn-um jong ki.
2.
U don ka jingkitkhlieh ia (a) ka bha ka miat, ka pang ka shitom, (b) ka jingpynbeit ryntih, ka sneng ka kraw, ka jingpyni nuksa ia ka jinglong jingim badon burom (k) ka jingai mynsiem bad jingpynshlur ia ka thong kaba ba bha ba ki pyrshang ban kynjoh, ia ka jingiaid lynti ki pyrsa, ka kmie & u kpa jong ki ha kane ka pyrthei ba dap da ka jing-eh, jingialeh, ki rai maw rai-dieng, ki shangkhawiah ka pyrthei, (k) kaba ki dei ban iaid ha ka lynti ka hok, ka jingtip akor ka jingtip burom, ka jingtip briew ka jingtip blei.
3.
U don ruh ka jingkitkhlieh ban long u ksiang na ka bynta ka poi-kha poi-man haba ki pyrsa ki la kynjoh sha ka yrta shongkha bad la sdang ialuh samla khnang ba ka jingiapoikha jong ki kan long kaba shongkun, kaba khia thew kaba da ia tip kur tip kha, kaba iaid kat kum ka riti ka dustur bad ba kan long kaba neh kaba skhem.
Ka jingkylli ka long, “Haba mynta, ngim ia shong marjan shuh bad la krih shabar la ka rympei, ka shnong ka thaw bad la poi kylleng kylleng ka Bri ban ia shong ia sah, ia trei ia ktah bad wat shabar u pud ka Bri bad sha shiliang duriaw, tang lah mo ban pyntrei kam ia kine ki jingkitkhlieh ba la kdew sha khmat ?" To ia tih ia thai; to ia noh synniang lyngba ki symboh pyrkhat pyrdain halor kane ka phang bad lehse, kin long pynban ki symboh ksiar ki symboh rupa.
Shwa ban pynkut ia kane ka jingkren lamphrang, artatien ba ngi ju shim nuksa bha na ka jinglong ki nong Japan – ba ki stad bha bad kata ka science & technology ki Japan ka long kaba la pur kylleng ka pyrthei; ki long ruh kiba trei shitom bha kat haduh ba la ong ha ka ktien Phareng, “they rose from ashes" namar ka jingbret bomb ka Ri USA ia ka Hiroshima bad Nagasaki ha U Nailar, 1945.
Hynrei ka jaidbynriew Japan pat, ka long kaba bat riti bat dustur bha.
Haduh mynta mynne, haba bam ja ha iing, kim pyndonkam miej pyndonkam shuki; ki dang shong kyllain myngngor ha madan.
Nga la shem ruh ia kane haba ngi la leit bam ja ha kawei ka dukan die ja ki Japan ha Bangkok, Thailand, ha ka snem 2002.
Ai ba ka jinglongkur kan nehWat hapdeng bun ki jingtynjuh bad jingialeh.
La ka riti ka dustur to bat, to burom;Wat leh tynneng, wat niew dewthala lane leh dusmon.
Ki longshuwa ki la buh ia ki mattiBan long ka jaidbynriew tip briew, tip blei,Ka jaidbynriew tip kur tip kha bad tip ritiKhnang ban eh ka rngiew ka jinglong jaidbynriew Khasi.
Nongstoiñ: Ka Hynniewtrep Youths’ Council West Khasi Hills District myn hynnin ka step ha ka por kumba 7:30 mynstep, ka la lap bad ioh bat ruh ia ka kawei ka trok kit dewiong beaiñ kaba don ia u number AS 01 EC 1541 kaba dang thmu ruh ban leit pynhap ia u dewiong ha ka karkhana saiñ kaba la tip kum ka Shri Shikhambari Ferro Alloy Pvt Ltd kaba don ha ka shnong Riwiang.
Katkum ka tyllong khubor na u nongialam jong ka Seng HYC u samla Lumlang Kharsyiemlieh, u la ong ba katei ka trok kadei kaba dang wan na ki thaiñ Shahlang da ka jingthmu ban leit pynhap ia u dewiong ha katei ka karkhana; hynrei na ka liang jong ka Seng ka la pynsangeh noh ia katei ka trok bad khlem shah rung shuh shapoh jong katei ka karkhana.
Shuh shuh la ong ruh ba na ka liang jong ka Seng ki la kylli na u MD.
Moynal Hoque u ba dei u nongñiah jong katei ka trok ba ka dei ka trok ka jongno, u tei u nongñiah u la kam ba katei ka trok kaba u ñiah ka dei jong katei hi ka karkhana bad na ka liang jong ka Seng ki la ong ruh ba kadon sa kawei ka trok jong katei ka karkhana kaba don ia u number AS 01 EC 1547.
Hadien katei ka jingioh bat noh jong ka Seng ia katei ka trok kit dewiong beaiñ, la pyntip noh ruh sha ki bor pulit jong ka Nongstoiñ Police Station bad na ka liang jong u ophisar katei ka thanad ruh mar ia ioh ia ka jingpyntip u la phah ia ki pulit sha katei ka jaka ha kaba ki la lap shisha ia katei ka trok kit dewiong beaiñ bad na ka liang jong ki pulit ki la kem noh ia u nongñiah bad kurup noh ia katei ka kali.
Ha kaba iadei bad katei ka jingjia, ki pulit kila rejistar ruh ia ka mukotduma katkum ka jingpynkheiñ ia ka hukum jong ka NGT bad ki la pynhap ruh hapoh ka kyndon kaba 84(11)18 U/S 379/188 IPC.
Ym tang kata u tei u nongialam jong ka Seng u la ong ruh ba ha ka step jong ka 31 tarik, ki kali kiba dei jong u wei u heh spah u ba la khot kum u Dormu, u ba na ka jylla Assam ki don haduh kumba 7 tylli kiba la kit dewiong beaiñ bad leit pynhap hapoh katei ka karkhana ha Riwiang.
“Na ka liang jong ka seng ngi pynpaw ka jingsngew bynniaw ba ngi nang mut ka jingdon katei karkhana kan iarap ban pynkiew ia ki nongkhaii ka thaiñ West Khasi Hills ban pynhap mar ha ka por ba ka NGT ka pyllait ia u Dewiong pynban ka long da khong pong katba ki nong khaii trai shnong jong ngi ki dang sangeh khaii namar ka jingkhang jong ka NGT, hynrei ki bar jylla bad katei ka karkhana ki nang pyndap mar da kaba leh beaiñ" ong u tei u nongialam.
Shuh shuh ka Seng ka dawa ruh na ki bor ba dei peit kum u DC bad u SP ka West Khasi Hills ba ki dei ban shimkhia ia katei ka kam kaba ka la leh beaiñ daka katei ka karkhana ha Riwiang bad ka seng ka dawa ruh ba dei ban phah kurup noh ia baroh u dewiong na katei ka karkhana bala khaii beaiñ ha kine ki sngi.
Shillong: U bah Anthony Nongbri u la ong ba um sngewpher bad um sngewphylla shuh ia ka jingshah pynduh tiket ha ka UDP namarba ka dei kaba u la dep tip lypa naduh ka por ba u dang pan tiket ruh.
“Ngam sngewphylla eiei ba nga duh tiket, ka dei kaba nga la tip lypa" ong u bah Anthony Nongbri haba ia kren bad u Rupang.
U bah Anthony Nongbri u dei u paralok uba iajan eh bad u Working President ka UDP u bah Bindo M Lanong, u la ia khun ia ka elekshon MDC 2014 na ka seng UDP hynrei u la shah pynrem ha u MDC ba mynta ka Laitumkhrah u bah Neil Antonio War da kumba 200 vote tam uba la ia khun na ka seng Congress ha katei ka por.
Ha kane ka sien ba mynta ruh u bah Anthony u la pan tiket biang na ka UDP bad u bah Antonio War ruh u la wan rung sha ka seng UDP ban pan tiket MDC bad ka UDP ka la rai sha u bah Antonio.
Hadien katei ka rai jong ka UDP kaba la pynbna kyrtong mynhynnin ka sngi, u bah Anthony u la ong ba u la iaid shakhmat bad un dang iaid ruh shakhmat ban ia khun ia ka elekshon MDC.
Haduh mynta u la ong ba um pat ioh ban ia syllok bad ki nongkyrshan jong u hynrei shen un sa lum jingialang ban pyrkhat.
U la ong ba un sa pyrkhat la yn rung sha kano kano ka seng sainpyrthei ne un iakhun kum u kyrtong shimet hynrei u la ong ba un kham lah ban ia khun na ka seng sainpyrthei lada un ioh da ka Party kaba biang.
Shillong: Myn hynnin ka step ha ka por 5 baje eiei, kawei ka trok kit umphniang kaba don ia u nombar AS 01FC 2018 ka la tynrah ia kawei ka Bolero kaba don ia u nombar ML-05R 7736, katei ka jingjia ka la jia ha Umsning By Pass.
Ha katei ka jingjia uwei uba shong hapoh katei ka Bolero u la iap hashen katba uwei pat u la mynsaw jur.
Shillong: Ha ka sngi balang jong ka taiew ka KHADC ka la phah ia ki 4 tylli ki Bill kiba la mynjur ha ka dorbar kyrpang sha u Lat ka jylla bad kumjuh ruh sha ka District Council Affair ka sorkar jylla.
Hadien ba la dep phah ia kitei ki Bill u bah H.
S Shylla CEM u la ong ba ka KHADC ka la pan por na u Lat ban iakynduh ia u, na ka bynta ban kyrpad ba un shon muhor ba kitei ki bill kin long ain noh.
Kitei ki 4 tylli ki Bill ba ka dorbar kyrpang ka KHADC ka la mynjur ki long ka jingpyntreikam ia ka ILP hapoh u pud u sam jong ka District Council katkum ka jingpynkupbor jong ka Eastern Frontier Regulation, 1873.
Ka KHADC kan leit ruh ban ia kynduh ia u myntri rangbah ka jylla u Conrad K Sangma ban pynsngew ia ka jingdonkam ka ILP ha kane ka jylla.
Nalor ka ILP kiwei pat ki Bill kiba la phah sha u Lat ki long ka Khasi Social Custom of Lineage Bill, 2018, Subordinate Council of Traditional Chiefs and Headmen Bill, 2018 bad ka Town Committee Rules.
Jowai:Ka Executive Committee jong ka Seng Bharatiya Janata Party (BJP) South West Khasi Hills, kaba la long mynhynnin ka sngi ha ka Nongbah Shillong, ka la shim ia ka rai ban pyniakhun kyrtong na baroh ki artylli ki consituency jong ka South West Khasi Hills District, kata napoh Mawkyrwat bad Ranikor Constituency.
Ha katei ka jingialang na ka liang ki nongkitkam jong ki artylli ki Mandal, kata ka Mawkyrwat bad Ranikor ki la iatai sani bha ruh ha kaba iadei bad ka elekshon MDC ka ban wan bad halor ka jingpynkhlain ia ka party ha kitei ki ar jaka.
Hadien katei ka jingiamir jingmut lang la rai ruh ba nangne shakhmat baroh ki artylli ki mandal kin leit trei noh sha la ki jong ki shnong ban pynshai paidbah bad ruh ban pynkhlain ia ka jingtreikam jong ka party.
Ha katei ka jingialang la ia don lang ruh ki arngut ki president jong ka Mawkyrwat bad Ranikor, kata u Bah Seibor Myrthong na Mawkyrwat bad Bah Preston Thongni na Ranikor nalor ki Vice President jong ka distrct South West Khasi Hills, U Bah D.
Marwein bad baroh ki nongkitkam jong ki artylli ki mandal.
Katkum ka jingiakren na Ranikor, ka Seng ka lah ban pyniakhun da u Bah D.
Marwein uba dei na ka shnong Nongjri bad uba dei ruh u V.
President jong ka BJP-SWKHD, katba na Mawkyrwat lah ban pyn-iakhun da u Bah Nobendro Dkhar uba dei u Genl Secy jong ka BJP Mawkyrwat Constituency.
Shillong: Ka People’s Democratic Front (PDF) ka seng sainpyrthei kaba donlang ha ka kynhun jong ka sorkar MDA kan shong pyrkhat ha ka lah sngi u blei na ka bynta ka kam elekshon MP.
U President ka PDF u bah Ivanlum Marbaniang u la ong ba katei ka seng kan shong pyrkhat ha ka sngi u blei na ka bynta ka kam MP.
“Ngi dang shu dep shong jingialang ha ka MDA dang shisngi ar sngi, ngin sa shong pyrkhat ha ka jingialang jong ngi ka ban long ha ka lah sngi u blei ka ban wan" ong u bah Ivanlum haba ia kren bad u Rupang.
Utei u nongialam ka PDF um pat treh satia ban iathuh lada don ne-em kiba kwah ban ia khun MP na katei ka seng hynrei u la ong ba kan shai ha ka lah sngi u blei la kan pynieng kandidet ne em.
Ki lad khubor ki la iathuh ba ka PDF ka lah ban tyrwa kandidet lane kyrtong monlang kumba leh ka UDP ha kaba la iathuh ba ka don jingmut ban phah ia ka kyrteng u kyrtong monlang sha ka MDA kumba la leh ka UDP.
Ka PDF ka don 4 ngut ki MLA na Umsning, Sohra, Mawkynrew bad na Mylliem konstitwensi bad 2 ngut na ki -ki dei ki myntri sorkar.
Lah ban kdew ba ka UDP mynhynnin ka sngi ka la jied ia u bah Jemino Mawthoh kum u kyrtong jong ka bad ia ka kyrteng jong u kan tyrwa sha ka MDA ban long kum u kyrtong monlang.
Kham mynshuwa ka la saphriang ka khubor ba u Chairman ka PDF u bah Pynshngain N Syiem u CEM barim u don ka jingmut ban ia khun ia ka elekshon MP.
Shillong:Ka Mawryngkneng Assembly Youth Congress kan pynlong ia ka 2nd MLA Cup Football Tournament 2018 ha Sohryngkham Neng.
Lada don ki Sports Club ba dei na ka 13th Mawryngkneng Constituency ki kwah ban iashim bynta ha kane ka Football Tournament kin sngewbha ban ai jingtip ha shwa lane shwa ka 5/11/2018.
Ia ki Jingtip ba kham bniah sngewbha phun ia kine ki number – 8414080382 /76409 83028 / 8794016169.
Nongstoiñ: Ka kynhun ialehkai jong ka Mawkawah SC kala lah ban kamai ia ki 3 point hadien ba kala ioh khur ia ka jingjop ha jingialehkai kaba ar ka jong ka ha ka kyrdan Super Division jong ka lympung Nongstoiñ District Sport Association (NDSA).
Ka nam jop jong ka Mawkawah kala wan hadien ba kala lah ban pynliem noh ia ka kynhun ialehkai jong ka Rambrai FC da 2 kol la 1 kol ha ka jingiakhun pyrshah kaba la long hynnin ka sngi ha ka madan NDSA ha Nongpyndeng.
Ia kitei ki 2 tylli ki kol jong ka Rambrai la ioh ban thep da u Pynkhraw Jana ha ka minit kaba 20 bad u Lenny Kravit Lyngdoh ha ka minit kaba 43 katba ia ka 1 kol jong ka Rambrai pat la ioh ban thep da u Phulding Mawlot ha ka minit kaba 68.
Katba ha ka jingiakhun ha ka kyrdan 1st Division kaba la long ha katei kajuh hi ka sngi ka Khliehmawlieh SC kala ioh ban khur ia ka jingjop kata hadien ba kala lah ban pynliem noh ia ka Steplanglur SC da 2 kol la 0 bad ia kitei ki ar kol la ioh ban thep da u Johnderful Dkhar ha ka minit kaba 50 bad 67.
Shillong: Ka jingdei salit ka bol ha u diengkol ka pynduh mynsiem ia ka Shillong Lajong ha ka jingialehkai myn hynnin ka sngi pyrshah ia ka East Bengal ha JN Stadium Polo.
Mar ia sdang ka jingialehkai, hadien ba la iaid ka jingialehkai kumba 5 minit, ka Lajong kala ioh ban kynjat da ka free-kick hynrei ka bol kala leit dei noh ha diengkol bad ka bol kala rynsied shabar.
Jin lada ka bol kala lait tiak na u diengkol ka lah ban rung sha ka kol.
Hadien ba ka la iakhun bha, ka East Bengal kala ioh ban khyrwit kylla ha ka 12 minit da u.
Jobby Justin bad kawei pat ha ka minit kaba 42 minit da une ujuh u nongialehkai kaba lah ban ong ba dei na ka jingiabakla ki nongialeh-kai bad u nongap kol.
Kine at tylli ki kol ka East Bengal kala thep ha ka kyllastep.
Ha ka kyllamiet ka Lajong ka la lah ban lehkai kham bha bad ka jingtrei shitom jongka, ka la wan urlong haka 71 minit ha kaba u Rakesh Pradhan uba la ioh ban khyrwit da ka khlieh na ka bol ba shut na kyndong.
Hynrei ka bok kam shah imat, bad ka East Bengal ka la lah ban pynphai biang sa kawei ha ka 73 minit da u Neitho bad kane ka la pynskhem ia ka East Bengal bad ka la pynjem jai ia ki dohksah ki nongialehkai ka Lajong ban mih thylli syndon na madan ialehkai.
Mynta ka Lajong kan pynkhreh ban iakhun ia ka Indian Arrow haka 5 tarik shabar na la iing ha nongbah Cuttack.
Ia kane ka jingialehkai yn long ha madan Barabati Stadium ha Cuttack ha ka por 5pm.
Shillong: Ka East Jaintia National Council (EJNC) – Central Executive Council, ka pynpaw ia ka jing sngewkhia kaba khraw halor ka jingkren jong u Dr Mukul Sangma,pyrshah ia u Bah Chesterfield Thangkiew General Secretary barim jong ka HNLC bad ka jing ong jong u Dr Mukul ba ka sorkar MDA kam dei ban map ia ki kam bala dep jong u Bah Che, ha ka por ba u dang long kum u General Secretary jong katei ka seng kieng atiar.
Ka EJNC, ka ong shuh shuh ba ka jinglong pyrshah jong u Dr Mukul ia ka jingshong suk, lah sakhi ha kito ki por ba u dang long kum u Myntri Rangbah jong ka jylla naduh ka jing ia umsnam hapoh Rilum Garo, ka jing shah pynduh bor jong ki Rangbah Shnong, ka jingshah siat jong ki 2ngut ha Mookhep bad kiwei kiwei.
Ha kajuh ka por ka seng ka pynpaw ia ka sngewkmen ban iohi ia ka sienjam jong ka sorkar jylla (MDA)  ban pdiang burom ia ka jing wanphai jong U Bah Che.
“Ngim lah ban iohi ia ka jing kylla lada ngim lah ban map ia kaei ka ba la dep" ong shuh ka khubor jong ka seng.
Shillong:U Superintendent of Police (SP), East Khasi Hills, u Davies R Marak u la ong ba ka jingkhang iaka surok ban iaid ki kali na Iewmawlong sha Bimola kaba sah ki kharmetor ka dei namar ban iada ioh mih kano kano ka jingjia.
Haba kren mynta ka sngi, u SP u la ong, “Ngi la khang ia kane ka surok kum ka jingiada hadien ba la mih ka jingjia ha u bnai Jymmang".
U la ong ba ka jingkhang ia kane ka surok kan iai bteng haduh ban long da kumwei pat, kaba mut ba kan bteng beit ban nym shah iaid kali haduh ba ka kam ka la poi sha ka jingiabeit.
“Kine ki jingiada ia kano kano ka jingjia, ka bteng haduh ba ki kynhun kin iapoi sha ka jingiasuk ban wanrah ia ka jinglong kaba jai jai namar ba haduh mynta ka dang don ka jingiakhun", la ong u SP.
Shillong: Ka lumpung ialehkai ba nyngkong ka Ranji Trophy ka sdang ha madan kriket ha Polo, Shillong mynta ka sngi.
Ia kane ka jingialehkai la ialeh teng naduh mynshwa ha kaba ka Shillong ka dang don ha ka jylla Assam bad ialehkai ha madan Kirkit ne Garrison kaba mynta.
Ha kane ka jingialehkai, u nongialehkai ka Meghalaya u Gurinder Singh u la kamai 5/50  ban pynlong ia ka Meghalaya ban pynliem ia ka Arunachal Pradesh  tang ha ka 166 ron ha ka sngi sdang jong kane ka lumpung Ranji Trophy  kaba long ha madan ka Meghalaya Cricket Association (MCA).
Shwa ia kane, ka MCA ka la pynlong ia ka jingialang plie ba la long kongsan da u Chief Secretary barim ka Meghalaya, u Bah HWT Syiem (IAS ba shongthait), uba dei ruh u nongialehkai kriket barim ba la iadon lang u KVP Rao, u Assistant General Manager ka BCCI (Cricket Operations) kum u kongsan nalor u Secretary ka MCA u Naba Bhattacharjee bad kiwei.
Kawei ka briew, ka la shah set phatok shirta jingim, halor ka jingshah kynnoh, ba ka la pyniap ia u tnga lajong bad ka daw, ka long namar ba kam shym la iam satia ha ka por ba ka met iap jongu, ka dang don ha iing.
Ka khubor jong ka Times of India, ka iathuh ba ha ka sngi balang, ka Supreme Court, ka la weng noh ia katei ka rai jong ka Gauhati High Court, da kaba pynsngew ba ka jing bym iam jongka, ha ka por ba u iap u tnga jongka, kam pyni satia ba ka dei kaba donkti ha kaba pyniap ia u tnga lajong.
Ka kashari ha ka jingshong bishar jong U RF Nariman bad U Navin Sinha, ki rai ba ka jing bym iam jongka, kam pyni satia ba ka la pyniap ia u tnga lajong bad kumta, la rai ba dei ban pyllait noh ia ka, na ka jingshah set phatok.
U Chandrababu Naidu, myntri rangbah ka Andhra Pradesh, uba dei u nongialam ka seng  Telugu Desam Party (TDP), ula ia kynduh ia U Rahul Gandhi mynta ka step, na ka bynta ban pynkhreh ia ka jingia treilang ki liang pyrshah ha ka elekshon MP 2019.
“Ngi hap ban weng ia ka ri na ka jingeh bad ban pynneh ia ka synshar paidbah bad ngi la ia treilang ban iada ia ka ri jongngi" ong U Naidu, haba kren ha ki kotkhubor.
Kane ka dei ka jing ia kynduh kaba nyngkong jong U Naidu bad U Rahul Gandhi, hadien, ba ula mih noh na ka NDA.
Kitei ki arngut, ki la ia don lang, ha ka por ba pynsmai ia U HD Kumaraswary, kum u myntri rangbah ka Karnataka ha U Jymmang 2018.
U Rahul Gandhi, haba kren hadien ka jing ia kynduh, ula ong “Ngi ioh ia ka jingialang kaba sngewtynnad shibun eh bad ka jingmut, ka long ba ngi hap ban iada ia ka synshar paidbah bad ka lashai jong ka Ri bad kumta ngi wan ban ia treilang bad baroh ki liang pyrshah ki dei ban iatreilang".
Ha shwa jong kata, U Naidu, ula ia kynduh ia U Sharad Pawar, nongialam ka NCP bad nangta U  Farooq Abdullah, nongialam ka National Conference.
Tura: Ka la don ka jingkem ding kaba jur ia ka iew Araimile, hynnin ka miet bad ha katei ka jingjia, ki la don bun tylli ki dukan kiba la julor, kaba kynthup ruh ia ka  ophis jong ka State Bank of India.
Shibun ki kali pynlip ding, ki la leit sha katei ka jaka ban tem ia ka ding bad ki la lah ban pynthanda, hadien shi kynta eiei.
Ka jingjulor ka shongdor da ki phew lak tyngka, ong ka khubor.
Lashai ka sngi, yn pyni paidbah ia ka trailer jong ka phlim Zero jong U Shah Rukh Khan, hynrei ha shwa ba kan poi katei ka ia kaba khraw, U Shah Rukh Khan, ula pyni paidbah ia ki dur jong katei ka phlim, kaba u ia ak lang bad ka Katrina Kaif bad kumjuh ka Anushka Sharma.
Ha kitei ki dur, U Shah Rukh, u pyni ba ka Anushka, ka shong ha ka shuki, namar ba ka ak ia ka bynta jong ka briew, kaba don jing anna, katba ka Katrina, ka pyni ia ka dur jongka, kaba khluit tar tar, ha kaba la iohi, ba ka dang leh ieid bad kdup ia U Shah Rukh, ha ryngkat ka sopti kaba pynlait doh ialade.
Ka trailer jong katei ka phlim, kan mih paidbah ha ka 2tarik Naiwieng bad yn pyllait paidbah ia ka phlim, ha ka 21tarik Nohprah 2018.
Shillong: Ka Synjuk ki Nonghikai Meghalaya Upper Primary School Teachers Association(MUPSTA)  ka la phah ia ka dorkhas sha u Director School Education & Literacy(DSEL),Shillong,Meghalaya ha ka 23tarik Risaw 2018,  pyrshah ia ki School Management ne School Managing Committee ki ba ju mlien ban ot ne khate tulop ia ki nonghikai Upper Primary School.
Ka Seng ka la ioh ia ka jingujor na ki nonghikai ba don ki School Management ki ba ot bad khate tulop naduh T.
500 haduh T.
6000, ia u wei u wei u nonghikai ha ka shibnai bad la kynnoh ba kane ka jing ot tulop ka lah dei ka kam ka ba beain bad ka jingiuh roit ia ka hok jong  ki nonghikai.
Katei ka seng, ka ong shuh shuh ba ka sorkar ka la mang khnang ia ka tulop na ka bynta jong saw ngut ki nonghikai ha kawei pa kawei ka Upper Primary School katba don pat ki Managing Committee kiba pyn don kam bakla ia ka tei ka tulop  ki ba khlem siew lut sha ki nonghikai ba dei hok  ban ioh.
Na ka liang ka seng, ka la maham ba  kan ai syndon da ka notis na u riewsaid,lada kin dang ioh jingtip ia kino kino ki managing komiti, kiba dang pteng ban iai ot tulop bad ba kin hap ban pyn phai pat ruh wat ia ka ba ki lah dep ot, ong ka kyrwoh na U bah E.
G War Organising Cum Publicity Secretary MUPSTA State Level.
Ka Kashari, ka la hukum ban khang tala noh ia ka ophis ka PWD ha Dimapur, na ka daw ba kam siew ia ka pisa jong u kontraktor.
Katei ka dei ka hukum, ba la pynmih da ka District High Court jong ka Zunheboto, ha kaba ha ka Sngi Balang, ka la rai ban khang tala ia katei ka ophis bad ban kurup noh ia ka jaka bad ka iing hi baroh kawei, kaba la shong da U  Executive Engineer, PWD (R&B) Zunheboto bad Dimapur, na ka daw ban siew ia ka pisa jong u kontraktor, kaba hap ban siew da ka  Nagaland State Public Works Department (Roads & Bridges).
"La iathuh ba ka  District Court jong ka Zunheboto, ka la kurup ia ka ophis bad ka khyndew, kaba la pyndonkam da U  Executive Engineer of PWD (R&B) jong ka Zunheboto, lyngba ka hukum, kaba  25.
09.
2018 bad katei ka pisa, kaba hap ban siew sha u kontraktor, uba tei ia katei ka ophis, uba dei na ka kompeni Aien Meren Enterprises.
Katei ka kashari, ka la bthah sha ka kashari ha Dimapur, ba kan kurup noh ia katei ka jaka bad ka ophis jong U  Executive Engineer ka PWD (R & B) Dimapur, namar ba lyngba ka jingdie ia kitei ki ar tylli ki ophis, kaba ha Dimapur bad ha Zunheboto kan iahap bad ka jingshah ram jong u kontraktor.
L.
G.
LalooKa jingieit Ri jong ngi u paid ka bri u Hynniew Trep Hynniew Wasa ka long kaba eh ban sngewthuh.
Na kane ka jingbym sngewthuh jingialong kawei ha ka jaidbynriew kam don bad kumta ngi im ha ka jong ka jong ka jingsngew kyrpang ia kaba la pynshisha da kato ka poetry kaba ong ‘Ka Ri Khat-ar Doloi, ka Ri Laiphew Syiem, ki ju ialehthma, ban sngap ruh sngew triem’.
Wat lada mynta ngim ia bah wait bah sum shuh hynrei ka cold war hapdeng jong ngi kam pat duh.
Ka jingbymlah jong u Khynriam, u Pnar, u Bhoi u War, u Maram u Lyngngam etc etc ban ia long kawei ka kren shai ia kane.
Ym tang katta, wat ka ktien ba iakren ruh ka iapher na kawei ka thain sha kawei pat.
Ka jingbym lah ban pynrung ia ka ktien kaba ngi ong ka ktien KHASI ha ka 8th scheduled jong ka constitution ka Missionery ym ka ktien Khasi.
Ki jingthoh ha ki editorial bad ki article bad ki jingpynshai jong ka KAS kiba mih na ka por sha ka por halor kane ka subject kim lah ban leh ei ei namar ba ia ka jingsngew kyrpang hapdeng jong ngi ym lah ban pyndam.
Dei na kane ka jingsngew kyrpang ba naduh myn dang lung ka pyrthei la paw ba ki kpa tymmen jong ngi ki kham noh ka man sha u mynder da kaba pynlong dustur ia ka Tang Jait kaba dang neh haduh kine ki sngi.
Lada duriap bha ia kane ngin iohi ba imat/lehse na kine kiei kiei la pynlong ia ki kpa tymmen jong ngi ban ym pyrkhat ia ka lawei kat haduh ba ka la hiar pateng haduh kine ki sngi.
Mynta ngi kam ban ngi long ki Trai Muluk Trai jaka hynrei ngim iohi pat ba kata ka jinglong trai ka long tang na sla bad tang na ka bynta ka myntoi shimet ne shi iing shisem khamtam jong kito kiba don ha ka bor.
Ka jingsngew ia long kawei hapoh ka Ri ha ka jingshisha la iohi ha ki por bym pat phiah ia ka United Khasi & Jaintia Hills District bad ha ka jingialeh Hills State, hynrei ynda haba ngi la ioh ia kaba kwah baroh ngi phaidien trai biang (back to square one) bad la bun sa tang ka jingialong kyllang bad simper hapdeng ki Nongialam lyngba ki party kiba la thaw.
72 snem ngi la ioh ia ka jinglaitluid na ka sorkar nongwei, 66 snem la ai ha ngi ia ka Autonomous District Council, nangta 46 snem ngi la ioh ia la ka jong ka jylla hynrei ym don jingkylla ei ei ruh em bad kat shaba phai tang ka jing iapait iapra suda.
Na kawei ka san snem sha kawei pat ngi jied ia kita kiba ieit Ri, ieit jaidbynriew bad ngi khmih lynti ia ki ban wanrah ia ka jingiatylli, ban pynioh ha ngi ia ka roi ka par, ka bha ka miat na ka bynta ka lawei jong ki khun ki kti hynrei kita kiba ngi jied ki pynlong pynban ia ngi tang kum ki khun khlem kmie khlem kpa, khlem Nongsharai khlem Nongsynshar, khlem nongpeit – khlem nong-i bad ki ialeh pynban ban phiah tukri tukra ia ka Ri bad ka jaidbynriew tang ban biang ialade.
Ka synshar paidbah (democracy) kaba kine ki pyrta ka iapher bak-ly-bak na ki kam kiba ki leh.
Ka jingong phiah bad sa synshar (divide and rule) ka ieng rasong ha kine ki sngi ba ha ka jaka ba kin pyrkhat ban tehsong ia ka jaidbynriew ki pharia tukra tukra pynban lyngba kita ki jingdawa Civil Sub Division, District bad kumta ter ter khlem pyrkhat ba kine ki long ki daw tynrai kiba pynrung ia ka mynsiem jinglong kyrpang bad mynsiem iapait hapdeng para ma ngi.
Ka por ka iaid stet bad mynta ka jylla sa tang lai snem kata ha ka snem 2022 kan rakhe ia ka Golden Jubilli.
Hangne mih ka jingkylli kaba kylli; ia ei yn rakhe haba ka jingieit Ri kam don.
Kat shaba phai tang ka jingbishni, jingpihuin, ka jingiapait iapra suda bad ym don mano mano ruh ba pyrkhat ia ka lawei namar ba ka dog in the manager policy ka shong kulai ha ki Nongialam jong ngi.
Ki snem ki la iaid, ka jingnang jingstad ruh ka la nangkiew hynrei ki paidbah kiba bun hi imat kim pat sngewthuh ba ngi la ioh ia la ka jong ka jylla namar ki Nongialam jong ngi ki kwah hi ba u kup shiliang sem shiliang un sngewthuh.
Peit ia ki jingjia kiba dang shen kiba pynlong ia u 24 ba un khlieh ia kane ka sorkar kaba mynta, hato kam kdew ba dei ki Nongialam jong u 36 hi kiba shet ia la ka jaidbynriew bad ki bym iohi ia la lawei jong ka Ri? Ha ka synshar paidbah (Democracy) u paidbah u long ka bor kaba hakhlieh (Ultimate Power) hynrei ha Meghalaya yn iohi ba kam long satia kumta.
Kum ki nongthung ia ki Nongialam ka dei ka kamram jong ngi u paidbah ban bishar ia ki kam bad ki jingleh jong ki hynrei namar ba baroh ngi tip tang ia ka AM ym ia ka HIH kumta ym don ba pyrkhat ia ka lawei.
Ha kine ki sngi haba la telecast ia ki proceedings ka iing Dorbar ngi iohi ia ki dkhot kiba don ha ka liang pyrshah tang ban pynksan ialade bad ban tep eit miaw ia la ki jingleh kiba ki la leh ha ki 10 snem ba la leit ki buh jingkylli ia ka sorkar kaba dang 6 bnai.
Haduh mynta ruh ngi dang iohi ha ki kotkhubor ia ka jingkawang ktieh jong ka Opposition ia ka Ruling.
Hato kane kam kren shai ba kito kiba don mynta ki bat ia u shabuk jong ka jingsynshar.
Ngi iohi ia kum kine ba ki jia wat ha ki bor synshar kiba kham hapoh ruh.
Kumta u paidbah u dei ban da thew da woh bha nangne sha khmat lada u kwah shisha ia la lawei kaba pahuh pahai ia la ki khun ki kti, ki para ki pyrsa etc etc ioh ka shun ruh ym pat pei la paw pen ryngkew.
Ka jingong ba lada ioh District ne Sub Division kan long ka jingmyntoi ia ki paidbah kam don jingshisha.
Kum ka nuksa, mynshuwa haba u Khasi bad u Pnar ki dang ialong kawei hapoh ka United Khasi & Jaintia Hills dang sngew ia jan hynrei mynta haba la ia iaid la ka jong ka jong, hato ka lah ban long ba u Khasi un pyrkhat ia ka lawei jong u Pnar, u Bhoi ne u War bad kumta ter ter.
Kumta ka sorkar ka dei ban da pyrkhat sani ba ioh ka jingai ia kita ki jing dawa eg.
kum ia ka South East Khasi Hills District, Mairang District, Dadenggre District, etc, etc ne ki Civil Sub Division ka kylla long pynban kum u mot Babel.
Ka Election sha ki A.
D.
C bad sha ka Lok Sabha ka la nang jan.
kumta u paidbah ruh u dei ban sngewthuh dalade hi ym ban shu shaniah ha ki khlein la thang jwat la bam ba ka la dei ka por ban don ka jingkylla ka ban guarantee ia ki snem ki ban dang wan bad ban sdang ia kata u dei ban sei da ki briew (ki MDC & MP) kiba don ka mynsiem Tirot Singh bad Kiang Nangbah bad kiba kloi ban sacrifice ialade na ka bynta ka Lawei.
Ki dei ban long ki Nongialam kiba kloi ban kyntait ia kita ki District ne ki Civil Sub Division lada ki long ka daw jong ka jingsngewiapher jaidbynriew hapdeng ki khun u Hynniew Trep Hynniew Wasa bad kiba buh ia ka lawei jong ka Ri bad ka jaidbynriew ha ka dumdngiem.
Shillong:Ka State Election Committee (SEC), ka UDP kaba long mynta ka sngi, ka la pyllait 9 ngut ki kyrtong MDC ha Jaintia Hills Autonomous District Council (JHADC) bad 17 ngut ha Khasi Hills Autonomous District Council (KHADC) bad ia kiba dang sah, yn sa pynbna lut shwa ka 31 tarik Naiwieng.
Kiba la pynbna myn hynnin ka sngi, ki long na Narpuh- Bah M Langki Lamare, Sutnga-Nongkhlieh- Bah Shanbor Lamare, Bataw- Lakadong- Dr Sanki Shangpung, Tuber -Bah Laski Rymbai, War East-Bah Lamdibok Sumer, Nongjngi-Bah Suklang Shylla, Mookaiaw-Bah Eleizar Dkhar, Raliang-Bah Bishon Roy Iano, Jowai Central-Bah Kitboklang Nongtdu.
Ha KHADC kiba la pynbna mynta ki long na Langkyrdem-Laitkroh-Bah Ryngkatlang Lyndem, Nongshken- Bah Lutphar Dkhar, Sohiong-Nongspung-Bah Phelimon Kharmyndai, Sohryngkham-Bah Kris Kharsati, Malki-Laitumkhrah-Bah Antonio War, Langrin- Bah Nasar Marwein, Mawkyrwat – Bah Anvil Lyngdoh.
Ha KHADC, ka party ka la dep pynbna 10 tylli kham mynshwa bad baroh kiba la dep pynbna haduh mynta ki long 17 ngut na ki 29 tylli ki jaka.
Ia kiwei ki konstitwensi kiba dang sah la aiti ha ka Sub-Committee ban pynbna ia ki kyrtong katba nang phah ki district bad dei ban pyndep ia kane, shwa ka 30 tarik Naiwieng, 2018, la ong u Bah Allantry F Dkhar.
Shillong: U myntri ka tnad ka koit ka khiah u bah AL Hek ula ong ba kam don ka jingpang swine flu ha ka jylla hynrei ka sorkar kam shym la khein sting ban peitngor ban husiar na kane ka jingpang.
U la ong ba ki ar ngut kiba kem pang swine flu ha kine ki sngi, kim dei na kane ka jylla hynrei ki dei kiba wan nabar.
U la ong ba lait na kine, ym shym la lap thymmai eiei ban don kiba kem pang na kane ka jingpang.
“Ka sorkar kam shym la khein sting bad ka la shim khia ia kane ka jingpang ban iada", la ong u Bah Hek haba kren mynta ka sngi.
U la ong ba ki ar ngut kiba la kem pang swine flu ki dei kiba wan nabar jylla bad kam don kano kano ka jinglap ia kane ka jingpang na kane ka jylla.
Lah ban kdew ba kawei ka longkmie ba 58 snem ka la khlad ha kane ka sngi Blei ha jaka sumar Nazareth Hospital hadien ba ka la kem pang swine flu.
Kawei pat kaba 29 snem ka dang shah sumar hadien ba ka la kem pang kaba wan na Mumbai sha Shillong ban iadon bynta ha ka jingialang ka Balang Katholik.
Shillong: Ki nongtrei ASHA kiba don ha kane ka jylla hapoh ka lama jong ka Meghalaya ASHA Workers Union, ki la pynbna mynta ka sngi ba kin iai bteng ia ka jingiakhih sangeh treikam jong ki kaba la sdang naduh ka 20 tarik u nailar, 2018.
Ki la byrngem ruh ban pynjur shuh shuh ia ka jingiakhih sad a kaba shong shah thngan khlem pud lada ka sorkar kam shimkhia ia ka jingdawa jong ki.
Haba kren sha ki nongthohkhubor, ka President jong ki ASHA ka kong Sori Marboh, ka la iathuh ia kiba bun ki kam ba ki ASHA ki hap ban trei bad ka jingeh ba ki ia kynduh bad ka la iathuh ruh ia ka jingiaid lynti jong ka jingleit ia kren jong ki bad ki bor sorkar kaba ym shym la mih soh eiei haduh mynta.
Ka la iathuh ba ka daw kaba ki ASHA kim pat ioh satia haduh mynta ruh ia ka hok jong ki ka dei namar ba ka Directorate of Health Services ( DHS) kam shym la phah satia ia ka jingtyrwa sha ka sorkar ba kan mang tyngka na ka bynta ki bhah ba ki ASHA ki dei ban ioh.
Ka Adviser jong katei ka kynhun ki ASHA ka kong Soni Kharjana, ka la ong ba lada ka sorkar kam pat pyllait mar shiteng ia ka pisa kaba ki ASHA ki dei ban ioh kin ym weng satia ia ka jingiakhih jong ki, ka la ong ba la ai jynsur ia ka sorkar ba lada kam lah ban pyllait lut ruh la kumno kumno ka dei ban pyllait mar shiteng.
Nangta ka la ong ba la pynjynsur ia ka DHS ruh ba ka dei ban phah noh ia ka jingtyrwa sha ka sorkar ban mang pisa na ka bynta ki ASHA bad kin sa weng ia ka jingiakhih hynrei ka DHS ka khlem leh kumta.
Ka General Secretary ka kong Mirajune Myrsing ka la ong ba lada ka sorkar kam patiaw ki ASHA kin hap ban shim da ka rai ban shong shah thngan khlem buh por, tad haduh ba kin ioh ia la ka jong ka hok.
Katkum ka jingiathuh ki ASHA ka bhah jong ki kaba dang sahkut haduh mynta ruh ka dei ka ASHA Benefits Scheme naduh u snem 2014 haduh mynta, ka Meghalaya Maternity Benefit Scheme naduh u 2012, ka jingai burom kaba shisnem, ka jingleit sumar ia ki khyllung sha ing briew kaba la sahkut la 6 bnai bad ka JSY hynriew bnai.
Ki la iathuh ba ki don 7000 ngut tam ki ASHA kiba don hapoh katei ka seng.
Ka jingioh jong ki ASHA ki ong ba ka long katkum ki kam ba ki trei katba ha kiwei pat ki jylla ki ong ba ka sorkar ka buh beit da ka dor kaba kan siew bnai ha ka dur jong ka tulop bad lada ki pang ki shitom ruh ki ioh ia katei ka tulop, hynrei hangne ki ong ba ki siew katkum ki kam ba ki trei.
Ki la iathuh ba haba don ba leit kha khyllung , ki hap ban leit lang bad ban ap ruh hapoh Hospital ia kiba ioh khun nyngkong bad ba-ar, kitei lada ki kha ha ing kin ioh T.
2000 tyngka, ki ASHA pat kin ioh T.
500 tyngka bad lada ki leit kha sha Hospital kin ioh T.
4000 tyngka, ki ASHA pat kin ioh T.
1000 tyngka.
Katei ka jingsangeh treikam ki ASHA ka la ktah bha ia ka rukom treikam jong ka tnad ka koit ka khiah bad ki la ong ba ka jingai injek tika ruh ka Measles and Rubella kam shym la long satia kaba seisoh naba ki ASHA kim ia shim bynta.
Nangta ki la ong ba ka jingpynrung ha ki rikod ruh kam beit shuh bad ka sorkar kam don ia ki rikod jong ki khyllung kiba im ba iap bad kiwei pat ki rikod kiba don bad ki ASHA.
Shillong: Ka Ri-Bhoi kan pynlong ia ka Dorbar bah lane ka General Council ha ka 4 tarik u nohprah ha NSA Stadium, Nongpoh.
Ha katei ka sngi u Myntri Rangbah ka jylla u Conrad K Sangma un long u kongsan, u bah Prestone Tynsong myntri rangbah ba-ar kum u Symbud kongsan bad u Chief Executive Member ka KHADC u bah H.
S Shylla un long u kongsan uba shah khot kyrpang.
Ha katei ka sngi u bah Shylla un pyllait paidbah ruh ia ka riti treikam jong ka Ri-Bhoi Dorbar.
Ha katei ka sngi ka Ri-Bhoi Dorbar, kan pynkupburom ia ki Myntri Rangbah barim ba ka Ri-Bhoi ka la sei kum u bah D.
D Lapang, u bah J.
D Rymbai bad u bah E.
K Mawlong (uba la khlad noh).
Yn pynkupburom ruh ia ki MLA, MDC ba mynta bad ia ki MLA, MDC kiba rim jong ka Ri-Bhoi.
Mynhynnin ka sngi ki nongialam ka Ri-Bhoi Dorbar kiba kynthup ia u bah R.
R Makdoh President, R.
B Shadap General Secretary, Field Marshall Mawphniang MDC barim, Donlang Sohkhlet, Favian Lyngdoh MDc barim, C.
B Syiem CEM barim bad kiwei pat ki nongialam ki la leit ban ia kynduh ia u myntri rangbah u Conrad K Sangma ban pyntikna ia ka jingwan jong u.
Ha katei ka jingiakynduh ki la pynpaw ruh ka jingsngewnguh ba ka sorkar ka la thung ia u bah D.
D Lapang kum u nongai buit ai bor jong ka sorkar MDA uba dei ha kajuh ka por u nongaibuit aibor ba rangbah jong ka Ri-Bhoi Dorbar.
Shillong: Ki bor shnong jong ka shnong Mawthei -Ri-Bhoi District, ki la rai ba kin ym shah satia ban pyntreikam ia ka Scheme FIP hapoh ka shnong Mawthei kaba wan lyngba ka tnad Water Resources jong ka sorkar.
Ka khubor na u Fedrick Mukhim President jong ka Water Users Association Mawthei FIP, u bah Lomelming Lynshing Secretary bad kumjuh ruh u bah Hedring Sumer u Rangbah shnong ka la ong ba ka bor shnong kan ym shah ia ka sorkar ban puh tang shi mohkhiew ka khyndew ruh ha katei ka jaka ba mut ban thaw ia ka FIP.
Katkum ka jingiathuh jong ki bor shnong ki la ong ba ha ka por ba la wan sorbe na ka bynta ban pyntrei ia katei ka skhim kaba da ki klur tyngka, ka la don ka jingiakren bad ki trai jaka kiba shu ai ei, kumjuh ruh la ia kren bad ki bor shnong bad ki bor jong katei ka tnad ba ki dei ban ai kam kontrak ia ki trai shnong hynrei hadien ba la dep khot Tender, la lap ba ki trai shnong kim ioh kam satia.
La iathuh ba ki don tang 2 ngut ki kontraktor kiba thep ia katei ka kam bad kitei ruh ki dei ki trai jaka hynrei haba la mih kyrteng kim ioh satia.
Ki la iathuh ba hadien ba la iohi ba ki trai shnong kim ioh kam, ka bor shnong bad ka WUAM ki la leit ban ia kynduh bad ban pan jubab na u Chief Engineer bad ki la iathuh ba u CE u la ong ia ki ba um lah ban leh eiei naba ia ka kam la thep hi da u Myntri sorkar u bah Metbah Lyngdoh ia ki briew lajong.
Kitei ki nongialam shnong ki la bitar ba tang uwei u trai shnong ruh ym don ba thep bad dei na kane ka daw ki la rai ban khang noh ia katei ka Skhim ba kan wan.
Katei ka FIP ka dei ka skhim kaba ka tnad Water Resources ka thmu ban shna Dam, nangta ban shna jaka tuid um ha ki pynthor kba bad kiba bun pat ki kam.
Ki jaka ba ki trai jaka ki la ai ka dei ha pynthor kba.
Nongstoiñ: Ki kba ha ki pynthor kba jong ka thaiñ Umyiap, ki la shu ieng bad sah satang ki jyntang kba suda hadien ba u phria u bala wan ha ryngkat u slap u ba jur u la ther tyngeh ha ka janmiet jong ka 30 tarik bad kumjuh u tei u phria u la bteng biang ban ther myn hynnin ka sngi ha ki katto katne ki bynta jong ka thaiñ West Khasi Hills.
Katkum ka tyllong khubor bala ioh lum la ong ba hadien katei ka jingther phria na ka liang jong ki bor ba dei peit kata na duh ka ophis u DC haduh ka ophis jong u BDO mynta ka sngi, ki la pynlong ia ka jingleit jurip ha ki katto katne tylli ki jaka kiba la shah ktah ha u tei u phria.
Ha kaba iadei bad katei ka jingshah pynjot jong u kba ha ki bor mariang na ka liang jong ka Seng HYC Ningklung ka kyrpad jur ia ka Sorkar ba kad ei ban pynkloi ia ki lad jingiarap sha ki nongrep khnang ba kin ioh lem ia ka jingmyntoi hadien ba kila mad ia katei ka apot jong ka nem sniew.
Shillong: Ka Co – Ordination Committee on International Border (CCIB), ha ka jingiakynduh kaba long ha Dawki, ka West Jaintia Hills ka la kyntait ia ka jingmih khubor dang shen kawei ka kot khubor, kaba kam ba ki nongrep ki pdiang ia ka jingker sainar shiah ha khappud.
Haba pynshai halor kane, ka CCIB ka la ong ba ka Core Committee jong ka CCIB ka la iashong ha ka 27.
10.
2018 ha ka ba la don lang ki nongrep, ki trai jaka, ki ryngbah shnong, ki Sordar, ki dkhot ka KSU, FKJGP, HNYF na East Khasi Hills bad West jaintia hills, ki la twad jingmut, kylli pyrthew na ki nongrep, ki trai jaka, ki rangbah shnong hynrei ym don mano mano ba kitkhlieh ia kane ka khubor kaba kam ba ki nongrep ki pdiang ia ka jingker sainar shiah ha khappud bad imat dei tang ka hamsaia pynpait pynpra jongno re.
Ka CCIB lyngba kane ka jingiakynduh ka lashim ba kane ka khubor ka dei ka khubor lamler bad khubor pynkit pop ktah mationg ia ki nongrep bad ki trai jaka jong kane ka thain border East Khasi hills bad West Jaintia hills, khamtam ia kito ki nongrep bad trai jaka ki bym don sur ban kren, da ki ta ki khwan myntoi shimet ki ba thmu ne kwah ban die kyndang ia kane ka khyndew ka shyiap thain khappud ka bri u hynniew trep na ka bynta u sbai rupa.
Ka CCIB ka ban jur ia kine ki nongrep pynmih khubor ban long ki ba shynrang da ka ba pynmih bad ka kyrteng, bad ban iakren markhmat bad ki nongialam ka CCIB lada ki sngew ba ka jingtrei ka CCIB ka long kaba bakla, la ong ka kyrwoh na u Bah Kmen Myrchiang u General Secretary ka CCIB.
Shillong: Ka tnad CID jong ki pulit ka la lap ba ki runar kiba ju thok pisa na ki paidbah ki pyndonkam da ka bank account jong kiba duk ban thok pisa na ki heh spah kiba don ha ki nongbah kiba heh kum ka Delhi, Mumbai bad kiwei.
Ka tnad CID ki pulit ki la ong ba kitei ki runar ki ju phah SMS lane email ban pyntip ba ki paidbah ki la jop khalai nusip kaba da ki Pounds, Dollar bad da ki klur tyngka bad la phah pat ba kin thep pisa kum ka bai rejistar na ka bynta ba kin ioh ia katei ka pisa.
Ka tnad CID lyngba u Superitendent of Police (CID) ka la ong ba kitei ki runar ki pyndonkam da ki briew kiba duk, ki samla ki bym donkam don jam da kaba shu thied ia ki Bank Account jong ki bad ki thied ha ka dor kaba heh, ki ai pisa ei ruh ia ki ba kin plie Account.
Ha katei ka dur pat ki phah ia kiwei pat ki briew lane ki heh spah ba kin thep pisa ha kitei ki account kaba ki la thaw hi ia ka ATM ba kin ioh sei da kaba suk.
Ki pulit ki la maham ba ki paidbah kim dei satia ban shah pynbiej ha kiba kum kitei ki briew bad lada la don kiba la shah thied Bank Account ki de iban pyntip sha ki pulit, ki pulit ki la pyntip ruh ba ki paidbah kiba die ia ki Bank Account jong ki sha kiwei ki lah ban ngat ha ka jingshah pynshitom katkum ki kyndon ka ain.
Shillong: Hadien ba la shah takrain ha u nongialam liangpyrshah u Dr Mukul Sangma ia ka jingpynsangeh ia ka skhim bai sumar ka Megha Health Insurance Scheme (MHIS)- IV, u myntri ka tnad ka koit ka khiah ka jylla, u Bah AL Hek u la pynshai ba ka skhim MHIS kam shym la duh, hynrei ka dang sahteng, namar ba ka sorkar ka dang pynkhreh ban iapyndait lang bad ka Ayushman Bharat- Pradhan Mantri Jan Arogya Yojana ban pynheh ia ka jingiarap bai sumar sha ka T.
5 lak na ka T.
2.
8 lak kaba mynshwa.
Haba pynshai halor kane myn hynnin ka sngi, u bah Hek u la ong ba kane ka skhim thymmai ka ban sa pyntreikam kan kham bha ban ia kaba la dep.
U la ong ba ka tnad ka koit ka khiah ka jylla ka dang pynkhreh ban jied ia ki kompeni ban pyniaid ia ka MHIS-IV hadien ba ka la khot tender biang ha ka 26 tarik Risaw.
U Bah Hek u la ong ba ka sorkar ka la kut jingmut ban pyntreikam ia ka MHIS-IV bad kyntu ia ki paidbah ban iatreilang haduh ban pyntreikam kaba thymmai.
Hynnin ka sngi, u Dr Mukul Sangma u la takrain ia kane ka sorkar kaba pynsangeh jubor ia ka skhim bai sumar ka MHIS-IV, kaba la ktah jur ia ki paidbah kiba pang ba shitom kiba don da ki hajar ngut man ka sngi.
U la ong ba kane ka pyni ia ka jingbym salia bad ka jingbym khein snep kane ka sorkar ia ki paidbah khamtam ia kiba duk.
Shillong:Ka Senior Selection Committee jong ka Meghalaya Cricket Association ka la pynbna ia ka kyrteng jong ki 15 ngut ki nongialehkai kiba la shah jied ban mih khmat ia ka jylla na ka bynta ka lympung BCCI Under-23 Mens Tournament ha ka jingiakhun ka ban long pyrshah ia ka Mizoram ha ka 2tarik u Naiwieng, 2018 ha Jorhat, Assam.
Kine ki 15 ngut ki nongialehkai ki long – u Akash Choudhary (Captain), u Rohit Shah, u Ibitlang Thabah, u Wilco Marak, u Elchiang Momin, u Rohit Thapa, u Adarsh Joshi, u Mukesh K.
Rai, u Md Nafees Siddique, u Surya Rai, u Kishan Lyngdoh, u Arbin Singh, u Pulkit Sansanwal(Guest Player – BCCI approved), u Kartik Pawar(Guest Player – BCCI approved), u Sarvesh Kalra(Guest Player – BCCI approved).
Coach – Dheeraj Jadhav (BCCI assigned); Manager – u Dister Marbaniang; Trainer – u Shaun Chris(BCCI assigned) bad Physio – u Dr.
Manish Kumar (BCCI assigned).
Shillong: Ka Laban ka la rah ia ka nam lahduh jong ka jingiaknieh ia ka nam jong ka 1st division ka Shillong Sports Association (SSA) hadien ba ka la pynliem ia ka Nongrim Hills.
Ha ka jingiakhun kaba long hynnin ka sngi, ka Laban ka la pynliem ia ka Nongrim Hills da 1-0 kol bad ia kane kawei ka kol, la thep da u Khrawkupar Tamu ha ka 80 minit.
Da kane ka jingjop, ka Laban ka la khur ia ka song pisa kaba T.
50,000 bad ka khusnam katba ka Nongrim Hills ka khur T.
25,000 bad ka khusnam.
Ha kawei ka jingialehkai ka 3rd Division ka Bottom league, ka Gorkha ka la shah pynliem ha ka Nonmynsong da 0-2 kol.
Ia kine ki kol ka Nongmensong la thep da u B Kshiar (58) bad u Shemphang Myrthong (70).
Shillong: Ka Shillong Lajong ka kyrmen ban leh biang kumba ju leh pyrshah ia ka East Bengal ha ka jingiakhun ka lumpung i-league ka ban long mynta ka nohsngi ha JN Stadium, Polo por 2pm.
Kumba ju long ha ki jingialehkai ba la dep, ka East Bengal kam ju lah ban pynkhiem I ka Lajong ha ka jingiakhun hangne ha jaka ka Lajong bad bunsien ka jingialehkai ka kut da ka jingjop ka Lajong lane ha ka jingiakhaid.
Ha ka jingialehkai kaba lah dep jong kane ka aiom i-league 2018-19, ka East Bengal kala pynliem ia ka NEROCA kaba na Manipur da 2-0, katba ka Lajong kala pynliem ia ka Aizawl da 2-1.
Na ka bynta ka jingialehkai lashai, u coach ka Lajong u Bah Alison Kharsyntiew ula pynpaw ia ka jingkyrmen ba ka Lajong kan leh kumjuh kumba ka ju leh ha ki jingialehkai ba la dep, kata ban nym ailad ia ka East Bengal ba kan ioh point nangne na madan.
Ka Lajong ka dei tang ma ka, ha kane ka i-league kaba khlem iasoi nongialehkai bar ri ha kane ka kynti bad kala sei da ki nongialehkai baroh na kane ka dong Mihngi.
Ha kane ka jingialehkai kaba lah dep, ki don 14 hajar ngut kiba wan peitkai bad na ka liang, u coach ka Lajong ula kyrpad ban iawan ban ai jingkyrshan ai mynsiem ban ioh biang ia ka jingjop.
Katba u coach ka East Bengal u Alejandro Menendez ula pynpaw ba ka Lajong ka dei kaba satar bha ha ka jingialehkai hynrei ka East kan iakhun ban ioh khur point beit lashai.
Ula ong ba ka East Bengal kala pynkhreh bha baroh ki nongialehkai ban iamih madan lashai.
Na ka bynta ka jingialehkai lashai, lah ban ioh ia ka tiket na Mobile Centre Khyndai Lad bad na SSA Counter ha Polo.
Nongpoh: Ki paidbah kiba la kot da ki hajar ngut bad kiba la mih na ki dong bapher bapher ka thain Umsning, mynta ka sngi ki la pynlong da ka jingiaiaid paidbah na Umsaitsning sha Umsning bad pynkut ha Lad Mawrong, ban pynpaw ia ka jingpyrshah kaba jur bad dawa ruh ban pynshitom da kaba tyngeh ia uwei u briew, uba la leh beijot ia iwei u khyllung ba dang 4 snem ka rta kaba dei na ka shnong Lad Mawrong ha Umsning, kaba la wanrah ia ka jingtieng bad pynsuhjer ia ki paidbah ha ka thain Umsning hi baroh kawei.
Lah ruh ban kdew hangne, ba dei ha ka Sngi Thohdieng jong ka Taiew ba la dep ba utei u runar u bym shem la don shuh ia ka mynsiem briew, u la leh ia katei ka kam pap ka sang ia itei I khyllung ha kawei na ki Lum Jingtep kaba don ha katei ka shnong, hadien ba u la khot ia itei I Heprit sha katei ka jaka da kaba pynbiej da ki mit mit.
U nongleh beijot ia I Heprit ha Lad Mawrong, ki paidbah kiba la mih surok ban dawa kem mardor bad pynshitom da kaba tyngehHa kane ka jingiaid paidbah kabala long mynta ka sngi, la wan iashimbynta da ki hajar ngut ki paidbah, kaba kynthup naduh ki riew rangbah, ki longkmie, ki khun samla lem bad ki khynnah skul, ha kaba ki la pynpaw ia ka jingpyrshah kaba jur halor katei ka jingjia bad ki la kyntu ruh ia ki bor ka Ain ba ki dei ban kem mardor bad ai ruh ia ka jingpynsaja kaba tyngeh pyrshah ia utei u runar uba dang phet rieh bad u bym pat iohkem da ki pulit tad haduh kine ki sngi.
Ka Real Madrid, ka la weng noh hynnin ia u nonghikai jongka, U  Julen Lopetegui, uba don ha katei ka kam, tang 4 bnai shiteng, kum u nonghikai jong ka Club ha Bernabeu.
U Julen, ul shimti ha ka jaka U Zinedine Zidane, ha U Jylliew, hynrei hadien ka jingshah rem kput ha ka Barcelona, ha ka Sngi U Blei, ka la pynlong ia ka Real Madrid ba kan weng noh ia u, kum u nonghikai jong ka Club.
Mynta yn pyniaid shipor ia katei ka klob, da uwei na ki nongialehkai barim jongka, U  Santiago Solari.
Shillong:Ka Meghalaya State Co-ordination Committee Coal Owners, Miners & Dealer’s Forum (MSCCCOMDF), ka pyntip paidbah ba mynshem bnai ka la dep ai ka jingujor mukotduma kaba kyrpang (Special Leave Petition – SLP) ha khmat ka iing bishar – ka Supreme Court, lyngba ki riew said kiba tbit, kiba kynthup ia U Yoginder Handoo, U P Yobin bad U Saurabh Sharma, ban pynpaw ia ka jingsngew pyrshah ia ka hukum jong ka National Green Tribunal (Principal Bench) kaba la pynmih ha ka 31tarik Nailar 2018.
Mynta kane ka mukotduma,  la buh sngi ban ia said ia kane ka mat ha ka 02tarik Naiwieng 2018 ha ka iing bishar jong ka Supreme Court, ha ka nongbah New Delhi.
Ka mat kongsan kaba la pynlong ia ka Forum ban leit ujor pyrshah ia ka National Green Tribunal, ka long halor ka nongrim ba wat hadien saw snem tam jong ka jingshah khang tih dewiong ha ka Jylla ka iai bteng bad la shu bun sa tang ki sngi ia said na ka por sha ka por bad kane ka jingbymlah jong ka National Green Tribunal ban pdiang ne sngap ia ka Mining Plan jong ka Sorkar Jylla ia kaba ka Forum ruh ka kyrshanlang, bad ka jingpynjlan por ia ki mokutduma da ka National Green Tribunal kala buh pynban ia ki Nongtrei, ki Nongkhaii bad ki Nongbylla na ka kam shallan bad tih dewiong ha ka khim khait.
Ka Forum ka iai ban ba ka la kloi ban pdiang ia ki rukom tih dewiong kiba thymmai bad ki lad ban iada na ka jingma ia ki nongtih bad trei ka kam dewiong bad ha kajuh ka por kiba im ja kpoh na kane ka kam kin iai bteng ia ka kam jong ki bad ban ia burom mar kylliang ruh ia ka mariang ka ban kynthup ban pynneh pynsah ia ka jingkhuid ka um ka lyer, ong ka kyrwoh na U Ma Bah  Balios Swer, Forum’s Secretary In-charge Media Cell,Khliehriat, East Jaintia Hills.
Shillong: Ka Hill Farmer’s Union (HFU) Seng kmie kan pynlong iaka jingialang paidbah ha Iing Dorbar Shnong Umsning, Lumroman, ha ka 02tarik Naiwieng 2018 ha ka por 11:00 mynstep.
Kane kan long ruh kum ka jingia kynduh jong baroh ki nongrep katei kathain bad ki nongialam ka Seng ban iatai halor ki jingeh ba ki nongrep jong ngi ki ju kynduh na ka por sha ka por.
Hadien ba ka Seng ka la ioh ia ka khubor ba ka don ka jingot kilo be ain ia ki mar jong ki nongrep haba ki leit die ia u sying ha ki iew bapher bapher ha ka thain Ri Bhoi.
Kumta ka Seng da ka jingkyrpad jong ki nongrep katei ka thain ka la rai ban lum ban lang ia ki nongrep katei ka thain ban pynshai ia ka hok iadie ia thied bad sam ruh Ia ki kot lyngkdop ba la pynmih da u controller of Metrology ka ophis, ka thew ka woh jong ka Sorkar jylla.
Ha ka tei ka sngi ki nongialam ka seng kin leit ruh ban pynskhem ia ki nongkitkam jong ka HFU Pahamkroh Unit ha ka por 6:00 pm, kane ka long kawei na ki mat ba ha khmat duh jong ka seng ban pynrung dkhot ia ki nongrep ha ka shatri jong ka HFU haduh 1lakh ngut.
Kumta ka Seng da ka mynsiem kaba  sngewkhia shi katdei eh kaba  don ruh ka thong  ban trei na ka bynta ka bha ka miat bad ka khia ka shon jong u nongrep ha ka jylla, ka kyrpad ia ki paid Nongrep ban ai ka jingkyrshan bad jingsnohkti lang bad ka seng ha kitei ki jingialang Paidbah ha kitei ki ar jaka.
Lashai ka 1 tarik Naiwieng kan dei ka sngi sah kynmaw ia ka jingialehkai kriket ha kane ka jylla ha kaba ka lumpung ialehkai ba nyngkong ka Ranji Trophy kan sdang ha madan kriket ha Polo, Shillong.
Ia kane ka jingialehkai la ialeh teng naduh mynshwa ha kaba ka Shillong ka dang don ha ka jylla Assam bad ialehkai ha madan Kirkit ne Garrison kaba mynta.
Ia kane ka jingialehkai la ialeh hapdeng ka Assam bad ka United Province (mynta ka UP) naduh ka 17 tarik haduh 19 tarik Nohprah 1948.
Ki nongialehkai na Shillong ha ka Assam Team ki long (L) L.
N.
Karamjee, (L) B.
Bose, (L) A.
Ahmed nalor ki sahep Bilat ba kynthup ia u PW Bullock, RF Kettle bad u L.
Atkins.
Na ka bynta kane ka jingialehkai kaban long lashai, ka Meghalaya Cricket Association (MCA)  ka la jied 15 ngut ki nongialehkai.
Ka jingialehkai Plate Group kan sdang 1 tarik haduh 4 tarik Naiwieng, ha kaba ka Meghalaya kan iakhun ia ka Arunachal Pradesh.
Ki nongialehaki ki long Jason Lamare – Captain, Punit Singh Bisht (Guest Player) – Vice Captain,  Dipu Sangma, Mark Ingty, Bablu Passah, Gurinder Singh(Guest Player), Chengkam Sangma, Yogesh Nagar(Guest Player), Abhay Negi, Raj Biswa, Lakhan Singh, Syllvester Mylliempdah, Wallambok Nongkhlaw, Aditya Singhania bad Bijon Dey.
Ki nongialehkai pynap ki long Sanvert Kurkalang, Amiangshu Sen, Tengcham Sangma bad Lakhan Chettri.
U coach u Sanath Kumar, Trainer u Rakesh Gohil, Physio: Dr.
Vinod Kumar Jain, Manager:  OL Warjri.
Ka MCA ka wer ia ki paidbah ban wan sakhi ha kane ka jingialehkai kaban long lashai ka sngi haduh ka 4 tarik ha katei ka madan kaban plie ha ka por 7.
30 baje mynstep, la ong ka kyrwoh na u Naba Bhattacharjee u Honorary Secretary ka Meghalaya Cricket Association.
a ka jingiakynduh lang jong ki Rangbah ki Kur kaba kynthup ia ka Kur Ryntathiang, Kharshiing, Wahlang, Mawlong, Nongdhar, Nongkhlaw Kurkalang, Thangkhiew(Lai kpoh), Kharir, Suting bad Nongrum kaba la long ha ka 8/9/18, 28/9/8 & 12/10/18 ka la pynbeit ban khot ia ka jingialang jong ki Nongkitkam ki Kur bapher bapher kat kiba la don ki Seng Kur/Dorbar Kur kiba don ha ka Bri u Hynniew Trep ha kana ka bynta ban iathir bad iaphylliew jingmut ia ka 1& 2Amendment halor ka Khasi Social Custom of Lineage Act 1997 ka KHADC.
Ha ka jingiakren jongngi kum ki rangbah jong ki Kur ba la pynpaw haneng, ngi sngewthuh ba baroh artylli kitei ki Bill ki don ka jingiatyngkhuh bad ka longkur longjait kaba ktah ia ka longing longsem jongngi kum ka Jaitbynriew.
Ngi sngewdei ba kum ki kur ngin da sngewthuh bha ha shuwa ba ngin ai jingkyrshan ne pyrshah lane ioh don kino kino ki jingaijingmut ban pynbha ia ki.
Ngi la ai ka jingthoh sha u CEM ka KHADC ban kyrpad ban ym leh kyrkieh ia kane ka kam hynrei ban sngap lem ia ka jingpynsngew ka jong ki Kur.
Ha ka jingshisha, kano kano ka ain khamtam kaba thaw da ki Nongmikhmat sha ka District Council ka dei na ka bynta ka jingbit jingbiang bad ka jingiada ia ka jaitbynriew hynrei kitei ki jingpynbha (Amendment),ka pynlong iangi ba ngin khot iaphi, namar ka iadei bad ka Kur.
Ho-oid, katkum ba paw ha ki Kotkhubor, na ka liang ka KHADC ka la iaid shakhmat ban pyndep ia katei ka kam.
Ngi khmih lynti ia kata kaba biang.
La ka long kumno kumno ruh, ngi sngew ba kane ka sienjam kaba ngi pynbeit ia ka jingiakynduhlang ki Nongialam jong ki Kur ka long kaba donkam.
Ngi sngewthuh ba uwei pa kawei kiba dei hi ki Khasi lane ia kawei pa kawei ka longing la ithuh ba ngi dei na kano kano ka longkur kaba don ha ka jaitbynriew.
Ngi don shibun kiei kiei kiba ngi sngewdei ban iakren, iasyllok kum ki kur kumno ban tei bad pynbha ia la ka ksaw ka kpong jong ka longrynieng, ka Kur ka Jait ban pynlong ia ka jaitbynriew kaba khiah bad kaba khlain.
Kumta, katei ka jingialang kaba ngi la pynbeit ha ka 3/11/2018 kan long beit.
Ngi la pyrshang ban ai jingtip sha kito baroh ki Seng Kur/Dorbar Kur/Lympung Kur kat kiba ngi lah kot ei ban pyntip, hynrei ngi sngewthuh ba ki don shibun kiba ngim lah ban pynpoi sha ki.
Lyngba kane ka kyrwoh ngi khot iaphi ki Seng Kur/Dorbar Kur/Lympung kur ba phin shimkhia ban phah ia ki Nongmikhmat jongphi sha katei ka jingialang.
Phi lah ban khot lyngba kine ki nombor ioh don kano kano kaba donkam (9612951226/7005916201/9863089826.
Sd-                                                         Sd-                                         Sd/-                                         Sd/-Phrikshon Kharshiing                          S.
B.
Nongdhar                                LivingstonThangkhiew                       KhrawbuitRyntathiangPresident, Seng Kur                        President,Lympung         Rangbah Kur, Dorbar Kur       General SecretaryKharshiing                             Lum Kur Dhar Nongdhar        Thangkhiew (Lai kpoh)       Dorbar Kur RyntathiangSd/-                                               Sd/-                                        Sd/-                                                        Sd/-Henry Burit Wahlang                      H.
S.
Suting                             A.
S.
Mawlong                                     B.
KurkalangV.
President Seng Kur              General Secretary,                 General Secretary,                     Asstt.
Genl.
ScretaryWahlang                                Seng Kur Suting                    Seng Kur L.
Mawlong                     Seng Kur KurkalangSd/-                                                                   Sd/-                                                                           Sd/-B.
Kharir                                                      Daming Nongkhlaw                                                A.
NongrumRangbah Kur                                                                      Rangbah Kur,                                                General Secretary,Dorbar Kur Kharir                                             Dorbar Kur Nongkhlaw                                  Seng Kur Nongrum.
Shillong: Ka Confederation of Ri Bhoi People (CoRP) ka sngewkhia jur da kaba kynnoh ba ka jingioh tih bad khlong maw ki briew na Assam, ka dei na ka jingai mon u Syiem Jirang, ha ki jaka khappud bad ka Assam, ha kaba ki lum kiba hap hapoh u pud u sam jong ka Meghalaya ki la kylla madan bad ka dei ka jingdusmon khlem tyngkai ia ka mei mariang tang ban ioh kamai spah.
Katkum ka kyrwoh ba la phah da u Vice President ka CoRP sengkmie, Bah Gershome Hat ula ong ba ki trok kit khyndew bad kitmaw da ki spah tylli ki iaid ha ka sngi na Meghalaya sha Assam.
U la ong ba ka jingtih khyndew bad tih maw be-ain ka dang iai bteng ha Rani Jirang katba ha kiwei ki jaka kum ha Killing, Baridua ki la khang lut haduh mynta, katba kim pat ioh ka Mining Plan hynrei ha Jirang imat ym donkam Mining Plan la shu tih naphang kat uba lah ne ba ioh.
“Ka ophis jong ka tnad Forest bad ka District Council ha Rani Jirang kim lah ban tehlakam ia ki dkhar kiba wan tih khyndew ne tihmaw bad ki shu peit kai ia ki trok ba iaid ha surok.
"“Ka jingtih maw ha ka thain Rani Jirang ka la don palat 20 snem bad ka dang iai bteng haduh mynta, bad bun ki lum ka hima kiba la madan la kam ei da Assam.
Hynrei ym don ba iohi ia kane ka jingma katba ki dkhar ki dang muja nalor kam die khyndew bad maw ban kamai spah ki ioh ei sa ka jaka", la kynnoh ka CoRP.
Halor kane na ka liang, ka seng ka la ujor sha ki bor District bad sha u Syiem Jirang ban khang noh, hynrei kam poi shaei shaei ka shu kut tang ha ka miej iakren khlem seisoh.
Ka CoRP ka kyntu ia ka National Green Tribunal (NGT) kaba dei ka ain ban peitngor ia ka jingpynjot ka mei mariang ba kan tuklar lem ia katei ka kam bad ban khang syndon, namar nalor ki pynjot ia ka mariang bad kiba ioh kamai ki dei ki dkhar na Assam ha ka kyrteng ki Khasi.
Shillong: U nongbishar ka Meghalaya High Court u Justice S R Sen myn hynnin ka sngi u la phah kyrwoh sha ki kotkhubor bad u la ong ba ka la don ka jingpynsngewthuh bakla ia ka jingbishar jong u ia ka kes WP(C).
No.
448 of 2018 In reference to WP(C).
No.
448 of 2018, u la ong ba u la phah ia ka kyrwoh khubor khnang ba kan weng ia ka jingsngewthuh bakla na ka jingmut jingpyrkhat jong ki paidbah.
Ha katei ka kyrwoh khubor, u la ong ba ka ka jingbym sngewpher niam ka dei kawei na ki riti synshar kaba khlaiñ bha ha ka ri India bad ym dei ban pynpait pynpra ia ka ri na ka jingsngewpher niam, ka jingsngewpher jaitbynriew ne ka jingsngewpher ktien.
U la ong ba haba u kren ia ka sorkar jong u Narendra Modi ka mut ba u thew ia baroh ki dkhot jong ka Lok Sabha bad Rajya Sabha bad haba u kren ia ka Myntri Rangbah jong ka West Bengal kam mut ba u thew tang ia ka hynrei ka thew ia baroh ki myntri rangbah jong ki jylla.
U la ong ba u shu kyrpad ia ki nongthaw-aiñ ha kane ka Ri bad u la ong ruh ba ha ka jingtian bishar jong u kam shym la don kano kano ka jingkynthoh ia ka jingsngewpher niam hynrei ka dei beit kaba u la shim ia ka khana ka pateng kaba ym don mano mano ruh ba lah ban pynkylla.
Shuh shuh ha katei ka kyrwoh u la ong ba ki briew ha ka ri India kim ioh satia ia ka jingnang jingtip kaba paka bad dei na kata ka daw kim tip kiei ki kot ki sla kiba ki donkam bad u la ong ba ka jingdon jong ki ha ri India ka dei beit lyngba ka jingshahktah ha ka niam ha ki pateng kiba bun bad ym don ba lah ban len ia kata.
U la ong ba ki don kiba la duh ei ia kiba haing hasem ha ka jingiakhun na ka bynta ka jinglaitluid jong ka ri India bad mynta kitei ruh ki dang mad ia ka jingshah ktah na ka jingsngewpher niam bad dei na katei ka daw u la ong ba kito ki btm pat lah ba nwan phai sha India haduh mynta ruh ki dei ban ioh ia ka hok ban sah hangne.
U SR Sen u la ong ba ki briew kiba im ha kane ka Ri da ki pateng kim don ia ki kot ki sla kiba biang namarba ki shah pynduh ia ki kot ki sla kiba donkam kum ka sertiphiket sngi kha, jaka shong jaka sah bad kiwei bad u la ong ba kam long kaba dei ban shu kyndang ia ki ne ban beh noh.
U la ong ruh ba ia kane ka jingwan buhai shnng ym dei satia ban kit khlieh tang kawei ka jylla ha ka ri India hynrei dei ban ia sam ia ki sha ki jylla bapher bapher bad dei ban pdiang ia kane.
U la ong ba ki briew kiba dei ki Hindu, Sikh, Buddhist, Jain, Parsi, Khasi, Jaintia bad Garo ki la aiti la ka jingim na ka bynta ban ia khun laitluid bad ym dei satia ban klet ia kine.
Dei na kata ka daw u la ong ba u ai jingmut ba ki nong India ki don ia ka hok ban sah ha kano kano ka bynta jong ka ri India bad ka shong ha ki nongthaw-aiñ pat.
U la ong ba um dei satia na kano kano ka seng saiñpyrthei bad um don jingmut satia ban rung sha ka kam saiñpyrthei hadien ka jingshong thait bad ka jingbishar jong u kam dei ruh na kano kano ka jingshah pynbor hano hano bad kaei kaba u leh ka long katkum ka jingshisha bad u ong ba u burom ia baroh ki niam namar ba ha u hi u ngeit ba u don tang uwei u blei.
Nongpoh: Ka Umsawkhwan Sports & Cultural Club (US&CC), kaba la mihkhmat na ka Meghalaya ha ka Sunfeast Cup 2018, ka la ioh ban rah ia ka nam lahduh hadien ba ka la lah ban pynliem noh ia ka Mizoram da 3-2, ha ka jingiakhun phainal kaba la long myn hynnin ha Nongbah Gauhati.
La ioh jingtip ba ha katei ka jingiakhun phainal, ka la long shisha kaba iakhaid bad itynnad bha, ha kaba ka kylla step jong ka jingiakhun dei ki rangialehkai jong ka (US&CC), kiba la lah ban lamkhmat ia ka jingkhun da shikol bad kaba la pynkut ruh ia ka kylla step da 1-0.
Haba la bteng ka kylla miet jong ka jingiakhun, ki rangialehki jong kitei ki ar-liang mamla, ki la iakhun tyngeh bad sei ia la ki buit ki sap ialehkai na ka bynta ban iohrah ia ka namlahduh ha katei ka jingkhun bad dei ha kaba kum katei ka por ba ka kynhun ialehkai na Mizoram, ka la ioh ban pynphai ia katei ka shikol bad ki la pynkut ruh ia ka kylla miet da ka jingiakhaid kaba 1-1.
Na bynta ka rai jop rai rem, ki nongpyniaid ha katei ka jingkhun ki la rah noh sha ka Tie-Breaker bad dei hangtei ba ka US&CC ka kynhun kaba la mihkhmat na Meghalaya, ka la lah ban pynliem ia ka kynhun ialehkai na Mizoram da 3-2 bad rah syndon ia ka namlahduh ha ka jingiakhun hapdeng ki kynhun ialehkai na Northeast.
Ka US&CC, kaba la ioh ban rah ia ka namlahduh, ka la ioh ban khung ia kak song pisa kaba T.
75 Hajarm, ha kajuh ruh ka por la sam ruh ia ki khusnam shimet bad ia ka nam Top Scorer la ioh da u Shemjingmut Kharmyndai, Best Goalkeeper da u Reform Shilliang, kiba dei ki rangialehkai ka US&CC, katba ia ka nam Best Coach la ioh da u D.
Pale.
Ka Congress ka Meghalaya ka la dawa ba ka Kashari Supreme Court ka ri ka dei ban tuklar ia ka jingtih dewiong beain ha kane ka jylla, da kaba hukum ban tohkit da ka Central Bureau of Investigation (CBI) khnang ban tih ia ka jingshisha baroh.
Haba kren mynta ka sngi, u Bah Process T Sawkmie uba long u nongialam ka Congress u la ong ba ka Congress ka la dep dawa ba dei ban aiti ha ka CBI ban pynlong ia ka jingtohkit halor ka kam tih dewiong beain ha ka jylla hynrei ka sorkar jylla ka la leh bym suid niew eiei halor kane ka kam bad ka thung pynban da ka jingtohkit ba laidluit.
“Ngi la dawa ban thung da ka jingtohkit ka CBI halor ka jingtih dewiong beain hynrei ka sorkar ka thung pynban da ka Independent Inquiry bad kane ruh ka long ka sah ha ka umdum ha kaba ym pat iohi ia ki kyndon ba la pruid dak ia kane ka jingtohkit", la ong u bah Process.
U la ong ba ka jingjia ba shah tap ki 13 ngut hapoh krem dewiong ha East Jaintia Hills, ka dei kaba sngewsih bad ka Congress ka la dep kren ia kane ka jingtih dewiong beain hapoh ka ing dorbar ba la dep hynrei ka sorkar kam shym la leh eiei.
Jowai: Ka kynhun pyllait im bad ai jingiarap kiba kynthup ia ka NDRF, SDRF, MLHG & CD kim shym la lah satia ban sei ia ki lanot kiba sahkut shapoh ka krem dewiong kaba la bthei bad shah tap um ha kawei ka krem dewiong ha ka thain Briwar ha ka jaka kaba la tip kum ka Ksan kaba don hapoh u pud u sam ka Elaka Nongkhlieh.
Kitei ki kynhun pyllait im ki la wan poi mynta mynstep ha katei ka jaka ba don katei ka krem dewiong kaba jylliew haduh palat 370 phut (37 mala iing) hynrei namar ba la jylliew palat bad namar ba ka um ka don haduh palat 100 phut, kitei ki kynhun kim  lah satia ban ngam bad jynjar ban hiar shapoh.
Mynta ka sngi ki la pyrshang tang shisien hynrei ki la sangeh noh.
La tan ia katei ka um naduh hynnin ka miet haduh mynta baroh shisngi, hynrei kam shym la duna tang shi inshi ruh.
U SP ka East Jaintia Hills, u la ong ba ki la pynkhreh ban wanrah sa katto katne ki kor tan um kiba heh ban tan ia ka um na katei ka krem.
Une u Nonglum khubor jong u Rupang u la leit hiar sha katei ka jaka mynta ka sngi bad la lap ba katei ka krem dewiong ka don ha jan Briwar kaba don pat da kawei ka kyrteng kum ka Ksan kaba hap hapoh ka Elaka Nongkhlieh.
Haba ioh ban iakren bad uwei u nongtrei ha katei ka jaka ia uba la tip kyrteng kum u Krishna Bahadur Limbu, u la iathuh ba ma u bad u para jong u ki dang wan ha ka miet shwa ban jia kane ka jingjia.
Dei ha ka step kaba bud ba u para jong u, uba kyrteng u Assh Bahadur Limbu u la hiar ban leit jngoh ia katei ka krem hynrei kynsan la jia katei ka jingjia bad um shym la ioh lad ban mih shuh na katei ka krem.
Katkum ka jingtip bad ki kyrteng kiba la iohlum ki pulit na ki don haduh 13 ngut antad kiba shah tap ha ka um hapoh katei ka krem, hynrei mynta ka lah ban kiew namar utei u Assh Bahadur Limbu um don kyrteng satia ha katei ka thup.
Ha katei ka thup ki don 6 ngut na West Garo Hills, 4 ngut na Assam bad 3 ngut ki trai shnong, hynrei utei u Nepali uba na Karbi-Anglong um shym la paw kyrteng satia.
Haba iakren bad u DIG Eastern Range u bah AR Mawthoh uba la wan jngoh ia katei ka jaka, u la ong ba kam long satia kaba tikna ba ki don 13 ngut shapoh katei ka krem.
“Em ngin lah ban pyntikna, ki lah ban palat ia ka 13 ngut lane ki lah ban duna, ngin sa lah ban pyntikna tad haduh ba ngi ioh sei ia ki", la ong u bah Mawthoh.
Ha ka juh ka por, u SP ka East Jaintia Hills ruh u la iathuh ba ka thup kyrteng u la ioh  lyngba ki riew paidbah bad ym lah ban pyntikna ioh lehse ki don kiba la phet ne sah kut shapoh krem dewiong.
U SP bah Nongtnger u la iathuh ruh ba u trai katei ka par dewiong u dei uba la tip kyrteng kum u James Sukhlain uba dei na ka shnong Lumthari.
Utei u trai u la phetrieh ia lade bad ki pulit ki la wad ban kem ia u.
U Sordar ruh u la phetrieh.
Hadien katto katne por, nga iohi ia ka phang pyrshah khun shiteng jong u ka la sting noh, bad sdang pyrshah radbah ia ki Khasi Ai jaitkpa, nangta mih sa ka jingkynthoh ba, “Ka Jingai jaitkpa ka kham mynsaw ban ia ka Shongkha khleh".
Ia kaba ngam da kubur eh haduh katta katta, bad nga la iohsngew ruh ba kine ki nia kidei ki nia sma election Member of Parliament (MP), ioh don ba wan buh ticket kumno re kumno ha khohsiew jong u.
Nangta nga dang peit pyrman bha, sa kiei de ki nia thymmai jong u, ki ban dang mih thymmai.
Katto katne por hadien mih sa ki nia, “Rai u bah HS Shylla ban nym ialeh election shuh" tang hadien saw sngi, sa kawei de, “Lada ki paidbah ki kwah ngan ieng election MP".
Nangta, “Nga kloi ban ia Umsnam lada ka Sorkar kam kyrshan ia ka KSCL Bill 2018", hynrei hadien tang shitaiew, “Weng noh u bah HS Shylla ia ka kyntien, ‘Umsnam".
Nangta mih sa ka khubor ba, “Yn pynmih noh u Bah HS Shylla da u bah Hilarius Warbah ha ka election MDC 2019", mynta pat, “Da ka sur u paidbah, yn ieng ialeh biang u bah HS Shylla ia ka MDC 2019".
Paidbah lada ngi dang kynmaw dang ha kine ki snem ba ladep mynba u bah HS Shylla dang jop MDC na ka UDP ha nongkrem, dei ma u, u ba kwah ba ki Seng Riewlum kin ia tylli, nangta u la iaroh ruh ia u Bah Ardent ba u la iakren sngewthuh jingmut bad ki UDP bad kular ban ai jingkyrshan noh ia u bah Ardent ha ka MLA bad un nym ialeh shuh.
Hadien katto katne por, mih pat ki nia pyrshah ba ka UDP ka leh stad tang ki nongialam khlem da pyntip ban iatreilang bad ka HSPDP.
Nangta, phet noh sha ka PDF, sdang ban pynshai ia ka nongrim ka PDF kylleng kylleng, ia lade pat ba khlem nongrim lehse, mih noh nangne ruh, phet noh sha ka NPP, hangne ikop ioh Minister lada jop te, phewse rem jah burom pynban.
Shu kumno re, don da ki MDC kwah kyrdan heh suda, shu leh shongshit u bah HS Shylla baroh ngop lut ha ki nia kylla khlieh khlieh tdong tdong jong u.
Uwei u rangbah na Nongkrem u ong, “".
Nalorkata, sa uwei de u rangbah u ong, “".
Kito ki MDC kiba mynjur ia kat kaba kren u Shylla ruh, iohi kumba ki la king janor lang hi bad nga peit ia ki, iohi kumba kin nym ioh iuh kjat shuh ha KHADC kum ki MDC ha u snem ban wan.
Ban pynlong program pynkup burom ha la ka jong ka Constituency, bad ban kren ba udei ban ialeh MDC biang da kasur u paidbah, kam da dei ka kam kaba eh.
Ban jin da nga dei u MDC, nga ruh, nga lah ban pynlong kum kine ki program kumba khat-ar sien ha ka shisnem, nalorkata, ha ryngkat ka jingjaw ummat ban pynbor ban ialeh biang, khnang ban ioh daw, ba kadei ka sur u paidbah.
Ha nga, ka jingaijait sha u kpa ne ka kmie, kam dei ka basniew, namar nga don bun ki paralok khasi kiba ai jait sha u kpa, bad kiba shim jait ia la ki khun sha lade, nga lap ba kim dei kiba sniew hynrei kidei pynban ki rangbah ki kitkhia ia la ka rympei iing, bad ki khun ki kti ki don jingshngain shibun haba u kpa u longtrai ia ki khun, ym tang ban shu sngewtrai kumba la hikai da ka dustur khasi.
Ban ong kumba ong u HS Shylla ba, “Ki Kham sniew ki ba ai jaitkpa (SRT) ban ia ki Muslim", nga kubur shisha ia ka jingkren utei u Rangbah na nongkrem.
Baroh kawei ka pyrthei ka husiar ia ki muslim, namar ki jinghikai jong ki ka long kaba sngewma shisha bad ki kam jong ki ruh, ngi la tip lut baroh.
Ka long ka jingbiej hakhmat ka pyrthei ba kita kiba aijaitkpa ki kham sniew ban ia ki muslim.
Halor kane kamat, nga don ka jingsuba ruh, ba u HS Shylla u pyntieng ia ki Muslim ba dang don kiba kham ma bad kham triem ban ia ki, bad kita kidei ki SRT.
Ki muslim ki khein khynnah rit ia phi, hynrei kin tieng thad thad bad pan map ia ki SRT namar ba kidei shisha kiba ieid bad nongda ia ka jaitbynriew.
Ka jingieid jaitbynriew kam da dei eh tang ka jingpynneh dustur.
Bun ki dustur khasi barim jong ngi, la kyntait hi da ka jaitbynriew, kat kum ka jingiaid jong ka por.
Ka jingtlot ka khai ka pateng jong ngi ki khasi dei ka jingaibhah tang ha ki khun kynthei ym ha ki khun shynrang.
Ka jingbymlongtrai u shynrang khasi la ha iingkur bad iinglok ruh, la ha ka shnong ba la kha bad ha shnong ba u poikha, (namar u poikha um da pher na u poiwir bad poiei, bad um ioh ban kren dorbar kat bym pat tam ia ka shiphew snem ba u wan shongkha ha kato ka shnong) ka pyntroin ia kakam kajam ba u trei.
Lada ki MDC ki iohi jngai ia ka jaitbynriew, ki ladei ban shna bill ba dei ban ai bhah lang ia ki khun kynthei bad shynrang, khnang ba ka jinglongtrai kan donlang ha ki shynrang ruh, ym tang ba un sngewtrai hynrei u trai ka khyndew.
Bah HS Shylla, ym don u ban ialeh pyrshah ia phi, hynrei ki nia jong phi hi, kin sa pynkhyllem ia phi hi, sa peit ka por kan sa batai.
Ki briew ki ba la tip ia ka jinglongtynrai jong phi, ki ong beit ba phi dei, “U ‘Riew kylla, bym ju salia, u ban sa jot da la ki nia".
Ka party kaba phi don mynta, nga iohsngew ba ka la kdang hi shoin ia kine ki nia  khlem jutang jong phi.
Lada phi thrang eh ban pynneh dustur, sa pyrshah ia ka High Court bad ban nym ailad ia ki kynthei ban shong durbar, namar ka dustur khasi, kam ju shah ia ki kynthei ban shong durbar, ban long Rangbah Shnong, ban long Myntri bad long Syiem.
Lada phi leh ia kane, phi ladei shisha u ba ieid dustur, lymda kumta phi dei tang u ksan ha khmat ki biej, uba khynniuh ha khmat ki stad.
Bah Danny RynjahMawklot, East Khasi Hill District.
Shillong: Ka Bihar  kam pat don jingeh ban pynliem ia ka Meghalaya kumba la paw ha ka sngi ba nyngkong jong ka jingialehkai ka Ranji Trophy ka plate group kaba long ha MCA Cricket, Shillong.
Ha ka jingiakhun, ka Meghalaya ka la tied 125 ha ka 52.
5 overs hadien ba la iaid shiteng sngi.
Haba beh kylla ia kane, ka Bihar ka la tied 80/2 da kaba duna sa 45 ron namar ba sniew ka ding jingshai la pynsangeh ar sien da ki umpire.
Na ka bynta ka Meghalaya, u Raj Biswa u la kamai 56, da kaba kamai saw tylli ki saw bad lai tylli hynriew.
Katba u Punit Bisht, Yogesh Nagar bad u Gurinder Singh kim lah ban lehkai bha ha kane ka jingiakhun.
[ba bteng]Ki ar ngut ki la poi ha um bad ki la duriap khait ha la ka kam… Ka jingiakren jong ki ka long ban ioh mih na um ha ka por wai trei.
Kumba la iakut kumta ruh ki ar ngut ki la pyn mareh la ki kti ban sait pynstet ia la ki jain.
Ha ba ka por ka la dap saw shiteng ki la dep nadong sha dong.
Kumta hi ki mih noh na um bad iaid suki jai ban poi sha surok bah.
Thik ki poi ha ka por San baje namar ki iaid suki jai ba la khia ka jingkit.
Katba ki dang iaid thop shi thop bad ka pynleit jingmut artat ia u Bah Malki ba un iakynduh bad ki.
Kumta ruh ki iohsngew ba la don ba kren na shadien“Phi la wan….
" Baroh arngut Ki phai sha ka sur.
Hangta hi ki iohi ia u juh u briew uba la kynduh bad iai kynduh bad ki.
“Phi ruh phi la wan mo….
" La ong ka Daplin“Hooid….
Kein Ni ngi shu iakynduh shi kynduh mo…" La phai ktien u Bah“Hooid phi kumba iakut por beit bad phi…" La kem ktien ka LanoshaHangta ki la shu ia rkhie noh baroh lai ngut bad ki jam mar ryngkat ryngkat.
Ka dohnud ki Thei baroh arngut ka la khih ban peit suh sha u Bah Malki.
Haba ki peit ia u ki ruh ki iohi ba lib shi lib u peit sha ka diang ka diang sha ka mon ka mon, namar ia lade u iaid hapdeng.
Kumne ki iaid ryngkat haduh ban da poi ha jaka ban iakhlad.
Marsien lait ka met u Bah ka Lanosha ka la ong kynsan“Uto u Bah imat don kaei re kaei ka ban jia lada ym dei iapha ka lah ban jia ia nga…" Ka da peit sha ka Kongthei Daplin“Ha…Pha ong kumno kumta … ?" La kren kyndit ka Daplin“Te haba shu iakynduh shi iakynduh te…" La phai ktien ka Lanosha“Ni Pha te mo….
Toi nga sngew kumba pham pat pyrkhat ei ei shaphang kata pynban Pha la da khmih lynti du mo…" la ban ktien sa ka Kongthei DaplinHaba ki la poi noh ha phyllaw ka Daplin ki iakhlad noh khlem pynkut ktien shaphang u Bah.
Ka Lanosha ka sngewthuh ba ka Daplin ka la suba ei ei ia ka jingmut jong ka.
Kumta ka la pyrkhat ban sian noh halor kata.
Ka Lanosha ka kham bhabriew shibun ban ia ka Daplin.
Ka rynieng ryniot ruh ka kham tam ma ka ban ia ka Daplin.
Haba phai wat sha ka pule puthi ruh ka kham lah ma ka namar ka la pyndep ia ka Klass Khat-ar.
Kine baroh ki ia ieid paralok thep mynsiem artat ba ki ia sah marjan iing.
Ka Daplin ka la kham tam snem ia ka Lanosha tangba ym da iapher than.
Ka Lanosha ka la sah teng ha Sor ar snem haba ka leit pule ia ka Klass Khatwei bad Khat-ar.
Hynrei namar ka jingbym lah kyrshan shuh na iing ka hap ban pep noh ia ka jingpule.
Ha shnong ka shu ioh lad ban hikai skul Balang tang ha ka por step.
Dei kane ka kam ba ka la kyrshan lem ia ka iing.
Hadien ba ka Lanosha ka iohsngew ia ka jingkren woh nia jong ka Kongthei Daplin halor kaei kaba ka la kum kynthoh teng ia ka, shisha ha la mynsiem ka la sngew babe tang ba ka pyrkhat ba kum kine ki ktien kim da dei than ki basniew hynrei ki dei ki ktien kiba ju ia ong lang hi haba kren shaphang ka shongkha khynnah.
Ha ka step ba bud kumba ju leh ka leit mih kai ha iing ka Kongthei Daplin.
“Lano phi la wan…" La kren ka Daplin“Hooid… La dep kam dep jam…" La buh jingkylli ka Lanosha“Shano pha ei… Ni ka jingsngew thait ka met … Mynta ka sngi phan leit shano…" La kylli pat ka Daplin“Shano ei… Ngan don ha iing …" La ong ka Lanosha“Pham leit iew….
?" la kylli biang ka Daplin“Em la leit I Mei…" La ong ka Lanosha“Ia pha ia leitkai sngi iew ruh, ngin leit dihsha kein sha iew…" La ong ka Daplin“Leit leh aiu… Haba khlem kam…" La phai ktien ka Lanosha“Shu leit synran ia nga ruh kein… Nga donkam te pha ban leit iew…" La wer ka Daplin“Sa tang ban leit ynda la wan I Mei…" La jubab ka Lanosha“Katno baje yn wan I Mei pha…" La buh jingkylli ka Daplin“Tip kein I dang don ha ing ngan da kylli shuwa ia I kein …" La jubab ka Lanosha“Sa kylli kein… Toi ban ioh ban leit kham biang por ei… Dang ioh ban jied….
" La ong ka Daplin  [pule biang la sngi saitjain].
Shillong: Ka Junior Endeavour Society Mawkhar kaba dei kawei na ki jingiaseng Khynnah hapoh ka Balang Presbyterian Mawkhar kan pynlong ia ka jingiaid Christmas Carol ha ka 17 tarik Nohprah 2018 kaba dei ha ka lah sngi u Blei ban wan ka ban sdang na pyhllaw Iingmane ka Balang Presbyterian Mawkhar naduh ka por 11:00 mynstep.
Ka jingiaid Carol kan sdang na iingmane – Motphran – GS Road rung shapoh Main Road Police Bazar (Bhajanlal) nangta noh sha Umsohsun –  Wahingdoh nangta kiew sha ka lynti Iing office u Syiem ka Hima Mylliem ban poi sha Mawkhar bad pynkut biang ha Iingmane.
Ka Society ka khot sngewbha ia baroh ki para bangeit ka Balang naduh kiba la san haduh kiba rit ban wan iashim bynta bad pynshngain lem khamtam eh ba kane ka jingiaid Carol ka jong ngi kan long kaba jop bad ka burom ia u Blei ha kaba ngi pynbna sha kiwei ia ka khubor ba Bha ka Jingpynim u Blei lyngba u Jisu Khrist.
Hadien shibun kynta ka jingiakren, la sngewthuh ba U Rahul Gandhi, nongialam ka Congress, ula mynjur ban thung ia U Ashok Gehlot, kum u myntri rangbah ka Rajasthan, katba ia U Sachin Pilot, kum u myntri rangbah ba ar jong ka sorkar Congress ha katei ka jylla.
U Ashoke Gehlot, U Rahul Gandhi bad U Sachin Pilot, ki ia shondur lang ha New Delhi.
Na ka liang jong U Sachin Pilot, u dawa ia U Rahul Gandhi, ba u dei ban ailad ia u, uba dang khie samla, ba un shimti ia katei ka lyngkor, hynrei la sngewthuh ba U Rahul, ula mynjur ban aiti ia ka shuki myntri rangbah ha U Gehlot.
Shillong: Ka sorkar Jylla, ka la pynbna ba baroh ki ophis sorkar, kin khang ha ka 28 bad ka 31tarik Nohprah 2018.
Hynrei ha kajuh ka por, la pyntip ba ki ophis sorkar kin trei kam ha ka 23 bad ka 30tarik Lber 2019 (kiba dei ki sngi Saitjain), na ka bynta ban ia bujli bad kitei ki sngi shuti kiba la dep pynbna haneng.
AIS SujaIa kiba kumno lah ban khot “Ki khun u Blei?" u Apostol Paul u ong – “Kiba la ialam da u Mynsiem u Blei, ki long ki khun u Blei".
Rome 8:14.
Kam lah ban long ba baroh kiba ngeit ba ki long ki khun u Blei.
Namar ban shu ngeit te ki ksuid ruh ki ngeit.
Jakob 2:19-22.
Ka long kaba suk ban ong – ngi long ki Khistan bad kiba ngeit, hynrei ka ktien u Blei pat, kam pdiang tang katta, hynrei tang ia kiba la ialam da u Mynsiem Bakhuid u Blei, ki long ki khun u Blei, lait nangta ym lah ban ong ki khun jongno, ki khun briew ne khun soitan!.
Namar, kiba la ialam da u Mynsiem Bakhuid ki long kito kiba la iehnoh ia kiei kiei ki jong ka pyrthei, ki la long ki jingthaw bathymmai (new creation), kiba la kha pat (born again) 2 Korinth 5:17 / Ioanis 3:5.
Kumta ka long kaba suk ban ong ba ngi long ki khun Khristan, hynrei kaba eh ban ong “ngi long ki khun u Blei, ba ialam da u Mynsiem u Blei, khlem da kha pat bad khlem da ioh ban sait ia la ki pop ha ka snam u khunlangbrot.
Namar tang kiba khuid ka dohnud, kin iohi ia u Blei.
Mathaios 5:8.
Namar u Blei ym peit kumba peit u biew.
U Blei u la ong ha u Samuel – “Wat khmih ia ka khmat jong u lymne ia ka jingjrong ka rynieng jong u; NAMAR NGA LA KYNTAIT IA U: naba u Blei um ju khmih kumba khmih u briew u briew u iohi tang ia ka dur shabar, hynrei U TRAI U IOHI IA KA DOHNUD" 1 Samuel 16:7.
U Blei u tip biang biang ia ki jingmut ki riew hyndai kiba la pynsleh (anointing), u Joseph bad u Samson.
U Joseph u long uba khlain jingngeit namar u long uba khuid ka dohnud, uba uta u briew hapoh jong u (his inner man) u long uba sheptieng Blei, bad la pyndap ia u da u Mynsiem u Blei.
Haba la lok u Potiphar ka la pynshoi ia u ban iasah ha kamra jong ka ha ka por ba u Potiphar um don ha iing, hynrei u Joseph u ialeh pyrshah, u ong – “Ngam mon, u kyrngah u kyntait ban leh ia kaba sniew pyrshah ia u kynrad jong u bad pyrshah ia u Blei.
U Joseph u ong – “U Potiphar u kynrad jong nga um shym khang ei ei ia nga, hynrei tang ia phi kein u khang naba pha long ka tnga jong u, kumno te ngan leh ia ka bymman ban leh pop pyrshah ia u Blei".
Genesis 391-9.
Jin lada u Joseph u tlot “ka bor halor lade bad khlem da shah ialam ha u Mynsiem u Blei, un jin da la ngop ha ka jingpynshoi ka lok u Potiphar ban ialong bad ka.
Hynrei uta u briew uba hapoh u Joseph, u khlain ban ia u Joseph uba ha ka doh namar la ialam ia u da u Mynsiem, u la jop thiaw ia ka jingpynshoi ka tnga u Potiphar, ka daw ka long ba ia u Joseph la ialam da u Mynsiem u Blei bad u long u khun u Blei.
U Trai ula don ryngkat bad u Joseph.
Genesis 39:21.
Uwei pat, dei u Samson u long uba khlain bor met bad uba la sleh hi u jong u Blei, katba uta u briew uba hapoh jong u (his inner man) um dei uba shaniah tylli ha ka jingialam u Blei namar ba u sngew khlain ialade.
Kumta ki Philistia ki la thaw buit kumno ban pah ia u.
Ki Philistia kim lah ban ialeh ia u da ka bor namar ki tyllai ba khum ia u ki dkut ha ka jingkyan jong u, kumta ki nongshun Philistia ki lah pyndonkam da ka kynthei, ka Delilah kein, ka Delilah ka la pynbor ia u bad u la iathuh ‘ba ka bor jong u ka shong ha u nuihkhlieh jong u’ ka Delilah bad ki Philistia ki la thaw buit ban ioh kem suk ia u Samson da kaba ka Delilah ka leh ieit bad pyniohthiah ia u ha khohsiew jong ka.
Ynda ula iohthiah, ka Delilah ka la khot ia ki nongkhi ia ki 7 ki jingkdor u niuhkhlieh jong u, bad ka bor jong u ka la sdang kynriah na u.
ka Delilah ka pynkyndit ia u ka ong – ko Samson ki Philistia kine kin kem ia me.
U kyndit, u ong shuh ngan mih shabar kumba mynshuwa.
Hynrei um tip ha kata hi ka por ba u Trai u la kynriah na u.
ki Philistia ki la kem suk ia u, la khlaw ia ki khmat jong u, la ialam ia u sha Gasa ki da khum da ki kynjri rnong ia u" ki Nongbishar 16:4-22.
Sepei ka jingpynsleh ia u Samson namar ula shaniah ha ka Delilah ka briew ka bym tip ia u Blei.
Kumta ha ka buit sainti jong ka u Samson u shaniah bad u shaniah ruh ha la ka bor ha ka ka jingstad bad klet noh ban shaniah ha ka bor ka jingialam u Mynsiem u Blei kumba u Joseph u leh, namar kata ka jia ia u kumne “Ba u Blei u la kynriah noh na u"U Samson u la duh noh ia la ki khmat bad ia ka bor bad u la kyrpad ia u Blei ban ai sa shisien pat ia ka bor kaba khadduh, te u Blei u la ai hynrei ialade ruh ula iap lang hangta lem bad ki nongshun jong u.
ki Nongbishar 16:28-31.
