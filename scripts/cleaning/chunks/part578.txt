Jin lada ki arngut ki rangbah, u bah Phlowing Syiem Nongbah bad u bah Hindro Samakha kin iatylli, nga ngeit ba ki pulit Assam bad ki Nepali kin lehrain ban wan leh trai khlieh.
Hynrei haba long kumne te kita ki nongshun kin nang ioh bor.
Ka por kam slem shuh ba ki khasi ba sah ha kane ka thain kin sa shah pynher krad.
Ah! mano ban pynkylla bamut ia kine kiba ialeh markynti?.
Kiba ioh pang covid 19, ki la kiew sa 26 ngut ha China mynta ka sngi, wat la ka kham duna khyndiat, na kaba jia ha ka sngi saitjain, ha kaba ki don 27 ngut kiba ioh pang.
Na kitei kiba ioh pang, ki don 22ngut kiba tang na ka nongbah Beijing, ong ka khubor jong ka  National Health Commission.
Shillong: Uwei u shipai ula ioh pang Covid 19.
Utei u dei u shipai, uba na ka kynhun Assam Regiment, ha kaba ula ioh ia katei ka jingpang, hynnin ka sngi Saitjain.
Utei u shipai, u don mynta ha ka jaka sumar ha Civil Hospital, Shillong bad la iathuh da U Dr Aman War, Director of Health Services (MI), ba utei u shipai, ula leit sha Guwahati bad u sa wan phai biang sha Shilong.
Ki shipai, kim tip satia ia ka daw tynrai, ba u ioh ia katei ka jingpang, namar ba um shym la pyni dak satia ha ki sngi ba ladep, ba u don ia katei ka jingpang khlam.
Sa 249 ngut ki don kiba ioh pang covid 19 ha Assam bad baroh kiba ioh ia katei ka jingpang, ha katei ka Jylla, ki la poi mynta sha ka  5,255 ngut.
Kito kiba dang shah sumar haduh mynta, ki long 2,041 ngut bad 3,202 ngut ki la jem na katei ka jingpang, ong U Himanta Biswa Sarma, myntri ka koit ka khiah ka sorkar Jylla.
Ka khlam corona, ka la shim ia 3 ngut ki mynsiem briew ha Assam.
Kiba pang covid 19 ha Nagaland, ki la poi mynta sha ka 201 ngut, da ka jingdon sa lai ngut kiba ioh pang hynnin ka sngi bad kitei ki kynthup ia 2 ngut na Kohima bad uwei na Dimapur.
Ha Tripura, ki don sa 8ngut kiba ioh pang thymmai bad baroh kiba ioh pang covid 19, ki la poi sha ka 1,190 ngut.
Ha Mizoram, ki don sa 10ngut kiba ioh pang covid 19 bad baroh kiba ioh pang covid 19 ha katei ka Jylla, ki la poi sha ka 140ngut baroh.
Ka khlam coronavirus, ka la nang pur stet bha ha India, ha kaba mynta ka sngi, ki don 14 hajar ngut kiba ioh pang bad baroh kiba ioh pang, ki la poi sha ka 4lak ngut ha ka Ri baroh kawei.
Ka dei ruh mynta ka sngi, ka sngi, ha kaba katei ka jingpang, ka don bun tam kiba dang ioh pang thymmai ha ka shisngi.
La iathuh ba kitei kiba ioh pang, ki long 14,516 bad haduh mynta, la shim ba ki don 3.
95 lak kiba ioh pang baroh ha India.
Ha ka por janmiet, la iathuh ba ki don sa 5 hajar ngut kiba ioh ia katei ka jingpang bad kumta ka jingkhein, ka la palat ia ka 4 lak ngut baroh.
Kane ka dei ka sngi kaba lai, ha kaba ka jingpang, ka kiew stet shibun ha ka Ri baroh kawei.
Ha Maharashtra, ki don baroh kiba ioh pang sha ka  1,24,331 ngut, nangta ka bud sa ka  Tamil Nadu, kaba don  56,845 ngut.
Ha Delhi, ki don 3,137 ngut kiba ioh pang hynnin ka sngi, kaba dei ka sngi kaba ki don bun tam, kiba ioh pang covid 19 bad baroh kiba ioh pang ha katei ka Jylla, ki long  53,116 cases.
Kiba iap ha ki 24 kynta ba ladep, ki long 66 ngut bad baroh kiba iap, ki la poi sha ka 2,035 ngut.
Ha Gujarat, ki don 539 ngut kiba ioh pang covid 19 mynta ka sngi bad baroh kiba ioh pang, ki la poi sha ka  26,737.
Kiba iap ki long 20 ngut mynta ka sngi bad baroh kiba iap, ki la poi sha ka 1,639 ngut.
Ha satlak pyrthei, ki don 86 lak ngut kiba ioh pang bad kiba iap, ki long 4.
5 lak ngut.
Ha US, ki don 22 lak ngut kiba ioh pang bad kiba iap, ki long 1.
1 lak ngut.
Shillong: Hadien ka rai jong ka sorkar ban shah noh ban plie ia ki dukan ki ba don hapoh iewduh, ka Deputy Commissioner jong ka East Khasi Hills District ka kong Matsiewdor W Nongbri mynta ka sngi ka la pynmih ia ka jing pynbna ba naduh ka sngi nyngkong kata naduh ka 22 tarik u jylliew 2020 tang 413 tylli ki dukan kiba don ha iewduh kin plie ha ka shisngi.
Na ka liang ka Ophis jong ka Hima mylliem ki la dep ban iathuh ba ki dukan ki ba la shah ban plie ki long 1222 tylli bad na ki ne 413 tylli ki lah ban plie shisngi kat kum ka jingbuh da ki dak A,B,C kat kum ka pali bad ki dukan kiba la dep plie kin plie biang  hadien ka 2 sngi.
Ka iewduh kan plie naduh ka sngi nyngkong haduh ka sngi saitjain bad ha ka sngi u Blei yn ym shah ban plie ia ki dukan baroh.
Ki basa ki ba la shah ban plie ia ki dukan ki long ka basa juti,basa shynrai, basa khiew,basa wait ,basa khoh, basa khaw khasi,basa jain,basa soh, basa kot,Pusari,basa pylleng ,basa khaw ,basa syiar bad ki dukan kiba don ha Standjeep bad second hand.
La bthah ruh ia ki nongdie dukan ba kin bud pyrkhing ia ki kyndon ba la pynmih da ka tnad ka koit ka khiah bad la da lap ba don kiba pynkhein ia kine ki kyndon kin sa shah pynshitom.
La thaw ia ka Covid Management Commitee ban peit ia ka jingiaid beit iaid ryntih ban ym don ka jingpynkhein ia ki kyndon ba la buh da ka tnad ka koit ka khiah u nongialam kane ka Commitee u long u Syiem ka Hima Mylliem, ki dkhot ki long baroh ki myntri jong ka Hima Mylliem, ki pulit Syiem bad ki Enforcement jong KHADC.
Ki ba shah khot kyrpang sha kane ka Commitee ki long ka Deputy Commissioner EKHD ka kong B.
Ranee Executive Magistrate & Incident Commander jong ka Zone IV bad ka kong DV Lyngdoh Excutive Magistrate, Superintendent Of Police kaba la mihkhmat na ka Zone IV bad DMHO yn mihkhmat da ki Medical Officer.
Ngam lah khlem da shim ia u khulom ban thoh eiei khyndiat ia Une U Riewkhraw uba U Blei u la sei na Ri Wales ban wan thaba shane sha RI KHASI JAIÑTIA kum U KHLUR UBA THABA hapdeng KA JINGDUM kaba  sdang ban kah syrngiew ia KA RI KHASI JAIÑTIA BAIEID JONG NGI.
Bluit U Blei u la sei ia U THOMAS JONES I ban wan sha Ri Khasi ban ai ia ka jingithuh ia ka Jaitbynriew kaba U Blei u da ieid kyrpang da kaba un long u Nongai ia ki Dak thoh ABKD jong ki ALPHABET KHASI JONG NGI U KHUN KHASI KHARA.
Ha ka jingshisha ngi lah dei ban pule da ki dak thoh BENGALI kumba la ong da kiba bun ki Nongthoh history.
Ngi kynmaw dang shen ba ka KJP Assembly ka la ioh ban rakhe ia ka BICENTENARY lane ka lyngkhuh dap 200 snem jong ka sngikha une U riewkhraw kata U THOMAS JONES I ha ka snem 2010, da kaba sdang ia ka jingrakhe naduh ka snem 2007 haduh 2010 (Kata Lai snem pura kynthih).
Bad Ngi kynmaw ba ka KJP Assembly ka la ioh ruh ban buh ia u Mot sah kynmaw uba la thung bad buh ha phyllaw Iingmane jong ka Balang Presbyterian Pynthorumkhrah ia uba la plie bad pynkyntang da U Rev.
Dr.
John Tudno Williams uba long u Moderator jong ka Presbyterian Church of Wales ha kito ki snem.
I Rev.
Dr.
J.
F Jywa ha kawei ka jingthoh ha ka Pateng Khristan i thoh kumne haba ki don kiba kylli ia i, balei ba phi pynjrong ia ka jingrakhe ia ka Bicentenary haduh lai snem kata naduh u snem 2007 haduh 2010? ….
“Wa! Kat ka rynieng jong une u riewkhraw, uba la Saiñdur ia ka jaitbynriew bad ia ka Balang jong ngi, hato ngim dei ban da kynmaw burom ia u ha ka rukom kaba kham kyrpang?"Kumban shu pynkynmaw la kha ia une U Missionary uba nyngkong na Wales sha Ri Khasi ha ka 24 tarik u Kyllalyngkot 1810 ha Tanyffrid ha ka Parish Llanggyniew, Montgomeryshire.
La iathuh naduh ba u dang khynnah u long uba tbit bha ha ki kynja jingtrei kti.
Ha ka snem 1840, ka Welsh Calvinistic Methodist Missionary Society ka la pyndkut noh ia ka jingiadei bad ka London Missionary Society.
Te la don uwei u Missionary jong ka London Missionary Society uba kyrteng U Rev.
Jacob Tomlin uba la poi ha ri Khasi ha ki snem 1837 bad une u sahep u la ioh ban sah ha Sohra kumba 9 bnai eiei ha ka por ba u sahep Alexander ? Lish u dang don ha Sohra.
Bad dei ka jingialam ba phylla jong U Blei lyngba une u Missionary uba la kyntu ban phah Missionary sha RI KHASI.
Bad da kane ka jingkyntu jong une u Missionary jong ka London Missionary Society la urlong ka jingwan jong U Thomas Jones I sha Ri Khasi.
I Dr.
Amena Passah (Professor, Dept of History NEHU) ha kawei ka jingthoh jong i ha ka Thup Sah kynmaw ka jingdap 175 ka jingwan ka Gospel i la thoh kumne shaphang une u Rev.
Jacob Tomlin bad kaei ka jingiohi jong U ia ngi ki Khasi, “Rev.
Jacob Tomlin found the Khasi ‘cheerful, active and enterprising and when more civilized and blessed with knowledge of the Gospel, they will become a very interesting and noble people’.
Ha ka snem 1832 u Alexander B Lish u la seng skul ha Sohra, Mawsmai bad Mawmluh.
Une u Sahep A.
B Lish u la seng skul da ka jingthmu babha hynrei ka jingpyndonkam da ki DAK THOH BENGALI ka la dkoh noh ha ki jingtrei shitom jong u.
Bad ha u snem 1834 u la plan ban pyndonkam noh da ki dak thoh Roman ha ka jaka ki dak thoh Bengali.
Bad ha kita ki jingpyrshang da ki dak roman ruh u la kynduh mawsiang shibun ha ka jingthoh namar ka i kum ba ym don jingmut kata ka translation bad ka rukom pynbeit ia ki dak bad ki jingmut ha ka kynnoh Khasi.
Bad kata ka jingpyrshang ka jong une u Sahep A.
B Lish ka la kut noh bad ki skul la khang noh bad ym don skul shuh.
Une u sahep u la mih noh ha ka snem 1838.
Bad la iathuh ba ki don ki khasi kiba la nang kot nang sla kiba la long ka jingkyrkhu ia U Thomas Jones ha kaba hikai bad nang ia ka Ktien Khasi.
U Rev.
Thomas Jones I ha ka por ba u dang don 30 snem ka rta bad ka kurim jong u kata i Mrs.
Anne Jones iba dang armet ha kata ka por ki la mih na Liverpool ha ka 25 tarik u Naiwieng 1840.
Ha shuwa ba U Sahep Thomas Jones un mih nangtei ka la don ka jingiaseng duwai ha ka 24 tarik Naiwieng 1840.
Hadien jong ka jingleit lynti duriaw kaba jlan na Wales ha kaba khatduh ki la poi iuh kjat ha Sohra ha ka 22 tarik u Jylliew 1841.
Kumba ngi tip ba ka Sohra ka dei ka thaiñ kaba jur slap bha, bad ba u Myllung ka Ri, U Soso Tham u la ai nam da U Lapbah Sohra.
U Sahep Thomas Jones bad ka mem jong u ki la iuh kjat ha Sohra hapdeng u Slap uba jur bha.
La pdiang sngewbha ia u Thomas Jones da uwei u Rangbah Shipai ba riewblei uba la ai jaka sah ia ki, une u dei u Captain Lewin.
Hadien ba u la sah katto katne sngi U Thomas Jones u la sngewthuh shai ba lada ki briew kim nang ban thoh ban pule ka eh than ia ki ban sngewthuh ia ka jinghikai (Message) kaba un sam ha ki.
Kumta une u Riewkhraw u la pyrshang ban nang ban kren ia ka KTIEN SOHRA (Sohra Dialect) da ka jingiarap ki katto katne ki Khasi ba la kham nang kham tip (Literate Khasis) kum u Duwan Rai, Jungkha bad u Laitthat, bad hadien hynñiew ne phra bnai ula nang bad sngewthuh ia ka rukom kren Sohra.
Ha kito ka por la iathuh ba ym don ba shlan ban pule kot namar ki briew ki ñiew sang ban pule, tang na Mawmluh khyndiat bad na Mawsmai de.
Kiba nud ban leit pule ki sahep ki da ai da ka tulop.
U Nigel Jenkins ha ka kot jong u ‘Gwalia in Khasia’, u iathuh ia kawei ka jingjia kumne, “From the military and government officials, Thomas Jones received little more and undisguised criticism, “GO HOME JONES" advised a British Official, “you may as well try to instruct the monkeys on that tree, as attempt to teach these people".
U Sahep Thomas Jones u ioh tang ka jingtheh umpjah ka jingshah krenbeiñ bad jingkren pynduh jingkyrmen na ki sahep Sorkar Dohlieh ha kato ka por.
Uwei na ki lei lei u da ai jingmut syndon da kaba ong, “Ko Mr.
Jones khie leit phai noh sha la Ïing, wat pynlut por ban hikai ia kine ki briew, lehse kan ym da iapher eh ha kaba phin pyrshang ban hikai ia kitai ki shrieh halor dieng".
I W.
R Laiflang ha kawei ka jingthoh ha ka Pateng Khristan i la thoh kumne, ba wat la ki Khasi kim da khuid da suba, kim don la ki dak thoh pynban kim dei ki riewkhlaw.
Ki Khasi hi ki la don la ka jingshai (Civilisation), ka akor ka burom.
Ia ka rukom synshar-paitbah jong ki (Democratic Principle) bad ia ka rukom ba ki ia said-thma said-dorbar la iaroh bad pyrto da ki Phareng ha ka por U David Scott.
Ki Khasi ki long ruh kiba khih kiba ksar bad naduh hyndai ki ju ialeit iawan sha ri thor Brama.
Ha ka kot kaba la pynmih da ka Khasi Author’ Society kaba la ai kyrteng ‘Haba im ka ktien im ka jaitbynriew’, ka thoh kumne, “Ngi sngewnguh eh ia U Thomas Jones uba la wanrah bad pynskhem syndon ia ki DAK-THOH ROMAN na ka byna ban pyndonkam ha ka thoh ka tar Khasi naduh ka snem 1842 bad u la plie ruh ia ki lai tylli ki skul ha Mawsmai, Mawmluh bad Sohra.
Naduh kata ka por kam shym don shuh ka jingkyrtiang dien.
Ha ki snem kiba hadien, ki riew shemphang trai ri kum u Jeebon Roy Mairom bad u Radhon Singh Berry ki la nang pyndap dong ia ki dak-thoh Khasi da kaba wan rah shuh shuh ia ki dak kiba ia hab sur bad ka kren Khasi.
Kane ka sakhi shai kdar ba ka jaitbynriew ka don ki riew shemphang kiba trei minot ban kyntiew ia ka ktien sha ka kyrdan kaba la ih bha kumba ka long mynta".
Bad mynta ka Ktien Khasi kum ka ktien thoh ka la dap bad kynjoh pura sha ka 178 snem.
U Sahep Thomas Jones I da kaba u la tip ia ka jingpyrshang jong u Sahep A.
B Lish ban pyndonkam da ki dak thoh Bengali ka la pulom bad kam iahap (Failed), kumta u Thomas Jones u la sdang beit da kaba pyndonkam da ki DAK THOH Roman.
Baroh arngut shi kurim (U THOMAS JONE bad i ANNE) ki la trei shitom ban thoh ia ki kot da kaba ki lap ba kata ka rukom thoh da ki dak roman ki long kham iahap ha ka ktien sohra.
Hapdeng shibun ki jingshah kren wohdaw ia ka jingpyrshang jong u, ha kaba khatduh kine ki shi kurim ki la lah ban pynmih nyngkong ia ka kot kaba u ai kyrteng “Ka Kot Pule Khasi A-B (The first Khasi Primer entitled, Ca Citab ban Hicai Ca Citien Cassia).
Bad ia kane ka kot u la pynbha shuh ia ka rukom thoh ha u snem 1846, ia kaba la kham pynbha shuh shuh ha ka snem 1852 kaba la ai kyrteng, “Ka kitap nyngkong ban pule ka ktin Khasi" la iathuh da U William Pryse.
Bad u la pynmih ruh ia ki ar tylli ki kot niam.
I Rai Bahadur D Ropmay i la thoh kumne shaphang U Thomas Jones, “One of them is the First Primer, an excellent textbook read in schools for 60 long years".
Ka dei ka jingtrei shitom met bad mynsiem jong une u Riewkhraw ba la ai nam ai burom bad iai kynmaw bad pyrto ia u kum U KPA KI DAK THOH KHASI, u nonglap ia ka thoh ka tar bad ka pule Khasi (The Founder of Primary Education and the pioneer of Khasi Literature).
U Thomas Jones u la pynkylla khasi ia ki jingrwai na ka Welsh bad English sha ka Jingrwai Khasi (Khasi Hymn Book) kaba u la ai kyrteng, Ki Jingrwai Niam ban ia rwai ha Skul bad ha ki jingiaseng Mane Blei ha ka snem 1845.
Bad kane ka jinglumlang ia ki jingthoh ha ka ktien khasi ki la kylla long ka jingsdang jong ka jingthoh Poetry ha ka Ktien Khasi.
Bad lah ban ong ba U Thomas Jones u dei u Nongthoh Jingrwai Poetry uba nyngkong ha ka Ktien Khasi.
Lah ban lap ia ki jingrwai kiba u Thomas Jones I u la thoh ha ka Kot Jingrwai (Khasi Hymn Book) jong ka balang Presbyterian jong ngi.
Kine ki kynthup, “Ha khmih U wan ha u lyoh" (KHB 101), “Ka jingduwai U Trai" (KHB 255), “Ka Jingiap ki riewblei" (KHB 462).
Nalor u Thomas Jones kiwei ki missionary ruh ki la noh synniang ha ka jingthoh ia ki jingrwai (Poem).
I Babu B.
R Kharlukhi i la thoh kumne, “Ym lah ban don ‘literature’ khlem ki dak thoh".
I la iathuh ruh ba don ka jingiathuhkhana pateng ba haba ka Mem u Thomas Jones I ka hikai ia ki khynnah Nongsawlia ban spel ia ki dak, kim nud ban ong A lane B na ka daw ba la hikai ki kmie ki kpa ba tang shu ong A un mih u khla bad tang shu ong B un mih u hati.
Ia ka jingpyrshang jong U Thomas Jones I ban pyndonkam da ki Roman Script ia ka ktien khasi, ka Balang Kmie ha Ri Wales kim da ia hap jingmut.
Hynrei U Thomas Jones I um shah rem noh ha ka jingpyrshang jong u kaba la pynlong pat KA JINGKYRKHU KABA KHRAW IA NGI KUM KA JAITBYNRIEW KHASI.
Nga sngewnguh eh ia U Blei ba U la phah ia une U Shakri jong U ban wan ban tbeh lem ia U PREW ka jingtip ha ngi kum ka Jaitbynriew.
Ka Jingkynmaw ieid ia Une U RIEWKHRAW kan iai sah junom la junom ha nga bad ha baroh ki parari jong KA BRI U HYNÑIEWTREP.
U Thomas Jones I um wan tang ban wan rah ia ka Jingshai ka Gospel hynrei u la wan rah ruh ia ka jingshai ha ka thoh ka tar bad ka ?ule dangle ruh.
Nalor ka thong ban ai ia ka jingshai ka Gospel bad ka Thoh ka tar ka pule dangle, u la shim ruh ia ka sien jam ban iarap ia Ki Khasi ha ka ioh ka kot (Economic Empowerment) bad ban ia khun lem ruh na bynta jong ka hok jong ki (Fighting for Justice on behalf of the exploited Khasi people against The British Rulers).
Haba u la iohi ia ka jingshah ñion beiñ jong Ki Khasi ha kato ka por um hun ban shu peit kai ia kata ka jingshah lehbeiñ jong ki ha U Harry Inglish uba bat ia ka kyrdan Assistant Political Agent ha ka British Court.
Kum U briew jong U Blei U Thomas Jones uba don ka jingmut babha ban wan shane sha Ri Khasi bad ia ki briew jong ka.
Haba u iohi ia kane ka jingleh donbor jong uta u Ophisar Dohlieh um lah shah ban shu sngap ban iohi ia ki Trai ri ki shah lehbeiñ.
Kumta u la shim ia ka rai rangbah ban ïeng na bynta ki Khasi ha kato ka por bad u pyrshah ia ka jinglehdonbor bad jingbamsap jong u Harry Inglish bad kiwei pat ki Dohlieh kiba leh donbor.
Da kane ka jingiarap jong U Thomas Jones ia ki Khasi, u la kylla long U Sohpdung bad U Nongshah thwet ha ka buit sianti ba sniew jong u Harry Inglish.
U Harry Inglish u la shun thlong mluh thlong sying ia une u Thomas Jones tang na ka bynta ka jingmyntoi shimet jong u.
Bad u la leh kiei kiei ki ban pynshitom ia ka jingtrei jong U Thomas Jones kum U Missionary ha Ri Khasi ha kato ka por.
Bad tang ha ki 8 snem ba u la trei ha Sohra ha ka kam mission u Thomas Jones u hap ban iehnoh ia ka kam mission bad u la hap ban phet rieh noh na Sohra.
Ha kaba khatduh u Thomas u la khlad noh ha Kalkatta ha ka 16 tarik u September 1849 hadien ki jingeh ha ka met bad ka jingmut jingpyrkhat (Physical & Mental hardships).
Ngi iohi hangne ba ki kam sniew kam smeh ki kham leh donbor ban ia KA JINGIEID, KA JINGLONGHOK bad KA JINGBISHARHOK.
Katto katne ka Jingiapher hapdeng U THOMAS JONES bad U HARRY INGLISH.
U REV.
THOMAS JONES I ha ki 38 tylli ki mawjam jong ka jingim jong u, u la buh ia ka matti ksiar ki matti rupa ha ka jingpyrshang ba radbah jong u kin iai sah pyrto junom pateng la pateng.
Bad ha kine ki snem ki don ki jingjia ba sngewsih kiba long kum ki jin?tynjuh bad ki sohsat kiba la wan ha ka jingim jong u.
Ki eriong bad ki jingatphyllung kiba la shop ia u ka diang bad ka mon ki long, ka jingkhlad jong ka mem jong u ha ka 22 tarik u August 1845 bad ka jingkhlad noh jong u na ka Mission ha ka 1847.
Nangta u la aiti ia la ka jingim ban iada ia ka Jaitbynriew Khasi baieid jong ngi na ka jingbanbeiñ jong ka Sorkar Phareng bad Nongkhïi Dohlieh da kaba seng Skul, ai ia ki Alphabet Khasi ABKD, hikai ruh ha kaba kyntiew ia ka ioh ka kot.
Na ka bynta kane u la shah banbeiñ ha ka bor synshar Dohlieh haduh ba u hap phet iap noh sha Kolkata bad ka Jingpang ka la lap ia U bad u la khlad ha Kolkata ha ka 16th September 1849 ha Scottish Burial Ground, Karaya Road, Kolkata.
U HARRY INGLISH u dei Ophisar Sorkar Dohlieh uba bat ia ka kyrdan Asst.
Political Agent uba bamsap bad lehbeiñ bha ia ki Khasi.
Ha ka kam Khaïi Pateng u lehbor bha ia ki Khasi da kaba pynbor ban die ha ka Company jong u kaba u ai Kyrteng Inglish & Company bad u kpa jong u (George Inglish) ha ka dor ban iohnong ia lade.
U la leh donbor ruh ia ki Bri Sohniamtra jong ki Khasi ha kato ka por.
Kiba ialeh pyrshah ia u, ki shah kem bad set phatok.
Hynrei ngi iohi hi ia ka Jingshisha ba ia ka kyrteng jong u Harry Inglish la klet noh wat lada don kiba kynmaw khyndiat HYNREI KA NAM KA BUROM BAD KA KYRTENG JONG U THOMAS JONES I KA IAI SAH PYRTO JUNOM DA KA JINGSNGEWIEID BAD JINGBUROM.
I Rai Bahadur Ropmay i thoh kumne, “U Thomas Jones u dei u Kpa jong ka Khasi Alphabet bad u Nongseng ia ka nongrim ba neh jong ka Khasi Literature".
U Dr.
R.
A Hughes ha ka message kaba u la phah ha ka jingrakhe dap 150 snem ka Khasi Literature ha ka snem 1991 u la thoh kumne, “Thomas Jones who knew what it was to be a blacksmith, used his skill to forge words to serve man by producing the earliest books for children and adults which showed the way to the highest he knew".
U Rev.
T.
B Philip u la iathuh ha I Rangbah W.
R Laitflang kumne shaphang U Thomas Jones, “Ka Jingangnud u Thomas Jones, ka long ba ki Khasi ki dei ban sngewthuh ia ka Gospel ha ka ktien jong ki hi, shuwa ba kin lah ban pdiang ia ka".
I Bah Mawrice Lyngdoh i don ban ong kumne ia u Thomas Jones, “U Thomas Jones u la ialeh shitom ban hikai ia ki briew ha ki kam trei kti kiba ki nonghikai skul mynta ki khot Socially Useful Productive Work (SUPW)".
Ha ka ban pynkut nga sngewnguh ia U Blei uba la sei ia une U Riewkhraw bad U Missionary na Shiliang duriaw na Ri Wales ban wan shane ban thang ia U PREW ka JINGSHAI ha ngi kum ka Jaitbynriew Khasi Jaiñtia bad ha ka Bri Hynñiewtrep jong ngi.
Haoid kum ka Balang Presbyterian ngi don ia ka sngi kyrpang na bynta jong une u Riewkhraw bad mynta ngi la ioh syndon ia ka Sngi Kyrpang ia Une U Riewkhraw ha ka 22 tarik U June man la ka snem kum KA THOMAS JONES I DAY ia kaba la ithuh da ka Sorkar Jylla.
Ka jingim ka jong u ka long ka nuksa ka ban ai mynsiem ia ngi ban long kiba don ka mynsiem ban long kiba TBEH JINGSHAI ha kano kano ka kam kaba ngi trei ha la ka jingim bad ha ka jingshakri ia la ki para briew ha la i jong i jong i sap i talent iba U Blei u la ai ha ngi khlem da tyngkai ne long kiba khapnap ban ia sam lem ia ka jingtip jong kaba bha bad badonburom ki ban iai sah pyrto junom la junom.
To ngi ruh ngin kup ia kane ka jinglong babha kaba U Thomas Jones u la pyni da ka jingsngewrit, kiba kloi ban iarap ia kiba rit kiba tlot bor ym kiba khwan myntoi shimet ne kiba bam sap da kiei kiei ki jinglong pohdor kum u Harry Inglish la ka long ha ka jinglong jingim kaba man la ka sngi jong ngi.
Ki Missionary kiba khraw kum U Dr.
William Carey bad U Thomas Jones ki wan na ka jinglong sngewrit kata u William Carey kum u Nongsuh juti bad u Thomas Jones kum u Kamar.
Hynrei haba U Blei u pyndonkam ki kylla long ki briew kiba phylla bad kiba ioh ia ka nam bad ka burom pateng la pateng.
To ngi ruh ngin long kiba pyndonkam hok ia ka sap ka talent kiba U Blei u la ai ha ngi.
Ki par Jingtip:Ngim lah ban niew tang ia ki kam ba u Sahep Thomas Jones I u la noh synniang na ka bynta ka jaitbynriew jong ngi khamtam ban pynioh ha ngi ia ka thoh ka tar kaba neh shirta.
Ngi kitram shibun eh ia une u riewkhraw na shilliang duriaw uba la aiti lut ia lade met bad mynsiem na ka bynta jong ngi.
Ia une u riewkhraw yn iai kynmaw burom  pateng la pateng kum u Kpa ka thoh ka tar khasi.
Dei PARAKOK.
Shillong: U Bah Lambor Malngiang Chairman jong ka Meghalaya State Plasnning u la ong ba u Myntri rangbah ka jylla u Conrad K Sangma, um ju tuklar ia ka rukom trei kam jong ki minister sorkar bad lada ka don kano kano ka jingthut, ha kano ka no ka tnad ka dei ka jingbym lah trei jong ki minister.
Haba ia kren bad ki lad pathai khubor, u bah Lambor u la ong ka jingtrei kam jong ka sorkar ka ju don ka jinghiar ne ka jingkiew kan ym lah ban long beit 100% lane ka sorkar kam lah ban trei 0%, hynrei ha kum kane ka por ba ka jylla ka dang ia leh pyrshah ia ka khlam Covid-19, ka sorkar jylla ka la trei bha ha baroh ki liang.
U la ong ruh ba ka rukom trei kam jong ka Sorkar jylla ka long ka ba sngew hun namar ha ka ne ka sorkar la bun na ki kam pynroi ki la iaid sha khmat,u la ong ruh ba mynta kum ba long ki jinglong jing man hap ban haduh ba kan da iaid beit ka jinglong jingman hangta yn sa ithuh ka jinglah trei kam ne ka jingbym lah trei kam ki tnad sorkar bapher bapher.
U la ong ruh ba ka jingkynnoh ba ka don ka jingleh donbor ha kane ka sorkar, ka long ka bym shisha satia bad U bah Lambor u la ong ba u myntri rang bah ka jylla um ju tuklar ia ka kam kaba u la dep bynshet ha ki minister,  hynrei ka ba kongsan ka long ha ki minister marwei marwei ba kin pyni ia la ka jong ka rukom trei kam.
Shillong: U Chairman jong ka Meghalya State Planning Board, u bah Lambor Malngiang, u la ong ba u bah Adelbert Nongrum u MLA jong ka North Shillong, u dang dei hi u dkhot jong ka Meghalaya Democratic Alliance (MDA).
Haba iakren bad ki lad pathai khubor u bah Lambor, u la ong ba ka jing kren jong u Symbud Myntri rangbah u bah Prestone Tynsong  ka long ka jingsngew jong u marwei bad kam dei jong ka MDA baroh kawei.
U la ong ruh halor ka rai jong u bah Adelbert Nongrum ba um shem la leit ban thep vote ban jied ia u kyrtong na ka bynta MP ha Rajya Sabbha, u la ong ba kane ka dei ka synshar paidbah ha kaba u ne ka u don la ka hok ban pynpaw ia la ka jong ka jingsngew bad yn ym don ba lah ban khang ia kata.
U la iathuh ruh ba na ka liang jong u bah Lambor, kum u nongialam jong ka United Progressive Forum u la leit ban ia kynduh ia u bah Adelbert u ba long u dkhot ka UPF halor kane ka bynta bad haba u la pynpaw ia la ka jingsngew, kumta ka UPF ka burom ia ka rai jong u.
Shillong: Ka Khasi Student Union Jaintia Hills District Unit, ha ka kyrwoh ba la phah da u Publicity Secretary ka pynpaw ia ka jingsngewsih kaba khraw halor ka jingduh kynsan ia uwei na ki dkhot jong ka u Samla Paul Kyndait.
U Samla Paul Kyndait ula long u dkhot ka KSU Moodymmai Unit naduh ba la pynkha ia katei ka Unit ha u snem 2005 bad u la long ruh kum u President ba ar ka KSU Modymmai Unit bad u dang long ruh kum u dkhot ba pura ka Seng haduh ka khyllipmat ba u la khlad noh nakane ka sla pyrthei.
“Ka jingkhlad kynsan utei u samla ka dei ka jingduh nong kaba khraw iaka Seng, ia ka Iing ka Sem, ka shnong ka thaw bad kumjuh ruh ia ka Ri bad iaka Jaitbynriew jong ngi" la ong u kyrwoh sngewlem naka Seng, “Wat la ka jingshakri jong phi ia ka Jaitbynriew lyngba ka Seng ka long kaba jar jar ruh hynrei ka la long ka jingiohnong kaba khraw pat naka bynta ka Jaitbynriew" la ong shuh shuh ka kyrwoh naka Seng.
Lyngba kane ka kyrwoh, ka Seng ka la phah ruh iaka khubor sngewlem sha kiba ha iing hasem jong u Samla Paul Kyndait bad duwai na ka bynta ka jingjahthait ka mynsiem jong u.
Ka jingpang coronavirus, ka la nang ktah jur ha kane ka sien sa ha ka nongbah Beijing jong ka China bad ki bor pyniaid jong ka Beijing, ki la iaid shakhmat ban test ia ki briew bad wat ia ki tiar, ba pynkit lyngba ki courier bapher, ong ka khubor.
Ka jingtest, kan iaid stet bha ha katei ka nongbah, kaba don haduh 20 million ngut ki nong China bad katei ka dei hadien ba ka la don ka jingpang iabit kaba jur bha na kawei ka jaka die doh bad die dohkha, kaba la tip kum ka iew Xinfadi.
Mynta ia ka jingtest, yn leit sha ki iing ki sem jong ki briew, kiba don marjan bad katei ka iew bad kumjuh ia kito kiba trei lane kiba ju rung ha katei ka dukan.
Ym tang katta, ia ki phew hajar ngut kiwei pat kiba leit ai mar kylleng kylleng, kiba iaid da ka kjat ne da ki scooty, lem bad ki tiar kiba phah da ka parcel ruh yn peit bniah bha bad la iathuh ba katei ka jingpeit bniah, kan sdang naduh ka taiew ban wan.
Haduh mynta, ka sngi, ki don 200ngut kiba ioh pang covid 19 ha ka nongbah Beijing bad ki don 22ngut kiba dang ioh pang thymmai ha ka sngi thohdieng bad katei ka dei naduh ba ka la sdang pur katei ka jingpang ha Beijing, naduh ka 11tarik Jylliew 2020.
Ka jingleit test, kan long ha ki dukan shet jingbam, ki dukan ja, dukan sha bad katei ka long, haba lalap da ki doktor ka China, ia ki khniang jingpang coronavirus ha ki jaka ot doh ha ka iew  Xinfadi.
So cry.
Ka Nepal, mynta ka sngi, ka la thaw sa kawei ka ain thymmai bad kata ka dei ka ain iathoh hapdeng ka kynthei nong India bad u shynrang uba na Nepal.
Katei ka dei ka ain, kaba la pynbna da U  Ram Bahadur Thapa, myntri kam poh iing jong ka Nepal, ha kaba u iathuh ba kano kano ka kynthei nong India, kaba ia poi kha bad u shynrang uba na Nepal, kan hap ia shong shwa bad u  tnga jongka, na ka bynta hynniew snem kynthih bad hadien kata, kan sa ioh ia ka hok nongshong shnong ba pura jong katei ka Ri.
U Ram Bahadur Thapa, u iathuh ba katei ka dei ka ain, kaba la pyntrei kam ha India ruh, ha kaba ki nong Nepal, ki lah ban kylla long ki nongshong shnong jong ka India, hadien 7 snem, ba ki la ia shongkha bad u ne ka nong India.
Ka India bad ka Nepal, ki don mynta ha ka jing ia kynad kaba jur hadien ba ka Nepal, ka la dro thymmai ia ka map jongka, da kaba kynthup ia lai tylli ki jaka, kiba don ha ka jing ia knieh hapdeng ki ar tylli ki Ri bad kitei ki kynthup ia ka  Kalapani, Limpiyadhura bad ka Lipulekh.
Shillong: Ka Glenmark ka kompani shna dawai na Mumbai kadei ka kompany ba nyngkong hapoh ka ri India ban ioh jingbit naka bynta ban shna dawai ban iakhun pyrshah ka jing pang ‘corona virus’ bad kan iohlad ban shna iaki dawai ba tip kum u ‘Anti-viral Favipiravir’ ban sumar iaki ba don ki dak ki shin ka jing pang ‘COVID-19’.
Ia ka kompani shna dawai ba tip kum kyrteng ka ‘Glenmark Pharmaceuticals’ la seng ha u snem 1977 da u Gracias Saldanha kum shi bynta ban shna bun jait ki dawai bad ka ophis treikam ka don ha Mumbai ka jylla Maharashtra.
Ka China, ka kam ba ka them Galwan baroh kawei, ka hap ha u pud u sam jong ka China bad katei ka dei ka jaka, ha kaba ka la don ka jing ia kynad kaba jur hapdeng ki shipai China bad ki shipai India, ha ki khyndiat sngi ba ladep.
Ha katei ka jing ialeh, la shim ba ki don 63 ngut ki shipai kiba la iap bad ka dei ruh ka jing ia khun, kaba jubor tam ha ki 45 snem ba ladep.
U nongkren jong ka tnat bar ri ka China, U  Zhao Lijian, u u kam ba katei ka them Galwan, ka don sha u pud jong ka China sha lyngba jong  Line of Actual Control, kaba don sha sepngi jong ka China bad ka India.
U Lijian, u kam ruh ba ka jing iakhun ha ka Lah Sngi U Blei ba ladep, kaba la pyniap ia 20ngut ki shipai India, ka dei na ka jingleit thombor jong ki shipai India.
Kiwei pat ki lad khubor, ki iathuh ba ka sorkar India, ka la bthah ia ki engineer kiba pyntrei ia ka jingkieng ha ka wah Galwan, ba kin trei tyngeh noh mardor, na ka bynta ban pyndep lut ia katei ka jingkieng kaba dang sah.
La iathuh ba hadien ka jing ia kynad, kaba la jia ha ka 15tarik Jylliew 2020, ki engineer jong ki shipai, ki la ioh ia ka hukum, ba kin trei pynstet ia katei ka jingkieng ha ka wah Galwan.
Katei ka dei ka jingkieng kaba 60 meter bad kaba ailad ia ki shipai, ba kin rung kham shajan jong  u Line of Actual Control (LAC), bad la sngewthuh ba ka jingtrei, ka la dep artad, ha kaba ki shipai, kin iaid pyrshang na ka bynta ar kynta.
U Major General Abhijit Bapat, u Major General jong ka Indian Army, u iathuh ba ula ioh ia ka jingbthah, ban pyndep noh mar mar ia katei ka jingkieng bad katei ka jingkieng, ka long kaba donkam ban teh lakam ia ka jing ia kynad hapdeng ki ar ri bad ula ong shai, ba katei ka jingkieng, kan iaid beit shakhmat bad kan nym sangeh satia bad mynta katei ka jingkieng, ka la sdang trei kam bad pynsuk ia ka leit ka wan jong ki shipai India.
Ka la pynkyndit ia kiba bun, haba u met bneng, ula hap hynnin ka sngi ha ka nongbah Sanchore jong ka Jylla Rajasthan.
La iathuh ba u met bneng, uba 2.
78 kilo, ula hap beit beit na sahit bneng bad u leit syngngeit ha kawei ka madan, kaba la kylla long ka thliew kaba jylliew, haduh shi phut shapoh khyndew.
Ha katei ka por, ka don ka jing sawa kaba jur bha, kaba la ioh sngew na ka jingjngai, kaba haduh 2 kilometre antad.
U Bhupendra Yadav, Sub Divisional Magistrate, ula leit peit ia katei ka jaka bad ula lap ia kawei ka tiar, kaba dang khluit tasam bha bad ynda ka la pjah, ki pulit ki sa shimti noh ia katei ka tiar.
“Ngi la leit peit ia ka jaka, ba ka don katei ka kynja nar kaba hap na suin bneng bad kaba don ia ka sur jing sawa kaba jur bha bad ngi lap ba u dei u kynja metbneng uba hap, ha kaba yn tohkit ha ki jaka tohkit jong ka sorkar" ong U Yadav,Ha ka jingpeit bniah jong kito kiba tbit ia kitei ki kynja tiar, la lap ba utei u met bneng, u kynthup ia  Germanium, Platinium, Nickel bad ka Iron (10.
23 per cent of nickel, 85.
86 per cent of iron, platinum 0.
5 per cent, cobbit 0.
78 per cent, geranium 0.
02 per cent, antimony 0.
01 per cent niobium 0.
01 bad sa kiwei 3.
02 per cent).
Ka China, kam dei tangba ka pyniap ia 20 ngut ki shipai jong ka India, hynrei, ka la dep ban khang lynti ia ka jingiaid jong ka wah, kaba tuid sha India.
Ka khubor jong ka Daily Mail, ka iathuh ba ka jingshondur lyngba u satellite, ka pyni, ia katei ka jingtrei, kaba la pyntrei da ka China, ha ka jaka kaba don haduh 14,000 na sla khyndew ha Galwan, jong ka Ladakh.
Katei ka dur, ka pyni ba ka China, ka pyndonkam da ki puh shilum ban khang sbak, ia ka jing iaid lynti jong ka wah sha India.
La iathuh ba kitei ki mashin kiba khlain bor bha, ki dei kiba la ioh shondur ha ka sngi hat majai ba ladep bad la ngeit ruh ba ki shipai China, ki leit tur na katei ka jaka ban ialeh bad ki shipai India bad ki pyndonkam ruh da kitei hi ki tiar kiba nep bad kiba mynsaw bha ban pyniap klep ia ki shipai India.
Ki stad lum jingtip na America, ki iathuh ba ka China, ka la dep khang lynti ia ka wah, kaba tuid sha India, na ka jaka, kaba don ha  u Line of Actual Control, kaba dei ka jaka ba ka India, ka la dep thaw ia ka jingkieng kaba 200 phut ban iaid na shiliang sha shiliang ka wah.
Ki dur ba la shon na u satellite, ki pyni ba ka don ka jingtih khyndew kaba jubor bha bha, ha kaba la pynkylla ia ka jinglong jingman ka jaka ha katei ka thain bad la nang pynheh ia ki surok bad la pynkylla ia ka lynti iaid jong ka wah.
U Jeffrey Lewis,  director ka East Asia Nonproliferation Program ha California’s Middlebury Institute of International Studies, u iathuh ba ka China, ka khang lynti ia ka jingiaid jong ka wah bad ula shuh shuh “Ki don da ki ton tylli ki kali ha baroh arliang, ha kaba ka China, ka don bun bah ki kali ha ka liang jongka bad na ka jingkhein, la iohi, ba ki don 30-40 tylli ki kali jong ka India bad da ki spah tylli ki kali jong ka China".
La pyni ruh ia ka dur, ha kaba ki don ki puh shilum kiba heh ha syndah jong ka Wah Galwan.
Ka India, ka la nang iai trei ia katei ka jingkieng kaba 200 phut ha Galwan, hynrei, la iathuh, ba katei ka jingkieng, kan nym don jingmut shuh, lada ka jingiaid lynti jong ka wah, la pynkylla noh shawei pat.
Ka don ka jing sngewkhia kaba jur bha ha kine ki sngi, ha ka nongbah Delhi bad ka daw, ka long ba ki don bun bah ki doktor, ki nos bad kiwei kiba trei, kum ki nongiarap ha ki hospital bapher, ba ki la nang ia bit ia katei ka jingpang covid 19.
Ki don 9 tylli ki hospital, kiba sumar ia kiba pang covid 19, ha kaba ki don 1,207 ngut ki nos, ki doktor bad kiwei de ki nong sumar, kiba ioh ia katei ka jingpang, naduh U Lber 2020.
Ka News 18, ka iathuh ba ia kitei ki jingtip, la ioh lum, na ka thymmei jong ka seng ki nos ha Delhi, lane ka  United Nurses Association, kaba dei ka seng kaba heh tam ha Delhi bad nangta ka  Sir Gangaram Hospital, ha kaba la pynthikna ba ki don 313 ngut kiba ioh pang ha katei ka hospital.
Kitei ki 1,207 ngut ki kynthup ia ka ka  Lok Nayak Jai Prakash Narayan Hospital (LNJP), Deep Chand Bandhu Hospital, Satyawadi Raja Harish Chandra Hospital bad ka Guru Teg Bahadur Hospital (GTB).
Haduh mynta, ym shym ioh jingtip satia, ia ka jingdon kiba bit Covid 19, na ka  Rajiv Gandhi Super Speciality Hospital.
Ka khlam coronavirus, ka nang jur tyngeh ha India, ha kaba ha ki 24 kynta ba ladep, ki don  14,516 ngut kiba ioh pang ha ka Ri baroh kawei.
Mynta kiba ioh pang khlam, ki la poi sha ka  3.
80 lak ngut bad kiba iap, ki la poi sha ka  12,948 ngut, ha kaba kiba iap ha ki 24 kynta ba ladep, ki long 375 ngut.
U Lieutenant Governor ka Delhi, U Anil Baijal, hynnin ka sngi, ula pynmih ia ka hukum, ha kaba baroh kito kiba ioh pang Covid 19, ki dei ban shong ha la iing, na ka bynta san sngi kynthih bad ka seng AAP, ka pyrshah jur ia katei ka rai, ha kaba ka shim, ba katei ka jingleh, ka long kaba mynsaw shi katdei eh.
Kawei ka khubor, ka iathuh ba u myntri ka koit ka khiah ka Delhi, U  Satyendar Jain, u don ha ka jingshitom kaba jur bha na ka jingpang covid 19 bad mynta, u dang shah sumar ha  ka Max hospital.
Ka jingdon kiba ioh pang ha Delhi, ka kiew jur hynnin ka sngi, ha kaba ki don 3,137 ngut kiba ioh pang bad baroh kiba ioh pang, ki long  53,116.
Ka jingiap ha Delhi, ka long 2,035 ngut, da ka jingiap jong ki 66ngut hynnin ka sngi.
Kane ka jingkiew, ha Delhi, ka la bteng la ar sngi kynthih.
Ha satlak pyrthei, kiba ioh pang, ki la kiew sha ka 8.
6 million ngut bad kiba iap, ki long  4,60,000 ngut, ong ka  Johns Hopkins University.
Kiba dang don ha ka jingpang, ki long mynta  86,39,023, katba kiba iap, ki la poi sha ka  4,59,437.
Kiba  ioh pang ha US, haduh mynta, ki la poi sha ka  22,19,976 bad sa 1,19,099ngut kiba iap bad mynta ka US, ka dei ka Ri, kaba jur tam kiba ioh pang covid 19 ha ka pyrthei.
Ka Brazil, ka wan ba ar, ha kaba kiba ioh pang ki long  10,32,913 bad kiba iap, ki long  48,954.
Ka Russia, ka wan ba lai, da  5,60,321 ngut bad ka India, ka wan ba saw da  3,80,532.
Ka khlam covid 19, ka la nang sar ia ka Jylla Assam bad mynta kiba ioh pang, ki la poi sah ka  5,000ngut, hadien ba ki la don sa 102 ngut kiba ioh ia katei ka jingpang, hynnin ka miet ha katei ka Jylla.
U Himanta Biswa Sarma, myntri ka koit ka khiah ka sorkar Assam, u iathuh ba ki don sa 102 ngut kiba ioh pang hynnin ka sngi bad baroh ki la poi sha ka 5,006ngut.
Na kitei ki 5,006 ngut, ki kynthup ia 1,928 ngut kiba dang don ha ki hospital bapher, sa 9 ngut kiba la iap.
Ka jingkiew jong ka jingpang ka jur bha ha Assam, hadien ka 4tarik Jymmang 2020, hadien ba ka la don ka jing wan phai jong kito kiba sah shabar jong katei ka Jylla.
La iathuh ba ki don sa 3,066ngut kiba la mih noh, na ki jaka sumar bapher.
Ki don sa 27 ngut kiba ioh pang covid 19 ha Tripura bad baroh kiba don ia katei ka jingpang, ki la poi sha ka  1,182 ngut.
U Biplab Kumar Deb, myntri rangbah ka Tripura, u iathuh ba kitei ki dei kiba wan phai na Bangladesh, Mumbai, Chennai bad Delhi.
Chief minister Biplab Kumar Deb, also the health minister, informed that of the 1,279 samples tested for COVID-19, 27 people found positive.
Shillong: Ka ABVP Meghalaya, ka kyntu ia baroh ki dkhot ha ka jylla ba kin thang mombati ban kynmaw burom ia ki 20 ngut shipai jong ka ri.
Baroh ki dkhot ha kylleng ka jylla ki la ieng lang bad ki Army ha Jaintia hills, Khasi hills bad Garo hills.
Te ka Akhil Bhartiya Vidyarthi Parishad  (ABVP) Shillong  ka la pynlong ia ka jingthang mombati ha Rilbong, ban kynmaw burom ia kito ki shipai kiba la aiti bad duh noh ia la ka jingim na ka bynta ka ri ha ka jingialeh pyrshah bad ki shipai china ha Gulwan Valley Ladakh ha ka 15tarik Jylliew 2020.
Ha kane ka janmiet U M.
L.
A ka 19 South Shillong U Bah Sanbor Shullai u bad kumjuh ruh U Bah H.
Thabah Rilbong Beathouse Station In-charge, ki la don ryngkat bad ai ruh ka jingkyntu ia baroh ba ha kane ka por dei ban don ka jingia tylli bad kyntu ruh ia ki paid bah ba dei ban nym pyndonkam shuh (Boycott) ia baroh ki tiar China.
Ka Secretary jong ka ABVP ka la ai jingkren halor ka jingaiti bad len lade jong ki shipai na ka bynta ka ri.
Shuwa ia kane kane ka la don ruh ka jingsngapjar ba ar minit bad buh syntiew kum ka dak ka jing burom ia ki arphew ngut ki shipai ba la khlad ha ka jingialeh pyrshah ia ki shipai china, ong ka kyrwoh na ka kong Darilin Tang, State Secretary  ABVP Meghalaya.
Myn hynnin ka sngi ki dkhot ka ABVP Meghalaya ki la ioh lad ban ia kynduh ia u Chief Minister Shri.
Conrad K Sangma bad Bah A.
L Hek ban pynpaw ia ka jingsngewnguh ia u bad ia ki kynhun jong u halor ka jingshimkhia jong ki ban teh lakam ia ka jingsaphriang jong ka khlam COVID-19.
Ka Meghalaya ka la long kaba ha khmat eh na baroh ri jylla ka ri India ba lah ban tehlakam ia kane ka khlam.
Ka ABVP Meghalaya ka la aiti ia ka memorandum ha u CM  ha kaba ka la ai ruh ia la ki jingai jingmut na ka bynta ban pynkiew ia ka pule puthi, kum ha ka ban pynlait noh ia ka scholarship jong ki khynnah pule jong kane ka session.
Ka secretary ka la pynpaw ruh ba kane ka jingia kynduh ka long kaba seisoh namar ba u CM u la kular ba un sa pyntreikam ia  kine ki jingai jingmut jong ka seng ban iarap bad kyntiew ia ka pule puthi ha ka jylla.
Nongpoh: Ka Dorbar Shnong Umsning Proper ‘B’, lyngba u Rangbah Shnong, u Bah Rocky A.
Marwein, ka la pynrem jur ia ki briew kiba la leit ban bret ia I Khunlung hajan ka phyllaw iing uwei u briew ha katei ka shnong.
Haba iathuh ia katei ka jingjia, kaba la tip paidbah ha kine ki khyndiat sngi ba la dep, u Bah Rocky A Marwein, u la iathuh ba katei ka metiap I khunlung ba dang shu kha, la wan bret da ki runar bad la lap nyngkong ia katei ka metiap da ki nongtrei uwei u doctor.
Kumta haba iadei bad katei ka jingjia, na ka liang ka shnong ka pynrem jur ia kiba donkti bad ha kajuh ruh ka por ka shnong ka kyntu ia ki briew ka ain ba kin pynlong ia jingtohkit kaba jur, khnang ban lap ia kiba donkti baroh bad ban pynngat ia ki ha ki jingshah pynshitom kiba katkum ki kyndon Ain.
Amlarem:Uwei u briew uba la tip kyrteng kum u Yoomikib Marboh u la duh ei ia la ka jingim hadien ba ka Iing kaba u sah ka la kem ding bad pluh pom.
Kane ka jingjia ka la jia ha kawei ka jaka kaba ha Lad Amshipai,  Amlarem Subdivision,  West Jaintia Hills ha ka miet sngi Palei.
Ka khubor ka la iathuh ba ka la jia ha ka por katba u dang ioh thiah bad ia ka met ba la ing khong, la ithuh da kiba haiing hasem jong u.
Shillong: Myn hynnin ka sngi u Chairman ka Khasi Hills Autonomous District Council (KHADC) u bah Pyniaid Sing Syiem u la ai khublei ia baroh ki khlieh nong synshar Hima Shnong kiba hap hapoh ki 54 tylli ki Elaka kiba kynthup ia ki Sviem ship, Lyngdohship, Wahadarship bad Sirdarship kiba la ia shnoh kti lang bad ka sorkar Meghalaya bynta ban iakhun pyrshah ka jing pang Corona Virus hapoh ka jylla.
U bah Pyniaid Sing Syiem u la ai khublei kyrpang ruh ia ki Sordar Shnong bad ki Rangbah Shnong bapher bapher kiba la trei shitom ha ka jingialeh pyrshah ban rat dyngkhong iaka jing pang Corona Virus.
U Chairman ka KHADC u la pynpaw ruh ba ka jing iatreilang jong ki nongsynshar shnong lane ki rangbah shnong ka pynlong iaka jylla ban kham pynduna ka jing ngat jing pang iaki paidbah ka jylla baroh kawei.
Na ka liang u bah Pyniaid Sing Syiem u la kitbok kitrwiang bad kyntu ruh ia ki khlieh synshar shnong ban nang iatrei shitom na ka bynta ka jing bha ka jylla Meghalaya baroh kawei.
Shillong: Ka Dorbar Shnong Mawlai Maw roh, ka la pynpaw ia ka jingsngew khia halor ka jingthmu ban buh iew ha khlaw Mawroh.
Ia kane ki la pynpaw, ha ka jingwan jngoh jong u Syiem ka Hima Mylliem u Ainam Syiem ia ki Quarantine Center ki ba don ha kane ka thain.
Ki bor shnong, ki la pynpaw  ia ki jingsngew syier ioh kin julor bad jaboh ki tyllong um bam um dih ka Shnong.
Na ka liang u Syiem ka Hima Mylliem u lah mynjur ban shim khia halor kane ka bynta  ba yn ym leh kyrkieh bad un sa ia syllok kham bha shuh shuh bad ka Dorbar Shnong Mawlai Mawroh.
U Syiem u lah wan jurip ia ka Mawlai, Mawroh ryngkat ki myntri, khnang ban peitngor ia ki Quarantine Center kiba don ha shnong Mawroh  bad u lah ai jingiarap ruh ia ka Shnong.
Ha katei ka jingialang kaba lyngkot ba lah pyniaid da u General Secretary bah Marbud Dkhar, ba lah ai jingkren ruh naduh u Rangbah shnong bah Peter Lamare, u Syiem mylliem, bad u Asst rangbah shnong Bah H.
B.
R lyngdoh, kumjuh ruh ki rangbah dong,asst rangbahdong  kiba la iadon ryngkat lang.
Na ka liang ka Dorbar shnong Mawlai Mawroh  ka  sngewnguh ia kane ka jingwan jngoh u Syiem ba u lah pyllait por khnang khnang ban wan jurip ia kane ka shnong.
Jowai:Ki samla jong ka jingiaseng Samla ka Balang Presbyterian, Jowai lyngba ka Blood Donation Cell jong ka, ki la mih sha khmat ban leit ai sngewbha ia ka snam jong ki ha ki jaka kynshew snam kaba don ha Panaliar Jowai myn hynnin ka sngi Thohdieng.
Katei ka tnad jong ka Balang Jowai ki la ia shim bynta bun bun sien ha kaba leit ai sngewbha ia ka snam jong ki sha ki nongpang kiba donkam snam ha Dr.
Norman Tunnel Hospital (KJP Assembly) hynrei hadien ba ka sorkar ka la pynmih ia ki kyndon mynta ki la wan sha khmat sha katei ka jaka kynshew snam ka sorkar.
Ka snam ka long kaba kordor haduh katta namar lah ban ioh ia ka tang na ki para briew bad katta ruh haba iadei ka group namar ki riewstad ka pyrthei kim pat lah ban shna ia ka snam ban pynim ia u briew haba jia ka pang ka shitom bad ka mynsaw.
Nongpoh:Ka jingbym shimkhia ka sorkar jylla ban iarap ha ka ban pynioh ia ki surok kiba kham bha ha ki shnong nongkyndong, ka la pynjynjar bad pynsyrtok shikatdei eh ia ki paidbah kiba sah ha kiba kum kitei ki thain, ka sakhia kaba shai eh halor kane, ka dei halor ka jingsniew kaba palat jong ka surok, kaba lah ruh ban ong ba ka dei ka surok khappud, kata na Umjari ter ter sha Umtrai bad Umsiang.
Haba iadei bad ka jingsniew katei ka surok, myn hynnin ka sngi ki nongialam ka RBYF, ha ryngkat ka jingiatreilang ka kynhun ki Nongniah kali, ki riew kylluid mynsiem na ki shnong kiba don ha ka thain Umtrai, kata kiba kynthup ia ka shnong Umtrai, Umlaper, Mawker, Mawshang bad Umsiang lem bad u MDC ka Mawhati, hynnin ka sngi ki la iamih paidbah ban maramot ia ki bynta ba la sniew palat jong katei surok na Umtrai sha ka Lad kaba leit sha ka shnong Pamlatar.
Haba iadei bad katei ka jingmaramot ia katei ka surok, u Bah S.
B Marbah, nongialam ka RBYF, u la ong ba nongrim kaba la pynlong ia ka seng ha ryngkat ki nongniah kali bad ki riew rangbah jong katei ka shnong ban iamih paidbah, na ka bynta ban maramot ia katei ka surok, ka dei hadien ba ki la iohi ba katei ka surok ka la sniew shaba palat bad kaba dei ruh ka surok kaba donkam tam ia ki 25 tylli ei ei ki shnong kiba don ha katei ka thain.
U la ong ruh ba kumba ka seng ka kyntu ia ka sorkar jylla ba ka dei ban pynbha noh ia katei ka surok, khnang ban pynsuk ia ka leit ka wan jong ki paidbah kiba sah ha katei ka thain, kaba dei ruh ka thain kaba don ha khappud ka Meghalaya-Assam.
Ha kawei pat ka liang, utei u nongialam ka RBYF, u la ai ka jingkhublei ia u MDC ka Mawhati, namar ka jingshimkhia ka jong u bad uba la don bynta naduh kaba sdang haduh kaba kut jong katei ka jingmaramot ia katei ka surok.
Katba na ka liang u Bah Charles Marngar, u la ai ka jingkhublei ia ki nongialam ka RBYF, ia ki nongniah kali bad ruh ia ki riew rangbah jong katei ka thain, namar ka jingshimkhia jong ki ban maramot ia katei ka surok, na ka bynta ban pynsuk ia ki paidbah nongleit nongwan bad khamtam eh lada don ki kam kiba kyrkieh kum ha ka pang ka shitom.
U MDC ka Mawhati, u la kyntu ruh ia ka sorkar ba ka dei ban pynkhat kham kyrpang ha ka ban pynbha ia katei ka surok, kaba dei ruh kawei na ki surok kaba donkam tam na bynta jong kito ki paidbah kiba sah ha khappud ka Meghalaya bad Assam.
Ki 4 ngut ki MLA jong ka seng NPP, ki la mih noh na ka sorkar BJP ha Manipur bad ki la iaid shakhmat ban leit iasoh bad ka seng Congress, da ka jingthmu ban thaw ia kawei pat ka sorkar ha katei ka Jylla.
Ngim tip, la ka jing ialeh jongki, kan long kaba jop ne kaba rem, hynrei ia katei ngin nym iakren eh hangne bad ngin iakren ia ka jing iadei jong ka NPP bad ka BJP nangne shakhmat.
Ngi kynmaw shisnem tam ne duna mynshwa, U Biren Singh, u myntri rangbah ka Manipur, ula ther tyngeh ia U Conrad Sangma, nongialam ka seng NPP, ba u ong ba u dang dei u khynnah rit jong ka Shillong.
Halor ka jing ia kynad ha Manipur, ngi iohi, ba la shibnai tam eiei, ba U Biren Singh, ula knieh lut ia baroh ki kam na U Deputy Chief Minister jongu, uba dei ruh u nong ialam ba heh duh ka seng NPP ha Manipur bad katei ka la pyni, ia ki dak ba U Singh, um kwah shuh ban dang ia don bynta bad katei ka seng, ha ka sorkar ha katei ka Jylla.
Hap iakren ia ka jingiadei jong ka BJP bad ka NPP ha Meghalaya ruh bad ngi dang kynmaw, ba khyndiat bnai mynshwa, ba ki MDC jong ka BJP, ki la jan ioh thaw Executive Committee ha Garo District Council bad katei ka pyni ba kine kim aili satia, lada ki ioh lad ban dung na khmat ne na dien ruh, na bynta ka jing myntoi jong ka seng jongki.
Ym tang katta, ki MDC ka seng BJP, ki la ju thaw ia ki kam bamsap ha Jaintia District Council, ha kaba ia ka Council, la khlieh da ka paralok ba ia ieid jongki ka NPP.
Ki don shibun kiwei pat ki phang, kiba ngi la nang iohi, hynrei ngi hap ban kynmaw ia ka jing ia kynduh kaba shiteng synnia lane jan shai ha Delhi, ban iakren ia ka inner line permit (ilp), ha kaba U Amit Shah, myntri kam poh iing, ula shu kular kai ia ki nongialam ka NPP lem bad ki seng trai ri, da kaba u ai mynsiem, ba kin ialeh kmen khristmas 2019 shwa bad ban sa iakren biang ha u snem 2020.
Ngim tip, U Conrad Sangma, uba la shu shaniah tylli ialade ha ki heh BJP, ula iohi ne em, ia ki dak kiba eh, ha ka jingiadei jongu bad katei ka seng; hynrei haba shu peit, na ki kam pynroi, na ka jingbei pisa ia ka khlam covid bad nangta sa ka jingleh mynthi ka myntri pla pisa jong ka sorkar India, nangta ka ishu dewiong bad kiwei kiwei, ka paw shai, kumba ha shwa u snem 2023, ka BJP kan sa leh da kaba kham tyngeh ban pynjot thiaw ia ka NPP.
Nongpoh: Mynta ka sngi ha ka por 3 baje ei ei janmiet, ki nongialam ka KSU ha Ri Bhoi, ki la ioh ban bat haduh 8 ngut ki bar jylla kiba dei na Assam bad kiba thmu ban leit sha Mawryngkneng.
Kitei ki 8 ngut bar jylla kiba la shah bat noh ha ki dkhot ka KSU ha Nongpoh, ki dei kiba la wan da kawei ka trok thylli kaba don ia u Number AS-01-EC-9811, hynrei haba ki dkhot ka KSU ki la bat noh ia ki ha Nongpoh, kim shah ia kitei ki bar jylla ba kin leit sha Mawryngkneng bad ki la pynphai dientrai kylla ia ki.
U Samla Lambok Rymbai, General Secretary ka KSU, ha Ri Bhoi, u la ong ba ka seng tang mar ia ioh jingtip halor ka jingdon kitei ki 8 ngut ki bar jylla na Assam ki thmu ban kiew sha Meghalaya, na ka liang ka seng ka la pyntip mar mar sha ki pulit ka Nongpoh Police Station, na ka bynta ban bat bad ban khanglad ia ka jingthmu jong ki ban kiew sha Meghalaya.
U la ong ruh, ba ka seng ka sngewkhia ba iohi ba ki briew kiba nabar ka jylla, ki thmu ban wan rung shapoh ka jylla, wat ha kaba kum kane ka por ba dang don ka pyrkhing ha ka jingiarung iamih na kawei sha kawei pat ka jylla.
Shuh shuh, u la ong ba ka seng ka sngewlyngngoh ban tip ba kitei ki bar jylla ki la pyndep ban shah jurip ha ka Screening Centre kaba don ha 13 Mer Byrnihat.
Hynrei ka seng ka sngewdei ba kumno ki majistor kiba don ha katei ka jaka, ki ki la pynlait ia kitei ki bar jylla ban rung shapoh ka jylla, kata hapdeng ba ka sorkar ka dang pyrkhing bha ia ka rung ka mih na kawei sha kawei pat ka jylla, khamtam ka Assam kaba dei ka jylla kaba marjan bad kaba la kiew bha halor ka jingdon kiba la ngat ia u khning jingpang COVID-19.
Shillong: Ka sorkar jylla mynta ka sngi, ka la pynkynriah kam ia ki 20 ngut ki heh pulit hapoh ki District ha ka jylla.
Ha kane ka jingpynkynriah kam ia ka kong Cloudia A Lyngwa, Superitendent of Police ka East Khasi Hills District la pynkynriah bad thung kum ka Commandant jong ka 1st MLP Bn,Mawiong bad la thung ia u bah Sylverster Nongtnger kum u Superitendent of Police jong ka East khasi Hills District,Shillong.
La pynkynriah  ia u bah Vivek Syiem na ka kam Superitendent of Police (anti- infiltration) bad thung ia u kum u Superitendent of Police (city) Shillong.
La pynkynriah ia u Superitendent of Police (traffic) Shillong u Bikram D.
Marak bad thung ia u kum u Superitendent of Police West Jaintia Hills District,Jowai.
Ia u Nazarius Lamare la pynkynriah na ka kam kum Superitendent of Police (Anti Infiltration) bad thung ia u kum u Superitendent of Police,Ribhoi District Nongpoh.
Ia u bah Chemphang Syrti Superitendent of Police jong ka Ribhoi District,Nongpoh la pynkynriah bad thung ia u kum u Asstt.
Inspector General of Police (L&O)Shillong.
La pynkynriah ruh ia u Aditya Goenka na ka kam Superitendent of Police (CID)Meghalaya bad la thung ia u, kum u Superetendent Of Police (F&ES) Meghalaya.
la pynkynriah ruh ia ka Jubi G Momin kum ka Superetendent Of Police (F&ES) Meghalaya bad thung kum ka Commandant jong ka 6th MLP Bn Umran.
La pynkynriah ruh ia u Superintendent Of Police jong ka East Jaintia Hills District u Vivekanand Singh bad thung ia u kum u Superetendent Of Police ka tnad CID.
Ia u Deepak Kumar Palecha la pynkynriah na ka kam Deputy Commandant jong ka 4th MLP Bn Sohplan bad thung ia u kum u Superetendent Of Police jong ka East Jaintia Hills District.
Ia ka Mary G.
T Sangma la pynkynriah na ka kam Commandant jong ka 6th MLP Bn,Umran bad thung ia ka kum ka Principal jong ka Police Trainning School,Shillong.
Ia u Superitendent of Police jong ka West Jaintia Hills District, Jowai Lakador Syiem la pynkynriah bad thung ia u kum u Superitendent of Police (Anti –Infiltration) Shillong.
Ia u Superitendent of Police East Garo Hills District, u Ringrang T.
G Momin la pynkynriah bad thung  ia u ia ka kam kum u Superitendent of Police (Anti-Infiltration)Shillong.
Ia u Billy Graham Marak u Superitendent of Police (VIS) shillong la pynkynriah bad thung ia u kum u Commandant jong ka 5th MLP Bn,Samgong,East Garo Hilld District.
La pynkynriah ia u  bah H.
G Lyngdoh  Superitendent of Police (EOW) Shillong bad thung ia u kum u Superitendent of Police jong ka West Khasi Hills District,Nongstoin; katba ia u Superitendent of Police jong ka West Khasi Hills District,Nongstoin u bah B.
J Laloo la pynkynriah bad thung kum u 2nd –in Commandand,SF-10 Shillong.
U Bruna A Sangma,u Deputy Commandant jong ka 4th MLP Bn,Sohpian,Nongstoin la pynkynriah bad thung ia u kum u  Superitendent of Police,East Garo Hills District Williamnagar bad ia u Lethindra G.
Momin u Deputy Commandant ka 3rd MLP Bn Sahbsein la pynkynriah bad thung kum u Superitendent of Police (EOW)Shillong.
Ia u bah Nangkiew Syiem u Asstt.
Inspector General Of Police (R) la thung ha MePDCL kum u Chief Security Officer,Shillong bad ia u Darwin M Sangma, u Chief Security Officer jong ka MePDCL,shillong la thung kum u Asstt.
Inspector General of Police (R) Shillong.
Khliehriat: Ka Bor District ha East Jaintia Hills lyngba ka hukum u District Magistrate, la shah ia baroh ki jait niam ban pynlong ia ka jingpyniathoh shnong kurim ha ki iing Mane, Mandir bad kiwei kiwei ki jaka hynrei da kaba buh ryntih pat ia ki kyndon jong ka tnad ka koit ka khiah bad ka sorkar naduh ka social distancing bad kiwei kiwei ki kyndon.
Ki ba haiing hasem bad ki paralok jong kito kiba iathoh kim dei ruh ban palat ia ka shi bynta na ka lai bynta ka jingngiam ka jaka pyniathoh da kaba iajngai ruh haduh 5 phut uwei na kawei pat.
Kito kiba iathoh pat ha ki Hotel lane ki hall kan long katkum ka jingbtah ka sorkar kmie lyngba ka tnad Home Affair bad kim dei ban palat ia ka 50 ngut.
Ban pynlong ia kano kano ka jingpyniathoh shong kurim, kin hap ruh ban iohbor na ka Ophis jong u Deputy Commissioner.
Shillong: Ka Sohra, ka ioh mad ia u slap, uba jur kumba 103.
6mm hynnin ka sngi, kaba sdang naduh ka por 8.
30 mynstep haduh ka por 8.
30 mynmiet.
Ha katei kajuh ka por, ka nongbah Shillong, ka ioh slap tang 9.
1mm, katba ka Umiam, ka ioh pdiang 7.
6mm.
Mynta ka sngi, ka Shillong bad ka Sohra, kam don slap satia; ha ka jingkhein, kaba naduh 8.
30 mynstep haduh ka por 5.
30 janmiet bad ka Umiam, ka ioh slap 4.
2mm.
Ka tnat peit mariang, jong ka sorkar India, ka ai jing maham ruh, ba lashai ka sngi, kan don ka jinghap slap kaba jur ha ki bynta jong ka Jylla.
Shillong: U Dr W.
R Kharlukhi uba dei u kandidet jong ka kynhun sorkar Meghalaya Democratic Alliance (MDA) u lah jop ia ka elekshon ban mihkhmat ia ka dorbar Rajya Sabha, na Megalaya.
Ha ka elekshon kaba long mynta ka sngi, u Dr Kharlukhi u la ioh 39 vote, katba u bah Kennedy Khyriem u kandidet ka seng Congress u la ioh da 19 vote katba kawei pat ka vote ka la shah kyntait.
U Bah Adelbert Nongrum, MLA jong ka KHNAM, um shym la wan satia ban thep vote.
Beijing: Ka khlam coronavirus ha China, ka la rung mynta sa ha ki dukan die doh ha Beijing bad la iathuh ba kiba bun ki nongdie doh, ha katei ka kad bah, ki don mynta kiba bun kiba ioh ia katei ka jingpang.
La antad, ba ka jingbun ka jingpang ia bit ha katei ka jaka, ka long namar ba ka dei ka jaka kaba khriat bad kaba sngew bad la antad, ba ka dei na katei ka daw, ba ka kylla long ka jaka, kaba ka jur bha ka jingpang coronavirus.
Ki stad jong ka China, ki lap ia ka jing iabit jur jong katei ka jingpang, haba ki leit sha katei ka iew, kaba don shibun bah ki kudam die dohkha, die doh, ha kaba ka jingheh, ka long kumba 160 tylli ki madan ialehkai phutbol.
La iathuh ba na katei ka jaka, la don kumba 100ngut kiba ioh ia katei ka jingpang, kaba la pyn shongsyier ia ka nongbah Beijing.
Kito kiba bun eh kiba ioh pang, ki dei kiba die ia ki dohkha, kiba die doh masi bad kiba die doh blang ruh bad ia kane la pyn shisha, da U  Wu Zunyou, chief epidemiologist jong ka Chinese Center for Disease Control and Prevention, haba kren sha ki kotkhubor hynnin ka sngi.
Ki stad jong ka China, ki la khang ia ka jingthied ia ki dohkha salmon na ki Ri Europe naduh ha kane ka taiew ba ladep bad nalorkata, ki khang ruh ban im ia kitei ki jait dohkha, kaba ki nong China, ki ju mlien ban shet malu mala bad bam im ia ki dohkha.
Ki pulit ka West Jaintia Hills District mynta ka sngi ki la sdang ban rakhe ia ka Taiew ban ialeh pyrshah ia ka jingdie bad dih droks kumba la ju leh man la u snem ia kaba la tip kum ka International Day against Drugs abuse and illicit trafficking ha ka ktien nongwei.
Ia kane ka sngi la ju rakhe ha ka 26 tarik u Jylliew man la u snem ha shi tyllup pyrthei.
Kum shi bynta ban sdang ia ka jingrakhe ia katei ka sngi pyrshah drok, ki pulit ka West Jaintia hills hapoh ka jingialam u Superintendent, u bah Lakador Syiem, la pyllait paidbah ia ka phlim lyngkot kaba pyni kumno ki pulit ha West Jaintia Hills ki la iakhun pyrshah ia ka jingiohlad u drok ban wan rung bad ban iaid lynti ruh lyngba ka National Highway.
Haba pyllait paidbah ia katei ka phlim lyngkot kaba jrong tang kumba 5 minit 9 second, la pynlong ia ka jingialang lyngkot hapoh Conference hall SP Ophis Jowai ha ka jingiadonlang kiwei pat ki heh pulit kiba kynthup ia u Addl.
SP, Bijay Chetri nalor kiwei kiwei ki officer ka tnad Pulit ha WJH.
Haba kren lamphrang u Chetri u la iathuh ia ki kam kiba ki pulit ka WJH ki la leh ban tem ia ki kam sniew haka imlang ka sahlang bad ruh ha kaba iadei ruh bad kiwei de ki kam kiba kynthup ia ka jingiakop dro dur ki khynnah skul naduh Class 8 haduh Class 10.
Na ka liang u bah Lakador Syiem u la iathuh ba kane ka jingrakhe ia ka sngi ialeh pyrshah ia u Drok kan kut noh ha ka 26 tarik namar la rai ban rakhe ia kane ka sngi ha baroh shi lynter da ki program ki bapher bapher.
Ka President ka Jaintia Traders’ Association ka kong Robila Mylliempdah kaba long ruh ka nongialam ka Seng Manbei ka la long ka kongsan ha kaba ka la pyllait ia katei ka Phlim lyngkot.
Haba kren ha katei ka jingialang ka kong Robila ka la ai khublei ia ka jingtrei shitom ki pulit ha ka District ha kaba la lah ban pynduna ia ki kam bymman khamtam ha kaba iadei bad u Drok uba dei u nongshun ka imlang ka sahlang.
“Ha ki por mynshwa, kidei tang ka kyiad bad u bhang uba pynsniew ia ki samla hynrei ha kine ki juk stad mynta sa u drok uba shyrkhei tam u la pynjot ia kiba bun ki longiing longsem", la ong ka kong Robila.
U Dy.
Superintendent of Police (Hq), u bah MJ Marngar u la ai ia ki kren khublei ha katei ka jingialang.
Ka Mei-mariang ka dei shisha ka kmie kaba sbun ha kaba ka sei ia bun jait ki jait soh bapher bapher hala ki jong ki jong ki jingbang,bad ki long kiba donkam haduh kata kata na ka bynta ki jingthaw kiba im,kum ki sim ki doh, ki mrad ki mreng, khamtam ki briew kiba dei ki kynrad napdeng baroh ki jait jingthaw jong u Blei,ban ioh ia ka bor met bor phad,ka jingkoit jingkhiah bad ia ka rynieng ryniot kaba khlain paka.
Ki soh ki long ki jait jingbam kiba tei met, ia ki dkhot met jong ngi ki briew namar ki don ki bitamin bapher bapher ha la ki jait jait soh, ki don bun bha ki jait soh kiba ngi tip kyrteng bad kiba ngim tip kyrteng ruh, ha kaba ngi ai kyrteng ia ki,kum ki soh khlaw.
Ki jait soh kiba ngi shait pyndonkam ban bam jan man la iwei pa iwei,ki long u soh niamtra, sohmainir, soh khasinod,sohphan, sohtrun,sohpriam, sohlyngdkhur, sohiong, sohphi, sohpieng, sohbalensha, sohkynphor, sohjew,soh apul, sohkhia,sohmylleng bad ka kait.
Ka Ri-lyngngam ne ka thain Lyngngam ka dei kawei ka thain napdeng kiwei pat ki thain ha Ri-Hynniewtrep jong ngi,bad kane ka thain ka dei ka thain kaba riew spah bha ha ki jingdon ki soh khlaw bad ki shait kmen bad sngewtynnad bha ban leit shang sha khlaw sha btap ban ioh bam soh khlaw khamtam ha u bnai jylliew bad Naitung ba ki la sdang ih man la u snem.
Ia kine ki soh khlaw kiba bang kiba thiang ban bam da man la iwei pa iwei naduh ki khynnah ap masi haduh ki rangbah tymmen bad ki longkmie.
Bad ia kine ki soh khlaw ha ka ktien Lyngngam ki khot u sohtbu,sohjudaw, sohwan, sohsan, sohsimmlen, sohhylling, sohbar, sohmynthar, sohlait, sohshirshang, sohhymmai, sohmyndong, bad kiwei de ki bym pat da tip kyrteng.
Ka West Khasi Hills ka dei ka district kaba la rim tam bad kaba heh haduh kata kata haduh ba ka la kha sa kawei ka district bad kata ka dei ka South West Khasi Hills.
Ka West Khasi Hills ka dei ka thain kaba riewspah bha ha ki liang ki jingdon ki khlaw ki btap,bad ki jaka peit kai shang kai pyngngad.
Kane ka thain ka dang rben ki khlaw ki btap haduh mynta.
Bad ki nongshong shnong jong ka West Khasi Hills ki sngewtynnad bha ban rep bad ban thung diengsoh diengpait ha ki kper ki phrah jong ki,pynban ka long kaei kaei kaba sngewsih ban pynpaw,ba na ka liang ka bor district lyngba ka ophis u hehduh ka district ne u Deputy Commissioner ryngkat bad ka ophis ba dei,kam pat don ki jait soh ba la ithuh kyrpang jong ka district.
Ka West Khasi Hills ka dei ka thain kaba sboh bha kumba long lem ha kiwei ki jaka ha Ri-hynniewtrep,ha kaba ki nongshong shnong ki lah ban thung soh thung pait bad kiwei de ki jait jingrep katba ki sngewtynnad ban thung.
Ki jait soh kiba kham paw bad kham sei bha u soh ha ka thain West Khasi Hills ki long, u sohniamtra, sohphan, sohtrun, sohpriam, bad ka kait.
Ia kine ki jait soh la dei ban da ithuh kyrpang hapoh ka district.
Ka district lyngba ka ophis jong ka Agriculture ka la dei ban da ai hikai ne pynlong ki jait Awareness prokram ia ki paidbah nongshong shnong ha kaba ia dei kumno ban thung bad ban pyndonkam ha bun ki liang lyngba kine ki jait soh hapoh ka district khnang ba ki nongrep kin ioh kamai jakpoh lyngba kine ki jait soh.
Khatduh iawai, na ka liang jong nga,kum uwei napdeng bun ki samla kiba sngew sngewtynnad bad sngewmuja ban bam soh bad ban rep soh,nga sngew ban kyrpad rit ia ka burom basbun eh jong u hehduh ka district u Deputy Commissioner jong ka West khasi hills district lyngba ka ophis jong ka Agriculture ban ithuh noh shen ia ki jait soh jong ka district West Khasi Hills kumba ngi tip ba ngim pat don ki jait soh jong ka district haduh kine ki sngi.
Ka khlam coronavirus, ka la trei tyngeh biang ha Assam, ha kaba ki don mynta sa  43ngut kiba ioh ia katei ka jingpang, ha ka miet jong ka 18tarik mynta u bnai.
Kumta baroh kiba ioh ia katei ka jingpang ha Assam, ki la poi sha ka 4904 ngut.
Na kitei ki 43 ngut, ki kynthup ia 20 ngut na  Kamrup(M), 8 na Nagaon, 6 na Udalguri, 3 na Cachar, 3 na Majuli, 2 na Sonitpur, 1 na Lakhimpur.
Baroh kiba ioh pang hynnin ka sngi, ki long 210 ngut ha ka Jylla.
Na kiei ki 4,904 ngut, ki don mynta  2044 ngut kiba dang shah sumar ha ki hospital bapher bad sa  2848 kiba la jem bad 9 ngut kiba la iap na katei ka jingpang ha Assam.
Ha Manipur, ki don sa 54 ngut kiba ioh pang covid 19 bad kitei ki kynthup ia 34 ngut ki kynthei bad 20 ngut ki shynrang.
Baroh kiba ioh pang ha katei ka Jylla, ki la poi sha ka 606 ngut bad kiba dang shah sumar, ki long 407 ngut.
Nongpoh: Ban pynsngew thuh sha ki paidbah nongshnong shnong ka Umsamlem ha Ri Bhoi, kiba la mad ia ka jingsngewsih halor ka jingshah pynbudnam ia ka shnong halor ka jingdon jong uwei u Parad uba la ioh ia u khniang jingpang COVID-19, myn hynnin ka sngi u Bah A.
L Hek, Myntri ka koit ka khiah ka sorkar jylla, nangta u Dr.
A.
War, Director ka DHS (Mi), ki bor pyniaid District ka Ri Bhoi bad kumjuh ruh na ki Doktor ka Dr.
H.
Gordon Roberts Hospital Shillong, ki la hiar sha ka shnong Umsamlem, na ka bynta ban pynshai paidbah halor kaei kaba la jia bad khamtam eh haba iadei bad kata ka jingioh COVID-19 u Parad na katei ka shnong.
Wat la dang hynnin ka sngi, kiba haiing lem bad ki paidbah jong katei ka shnong, ki la iamih paidbah ban pyrshah halor ka jingpynmih ia ka khubor kaba bakla bad kaba la pynpaw ba u Parad na Umsamlem u la ioh COVID-19, namar katei ka khubor ka la pyntieng pynsyier shikatdei eh ia ki paidbah ym tang ha katei ka shnong, hynrei ha ki shnong ba marjan bad ka Umsamlem hi baroh kawei.
Hynrei ha jingialang kaba la pynlong myn hynnin ka sngi hapoh ka Iing Durbar Umsamlem, ka la iaid beit iaid ryntih bad khlem da don kino kino ki jingiania ne ki jingpyrshah da ki nongshong shnong, namar ha katei ka jingialang nalor kitei ki heh ka sorkar jylla, ki la don bun ki paidbah bad kiba haiing jong utei u Parad na katei ka shnong kiba la leit ban sngap ia katei ka jingpynshai bad kaba kut jong katei ka jingialang, ka long ba ka la don ka jingiamab kaba markylliang bad klet noh ia kaba la bakla baroh.
Ia ka bynta ban kongsan ban pynshai sha kiba haiing bad ruh sha ki paidbah ka shnong Umsamlem, la kren da u Dr.
A.
War, kumta haba pynshai sha ki paidbah, u la ong ba ka nongrim kaba la pynmih ia katei ka khubor, ka dei hadien ba utei u Parad na ka shnong Umsamlem, u don ha ka jingshitom kaba jur bad uba don ruh ia ki dak ki shin jong ka jingshitom kiba iasyriem bad u COVID-19, hynrei halor kata ym dei ka Roberts Hospital kaba ai ia katei ka report bad ym dei ka Roberts Hospital kaba bakla, namar ki la leh ia kaba dei eh bad kata ka long ba ki la leh katkum ba ka sorkar ka la dep ban bthah ia baroh ki Hospital.
Hynrei haba la test ia utei u Rangbah, la ioh ia ka report kaba long Positive kaba mut ba u don ia u khning jingpang COVID-19, pynban wat la katta ka Hospital ka la trei shitom na ka bynta ban sumar bha ia utei u Parad uba dang don hapdeng ka jingshitom kaba jur, nalorkata hapdeng ka jingsumar ia utei u Parad, ka sorkar ka la bthah ban leh ia ka (Contact Tracing) ne ban wad ia baroh kito kiba iajan bad utei u Parad, hynrei baroh na kitei ki la paw ba kim don jingshitom ei ei ruh em, la pynshai u Dr.
A.
War.
Kumta haba la lap ba kiba iajan bad utei u Parad kim don jingshitom ei ei ruh em, kata hadien saw sngi, ki briew ka koit ka khiah ki la pyrshang ban Test biang, kata lyngba ka Rapid Test bad ha katei u la paw ba um don ia u COVID-19, hynrei na ka bynta ban nangpynshisha shuh shuh, ki briew ka koit ka khiah, ki la Test biang ia u lyngba ka RTPCR bad ha katei ruh u paw Negative, bynrap u Dr.
A.
War.
Haba la pynthikna ba utei u Parad um shym la don ia u COVID-19, kum ki briew kiba peit kyrpang ia ka koit ka khiah, ngi la shong da ka jingialang kaba kyrpang bad ha katei ka jingialang la sngewthuh eh ba lada iathuh ia katei kan pynmong ia kiba bun, hynrei ia ka jingshisha ngim buhrieh bad ngi iathuh sha ki paidbah da ka jingkmen bad kata ka long ban iathuh sha ki paidbah ba utei u Parad um dei uba pang COVID-19.
Halor katei ka jingjia, na ka liang u Dr.
A.
War, u la kyrpad ia ki paidbah ba kim dei ban don ia ka mynsiem khohnioh, hynrei ki dei ban pdiang namar ka jingbym don jingpang COVID-19 utei u Parad, ha kajuh ruh ka por u la kyrpad ia ki paidbah ba kin ym sngew eiei halor katei ka jingbakla, namar ha ka jingtreikam bad khamtam haba shanniah ha ki Bor Mashin, u la bynrap.
Ha katei ka sngi la ioh ruh ia ka jingpynshai na ki Doktor na ka Robert Hospital, na kiba haiing jong utei u Parad bad kumjuh ruh na ki Bor Distrik ka Ri Bhoi, ha kaba ka la don ka jingkhublei kaba markylliang bad ka jingiasngewtynnad ha kaba kut jong katei ka jingialang.
Khliehriat: Ka jingialang hapdeng ki lai seng hapoh ka lama jong ka JAC kiba kynthup ia ka Jaintia Hills Truck Owners Association (JHTOA), ka All Jaintia Cement and Clinker Transporters Association (AJCCTA) bad ka Meghalaya Truckers Union (MTU), halor ka jingkyntait ki karkhana dewbilat ban siew ia dor bai kali haba kit ia ki Cement bad Clinker na EJH, kaba la buh da ka sorkar kam shym la seisoh satia namar bad u DC um shym la lah ban shim ia ka rai, hynrei u la pan por haduh shi taiew ban ai ia ka rai.
Ha ka 15 tarik une u bnai, kitei ki lai seng ki la rai ban khang lut ia baroh ki trok kiba kit ia ka Dewbilat bad Clinker na ki kharkhana bapher bapher namar ka jingkyntait jong ki heh Company ban pyntreikam ia ka rai jong ka sorkar Meghalaya katkum ka Notification kaba la pynmih naduh ka 13 tarik u January.
Myn hynnin ka sngi na ka liang u DC, u la khot ia kitei ki lai seng hynrei ka jingialang ka kut khlem lah satia ban shim ia ka rai, la ong u Secretary ka AJCCTA, u ma Kyrshan Dkhar.
“Ka sorkar ka dei ban leh da kaba tyngeh ia ki Karkhana Dewbilat kiba don ha East Jaintia Hills namar ba kim shym la burom ia ka hukum jong ka sorkar ha kaba iadei bad ka bai kit bai bah ia ka Dewbilat bad Clinker", la ong u ma Balen Thubru, President ka AJCCTA.
Na ka liang u ma Nidamon Shullet ruh u la pynpaw ia ka jingsngewkhia halor ka jingkyntait ki karkhana Dewbilat ban pyntreikam ia ka hukum jong ka sorkar.
Na ka liang u President jong ka All Jaintia Cement Manufacturer Association (AJCMA), u RK Pareek u la ong ba ka hukum jong ka sorkar kam long satia kaba shai bad u la ong ruh ba ka dor thymmai ba la buh da ka sorkar ka long kaba heh bad ym lah ban siew.
Shillong: Myn hynnin ka sngi ka kynhun ki nongdie madan kaba tip kum ka Hawkers Association ryngkat bad ka Thma U Rangli (TUR) ki la leit ban ia kynduh ia u symbud myntri rangbah ka jylla, na ka bynta ban ailad ia ki nongdie madan ban shong die madan ha kylleng ka nongbah Shillong bad ki jaka markhap.
U Secretary ka Hawkers Association u Sheen Thabah, u la iathuh ba naduh ba la pynbna ia ka jing pakhang shnong ha baroh ka ri India, bun ki nong die madan ki la shem jingeh na ka bynta ban pynbiang hala ing namar ka jing bym ioh ban kamai.
U samla Sheen Thabah u la ong ruh ba ka Association, ka la kyntu ia ka sorkar Meghalaya ban shah ban shong die madan ym tang hapoh Iewduh, hynrei haki bun jaka ryngkat bad ka jing iatreilang bad ka jing bud ryntih ia ka tnat ka koit ka khiah.
“Bun na ki nongdie madan kim don wat tang iaka kad rashon bad kane ka buh jingeh shibun iaki naka bynta ban pynbiang bam hala ing" la bynrap u samla Sheen Thabah.
Nalor kane, u Sheen Thabah, u la ong ruh ba ka sorkar lada ka lah ban shah ia ki dukan heh ban plie kan eh aiu ia ka sorkar ban shah ia ki nongdie madan ruh ban shong die madan ha ki bynta jong ka nongbah Shillong.
U samla Sheen Thabah, u la ong ruh ba ka sorkar ka dei ban ia phylliew jingmut lang bad ka seng naka bynta ban ithuh ia ki nongdie madan, khnang ban kham lah bha ban pyntreikam ia ki kyndon ka tnat ka koit ka khiah haba dei bad ka jing pyntreikam ia ki SOP kumba ju pyntreikam iaki dukan heh.
“Ngi kyntu ia ka sorkar ban shah ia ngi ki nongdie madan ban shong kumba 20 ne 30 ngut ha ka shi sngi bad kane kam dei ban treikam tang ha Iewduh hynrei ha bun ki bynta jong ka nongbah Shillong bad kiwei de ki jaka markhap khnang ban iaid beit iaka jing ia jngai na kiwei pat" la bynta u samla Sheen Thabah.
Hab adei bad ka jing kular na u symbud myntri rangbah ka jylla, na ka liang ki nongdie madan ki la iathuh ba u bah Prestone Tynsong u la kular ha ki ban shimkhia, ia ka jing ai jingmut jongki na ka bynta ban iakren bad ka sorkar na ka bynta ka jing myntoi jong ki.
Kumban shu pynkynmaw dangshen ka sorkar Meghalaya ka la pynmih iaka hukum ban plie noh iaka Iewduh naduh 22 tarik jylliew 2020, hynrei ia ki nongdie madan, ki dukan jhur, doh, dohkha, kwai bad tympew bad ia ki dukan kot, ym pat shah ban plie.
Jowai: Myn hynnin ka sngi ka sorkar jylla ka la ai jingiarap T.
5000 tyngka sha kito ki shnong kiba la trei shitom ban iakhun pyrshah ia ka jingsa phriang u Khniang jingpang Corona Virus lane Covid-19.
Ia kane ka song pisa la aiti sha ki Rangbah Shnong ha ka jingialang kaba la pynlong mynta ka sngi ha iing hall ka Lad thadlaboh, Jowai ha kaba ia ka jingialang la pyniaid da u Rangbah Shnong ka Ladthadla boh, u ma LD Lakiang ha ka jingiadonlang u ma Lyngkor Kynjing uba dei u Magistor ka West Jaintia Hills, u Local MLA, u ma Wailadmiki Shylla, u MDC ma Octowot Lamin bad ki rangbah shnong.
Haba kren ha katei ka jingialang, na ka liang u MLA u la ai khublei ia ki Rangbah Shnong ba ki la shim khia ban ai ka jingiatreilang bad ka sorkar na ka bynta ban ialeh pyrshah ia ka jingsaphriang u Khniang Corona bad u la ong ruh ba katei ka jingiarap ka long kaba rit, hynrei kane ka long ka dak jong ka jingsngewnguh halor ka jingtrei shitom jong phi ha la ki shnong ki shnong.
U ma Kynjing u la iathuh ruh ba ki don haduh kumba 115 tylli ki Community Quarantine Centre.
53 tylli ki don hapoh Thadlaskein Block28 tylli ha Laskein Block, 23 tylli ha Amlarem Block bad 11 tylli ha Jowai.
La iathuh ruh ba haduh mynta ka sngi ki dang don haduh 238 ngut kiba dang sah ha kine ki Quarantine Centre.
Sa 2,877 ngut ki don kiba ioh pang covid 19 ha ka jylla Delhi bad mynta, kiba ioh pang baroh, ki la poi sha ka  49,979, katba kiba iap, ki la poi sha ka  1,969 ngut.
Kiba dang don ia katei ka jingpang, haduh mynta ki long  26,669 ngut.
Katei ka jingpang, ka la nang pur jur sa ha ki nongbah kiba heh jong ka Delhi bad kitei ki kynthup ia ka  Noida, Ghaziabad, Gurgaon bad ka  Faridabad, ha kaba ki don  7,630 ngut kiba ioh pang bad sa 142 ngut kiba iap.
Ha India, ki don sa 13,586 ngut kiba ioh pang ha ki 24 kynta ba ladep bad kiba iap, ki long 336 ngut.
Baroh kiba ioh pang ha India, haduh mynta, ki la poi sha ka 3,80,532 bad kitei ki kynthup ia  1,63,248 ngut kiba dang shah sumar bad sa  2,04,711ngut kiba la jem, katba kiba iap, ki la poi sha ka  12,573ngut.
Ha ka pyrthei baroh kawei, kiba ioh pang, ki la poi sha ka 8.
4 million ngut, katba iap, ki long  4,53,000 ngut, ong ka khubor jong ka  Johns Hopkins University.
Kito kiba dang shah sumar, haduh mynta, ki long  84,63,533.
Ka jingdon kiba pang, haduh mynta ka long 21,89,128 bad sa kiba iap, ki long  1,18,421 ngut bad kumta ka US, ka dei ka ri, kaba ka jur bha ka jingktah jong katei ka jingpang.
Ka Brazil, ka wan ba ar, ha kaba kiba ioh pang, ki long  9,78,142 ngut bad nangta sa ka Russia, ka wan ba lai, ha kaba baorh kiba ioh pang, ki long  5,60,321), ka India ka wan ba saw, da 3,80,946 bad ka UK, ka wan ba san da  3,01,935 ngut.
Ka Tamil Nadu, kan dang iai bteng ban pakhang shnong, haduh ka 30tarik Jylliew 2020 bad katei kan long ha ki saw tylli ki District jong ka Chennai, ka  Chengalpet, Kancheepuram bad ka Thiruvallur bad ka daw, ka long namar ba katei ka jingpang, ka la nang kiew jubor ha katei ka Jylla.
U President Donald Trump jong ka America, haba iakren bad ka Wall Street Journal, u ong ba kito kiba tap mask ia la ka dur khmat, ki dei kiba pyni dak ba ki pyrshah ia u bad kam dei satia, ba ki iada ialade na ka khlam coronavirus.
U Trump, um iahap jingmut ruh halor ka jing tap ia ki mask, namar ba u ong ba kiba bun ki briew, ki tap ia ki mask, nangta ki ktah ia ki bad nangta ki ktah ia la ka khmut ka khmat bad katei ka la nang long pynban, ka daw bah jong ka jing pyn bit jingpang ia ki hi.
“Ki ktah da ki kti ia ki mask bad hadien kata, ki sa ktah ia la ki khmat, ia la ki shkor bad ia la ka shyntur bad hadien kata, kim tip satia, kumno ki ioh ia katei ka jingpang" ong U President Trump.
Ka Center of Disease Control and Prevention, ka la bthah ia baroh ki nong America, ba kin sop ia la ka khmut, ka shyntur, haba ki leit sha ki jaka paidbah, hynrei U Trump, um ju tap satia ia ka jingtap khmut bad shyntur.
Ha u bnai ba ladep, ula leit sha ka karkhana jong ka Ford ha Michigan, ha kaba la bthah, ba u dei ban deng ia ka mask bad ula iathuh, ba ula deng ha ka por, ba u don shapoh jong ka karkhana, hynrei, shwa ban mih shabar, ula law noh bad u ong “Ngam kwah ba ki nong shondur, kin muja ban ia shon ia ka dur jongnga, kaba don mask".
Ka khubor jong ka India Today, ka iathuh ba ka China, ka la pyllait noh ia 10 ngut ki shipai India, ba kynthup ia arngut ki major, kiba ka la ioh kem, ha ka jing ialeh ha ka miet jong ka Lah Sngi U Blei ha ka them Galwan, jong ka Ladakh.
“Shiphew ngut ki shipai India, ba kynthup ia arngut ki major, la pyllait da ki  shipai jong ka China, hynnin ka janmiet, hadien lai sngi jong ka jing iakren hapdeng kitei ki ar liang mamla" ong ka khubor.
Ka sorkar India, haduh mynta, kam shym la pynshai eiei satia, halor kane ka phang.
Ki shipai India, hynnin ka sngi, ki iathuh ba ki la ioh jingkhein lut ia baroh ki shipai, kiba don ha ka jing ialeh ha ka them Galwan, jong ka Ladakh bad la iathuh ruh, ba ym don satia uno uno u shipai, uba jah ha katei ka jingialeh.
Ka khubor shipai, ka iathuh shuh shuh, ba ki don 76 ngut ki shipai India, kiba la shah ktah kti ha ki shipai China, kiba don mynta ha ka jingshah sumar bad kitei ki kynthup ia 18 ngut kiba shitom jur bad sa 58 ngut kiba shitom malu mala bad kitei ki don ha ki hospital ha Leh bad ha kiwei de ki hospital bapher.
Ka jingiakhun ha Galwan, ka dei kaba jubor tam, hadien ka thma jong u snem 1967, ha Nathu La, ha kaba ka India, ka duh ia 80ngut ki shipai, katba ka China, ka duh ia 300ngut ki shipai jongka.
Ngi iohi ha kine ki sngi, ba ki la sdang mih sa ki dorbar shnong, kiba khang lad ia la ki jong ki para shnong, ban leit bylla, ban leit kai sha ki shnong ki thaw bad ki jaka shangkai pyngngad bapher jong ka Ri Khasi Jaintia.
Ka jing pyrkhat kaba da sngew danda shisha, namar ba ngi ia pyrshah ba kin wan trei bylla, kiba nabar, hynrei lada ngi ia pyrshah, sa ia ki trai shnong, kumta kumno ngin khmih lynti, ba kin iaid ki kam ki jam bapher, ha ka trei iing trei sem, ha ka trei karkhana, ha ka trei surok bad kumta ter ter.
Kam dei tang katta, hynrei, la iohi ba ki la mih ki kyndon, ha kaba la khang ruh ban leit rung sha ki shnong ki thaw, sha ki jaka shangkai bapher, da ki katto katne ki kynhun lane ki shnong.
Ka mat kaba kongsan, ka long ba ki kam ki jam, ki dei ban iaid bad nangta ka leit ka wan da ki para shnong, ki marjan shnong bad ki para khasi khara, lane ki trai shnong trai thaw, ym bit satia ban khang bad ha katei ka dur, ki dukan kin ioh ia ki nongbam, ki nongdie jhur, kin ioh ia ki nongthied, ki jaka sah miet, kin don ia ki nongsah, ki nongtrei iing, kin ioh misteri bad sa ki jaka shangkai, kin dei kiba leit ia shong pyngngad bad ter ter.
Ngi la tip shai ba ki Khasi jongngi, kim don satia ia katei ka jingpang khlam coronavirus (lait noh tang kito kiba don ha ki quarantine centre) bad haba ka long kumta, ka rung ka mih jong ki para khasi, na kawei ka jaka sha kawei pat, kam don jingma satia, tangba ki shu dei ban bud ia ki kyndon jong ka jing ia jngai iwei ia iwei pat bad nangta ba kin tap ia la ka shyntur, haba ia kren bad ki riew phylla.
Ka sorkar Jylla, ka la kren shai ba kam shah ia ki briew kiba nabar, ba kin wan rung ia mynta bad katba kum kitei ki kyntien, ka la shai kdar, ba kiba ia iaid ia ieng, kin dei beit ki trai shnong suda bad ki sengbhalang, ki dorbar shnong, ki dei ban pynjynsur ia ki kyndon bad lada kitei jaka sah miet, ki jaka bam, ki jaka shang kai kim thew na ka bynta ki trai shnong, kumta ka pyni ba ka sorkar Jylla ruh ka la bakla pleng, ba ka shu plie ia ki, haba kam pat shah ia ki briew kiba na bar.
Lyngba kitei ki jing shisha, ngi la dei ban sdang noh ia ka iaid ka ieng, ka trei ka ktah, ka kamai kajih jong ki para ri, kiba don ha kylleng ka Ri Khasi Jaintia bad ngi dei ban ia sngewthuh para ma ngi hi, ba ngin nym knieh noh ia u khiew ja ki para ri, namar ba kane ka jingkhang ka la ktah jubor ia kiba bun ki para ri jongngi, kiba donkam lajong bad khamtam ia ki nongbylla ruh kumjuh bad ka dei kane ruh ka por ba ngin peit ia ka kamai kajih, la ka kiew ne ka hiar, haba ngi ia trei hi para ma ngi.
Shillong: Ka FKJGP Nongthymmai circle ryngkat ka Madanryting unit hapoh ka jingialam u Information secretary ka circle u Bah Barilang Kharpyngrope, myn hynnin ka sngi,  ki la leit ban iakynduh ia ki nongpyniaid ka skul Holy Child kaba don ha DemthringNongthymmai hadien ba la ioh jingujor ba ka don ka jingphah wan skul ia ki khynnah ban submit ia ki Homework/Assignment kiba lah ai baroh shi katta lyngba ki online classes ba la ai da ka skul.
Kane ka jingleh ka skul ka la pynkindit ia kiba bun ki kmie ki kpa bad kaba la buh jingkylli ruh ia ka skul ba hato kumno kum ha kine ki por ruh ki la nud ban ai hukumkum ia katei, kaba la pynkhein ia ka protocol jong ka state govt bad kumjuh ruh kaba lah ban buh jingma pat ia ki khynnah skul.
Hadien ba la ia kynduh pat ia I Principal ka skul, I la pynshai ba ka jingphah wanrah ia ki Homework/Assignment jong ki khynnah kalong um ba kin hap ban wan hi ki khynnah sha skul hynrei ki lah ban phah lyngba ki kmie ki kpa bad kata ruh um ha kajuh ka sngi bad kumjuh ruh da ba buh ia ki kyndon kum ka social distancing bad haba wan ruh hap ban deng mask.
Na ka liang ka seng ka la sngewhun ia ka jingpynshai I Principal bad ka kyrpad ruh ia ki kmie ki ban bud ia ki kyndon ba la buh da ka skul, ong ka kyrwoh na U bah Wankmenlang Tariang, President FKJGP Nongthymmai Circle.
Ka ri Hynñiewtrep ka nang hiar arsut katba nang iaid ki sngi.
Ki longkmie ki shong dukan harud surok hapdeng u lapbah,ki khynnah pule ba lah pyndep jingpule sha ki kyrdan ba shakhmat hap kylla nongñiahkali jong u nongwei,hap said kali harud surok.
Katta ruh ka sorkar ka dang donkam highskilled labour na kiwei pat ki jylla.
Kan jin da la bha eh lada ka sorkar kan shim kum ki highskilled ia Kano kano ka jaidkam da kaba based lyngba ki certificate.
Tang kawei nga tip ba ka jaidbynriew jongngi ka nang hiar arsut dei lyngba ki nongmihkhmat ba lah passed ia ka LLB jong ka jaidbynriew jongngi.
1).
LALOT2).
LYNGKAR3).
BYM TIP EIEI.
Katba u paidlang ka Ri Khasi Jaintia, u nang ring swai bad u nang tyrkhong, da ka jingtieng bad rit mynsiem, ia kane ka jingpang corona bad nangta sa ka jing lut phut kaba bun rukom, hynrei mynta la iohi ba ka sorkar Jylla, ka la nang tangon dain shi dain, da ka jing oh khajna jongka, ha kaba ka la sdang shwa na ka petrol, kaba san tyngka shi litar bad hadien kata sa ka khajna na ka kyiad bad kam dei tang katta sa ka jingot tulop na ki nongtrei sorkar, ki nonghikai ruh.
Ngim tip la kin dei tang kine, ne kin dang bteng shuh shuh ki khajna, ki ban dang wan shakhmat, hynrei, haba iohi kumne, ka pyn pyrkhat pynban, ba  ka sorkar Jylla, ha ka jaka ba kan iarap ia ki shem lanot, hynrei ka nang dakhol pynban, da kaba kloh pisa na pla jongki.
Ka jing pyn kiew dor ia ka petrol bad ka diesel, ka la dei lypa, ka jing thombor kaba jur bha (ym ia ki nongbuh kali), ia ki riew paidbah, namar ba haba ka kiew dor ka petrol, katei ka jing kiewdor, ka leit sha ki nongshong kali, ki nong kit mar bam sha ki shnong  bad katei ka dei ka jing sympat kaba tyngeh ia u duk u raitoi, ha kaba kum kane ka hiran.
Lada ka long ha kane ka dur, ka pyni pynban, kumba ka sorkar, ka ia khun ia kane ka khlam, da ka kti kaba thylli  lane da kaba shim kabu na ka pla jong ki paidbah bad hangne ka pyni ruh (imat) kumba ka sorkar Jylla, kam ioh pisa eiei na ka sorkar India bad haba ka long kumta, ka hap ban khlong ia ka bailut bai sep jongka, na u duk u raitoi  bad katei kam iahap satia, bain iakhun ia kat kane ka khlam kaba ramhah da ki kti kiba suda.
Ka sorkar Jylla ka don ia bun bah ki pisa, kiba ka ju pynlang ha ki pla bapher, lada dei kaba ka ioh kamai na ki kompeni dewbilat, ka kamai kaba ka ioh na ka khajna na ki mar poh khyndew bad nangta sa  ka khajna na ka kyiad bad ki wan sa ki skhim bapher jong ka sorkar India bad kumta, lada ka sorkar, ka ju leit ban beh ram na ki kompeni bapher jong ka pyrthei na ka bynta ban shna surok, ban shna skul, ka la dei ruh ha kaba kum kane ka por, ba kan wad ia ki jingiarap, da kiwei ki lad bad ban nym sympat ia u paidlang ba duk bad kaba donkam eh ka long ruh ba ki kam bylla jong ki paidbah, lada dei u nongrep, u misteri, u nongtrei ia ka skhim 100 sngi bad u nongdie dukan, kin iaid noh shakhmat ia la ki kam, khlem da shah khanglad shuh.
Shillong: Kum shi bynta ban kham pynjynsur shuh shuh ia ka jingpakhang shnong, ka sorkar Jylla mynta ka sngi, ka la shim ia ka rai ba naduh ka 11 tarik u Jymmang 2020 ka la shah ban plie ia ki dukan die tiar kali bad kum juh ia ki dukan die kutia mutia ha baroh ki district, lait noh ki dukan ki ba don ha Iewduh bad ha Khyndailad.
Haba ia kren bad ki lad pathai khubor, u symbud myntri rangbah ka jylla u bah Prestone Tynsong, u la iathuh ba na ka liang ka sorkar ka la rai ba ki dukan die tiar kali bad ki dukan khutia mutia ha baroh ki district, la shah ban plie noh naduh ka sngi nyngkong, lait noh tang ia ki dukan ki ba don ha Iewduh bad Khyndailad kan ym pat shah ban plie.
U la ong ruh ba naduh ka sngi nyngkong la shah ia ki paid bah kiba don ha ki thain nongkyndong ki ba hap ha ka green zone ha ki district bapher bapher ba kin plie noh ia ki dukan baroh katba ha Shillong ki dukan baroh kan ym pat shah ban plie lait noh tang ki dukan die tiar kali bad ki dukan khutia mutia.
Ki dukan die Jain pat kumno?.
Shillong: U Symbud Myntri rangbah  ka jylla u bah Prestone Tynsong, mynta ka sngi, u la iathuh ba kawei na ki ba trei ha ing jong u Dr John L Sailo Ryntathiang ka don ia ka jingpang Covid-19 ha ka ba ka test ba la ioh mynta ka sngi  ka long positive.
Haba iakren bad ki lad pathai khubor u la iathuh ba kine ki ba ioh ia ka jingpang Covid-19 ki dei na ka juh ka thymmei, na u ba ioh nyngkong ia kane ka jingpang namar, ba ka dei ka ba trei ha ing jong u Dr John L Sailo Ryntathiang.
U la iathuh ruh ba ka jing lap ia kane ka ba don ia ka jing pang Covid-19 ha ka jylla mynta ka sngi ka long hadien ba ki la dep test 3 sien kynthih ia baroh ki ba iajan bad ka ing ka sem jong u Dr Sailo ha kaba, na ki  181 ngut tang kawei ka  ba long positive mynta ka sngi.
U la iathuh ruh ba na duh ba lap ia u ba ioh ia ka jingpang Covid-19 ha ka jylla, ki 181 ngut ki ba iajan bad une u nongpang ba nyngkong ki la bud ia ka jingbthah ka tnad ka koit ka khia da ka ba ki la leh ia ka home Quarantine ha la ki jong ki ing bad ka jingtest ia ki ka juh long man ka por ha ka test kaba ki la leh  mynta ka sngi ki lap ba ne ka briew ka long positive.
U la iathuh ba ia kane ka briew la phah noh sha Corona Care Center ha Civil Hospital bad haduh mynta ha ka jylla ka don 2 ngut ki nongpang Covid -19.
Ha kaba ia dei bad ka nongpang ka ba la dep test 4 sien u la iathuh ba ha ka 11 tarik u Jymmang 2020 kin sa leh biang ia ka test na ka bynta ban tip ba ka la lait ne em na u khniang jing pang Covid -19.
U la iathuh ba ki sample ki ba  la dep phah ban test ki long 2287, ki ba long negative ki long 2178, ki ba dang ap ia ka result ki long 96 tylli ki ba positive 13 ngut ha ka ba 10 ngut ki la ioh ia ka jingkoit pura bad 2 ngut ki dang phah sumar ha Civil Hospital, Shillong; katba uwei u la khlad noh na ka ne ka jingpang Covid-19.
Shillong: U symbud myntri rangbah ka jylla u bah Prestone Tynsong mynta ka sngi u la kyntu ia ki paidbah ban pyntip sha ka sorkar daka ba phone ha u nomber 108 lada don kiba leit donkam shapoh ka hospital Guwahati Medical College bad ha Dr.
B.
Burma Cancer Institute na Guwahati shwa ne hadien ka 23 tarik iaiong 2020.
U bah Prestone Tynsong, u la ong ba ka sorkar ka la shim ia kane ka rai ban lum kyrteng ia kiba wan donkam na kine ki 2 tylli hospital, hadien ba kine 2 tylli ki hospital ki la ngat ka jing pang’corona virus’ ha kaba 1 na ki i la khlad noh ha ka 7 tarik jymmang 2020.
Na ka liang u symbud myntri rangbah ka jylla, u la iathuh ba katkum ka kaiphod na ka sorkar Assam, la iathuh ba la don katto katne ngut napoh ka jylla Meghalaya kiba wan donkam ha kine 2 tylli ki hospital.
“Namar ba ha kine 2 tylli ki hospital, la wan ngat ka jing pang ‘corona Virus’, kumta ka sorkar Meghalaya kan hap ban lum kyrteng ia baroh kiba wan donkam ha kine 2 tylli ki hospital" la bynrap u bah Prestone Tynsong.
Halor kane naka liang u symbud myntri rangbah ka jylla, u la kyntu ia ki paidbah ba kim dei ban sheptieng hynrei baroh ki dei ban sngap bad bud ryntih ia ki kyndon ka tnat ka koit ka khiah ka jylla.
U  Amit Shah, myntri kam poh iing ka sorkar India, ula kyntait ba u don ha ka jing bym khlain ka met.
U Shah,  u thoh ha ka twitter peij jongu, ban pynshisha ia ka jing her ka hamsaia, ha kine ki sngi.
“Nga don ha ka met kaba koit ba khiah bad ngam shym don kano kano ka jingpang" ong U Shah, ha ka tweet jongu ha ka Hindu.
“Ha ki khyndiat sngi ba ladep, ki la don shibun ki khubor hamsaia kiba saphriang halor ka koit ka khiah jongnga" ong U Shah bad u ong shuh “Don ruh kiba la pan khubor sngewlem, ha kaba ki kren ia ka jingiap jongnga".
U Shah, ula kren shai shuh shuh da kaba ong “Nga shait nga khlain bha bad ngam don kano kano ka jingpang".
Shillong: Ka KSU Umdohlun Circle bad ka KSU Nongmluh Unit, ki pynpaw ia ka jingpyrshah jur halor ka jingpynjah ia u khaw rashon ha ki saw tylli ki shnong jongka thain da u nongdie lang, na bynta u bnai Lber bad Nohprah  jong u snem 2019.
Kine ki saw tylli ki shnong ba la shah pynduh ar bnai mynshem snem, ki dei ka shnong Nongmluh, Mawphansaw Mawmynsor bad Thnangbyrniang.
Na ka liang jongka seng hadien ba ka la ioh jingtip ia kane ka la leit ban iakynduh ia nong sam khaw, ban tohkit bniah bad la lap ba ia une u khaw ym shym la pynpoi hi sha u dealer da u Wholesaler.
Ka seng ka sngewdei ban pynrem jur halor kane ka bynta ia u nongdielang,  uba la pynjah ia ka bhah kaba dei jong u paitbah kiba dei ki nongshongshnong jong kine ki 4 shnong.
Ka KSU, ka dawa na ka Deputy Commissioner bad ia ka tnad Supply jongka South West Khasi Hills District, ba ki dei ban pynbeit mardor ia kaba kum kane ka kam, khamtam ha kaba kum kane ka por ba ki paitbah ki don hapdeng ka jingkutlad bad ki jingkyrduh.
La dawa ia u wholesaler ba u dei ban pynpoi noh ia baroh u khaw ba dei ban poi sha kine ki 4 shnong bad ban pynshai ruh ba balei u khlem lah ban pynpoi ia ka bhah jong u paitbah.
Ha kajuh ka por ka seng ka kyntu ia ki ophisar  jongka tnad supply ba ki dei ban peitbniah ia ka jingwan poi ki marbam rashon hapoh ka dong ka thain, ym ban shu lehsting kumba long baroh shi katta bad ba  kan nym don ka jingshim pisa tam ha ka nongrim jongka bai kali ne bai daju bad ba kan nym don ruh ka jingot kilo ia ki marbam reshon na kudam FCI ia ki wholesalers, nangta da ki wholesalers ia ki dealers bad da ki dealers ia ki paitbah.
Ka KSU, ka pynsngew ba lada  ki bor district kim lah ban pynbeit halor kine ki bynta, ka seng kam banse ban hap shim da kiwei ki lad ki lynti nangne shakhmat, ong ka  kyrwoh na u samla Dusterwell K.
Lyngdoh, President, KSU Umdohlun Circle bad u samla Daman Syrman, President KSU Nongmluh Unit.
Ki don mynta 714 ngut ki pulit jong ka Maharashtra, kiba ioh jingpang Covid-19 bad la iathuh ba 61 ngut na kitei ki la jem ha ka jingshah sumar.
Ka Maharashtra, ka don  19063 ngut kiba don ia katei ka jingpang, 731 ngut kiba iap, 3470 ngut kiba la jem, ong ka tnat ka koit ka khiah ka sorkar India.
Shillong: Ka sorkar Meghalaya ka kyntu ia ki samla ka jylla kiba sahkut shabar ka thain lam mihngi (NE) ban ‘register’ shwa bad ka sorkar Meghalaya lada ki kwah ban wanphai sha jylla.
Ki samla kiba kwah ban wanphai sha Meghalaya kidei ban ai kyrteng (register) daka ba leit sha ka ‘website’ http:/ /meghalayaonline.
eov.
in/covid.
daka ba pynrung kyrteng hapoh ka jaka ba thoh “Registration Form for Citizens of Meghalaya stranded outside North East" hapoh ka ‘website’ ba la ai haneng.
Katba ki samla kiba lah ban pynbiang da ki kali la jong, ki dei ban pynrung kyrteng hapoh ka jaka ba thoh “Application for Vehicle Transit Pass for citizens coming back to Meghalaya" na ka bynta ban ioh ia ki ‘car pass’ ne ki ‘Vehicle Transit Pass’Kumban shu pynkynmaw, ka sorkar Meghalaya ka la shah ia ki samla ka jylla kiba sahkut sha kiwei pat ki jylla ka ri India lane shabar ka NE ban wanphai shapoh jylla naduh ka 11 tarik jymmang 2020, katba ia ki bym lah ban wanphai hi, ka sorkar ka dang iakren ban ka sorkar India ban pynbiang da ka rel ne liengsuin ban leit shaw iaki.
Kum uwei napdeng ki nonghikai skul rit ba la kham tymmen uba la neh 37 snem ha ka kam hikai, nga don ka jingsngew khia katta katta haba nga pyrkhat shaphang ka jingduh ha kane ka snem 2020.
Ka snem 2020 ka long ka snem duhnong ha baroh ki liang.
Tangba ha ka jingpyrkhat jong nga te ka jingduh kaba kham khraw ka dei ia ka pule puthi ne ka Education.
Ka jingkylli na uba bun ba lang, kat kiba don ka jingsngew sahnud bad sngewkitram na ka bynta ka pule puthi ka long – Kumno ka sorkar jong ngi kan pyrkhat ia ka Education?Ka jingkylli banyngkong ka long – Lada ka sorkar kan phah plie noh ia ki skul ha u bnai June ne July 2020, hato yn dang don ka Half Yearly Examination? Lada dang don, hato sa ia ka Final Exam pat yn pynlong ha u bnai aiu?, Lada phah plie skul sa ha u bnai August ne September 2020, yn leh kumno ia ki khynnah kiban pass ia ka class X bad XII ki ban ioh ia ka result ha u bnai June? Kumno kin leit wad jaka pule thymmai ne ban ioh Admission, haba man u snem ha ka sngi ioh result ki leit wad Admission.
Mano ban ai form lada ia ki skul yn plie sa hadien 2 ne 3 bnai ynda la ioh result?Ka jingkylli kaba ar – Hato lada yn shah ban plie ia ki skul sa ha u bnai March 2021, yn leh kumno ia ki khynnah kiba pule class-8 mynta u snem 2020.
Hato kin hap shong biang ha kajuh ka klas ne yn pynkiew noh sha ka class 9? Katkum ka jingsngewthuh barit jong nga te ban phah shong biang hajuh ka long ka jingeh namar shi snem la duh ei.
Lada phah kiew noh sha ka class thymmai ruh shem jingeh namar ka long kum ka jinglehbeiñ ia ki khynnah khlem ioh jinghikai ia ka class 8.
Ha kine ki sngi jong ka lockdown ki don ki skul kiba ai jinghikai ia ki khynnah da kaba leh da ka online.
Tangba ym baroh kiba lah ban leh kumta.
Ka khun khatduh jong nga kaba pule class-XII bad u khun ksiew jong nga uba pule UKG-B ki leit pule lang ha kajuh ka skul.
Nga shem ba ka jinghikai da ka online ka long tang ia ka khun kaba pule cl-XII ym ia u ksiew uba pule UKG-B.
Nalorkata, dei tang ki skul kiba don ha ki jaka sor bad ba la kham long standard kiba lah ban hikai da ka online.
Ki skul kiba don ha nongkyndong te ngam tharai ba kin lah ban hikai da ka online.
Ka jingkylli kaba lai ia ka sorkar ka long- Kumno ka Sorkar kan leh haba ki don ki skul kiba la hikai da ka online bad ki don ki skul ki bym lah ban hikai online? Lada ailad ba kiba lah kin leh bad ki bym lah kim donkam leh te kan sa don ka kharai bah hapdeng ki skul ba leh online bad ki bym leh online.
Kata ka mut ba ki skul ba leh online kin pynmih ia ki khynnah kiba stad katba ki skul bym leh online kin pynmih ia ki khynnah babieit.
Nga ai jingmut ia ka Sorkar ba kan ai tang kawei ka rai ia baroh ki institution.
Lada dei ban hikai da ka online, ai kin leh baroh la ki skul sor ne skul kyndong.
Lada ym lah ia baroh te ka bha ba ka sorkar kan thaw noh da kiwei ki lad ban long ka jingmyntoi lang ia baroh bad ban ym long ka jingleh shiliang iano iano ruh, la ki nongsor ne nongkyndong.
Kaba khatduh, ka long ka jingma ia ka ri bad ka jaitbynriew lada ka sorkar kan phah plie noh ia ki skul ha kine ki khyndiat sngi.
Peit ia ka jingnangkiew bad nangbun kiba ioh pang Corona kum ha ki jylla Tripura bad Assam.
Hapoh ka ri India ruh kiba ioh pang Corona ki la nangkiew man ka sngi.
Ynda la plie ia ki skul te ym don nonghikai ne pulit kiba lah ban teh lakam ia ki khynnah skul.
Bad lada uwei u khynnah u ioh pang, baroh shi skul kin ia ioh lang.
Bad kiba ha ïing ha sem jong uta u khynnah ruh kin ioh lang.
Te lada ka sorkar ka sngewdei ka bha ban ym pat rai kyrkieh ban phah plie noh ia ki skul, ki college, university, etc.
Ban babe sa ynda la jia te kan long lehnohei.
Ka bha ban duh shi snem ne arsnem ia ka jingstad ban ia kaba duh ia ki hajar bad phewhajar ki mynsiem briew ha ka jylla.
Dap da ki jingsngew kmen ha ka jing iadei bad ka jing pyrshah ki seng ka synjuk ki rangbah shnong (SRS)bad ki seng bapher bapher (NGOs) jong ka East Jaintia Hills District ia ka rai jong ka sorkar ban wanrah ia u dewiong napoh Assam kaba dei ka state ba bun tam ki cases uta u khniang jingpang (Covid-19) hapoh Northeast sha kane ka jylla, khamtam shapoh kane ka East Jaintia Hills District jong ngi ba dang dei kawei na ki district kaba dang lait na uta u khniang jingpang.
Hynrei haba iohi mynta da ki spah bad hajar tylli ki kali la ai lad ka sorkar ban wan na Assam na bynta ban  kit Cement/Clinker bad kiwei kiwei, nangne na thain East Jaintia Hills District, kane ka paw shai ba ka jing khang ne pyrshah tang ia uta u Dewiong u ban wan shane kan nym lah ban iada iangi pura.
Kane kan iarap iangi tang kumba 4–5 % lada kane ka jingpyrshah kan long tang na bynta ban khanglad ia une u khniang ban rung shane.
Haoid lada ngin phai sha liang ka kamai kajih kan long ka jing kyrkhu kaba khraw ia ka district ha kum kane ka por, lada ka sorkar kan pyllait ia uta u Dewiong uba dang don hangne hapoh ka jylla bad district jong ngi.
Katkum ka ain jong ka sorkar la bthah iaki kali baroh ba ym dei ban ïeing ha kino kino ki jaka, lait noh tang ha ki jaka ba la buh iaki, kata ha Ladrymbai bad ha Lad Tongseng(EJHD).
Ngi kwah ban tip ba balei la khang pyrshah iaki,ymdei ba kine ki kali ki dei kiba dang don ha ka jing artatien ioh don uta u khniang jingpang ha ki? Lada dei shisha kiba lah tip lypa 100% ba kine ki kali kim don ia uta u khniang, te kam don jingmut hi ruh ban khang iaki ba kin ïeing laitluid, namar kat bym pat shai ne weng  ia kata ka ain ia kine ki kali, katta ngi kum u paidbah  ruh ngi dang don beit kata ka jing tieng ia ki.
Ngim sngew thuh ia kane ka ain,ba ha kano ka rukom ba ngin ia treilang bad ka sorkar, namar la mana tang ia kito ki kali ba ieing harud u surok bah bad ia kito ki kali ba ieng shapoh company pat ka sorkar ka pyllait laitluid (free).
Ngi kwah ban tip ba kaei ka jing iapher, haba baroh kine ki kali ki dei ki ba wan na kajuh hi ka jaka (Assam)?Wat haduh mynta ruh ka sorkar ka dang bthah beit ia ki paid nong shong ban pynrkhing bad bud thik iaki ain jong ka, ha ka jing iadei ban maintain ia kata ka social distancing,sait kti sait kjat, tap khmut tap khmat plie dukan naduh 10am–1pm Kali kamai 2+1 ngut bad iaki briew jong ngi kiba wan na bar state ki dei ban leh quarantine kumta ter ter.
Tangba balei ia ki briew ba niah ia ki kali ba wan na bar pat ym don kum kata ka ain ia ki?    Ha ka jing ia dei bad kane khamtam iangi ki shnong  kiba don hajan ki Company, lada ka sorkar ka dang kwah ba ngin ia trei lang, ka dei ban ai  da ki tiar jing iada ba kyrpang ia ki Volunteers, lym kumta ngin nym lah shuh ban iatrei lang lane ban bud ia ka jingbthah jong ka sorkar ha jing ia dei ban pyniaid ia kine ki kali,namar mynta ngi lah sngewtieng bad sngewsyier ka mynsiem ban leit duty kumba ngi juh leit ha kine ki por ba la dep, namar ba mynta ngi tip shai, ba tang da kaba deng iaki mask 10 tyngka dor ba ai na ka office u DC ngim lah ban iada ia uta u khniang.
Bad ha ka jing iadei bad kane ngi kwah ban pynsngew shuh shuh sha ka sorkar ba naduh basdang ka pakhang shnong ngi ia trei lang miet bad sngi kat kum ka jingbthah ki bor district,tangba naduh mynta ngin nym ngeit shuh ba ka sorkar kan pynlong shipai iangi ban leit tur thma na bynta uta u khniang jingpang (Covid-19) khlem da ai lang bad ki tiar iada ba pura ia ngi.
Bad ngi kyrpad iaka sorkar jylla bad ia u Deputy Commissioner ka East Jaintia Hills District lada phim lah ban ai ia kine ki jing donkam jong ki volunteers kan bha ia phi ba phin khang noh shipor iakine ki kali kit Cement bad Clinker ban wan shane haduh ban da kut kane ka lockdown.
Sa kane ngi kwah ban pynsngew ba lada kumne kam don jingmut hi ruh iaka sorkar ban khang iaki kali kiba don hapoh district ban leit trei leit ktah haba ki kali kiba na bar ki ioh laitluid ban wan kamai kajih shane,ha jing shisha dei ban pyllait shwa iaki kali rit bad kali heh kiba trei tang hapoh district hadien pat iaki ba na bar, ngi ban jur sa shisien ia ka sorkar ba kan pyrkhat shwa ia ki briew jong ka jylla hadien sa pyrkhat ia kiwei bad iaki Company.
Khublei Shibun,.
Shillong: U Conrad K Sangma, myntri rangbah ka Jylla, ula thoh ha ka twitter peij jongu, ba ka la don sa iwei pat iba ioh pang coronavirus ha ka jylla bad itei ruh ka dei iba trei ha kajuh hi ka iing.
La iathuh shuh shuh ba ka tnat ka koit ka khiah, ka la test biang ia kito kiba don jingiadei bad u briew uba nyngkong.
Itei iba ioh jingpang, im don dak ei ei, i koit i khiah bha, ong U Sangma.
Namar ba ka jingthoh ha ka twitter kam da shai, la shu sngewthuh ba itei iwei ruh, i dei i kynthei bad nangta la shim ruh, ba i dei hi iba trei ha ka iing jong U Dr John Sailo.
Ka tnat ka koit ka khiah ka sorkar India, ka iathuh ba kiba ioh pang ha India, ki la poi sha ka  59,662 bad kiba iap ki la poi sha ka 1981.
Haduh mynta kiba dang ioh ia katei ka jingpang, ki long 39,834 ngut bad kiba la jem ki long  17,846 ngut.
Shillong:U symbud myntri rangbah ka jylla u bah Prestone Tynsong, myn hynnin ka sngi u la pyntip ba 2080 ngut ki briew kiba sah hapoh ki jylla bapher bapher jong ki thain shatei Lammihngi ki ba la wan phai sha la ka jong ka jylla mynta ka sngi.
U  symbud myntri rang bah u la iathuh ba haduh ka sngi u Blei u ban wan ka jylla kan pyndep ban pdiang lut ia ki ba sah ha ki thain shatei lammihngi ba kin wan phai sha ka jylla.
Naduh ka 4 tarik u Jymmang ka jylla ka la pdiang ia ki briew ki ba sah ha ki jaka ba pher ba pher jong ki thain shatei lammihngi haka ba 1680 ngut na ki 3000 ngut na ki ba la dep register ia lade ki la wan poi mynnin ka sngi sha ka jylla bad haduh mynta ka sngi 2080 ngut ki briew ki la wan poi ha ka jylla.
U bah Tynsong u la iathuh ba kine kiba wan phai sha la ka jong ka jylla baroh ki dei ban da bud pyrkhing ia ka jingbthah jong ka tnad ka koit ka khiah.
Shillong:Myn hynnin ka sngi, ka la don ka jing ia kynduh lang hapdeng ki Rangbah Shnong sha thain khappud jong ka thain Riwar Mihngi, ha Pynursla, ha ka jing don ryngkat U bah P Tynsong, Deputy Chief Minister ka sorkar Jylla lem bad U bah D Hynniewta, SDO Pynursla Civil Sub Division.
Ha katei ka jingialang, ka la don ka rai, na ka bynta ban pynjari korphiw sha khappud ka India bad ka Bangladesh, ha ka jingjngai kaba 5 kilometre hapdeng kitei ki ar ri bad la iathuh ba katei ka korphiw, kan trei kam naduh ka por 8baje mynmiet, haduh ka por 6baje mynstep.
Ha ka jingialang, ka la mih ruh ka jingai jingmut jong ki Rangbah Shnong, ban pynkhlain bor ia ka jing pahara sha ki thain khappud, da kaba pynap da ki pulit Meghalaya Home Guard, ha kaba u myntri rangbah ba ar, ula mynjur ban pyn pahara ia ki pulit khappud sha katei ka thain.
Ka la mih ruh ka jingai jingmut, na kiba bun, ban pynbiang ia u khaw sha katei ka thain bad halor katei ka mat, u myntri rangbah ba ar, ula ai pynsngew ba ka sorkar Jylla, ka don jingthmu ban pynpoi noh ia u khaw sha ki jaka ba ki don ki ophis Block, na ka bynta ban pynsuk ia ki paidbah, kiba donkam marbam.
Ha kawei pat ka khubor, U Additional Deputy Commissioner, ka East Khasi Hills District, uba peit ia ka Pynursla Civil Sub Division, u pyntip ba la pynjari korphiw ha u pud u sam uba jngai kumba 5 Kilometre, na u pud jong ka India bad ka Bangladesh.
La iathuh ba katei kan trei kam naduh u maw thum, uba don ha u number 1251-1272 bad katei ka korphiw, kan trei kam naduh ka por 8baje mynmiet, haduh ka por 6baje mynstep bad kan sdang treikam naduh mynta ka 8tarik Jymmang 2020 haduh ka 31tarik Jymmang 2020.
Nongpoh: Hadien ka jing synreit dawai ha kiba bun ki bynta jong ka Sor Nongpoh, mynta ka sngi u MLA ka Nongpoh, u Bah Mayralborn Syiem, u la bteng pat ban phah synreit dawai pyniap khniang jingpang ha ki bynta jong ka Nongpoh konstitwensi bad mynta ka sngi la dep ban pynlong ia ka jingsynreit dawai ha ki ba bun tylli ki shnong kiba hap ha ka thain Umden kynthup lang naduh ki dukan, ki jaka paidbah, ka MCAB bad ruh de ha ki shnong ki thaw.
Kiba la donlang ha katei ka sngi, ki kynthup ia u MDC ka Nongpoh, u Bah Balajied Rani, ki Rangbah shnong jong ka thain Umden lem bad kiwei kiwei de ki riew rangbah jong ka thain Umden.
La pynlong ruh ia ka jingialang hapdeng ki nongmihkhmat ba kynthup ia u MLA, u MDC lem bad ki nongialam shnong ka thain Umden ban iatai bad pyrkhat halor ki kam kiba iadei bad ka jingiakhun pyrshah ia ka khlam COVID-19 ha kaba na ka liang u MLA u la buh ka jingkyntu jur ia ki nongialam shnong ba kin thaw noh mardor ia ka komiti kaba bthah lyngba ki bor pyniaid ka Ri Bhoi District, kata ka Community COVID-19 Management Committee ha manla ki shnong ki jongki.
U Bah Mayralborn Syiem u la ong ba ka long ba donkam kyrkieh ba ki shnong kin thaw noh mardor ia kane ka komiti khamtam ba ka sorkar ka la shah iaki briew na ka jylla ba kin wanphai noh sha la ing la sem bad kiba ruh ki khun ki kti bad ki bahaing hasem ki jong ngi, ba ngin long lypa kiba la pynkhreh khnang ba kan nym don kano kano ka jingklumar jingmut lane ka jingsngewthuh bakla hadien habud.
U la kyntu ruh ba ka liang ki nongialam shnong kidei ban shimkhia bad ban peit ba kamdon kano kano ka jingleh shilliang, ka jingbein ne kynthoh ia ki briew kiba la wanphai ing na kiwei ki jylla bad ba kidei ruh ban ai jingtip lang sha u kum u nongmihkhmat khnang ba yn lah ban pynbiang ia ki jingdonkam ki jong ki bad ruh khamtam eh ban pynthikna ba kito kiba wanpha ki dei ban pynrung kyrteng ialade bad ka sorkar da kaba shu phone ha u nomber 108 lane lyngba ka website: www.
meghalayaonline.
gov.
in/covidHa kawei pat ka bynta, na ka liang u Bah Mayralborn Syiem had ryngkat bad u Bah Balajied Rani ki la pynlong ruh ka jingsam ia ki jingdeng khmat (mask) ia ki paidbah jong ka thain Umden.
Namar ka jingbym phikir ia ka jingdonkam ban ieng jngai uwei na uwei pat khamtam kito kiba thmu ban sei pisa na ka MCAB, u Bah Mayralborn u la buh ka jingkyntu ia ki ba kim dei ban khein sting hynrei ban burom bad kohnguh ia kiei kiba ka sorkar kala bthah khamtam ban deng ia ki jingdeng khmat haba mih ha ki jaka paidbah bad ruh ban pynjngai uwei na uwei pat.
Shillong:Ka jingkyntu kaba kyrkieh ia ki Nongsynshar Hima ban kyntu ia ki khun ki hajar ha la ki Shnong/ Raid bad Hima khamtam ki nongsynshar Shnong ba kin shim khia namar kane ka thma pyrshah khlam Covid19 ba ka long kaba donkam ban kyntu jur ia ki khun ki hajar ba kin shim khia ban thaw ki lad ki lynti hapoh shnong ban ia rep kat ba lah eh ha ki kper ki jaka kiba lait ha kum kane ka por ba ialeh thma covid 19 kum shi bynta ban long kiba la khreh ioh ba wan kano kano ka jingeh ne ka jingkyrduh namar kane ka jingialeh kan dang shim por.
La kyntu jur ruh ia ki Khlieh Nongsynshar shnong /Raid bad Hima khamtam ki shnong kiba bun ki nongrep ban shim khia ban thaw ia ka Committee Ka rep ka riang khnang ban ioh ia kren hapoh shnong ban long kiba la khreh ha baroh ki liang.
Shuh shuh khyndiat halor katei ka khlam covid19 ki stad scientist ki pynshlur ia ki paidbah ban bam ki jingbam kiba tei bad pynkhlain (immune system) ia ka met.
Kan long kaba myntoi shibun ia ki nongshong shnong ban ioh ban bam da ki marbam kiba khlem dawai bad kiba mih bad sei na la ka jong ka shnong ne na la ka jong ka Ri, kumta sa shisien la kyntu ia ki Nongsynshar baroh naduh Shnong, Raid haduh Hima ba kin ia shim khia halor kane ka jingkyrpad, ong ka ka kyrwoh na u Bah John F Kharshiing,Chairman, Ka Dorbar Ki Khlieh Nongsynshar ka Bri Hynniewtrep, & Adviser & Spokesperson, Federation of Khasi States.
Shillong: Ka sorkar jylla, lyngba ka tnad ka koit ka khiah ka la pynkhreh ban sam ia ki “Home Quarantine Dairy" sha ki dorbar shnong bad kum juh sha kito ki trai jylla kiba la wan phai iing bad kan sa sam ruh ia baroh ia ki ban dang wan ha kine ki sngi.
Ka sorkar kala phah ia kine ki Home Quarantine Dairy sha baroh ki Deputy Commissioner ban ai sha ki dorbar shnong ha kane ka jylla bad kumjuh sha ki jaka rung kum ka Ratachera, Byrnihat, Bajengdoba bad ka Tikrikilla ban ai sha kito kiba wan phai ing.
Kane ka long ban kin tip kumno ban bud ryntih ia ki sngi kiba hap ban leh ia ka home quarantine haba ki don ha ki iing ki sem.
Ia kine ki Home Quarantine Dairy kan sa sam ha man la ki shnong la dep ki ba don ka Village Health Committee,bad kan long ruh na ka bynta ka shnong ka ba hap ban bud ryntih lada ki don kiba wan phai na sha bar hapoh ka shnong ka thaw bad kin hap ban pyndep ia kaei kaba la bthah da ka tnad ka koit ka khiah.
Ha kane ka Home Quarantine Dairy, la batai shai ia ki ba don hapdeng ka Home Gurantine ki don ne em ia ki dak ki shim kumba la batai hapoh ka Dairy ia kane ki hap ban pyndap man ka sngi haduh ba da kut ka 14 sngi.
Shillong:Saw bnai kynthih, ki la iaid bad ki nongkhaii maw bad mawshun, ki la shu shong khlem kam, na ka daw jong ka jingkhang ka jingkhaii ha Shella, Majai bad Dawki, kaba hap ha ka thain Riwar.
Ka jingkhang ia ka jingkhaii na lai tylli kitei ki kad khaii, ka la pynmih ia ka jingduh nong kaba T.
23lak antad shi sngi, ha ka jingkhein kaba kumba shi hajar tylli ki kali, kin iaid lyngba kitei ki kad khaii, ha kaba kawei ka trok kan hap siew T.
260 shi ton ka khajna sha ka sorkar Jylla lane kaba long T.
2,340 shi kali, na ka bynta ka mar kaba 9 ton bad kumta lada ia khein ha ka shibnai antad, kumta ka jingduh ka sorkar kan long sha ka T.
4.
6 klur bad lada ia khein ha ka saw bnai, kumta ka pisa kaba shu duh ei kan poi sha ka T.
18 haduh T.
20 klur antad.
Ki nongkhaii jong ka thain Majai, Pynursla, haba iakren bad U Rupang, ki pynpaw ia ka jingduh kaba khraw, namar ba mynta ki hap ban sangeh lut ia ki kam ki duk jongki, katba ka jing dawa ban siew ia ki ram ki shah, ka long kaba bun, ka jingsiew ia ki bai nongtrei bad nangta sa ki mashin kiba hap ban sumar, ba kin lait na ka jingbam sarang bad kiba bun ki jingeh kiba ki nongkhaii ki ia kynduh.
Ka sorkar Jylla, haduh mynta kam pat shah ia ka jing ia khaii mar hapdeng ka India bad ka Bangladesh bad la sngewthuh ba ia mynta, kan ailad ban shalan ma tang ia ka kompeni Lafarge lane kaba ki ong kaba pyniaid da u conveyor belt, khlem da donkam briew ban ia kit ia bah.
Nongpoh: Ha ka sngi kaba u Dasakhiatbha Lamare, MLA ka Mawhati, u la sam khaw sha baroh ki nongniah kali ka thain Mawhati, kata naduh ki nongniah Sumo bad Local Taxi, utei u nongmih khmat ka Mawhati Constituency, u la ong ba kawei na ki mat kaba u kwah eh ban pynurlong, ka long ban pynbha ia ka surok UG Road, kata na Umsning shaduh Umsiang, kaba don ia ka jingjrong kaba 80 Km bad kaba dei ruh kawei na ki surok kaba donkam tam da ki paidbah jong ka thain Mawhati hi baroh kawei.
Lyngba jong katei ka sngi, kaba u la sam khaw sha kitei ki Nongniah kali ka thain Mawhati, ia kaba u la pynlong ha shnong Laiphewdiengan, Mawhati bad Umssohlait, utei u MLA ka Mawhati, u la ong ba kum u nongmihkhmat, u sngewthuh eh ia ka jingeh kaba la iakynduh da ki paidbah bad khamtam eh na ki nongniah kali kamai, na ki thain Mawhati.
Kumta haba kren ai mynsiem ia ki paidbah bad khamtam eh ia ki nongniah kali kamai ha katei ka thain, utei u MLA ka Mawhati, u la ai mynsiem ia kitei ki nongniah kali kamai bad ruh ia ki paidbah ka thain Mawhati, ba kin iaishah lem bad u halor ka jingsniew ka surok na Umsning shaduh Umsiang, namar ym tang ki paidbah kiba la khuslai halor ka jingsniew katei ka surok, hynrei wat ma u kum u nongmihkhmat ruh, u da khuslai shikatdei eh halor katei ka surok.
Halor ka surok na Umsning sha Umsning, u Dasakhiatbha Lamare, u la ong ba u duh thiah duh dem, namar u pyrkhat eh ban pynurlong ia katei ka surok kaba long ruh ka jingdonkam kaba kongsan eh jong ki paidbah ha katei ka thain, halor kata u la ong ruh ba u la shimkhia ban pynurlong ia katei ka jingangnud ki paidbah bad kata ka long ban pynbha ia katei ka surok.
Haba batai sha kitei ki nongniah kali kamai, u Dasakhiatbha Lamare, u la ong ba katei ka surok ka dei kaba la shah iehsharah ha kiba bun ngut ki nongmihkhmat kiba la leit noh baroh, namarakata ha kane ka kynti ka dei sa ka pali jong u ban pynurlong ia ka jingangnud ki paidbah jong ka thain Mawhati.
Kumba ka long mynta, nga la dep ban wadlad na ka World Bank bad ka kam la la dep ban iaid haduh 80% na ka bynta ban shna pynbha ia katei ka surok, na Umsning sha Sonidan, kaba don ia ka jingjrong kaba 40KM bad ka long kumjuh ia kaba bteng ia kaba sah kata na Sonidan sha Jagiroad.
Namarkata, nga kyntu ia ki paidbah jong ka thain Mawhati, ba ki dei ban iaishah kumba ki la dep ban mad ia kine ki snem kiba la leit noh baroh, namar kum u nongmihkhmat, nalor kaba nga la leh ia shibun ki kam kiba iadei bad ki paidbah, hynrei nga thrang ruh ban pynurlong na ka bynta ban pynbha ia ka surok na Umsning sha Jagiroad, u la bynrap.
Nongpoh: Ha ka jingiakyn duh kaba shisien shi taiew hapdeng ki Nongthohkhubbor bad ka Deputy Commissioner ka Ri Bhoi District, ka Kong R.
M Kurbah ka la ong ba kat haduh mynta ym pat don satia kiba shah ktah ha ka khlam COVID-19, kata na baroh kito ki samla kiba la wanphai na ki jylla bapher bapher ka ri India bad khamtam na ki jylla ka thain Shatei Lam Mingi ka ri India.
Katkum ka jing iathuh da ka DC Ri Bhoi, la ong ba kat haduh mynta ki la don haduh 832 ngut, ki samla kiba la thmu ban ban wan phai ing bad kiba la dep registered ba ka sorkar bad na kitei ki 832 ngut ki don 112 kiba la register na Ri Bhoi District.
Ka la iathuh ruh ha ka Screening Centre kab don ha 13Mer, ki la don ruh ki stad ka koit ka khiah ki ban test na bynta jong kito kiba wanphai iing, ha kaba ki la peit khmieh bha bad kata ka long ba lada ka jingshit ka met ka dei hapoh ka 100, la ai lad ban kin leit phai iing, hynrei la ki lap ba ki la palat ia ka 100 ka jingshit ka met ha ryngkat ki dak ba don jingpang kum ka baiong khlieh bad jyrhoh la bat noh ia ki ban leit pynsah ha Quarantine Centre.
Shuh shuh ka Kong RM Kurbah, ka la iathuh ruh ba ha kine ki khyndiat sngi, ki don kiba artatien bad shepting wat ban phah test ialade hadien ba la don ka jingsuba ba ba ki don jingpang, hynrei na ka liang ka DC ka la pynshai, ba kito kiba shah bat ha katei ka Screening Test kim dei satia ba ki ioh ia ka khlam COVID-19, hynrei ba ki hap ban phah test biang ha kaba nalor ka random test ki hap ban pyndep ruh ia ka rapid test bad ka RTPCR test ban pynthikna ba kim dei ban shah ktah na u COVID-19.
Ha kawei pat ka liang, ka Kong RM Kurbah, ka la ai khublei sha baroh ki shnong ki thaw kiba la iatreilang bad ka sorkar, na ka bynta ban pdiang ia kito ki samla kiba la wanphai na kiwei pat ki jylla, khlem da don kano kano ka jingshah peitkhmat lane niew shilliang khmat ha ki shnong ki thaw ne wat ha ki iing ki sem.
Agartala: Sa 30 ngut ki shipai BSF bad kiba ha iing, kiba don ha Ambassa, ki la ioh jingpang coronavirus, ong u Biplab Kumar Dev, myntri rangbah ka Tripura.
Mynta kiba ioh ia katei ka jingpang ha katei ka Jylla, ki la poi sha ka 118 ngut bad kiba dang shah sumar, ki long 116 ngut.
U Dev, u iathuh ba ki don 25 ngut ki shipai BSF, na ka 86th Battalion bad kitei ki kynthup ia 4 ngut kiba ha iing jong kitei ki BSF, kiba ioh ia katei ka jingpang ia bit bad nangta sa u nongniah trok, ki ioh ia katei ka jingpang, ong U Dev.
Sa uwei u samla, uba pule ha  Regional Dental College, Kamrup Metro, ula ioh ia ka jingpang coronavirus.
Mynta kiba ioh pang ha Assam, ki la poi sha ka 59 ngut bad kiba dang shah sumar, ki long 24 ngut bad kiba la jem na ka jingpang, ki long 34 ngut, ong U Himanta Biswa Sarma, myntri ka koit ka khiah ka Assam.
Mei ramew ha ba kut ka sngewsih ka dem khrupRathai da jainjot la ki khmat ka tap lupKa pisa ka lynga ka iai ud iai kyrpadBalei ko bynriew? Phi leh sang khlem pyrkhatHuhuhu ka iai ud, b’u pynjot b’u pynpraU shliah lut pynlyngkhuid u la ksam u khynraU khlong iu klongsnam ba jylliew ka ramewU die duh u iapein ban man spah ban man phewJrum jrum nga sngew ia ka sur ba sawaKhlek khlek, jrain jrain, thylliej dieng ki thabaBrup brup na ki khmat ki ummat ki sdang hapDum tliew iong ngit ngaiñ, u lyoh dum u wan tapKyrhuh u lapbah jrain tied u pyrthatMiet bad sngi um map iu bynriew u lympatU khynra ia ki iing da u phria u pynhapBalei kein ko briew, mem tip sang mem tip pap.
Ramew ka byrthen lum ki wah ki kyang shlaB’u bynriew ia ka u leh sang leh kynshaKhyndew ka tyrkhong ki mawsiang kum ban pdangKyrhuh ka ramew, ka da ud ka iam kthangPyrthei kan khynniuh bad eriong kan wan sarKi dei dak ki shin ba ramew ka bitarBainong ba kan ai i’u bynriew kwah rhahKan lynshop kan rong lut ia pyrthei lalot spahHadien kumba katto katne snem ba ngam ju kham ioh leit shuh sha ki khlaw ki btap ba nga juh leit kai pyngngad mynshwa por dang shu khie khynnah samla, bad hadien kumba 10 snem eiei mynta nga la leit poi biang sha kito ki juh ki khlaw ba nga ju leit kai pyngngad mynshwa ba juh leit khwai ne leit kai sngewbha.
Katno ka long kaei kaei kaba i sangsot ban peit ban iohi ia ka jingjot noh ki khlaw ki btap kiba ju kdup ieit ia ki jingthaw kiba im baroh ha ka ryngkew na duh mynnor kiba kynthup naduh u khun bynriew ha shi satlak ka pyrthei.
Haba iohi ia ki khlaw ba ki la syllen lut nga la shu kylli ha la marwei Ah sangsot ia nga, Balei ka leit long haduh katne katne eh? Shano lut ki dieng ki siej kiba mynshwa? Khlem nangleh eiei shuh hi ruh la shu ieng angleng kum u biej, namar ba la sngewbynnud bad pangnud palat ia ka jingjot noh ki khlaw ki btap.
Ha ka jingshisha nga nangkhmih lynti ba ki dieng ki siej ki la ia heh ia san bha namar la kham slem ym da kham poi shuh phewse , Ñiuma da khongpong ka kylla bajih pynban.
Katba ka sorkar bad ka pyrthei baroh kawei kumba ka nangialeh ban pynneh pynsah ia ka mariang bad ka United Nation Organisation (UNO) ka la buh ruh ia ka sngi pynneh mariang (World Environment Day) ha ka 5 tarik June manla ka snem kum ka dak ban kynmaw burom ban pynneh pynsah ia ki dieng ki siej, phewse kat kum ka jingiohi pat ka long pynban da khongpong.
Ha jylla jong ngi la kumba 48 snem eiei ka la rakhe ia kane ka sngi pynneh mariang da kaba thung dieng ha kylleng ki jaka, hynrei lada peit bniah kat kum ka report jong ka Forest Survey of India (FSI) ngi shem pynban ba ki khlaw ki la nanglut nangduna shuh shuh ban ia ki por ba la dep ruh.
Kane ka rukom hi ka pynpaw ba ki ba bun hi ki briew kim pat sngewthuh eiei shaphang ka jingkordor bad ki jingmyntoi ka mariang na kata ka daw ki shu pynjot ia ka, khlem da bujli eiei shuh pat ha kata kaba ki la pynjot.
Ka jingpynjot noh ia ki khlaw ki btap ka long kum ka jingpang bampong ha ka met u briew, namar u briew un nym sngewthuh eiei shaphang ka jingktah ka jingpynjot ia ka mariang bad u sngewhun ha la ka jingleh, hynrei ngi klet pat ba ka jingjot noh ka mariang ka ktah suki suki ia ka longbriew manbriew khamtam eh ia ka ban sa wan.
Ka jingkyrduh kan long ia ka um ba ngi dih, ka jingkyrduh kan long ruh ha ka thung ka tep haba la tyrkhong ki jaka ki la kylla kum ka ri shyiap kin ym mih speh shuh ki jingthung lane ki symbai.
Nangta ka jingjot ki khlaw ki btap ka dei ruh kawei na ki lad pynduh jait noh ia ki mrad khlaw baroh kiba juh im ha ka, haei kin rieh haei kin shong haba ym don khlaw shuh, bad kawei kaba kham ma shuh shuh ka long ka ka jingpynjot ia ka mariang kan wanrah ruh jingkyrduh ia ka lyer khuid ban ring mynsiem.
Kane kan ktah ia ka koit ka khiah jong u briew baroh ha shi satlak ka pyrthei.
U bah H.
O Mawrie u wei na ki nongthoh ba pawnam ka ri khasi u ba la thoh ruh ia ka jingiadei u briew bad ka mariang ha ka kot pyrkhat u khasi u ong: ka Mariang ka long kum ka Hospital lane kata ka jaka sumar ia kiba pang, namar na ka mariang ngin ioh ki dawai da shin hajar jait ngin shem.
Nangta u Myllung Soso tham pat u ong ba ka Mariang ka long kum ka par jingstad lane kata ka librari (Library) bad ia kane hi ym tang u Myllung Soso tham.
ba u kren la kubur lem ruh da u H.
O Mawrie, U Primrose Gatphoh bad kiwei kiwei ki khraw pyrkhat ba ka mariang ka dei kata ka par jingstad ne ka skul bah kaba ai jinghikai ia u khunbynriew.
Ka jingpynjot ia ka mariang hi kam wanrah ka jingduh jingmyntoi tang ia kitei ki ba la kdew hynrei bun kiwei kiwei pat ki jingduh jingmyntoi bym shym la jer lut hangne, bad kumta ki jingma ki ap lada pynjot ia ka Mariang kum ka jaka riehtngen jong u khunbynriew shi snieh pyrthei.
Kumta ka la dei ka por ban kyndit bynriew noh ba nymleh ruma ia kaei kaei ioh ba ka jingbabe kan wan lap ia ngi.
Ka jingbym niew burom jong ngi ki ba dang kham ha shwa ia ka mariang long kum ka jingniewbein jong ngi ia ki khun ki kti ki ha ka pateng ka ban sa wan hadien.
Hoiod ka dei ban pom ia ki dieng ki siej na ka bynta ka jingmyntoi u briew tangba ngi dei ban bud ryntieh ruh ia ki aiñ kumba la bthah da ka sorkar ban pom kawei thung bujli 5 tylli ki dieng, da kane ka rukom kan ym duh jait ka mariang.
Ka jingpynneh pynsah ia ka mariang ka dei ka kamram ba ha khmat eh jong nga jong phi ban burom ia ka, kumta dei ban niewkor ia ka, shim ia ka kum kawei ka kam ba ha khmat eh ban burom ia ka, lymkumta kane kan ktah suki suki ban kan bam pyut ia ki doh jem kumba bam ka jingpang bampong (Cancer) ia ka met u briew.
Thoh essay shaphang ka jingpom pathar iaki khlaw ka wan rah iaka jingma kaba khraw iaka ri.
Shillong: Ka sorkar Meghalaya mynta ka sngi kala shim iaka rai ban pynkiew dor iaka kyiad kumba 25 percent hapoh ki dukan naduh 8 tarik jymmang 2020.
Ka sorkar ka la shim ia kane ka rai kum shi bynta ban ioh lum khajna kham bun naka bynta ban lang Pisa ban pyndap ban iakhun pyrshah ka jing pang ‘corona virus’ hapoh ka jylla.
Kumban shu pynkynmaw ka sorkar Meghalaya dang shen kala ioh lum khajna haduh 6 klur tyngka naki dukan kyiad kiba la plie naduh 4 tarik jymmang 2020.
“Ka jing pynkiew dor iaka kyaid hapoh ka jylla kumba 25 percent kan iarap iaka jylla ban ioh lum khajna kumba120 haduh 130 klur tyngka" la pynshai haka kyrwoh naka tnat Excise ka jylla.
Lah ban kdew ba ka sorkar jylla naka bynta u snem 2019-2020 kala ioh lum haduh 260 klur tyngka naki dukan kyiad.
Kiba ioh pang  coronavirus ha Maharashtra, ki la poi sha ka 19,063, ha kaba kiba ioh pang thymmai, ki long  1,089 ngut mynta ka sngi bad ki don 784 ngut tang ha Mumbai.
Ka jingiap briew ha katei ka jylla, ka poi sha ka 731 ngut bad 37 ngut kiba iap ha ka shisngi, ong ka tnat ka koit ka khiah sorkar Maharashtra.
Ka jingiap briew ha Mumbai, ka long 25 ngut ha ka sngi thohdieng bad 10 ngut ha Pune.
Ka jingdon kiba ioh pang ha ka nongbah Mumbai, ka long 11,967 ngut bad ka jingiap ka poi sha ka 462 ngut, katba kum ka kyrwoh jong ka  Brihanmumbai Municipal Corporation (BMC).
Ka jingdon kiba pang COVID-19, ha Assam, ka la poi sha ka 58 ngut haduh mynta ka sngi.
La iathuh ba ki dang don sa 2 ngut kiba dang shu ioh thymmai bad kiba dei na Cachar District.
U Himanta Biswa Sarma, myntri ka koit ka khiah ka sorkar Assam, u iathuh ba ki don ar ngut kiba wan lang da kajuh ka bos, kaba kit briew na Rajasthan bad katei ka dei ka bos, kaba don ruh kiwei ki nongpang bad kitei ki la ioh jingpang ia bit lang.
Kham mynshwa, la iathuh ba ki don lai ngut kiba wan da katei ka bos na   Ajmer Sharif Dargah ha Rajasthan sa Silchar in Assam, kiba ioh ia katei ka jingpang.
Hynnin ka sngi, ki don phra ngut ki briew kiba ioh ia katei ka jingpang bad kitei ki kynthup ia 4ngut na Guwahati bad 4ngut na Cachar, kiba ioh ia katei ka jingpang.
Shillong: Ka jingnoh synniang jong ki paidbah na ka bynta ka Meghalaya Chief Minister Relief Fund ka la jan kot sha ka T8 klur,  la iathuh da u symbud myntri rang bah ka jylla u bah Prestone Tyngsong.
Na ka liang bah Prestone, u la ai khublei ia ki nongshong shnong ka jylla ba pher ba pher ki ba la noh synniang na ka bynta ka MCMRF khamtam ha kum kine ki por kiba ka Ri baroh kawei ka mad ia ka jingeh ka ba khraw ha ka ba iadei bad ka jing ialeh pyrshah bad u khniang jingpang Covid-19.
U la ong ruh ba ka jingnoh synniang jong ki paidbah ha ka MCMRF ka long ka jingia snohkti lang jong ki paidbah ha kane ka por ba ka Ri ka mad ia ki jingeh.
Shillong:U Director ka hospital NEIGRHIMS U D.
M Thappa, mynta ka sngi u la iathuh ba ka hospital North Eastern Indira Gandhi Regional Institute of Health and Medical Sciences ‘NEIGRHIMS’ ka dang wad ki lad lynti kumno ban pynpoi dawai sha ki paidbah ba sah sha ki jaka bym lait kali daka ba pyndonkam iaki ‘Drones’.
U D.
M Thappa u la ong ba ka hospital NEIGRHIMS, ka dang iakren bad ka sorkar Meghalaya bad ka North East Space Application Centre (NESAC) lem bad ka North Eastern Council (NEC) naka bynta ban bei Pisa iaka projek ban pynpoi dawai sha ki paidbah.
“Kum shi bynta ban shakri iaki paidbah ban pynpoi dawai sha kiba sah haki jaka bym lait kali, ka NEIGRHIMS shen kan sa sdang noh ban pyndonkam daki ‘Drones’ ban pynpoi dawai’ la bynrap u D.
M Thappa.
U D.
M Thappa u la ong ruh ba ka NEIGRHIMS kan pynpoi iaki dawai ki lyngba ki ‘Drones’ wat shaduh Tura naka bynta ban shakri hok iaki paidbah.
Shillong: U Additional Deputy Commissioner, ka East Khasi Hills District, uba peit ia ka Pynursla Civil Sub Division, u pyntip ba la pynjari korphiw ha u pud u sam uba jngai kumba 5 Kilometre, na u pud jong ka India bad ka Bangladesh.
La iathuh ba katei kan trei kam naduh u maw thum, uba don ha u number 1251-1272 bad katei ka korphiw, kan trei kam naduh ka por 8baje mynmiet, haduh ka por 6baje mynstep bad kan sdang treikam naduh mynta ka 8tarik Jymmang 2020 haduh ka 31tarik Jymmang 2020.
Shillong: Ka test kaba 4, ba la dep ban leh mynta ka sngi ia ka nongpang ka ba dang phah sumar ha Civil Hospital, Shillong na ka jingpang Covid-19 ha ka jylla ka dang long positive ia kane la iathuh da symbud myntri rang bah ka jylla u bah Prestone Tynsong.
Myn hyn nin ka sngi u symbud myntri rang bah ka jylla u la iathuh ba ka test ka ba 4 ka ban leh ia ka briew kaba ioh ia ka jingpang Covid -19 ha ka Jylla yn sa pyndep mynta ka sngi, ha kaba ki test ki ba ki ladep ban leh ka la long 3 sien ha ka ba ka test ba nyngkong ka long negative,hynrei ka test ka ba 2 bad ka ba 3 ka long positive bad ka test kaba 4, ka ba ki la dep ban leh mynta ka sngi ruh ka dang long positive.
La iathuh ba ia ka test kaba 5 yn sa pyndep ha ka 11 tarik u jymmang 2020 kat kum ki kyndon yn hap ban leh biang ia ka test ka ban long hadien 3 sngi, ha kaba na ka liang ka tnad ka koit ka khiah, kan sa shim biang ia ka sample ban leh ia ka test khnang ban tip ba ka ne ka briew ka la ioh ne em ia ka jingkoit na u khniang jingpang Covid-19, yn sa pyndep biang.
New Delhi: Ka sorkar India, ka la pynbna ia ki tarik jong ka eksamin CBSE.
Ka eksamin, na bynta ki klass 10 bad ki klass 12, kan sdang naduh ka 1tarik Naitung bad kan kut haduh ka 15tarik Naitung.
La iathuh ba kito ki samla kiba dang ap ia kane ka eksamin, ki lah ban ialeh biang ia baroh kawei ka eksamin.
La pyntip ba ia ki tarik jong katei ka eksamin, la pynmih paidbah ha ka website i.
e.
cbse.
nic.
in.
Halor ka jingkhein ia ki marks, la iathuh ba kan dep ha u bnai Jymmang mynta u snem bad nangne shakhmat ka CBSE, kan pynlong ia ka eksamin class 12, ia ki 28 tylli ki subjek kiba dang sah, ha ryngkat bad ka eksamin Class 10, kaba dei ia ki samla jong ka thain shatei lam mihngi.
Guwahati: Ka jingdon kiba ioh pang coronavirus, ka la nang kiew ha Assam.
La iathuh ba ki don sa lai ngut, kiba ioh ia katei ka jingpang bad kitei ki dei kiba wan lang da kajuh ka bos na Rajasthan bad uwei na kiba ioh pang covid, uba na Cachar District bad uba don ia katei ka jingpang.
Mynta kiba ioh pang ha Assam, ki la poi sha ka 56 ngut.
Ha kawei pat ka khubor, U Himanta Biswa Sarma, myntri ka koit ka khiah ka Assam, u iathuh ba U Dr Likhitesh na Guwahati Medical College & Hospital (GMCH), uba ioh jingpang corona, u dei uwei na kiba peit ia ki nongpang corona.
Lyngba ka jinglap ia katei ka jingpang, yn nym shah satia ban leit phah sumar nongpang, ha ki lai sngi ban sa wan.
La iathuh ruh ba ka hostel lem bad ka medical college, la shim, ba ki dei ki jaka ba don jingpang.
La iathuh shuh shuh da U Sarma, ba ka Barada, kaba shong ba sah ha  Kharguli, hajan ka top um jong ka  GMDA, ka ioh jingpang jyrwoh bad pynhiar bad kam don kano kano ka jingleit jingwan jong kawei sha kino kino ki jaka bad katei ruh ka don ha ka jingshah sumar na ka Covid-19.
Uwei pat, U  Debraj Acharjee, u dei uba trei ha  Siliguri Medinipur ha Tata Warehouse.
Utei ula shong  marwei ha  Sarusajai bad ynda ula dep, u sa wan phai sha Assam.
La iathuh shuh ba ka  B Barooah Cancer Institute ruh, ka la hap mynta ha ka jaka ba don jingpang, hadien ka jingkhlad noh jong ka  Deepika Nath, kaba 16 snem ka rta, kaba shong ba sah ha jan ka hospital.
Shillong:U President ka Khasi Jaintia Deficit School Teacher Association (KJDSTA) u bah Babu Kular Khongjirem mynta ka sngi u la kyntu iaka sorkar Meghalaya lyngba ka tnat pule puthi ban siew noh iaka tulop ba sah jong ki nonghikai.
U bah Babu Kular Khongjirem u la pynpaw baka seng ki nonghikai ka KJDSTA ka sngew iahap bad ka rai ka sorkar Meghalaya ban pynslem ia ka tulop ki nongtrei sorkar kum shi bynta ban pyllang Pisa ban iakhun pyrshah ka jingpang ‘Corona Virus’ hapoh ka jylla.
U Babu Kular Khongjirem u la ong ruh ba ka seng KJDSTA ka kwah ban pynkynmaw iaka sorkar Meghalaya iaki tulop ki nonghikai khynthup iaki Deficit, Arrear bad ki DA’s.
U bah Babu Kular Khongjirem u la ong ruh baka sorkar kadei ban siew ruh iaki bai bam tymmen khamtam kum ha kane ka por ba don ka jing pakhang shnong lane ka’Lockdown’ ha baroh ka ri India.
Ka KJDSTA ka kyntu ruh ba ka sorkar Meghalaya ka dei ban shim khia ia bun ki jing dawa ka seng hadien ba kut noh ka jing iakhun pyrshah ka jing pang ‘corona virus’.
Ki dukan kyiad, ki la plie ha Tamil Nadu, hynnin ka sngi bad la iohi ba uba bun u paidlang, ula ia boi ban leit sha kitei ki dukan kyiad.
Ka jing ia bun briew than, ka la pynlong ia ki pulit, ba kin hap ban bom lathi ha Sholavaram.
Ka jing kamai ka sorkar Jylla, na ka jingdie kyiad hynnin, ha ka shi sngi, ka poi sha ka T.
172klur, kaba long palat, na kaba ki ju ioh kamai ha ki por suk pyrthei, ong shuh ka khubor.
Shillong:U Symbud myntri rang bah ka jylla u bah Prestone Tynsong, u la iathuh ba naduh ka 11 tarik u Jymmang 2020 ki briew ki bas ah shabar ki thain shatei lammihngi ki lah ban wan phai noh sha la ka jong ka jylla hynrei ki hap ban siew hi ia ka bai leit bai wan.
U Bah Tynsong, u la iathuh ba kito kiba lah ban wan phai hi da lade khlem da don kam ia ka jingiarap jong ka sorkar kiba don sha kiwei ki bynta jong ka Ri India lada ki don ka lat ban wan phai sha ka jylla ki la lah ban wan phai noh naduh ka sngi nyngkong ka ban wan.
U Bah Tynsong u la iathuh ruh ba kito kiba lah ban wan phai hi da lade ki hap ban pyntip sha ki Nodal Officer jong ka sorkar jylla bad ki hap ban bud ryntih ia ki kyndon kiba la buh da ka tnad ka koit ka khia.
Haba ia dei bad ki ba ym lah ban wan phai hi na ka liang ka sorkar ka la ia kren bad ka tnad kam poh iing jong ka sorkar pdeng, ka tnad pyniaid rel bad kum juh bad ka tand pyniaid liengsuin jong ka sorkar pdeng ban thaw ia ki lad ki lynti ban iarap ban pynpoi ia ki sha ka jylla.
U la iathuh ruh ba na ka liang jong u myntri rangbah ka jylla u Conrad K Sangma u la dep ban ia kren bad ki tnad jong ka sorkar pdeng,khamtam ka Railway Ministry bad ka tnad Civil Aviation Ministry ba kin pynbiang ia ka rel ba kyrpang bad ia ka kadlieng suin ba kyrpang na ka bynta ki briew jong ka jylla Meghalaya.
U Bah Tynsong u la pynshai ruh ba ka bai rel bad ka bai kadlieng suin kin hap ban siew hi da lade ka sorkar kan ym lah ban siew na ka bynta jong ki, hynrei ka sorkar kan iarap ba kin ioh ban wan phai sha la ki iing.
U la iathuh ba Ki briew ki basah ha ki jaka ba pher ba pher jong ki jaka ha ki thain shatei lammihngi haduh mynta ka sngi 1680 ngut na ki 3000 ngut ki ba la dep register ia lade ki la wan phai sha ka jylla.
U bah Tyngsong u la iathuh ba ha duh ka sngi u Blei ban wan ki 3000 ngut ki ba la dep ban register ia lade ha ka sorkar ki la lah ban wan poi lut ha ka jylla bad ban leit phai sha la ki jong ki shnong ki ba ki sah.
Nongpoh: Hadien ba la ioh ia ka jingtip ba ka la don ka jingpynlong Iew sop sop hapdeng ki nongkhaii Khasi bad ki bar jylla na ki thain Sunapur Assam, ki nongialam ka HNYF ha Ri Bhoi, ki la phah da ka jingthoh sha ka Deputy Commissioner ka Ri Bhoi, kaba long kum ka jingkyntu ia ka DC ba ka dei ban phah peitngor ha kitei ki thain khappud, kata naduh ki thain Byrnihat ter ter sha 14Mer bad 13Mer.
Ha ka jingthoh kaba ki la phah sha ka Kong RM Kurbah, DC ka Ri Bhoi, ki nongialam ka HNYF, ki la kyntu ia ka DC Ri Bhoi, ba ka dei ban phah peitngor ha kitei ki bynta ka 14Mer, 15Mer, namar hadien ba la tip ba ka ka don ka jingiakhaii kaba sop sop hapdeng ki nongkhaii Khasi bad Bar jylla, namarkata ka ka Seng ka Syier ioh ba kitei ki bar jylla kaba la kynduh da kitei ki Khasi kim don ia ka met kaba shait ba khlain bha.
Ki la kyntu ruh ia ka DC, ba ka dei ban phah peitngor ia kiba bun ki bynta jong katei ka thain, namar ka don kata ka Iew kaba ki pynlong ha ka por 3 baje mynstep bad lyngba ki mar ki mata, kiba mih na katei ka Iew, la leit ban die ha kiba bun ki thain ha Ri Bhoi.
Shillong: Ka kyrwoh lyngba u Chief Secretary ka jylla u Meghalaya M.
S Rao la pynbna ba ka Hospital NEIGRHIMS kan buh kyndon noh na ka bynta ban sumar iaki ba pang ‘corona virus’ hapoh ka jylla.
Kat kum hukum bala pynmih da director ka hospital NEIGRHIMS u D.
M Thapa la ong ba tang kito ki nong pang’corona virus’ kiba la ioh jing bit naki sorkar jylla ka thain lam mihngi ki lah ban wan kit nong pang naka bynta ban ioh y sumar hapoh NEIGRIHMS.
Ka hukum napoh ka hospital NEIGRHIMS ka batai ruh ba tang uwei yn shah ban wan bud ia kiba pang ‘corona virus’ bad ka tnat ka koit ka khiah ka dei ban buh jing khein iaki kali bad ki nong bud kiba pang haba ki iaid lyngba ki khyrdop ka jylla.
Ka hukum kala kdew ruh ba tang ki ba pang ‘corona virus’ bala ithuh daka sorkar yn shah hapoh ka hospital NEIGRHIMS bad iaki nongbud yn dej ban shah ‘quanrantine’ 14 sngi.
Ki saiantis, ki la nang lap shuh shuh, ba ka jingpang Coronavirus, ka ia bit ruh, da ka jing ia thiah tnga bad la pynshisha ia kata, hadien ba ki stad, ki la lap ba katei ka ia bit lyngba ka jor kaba mih na ki shynrang bad kiba la nang iohbor na ka jingpang.
Ki stad na  China, ki la ioh lum ia ka jor jong ki 38 ngut ki shynrang, kiba ioh jingpang COVID-19 bad na kitei la lap ba ki don kiba la ioh jingkoit bad ki don pat ruh kiba dang don ha ka jing pang kaba ia bit sa ia kiwei pat, ong ka khubor kaba la pynmih da ka Daily Mail na London.
Ha katei ka jing tohkit, la lap ba uwei na ki hynriew ngut ki shynrang, ki dang don ka jingpang ha ka jor jongki, wat la ki la kham khlain ha ka met.
Katei ka jinglap jong ki stad, ka la nang pynthikna, ia kaei kaba la ju jia, ha kaba ki virus, kiba kynthup ia ka  Zika bad Ebola, ki ju neh slem ha ka jor jong ki briew.
Lyngba katei ka jinglap, la ai jingmut ia kito kiba ioh ia katei ka jingpang ba kin kiar na kaba ia thiah tnga, wat la ki la sngew ba ki la jem pura ruh.
Katei ka jingtohkit, ka dei kaba la leh ha Shangqiu Municipal Hospital, kaba dei ka hospital, kaba la buh kyrpang ban sumar ia kiba ioh ia katei ka jingpang COVID-19 ha Shangqiu, jong ka jylla Henan.
La shim ia ka jor jong ki shynrang, kiba don ha ka rta kaba naduh 15 snem shaneng, kiba ioh ia katei ka jingpang, naduh ka 26tarik Kyllalyngkot haduh ka 16tarik Rymphang 2020.
Na ki 38ngut kiba la shim, la lap ba 39.
5 percent lane 15 ngut ki dang don ia ka jingpang malu mala, katba kiba sah ki la jem pura.
Guwahati: U samla, uba pule post graduate ha Guwahati Medical College and Hospital (GMCH) ula ioh jingpang iabit COVID-19, ha kaba la lap hynnin ka miet.
La thoh ia katei ha twitter, da U  Himanta Biswa Sarma, myntri ka koit ka khiah ka sorkar Assam mynta ka step.
La iathuh ba la test lut ia baroh kiba don ha katei ka jaka pule bad la iathuh ruh, ba yn khang ia baroh kiba leit sha katei ka hospital, na ka bynta katto katne sngi.
Kiba ioh pang  coronavirus ha India, ki la kiew sha ka  56,342 ngut haduh hynnin ka sngi bad na kitei ki don  37,916 kiba dang shah sumar bad nangta sa  16,539 kiba la jem bad  1,886 ngut kiba iap bad kiba iap ha ki 24 kynta ba ladep, ki don 103 ngut.
Kiba pang ha Maharashtra, ki long  16,758 ngut, nangta ka wan ba ar sa ka Gujarat, ha kaba ki don 6,625 ngut kiba ioh pang.
La iathuh ba ha ki 24 kynta ba ladep, ka jingdon ki nongpang kiba dang thymmai, ka long 3,561 ngut, 1084 ngut kiba la jem bad 89 ngut kiba iap.
Ha Maharashtra, kiba dang shu ioh pang, ki long  1,216 ngut bad ha Delhi, k don  448ngut, ha Madhya Pradesh 114, ha Rajasthan 110 bad ha West Bengal 92ngut.
Guwahati: Ka Deepika Nath, kaba 16 snem ka rta, ka la khlad noh mynta ka sngi, na ka jingpang coroanvirus ha  Barooah Cancer Institute Colony, ha Guwahati.
La lap ia katei ka khynnah samla, ba ka don ia katei ka jingpang, ynda haba la test ia ka met jongka.
La iathuh ba ki don kiba ha iing, kiba iajan bad ka ruh, kiba la ioh ia katei ka jingpang.
La iathuh shuh da ki lad khubor, ba ki don 4 ngut kiba na ka sor bah Guwahati, kiba dang shu ioh ia katei ka jingpang coronavirus bad kiba ioh ia katei ka jingpang ha ka shisngi ki la poi sha ka 8ngut bad baroh kiba ioh pang ha Guwahati, ki long 53 ngut haduh mynta.
U Himanta Biswa Sarma, myntri ka koit ka khiah jong ka sorkar Assam, u iathuh ba uwei uba ioh pang, u dei uba na shabar jong ka Jylla bad uba sah hi marwei ha la iing, katba 3 ngut na kitei ki dei kiba na Guwahati hi.
Ka jingkhang ia ki iingmane, ka la bteng mynta la jan ar bnai eiei bad ha katei kajuh ka por, ngi la duh ia shibun kiwei pat ki jing lehniam bad kitei ki kynthup ia shibun ki Shad Suk Mynsiem, ki jing ia seng heh jong ki balang bapher bad ka dei hi na bynta kajuh hi ka daw pakhang shnong.
Ha kine ki sngi, ka don ka jing lehniam jong ki Muslim, kaba la tip kum ka Ramadan, hynrei katei ruh ka pjah slam slam, namar ba ka don ka jingkhang ban ia lum paidbah.
Balei ba ka mih kane ka mat iakren, ka long ba ha kine ki sngi, la sdang plie ia ki iew ki hat, la sdang plie ia ki dukan kyiad, la sdang plie ia ka leit ka wan jong ki paidbah; la ailad ban ia trei ia ktah sha ki lyngkha ki risai; hynrei kat haduh mynta, ngi iohi, ba ki mat kiba kongsan eh kiba dang sah ki long (i) ki skul bad (ii) ki iingmane.
Na bynta ki skul ruh ka sorkar Jylla, ka la nang ailad ba kin ia sdang malu mala bad nangta ka don ruh sa kiwei pat ki mat kiba don jing iasnoh hi bad katei ka mat, namar ba la shim ba ka dei ka bynta kaba dei ia ka iap ka im jong ki samla pule ha ka Jylla.
Hynrei haba shu peit haduh mynta, ngi iohi, kumba ka jingmut jong ka sorkar ha kaba iadei bad ki iingmane, kumba kan hap ha ka thup jong ki bar, ki restaurant, ki iing cinema bad ynda haba yn plie ia kitei, lehse yn sa ailad ban plie ruh ia ki iingmane.
Ka iingmane ka don ia ka jing kongsan kaba khraw bha bad kaba ngin nym tih jylliew satia ia kata, namar ba haba ngi kren hangne ia ka iingmane, kam thew hi ruh tang ia kawei ka niam, hynrei baroh ki nongshong shnong, ki don la ki jong ki iingmane, ki iing niam, ki iing seng, ha kaba ki ju ia lum ia lang ban ia shakri Blei, ban ia duwai phirat bad kumta ter ter.
Lada ka sorkar jylla, ka la pdiang ia ka ain jong ka jing ia pajih iwei ia iwei pat, ha ki ophis, ha ki dukan kyiad, ha ki iew bad khlem pep, lada kin ia kren bad ki bor pyniaid balang, ba kin iaid da katei kajuh ka kyndon, lehse kan jin da la long kaba bha shibun eh ia ki nongleit jing iaseng, ba kin bud ia katei ka kyndon kaba iahap bad ka ain jong ka sorkar.
Sa tang khyndiat taiew kin sa don ki jinglehniam ha Jaintia Hills bad ha shwa ba kin wan kitei ki aiom jing lehniam, ka la dei ia ka sorkar Jylla, ba kan pynleit jingmut noh ia katei ka mat jing shakri Blei.
Sa 24 ngut ki shipai BSF, kiba don ha  Tripura, ki ioh jingpang Covid-19 bad kitei ki dei kiba na ka  86th Battalion jong ka  Border Security Force, kaba don ha Ambassa.
Haduh mynta, ki don 88 ngut kiba ioh jingpang corona ha katei ka Jylla.
Ki don baroh 209 ngut ki shipai ha katei ka Battalion bad la iathuh ba la test ia kiba bun, ban pyn thikna, la kiwei ki don jingpang ne em.
Shillong:Ka KSU South West Khasi Hills District ka la phah da ka jingujor sha ka Deputy Commissioner da kaba kynthoh jur ruh halor ka jingdkoh ka tnad Supply jongka District ban pyniaid beit pyniaid ryntih iaka jingsam marbam haka District haba iadei bad ki marbam lyngba ka scheme PMGKAY bad ki marbam rashon baroh shikatta.
Ka seng ka la lap ba ka jingsam ia ki marbam lyngba ka scheme PMGKAY sha ki longing AAY bad PHH,  ki don ki jaka ba u khaw u poi biang kilograms shaki dealers hynrei ki don pat katto katne ki dealers ki la shu shim 1 ne 2 tyngka shi kilogram ne don pat kiba shim haduh 10 , 20 bad 50 tyngka na uwei u nongioh iaki marbam ( ration card holder).
Haba iadei bad kane ngi la pyrshang ban wad jingtip ha kaba ki don ki dealers kiba ong ba kim banse ban hap ban shim pisa naki nongioh marbam (beneficiaries) namar ki don ki wholesalers kiba oh dor bai daju bad bai kit bai bah kumjuh naki dealers.
La ong da ka seng, ba kane ka long pyrshah iaki kyndon jongka sorkar namar haka jingshisha ka sorkar ka la pynbiang iaka bai kit bai bam jongki dealers ne wholesalers (Transportation Cost).
La iathuh ba ka seng, ka la la iakren ia kane ha kaba ka DC ka la kular ban ong ia baroh ki dealers ne wholesalers ba shim pisa na u khaw ba khlem siewdor lyngba kane ka scheme ba ki dei ban pynphai iaka pisa ba ki la shim beain naki paitbah.
Ka tnad Supply kam dei ban shu leit ong pyndeprukom iaki dealers ba kin pynphai iaka pisa ba ki shim tam hynrei ka dei ban pynthikna ruh ba uwei pa uwei uba ioh iaki marbam u dei ban ioh pat ia ka pisa ym ban shu pyndep rukom.
Kum ka seng lyngba ki units bapher bapher jongka ha South West Khasi Hills District ka la lap ruh ba don ki jaka ba watla ki dealers ki khlem phah siew pisa haki nongioh marbam hynrei ka jingpoi u khaw sha ki dealers ka duna naba ki wholesalers ki ju ot kilogram nalor ba u khaw u la duna kilogram lypa na kaba dei ban ioh.
U khaw ba la mang lyngba kane ka scheme um shym la poi sha ki dealers kumba la khmih lynti bad haba ka seng kala pyrshang ban wad jingtip ngi iohsngew ba ka don ka jingiakynnoh ba u wholesalers u ioh duna khaw napoh ka kudam FCI bad ki dealers ruh ki ioh duna khaw naki wholesalers kaba ha kaba kut dei u paitbah uba hap ban mad ia ka jingshah ot kilograms iaki marbam bad uba mat iaki jingeh.
Kane ka la pynlyngngoh ia ka seng, ha kaba la ong ba  kane ka dei ka jingdkoh jong ka jingtreikam jongka Tnad Supply jongka District ha ka ban tehlakam ia kiba kum kine ki jingjia.
Ym dei tang mynta ka kynti  lyngba ka scheme PMGKAY hynrei ka long kumjuh ruh haka jingsam shaki paitbah ia u khaw ne kiwei kiwei ki marbam rashon ba ju sam baroh shikatta lyngba ka Food Security System ba la tip kum ka Public Distribution System naka por sha ka por.
Haba iadei bad kine kiei kiei naka liang jongka seng ka dawa naki bor District ba ki dei ban thung iaka kynhun tohkit ba bniah ym ban shu leh pyndep rukom halor kane ka bynta.
Ha ka juh ka por ruh ngi dawa naka DC bad khamtam iaka tnad Supply jongka District ba ka dei ban pynthikna ban nym don ka jingot kilograms naduh na ka Kudam FCI bad naki wholesalers ne dealers nangne shakhmat, ong ka kyrwoh na u samla Forwardman Nongrem,  President KSU South West Khasi Hills District.
17 ngut ki nong bylla, ki la iap ei, haba ki shah tylliat ha ka rel mynta ka step, ha  Aurangabad, kaba dei ka nongbah jong ka Jylla Maharashtra.
La iathuh ba kitei ki nong bylla, ki thiah ha ki lain rel bad ki la shah tylliat ha ka rel, kaba kit mar, kaba iaid na  Jalna sha Aurangabad.
Kitei ki dei ki nong bylla jong ka  Maharashtra Industrial Development Corporation ha Jalna bad ki dei ban leit phai sha  Chhatisgarh.
U SP jong ka Aurangabad, U Mokshada Patil, u iathuh ba kitei ki nong bylla ki iaid da ka kjat ha ka jing jngai kaba 45 Kilometre na Jalna sha Bhavasal, ban ioh leit phai da ka rel sha la iing bad mynta ka step, ki la ia thiah ha katei ka lain rel, da ka jingthait palat, hynrei ki la iap noh syndon.
Jowai: Haduh 22 tylli ki trok kit dewiong kila shah bat noh ha ki nongialam bad dkhot seng bapher bapher bad ruh ha ki riew paidbah shynrang bad kynthei ha Kongong East Jaintia Hills mynta ka sngi katba kitei ki trok ki dangwan na Assam bad ban leit pynhap ia u dewiong sha ki kharkhana pynmih dewbilat ha ka thain Lumshnong.
Ki nongialam bad ki dkhot ki seng kiba kynthup ia ka seng ki Rangbah shnong- ka Synjuk ki Rangbah Shnong, East Jaintia Hills, ka Jaintia Coal Miner and Dealer’s Association, ka ka Jaintia Amalgamated and Redressal Forum (JARF), Ka East Jaintia Coal Supplier Association, ka JSM, HYNYF, KSU bad kiwei kiwei ki la mih ban pakhang ia ka surok bah ban khanglad ia kitei ki trok ban pynpoi ia utei u mar sha ki kharkhana pynmih dewbilat.
Kane ka la long hadien ba mynhyn ka sngi ha ka jingiakhih ha DC Ophis Khliehriat halor ka jingailad ka sorkar ia kitei ki Company Dewbilat ban kit ia u dewiong na Assam bad haba ka la don ka jingiakren bad ka kular na u DC ban pynsangeh noh hynrei ban ai lad tang ia kito kiba la don lypa ha lynti.
