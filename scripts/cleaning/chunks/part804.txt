“U Trai u long hajan kita baroh kiba khot kyrpad ha u, kita baroh kein kiba khot kyrpad ia u ha kaba shisha" (Salm 145:18)U Blei Un kyrkhu, Amen.
Haba u sngap ia ka jinglekshor te kaba bang palat hynrei kaba u lyngngoh ka long ba bun ki riew rangbah ki ieng ban kylli jingkylli ban ioh jingshai kumba la shah da u nongpyniaid.
Sha shnong jong u pat um kynmaw ban don kiba kylli jingkylli ki shu sngap bad shu ngeit beit katba ki ong.
Kane ka pynngeit ia u ba pleng bad ha sor ka pher bak-ly-bak.
Tang shu wai ka lekshor u wanphai noh sha iing.
Ynda la dep bamja bad iashongkai myllen shiphang u la sdang noh ka pule kot.
Ha kane ka kynti ialeh egsam ruh u bud beit katkum ka time-table.
Ha ka 27 tarik u Rymphang, u ophisar u la phun ia u bah Sokon ba un wan mih khnang khnang sha ophis u khlem da iathuh ruh ia ka daw.
Kumta ha ka step 28 tarik u Rymphang kaba dei artat ka sngi kut tarik, u bah Sokon u la mih na iing ban leit iakynduh khnang ia uto u ophisar.
U tang shu rung ha kamra, u ophisar u la ong pynbiang lypa ka marksheet bad ka sertiphiket skul u Bhalang namar la lait post.
U bah Sokon u iathuh ba mynta u dang pynkhreh ia ka phainal ka klas XII.
“To ia kata kam pher, sa ai shwa da ka jong ka matrik bad klas XI.
Haba kumta lano un kut ka egsam?" la kylli u ophisar.
“Ka egsam kan kut ha ka 12 tarik u Lber" u la iathuh.
“Te, sa wan ialam ia u ha ka 14 tarik mynta u bnai ho" la hukum u ophisar.
“To sahep" la ong u bah Sokon bad u la ieng ban leit noh.
“Ade! ka jingdonbok u Bhalang la palat.
Katto nga ruh nga la kham sting bad u Bhalang ruh u la lah ban iarap kylliang ia la ka iing.
Ngam pat dei ban iathuh ia u ioh ka ktah ia ka jingkhreh kot jong u watla ka dei ka khubor kaba bha palat" la kren poh mynsiem u bah Sokon katba u dang shong ha kali ban wan sha la iing.
Ha ka sngi ba sdang egsam u Bhalang u la dwai jar jar ba lada ka long ka mon u Blei un kot ha ka thong kumba la khmih lynti u principal bad kiba ha iing hasem.
Kumne ter-ter ka iaid ka sngi egsam tad haduh ka sngi kaba kut.
U Kni u la kylli la u lah bha ne em u ruh u ong ba u lah bha.
Ha ka miet 13 tarik uta u bnai, u Kni jong u u la ong ha la u pyrsa ba un buh lypa ia ka sertiphet matrik bad klas XI ban rah lashai.
Kane ka jingbthah jong u Kni ka la pynkyndit ia u pyrsa bad u la kylli katto katne tylli ki jingkylli.
“Ngi leit shaei mama?" u la kylli da ka jinglyngngoh.
“Lashai ngin leit shwa sha Synod market ban xerox ia kito ki kot donkam.
Nangta pat ngin leit sha ophis" u la ong.
“Ynda la poi ha ophis men sa sngewthuh kaei ngin leh" u la ong.
“Me dei ban da khublei bad kren donburom lada kylli jingkylli uto u ophisar ho" la ai jingmut u Kni.
Ki la poi ha ophis ha ka por 12 duna ei-ei.
U ophisar um pat wan.
Kumta ki la iengkai noh habar ha madan phlang.
U Bhalang u la pule myllen da ki kot khubor hynrei ka mynsiem jong u pat ka lynga ia kaei kaba kin ia kren namar um khlem tip ei ei.
Hadien ar kyntien kwai u ophisar u la wan bad tang shu iohi ia ki u khot beit beit shapoh ophis.
“Khublei Sahep" u la kren donburom u bah Sokon bad la ai khublei pynbud da u Bhalang.
“Phi lah iawan slem mo?" la kylli u ophisar.
“Hooid, lah bit hi" la jubab u bah Sokon.
Shillong: Kiba ioh pang covid mynta ka sngi, ki don 226ngut bad kiba jem na ka jingpang, ki don 177ngut.
Kiba iap, ki don 3ngut, ha kaba baroh 3ngut, ki dei ki bym pat dep injek satia.
Kiba don ha ka jingpang, ki long 1,859ngut bad kiba iap, ki don 1,359ngut baroh.
Ka East Khasi hills, ka don 64ngut, katba ka West Khasi hills, ka la jan mar ia ryngkat, ha ka jingdon ki nongpang, da kaba ka don 63ngut.
Nongpoh: Ha ka jingialang kaba ki nongpyniaid ka skulbah Assam Don Bosco University, kaba don ha Tapesia, Sonapur bad kaba jngai tang kumba katto katne Kilomiter ei ei na Jerobad, ki la kren sha ki Nongthohkhubor, ba ki Nongpyniaiad jong katei ka skulbah, ki don ia ka jingangnud kaba khraw eh ban pynioh ia ka jingiarap kaba kyrpang kiba long kum ki kynja Scholarship, na bynta jong kito ki samla pule kiba wan na ki longiing baduk bad kiba kwah pat ban pule ha ki jingpule kiba kham shalor.
Ki nongpyniaid jong katei ka skul, ki la iathuh ba tang mynta u snem 2020-2021, ki la lah ban pynmang haduh T.
4 klur tam ka pisa kaba long kum ka kynja Scholarship bad ia katei ka pisa la iarap kham kyrpang na bynta jong kito kiba don jingduna ha ki dkhotmet bad nalorkata, la iarap kyrpang ruh na bynta kito ki samla kiba wan na ki longiing baduk.
U Fr.
Stephen Mavely, Vice-Chancellor ka Assam Don Bosco University, u la ong ba katei ka Sbulbah, ka la dei kawei na kiba paw ha Northeast, nalorkata ka dei ruh ka Skulbah kaba lah ban pynioh ia ki jingiarap na bynta ki samla kiba leit pule ha katei ka skulbah, ha kaba ka scholarship kaba heh duh kan long haduh 4.
60 lakh na bynta kawei ka course bad kaba rit duh kan long haduh 30 hajar bad nalorkata ka don ruh ka scholarship kaba kyrpang eh na bynta ki rang bad thei ialehkai (sports quota) kiba dei na ki jylla kiba hap ha Nonrtheast, ha kaba kin sa ioh haduh T.
10 lak tam.
Shuh shuh, u la ong ruh ba haduh mynta ki la don kumba 2361 ngut ki samla pule, kiba la ioh jingmyntoi na ka jingiarap kaba kyrpang kiba long kum ka Scholarship jong katei ka Skulbah bad katei ka scholarship kan kynthup ruh ia baroh ki samla pule kiba pule ha ki tnat bapher bapher kiba don ha katei ka Skulbah.
U la iathuh ruh, ba katei ka Skulbah, ka don ruh ka jingiateh bad kiwei kiwei ki skulbah bapher bapher ki ri ka pyrthei ban kyntiew ia ka pule puthi bad  kumba long mynta katei ka skulbah ka la kot haduh 74% ka jingaikam ia ki samla, kata ka dei halor ka jingiateh soskular bad kiwei ki kompani na shabar ri.
Kiba la donlang ha katei ka jingiakynduh hapdeng ki nongpyniaid katei ka ADBU bad ki nongthohkhubor, ki kynthup ia ka Dr.
Alpana Choudhury Asst.
Prof & Media Manager, Dr.
Vikramjit Kakati Associate Prof.
& Administrative Officer, School of Technology ADBU, Fr Johny Jose lem bad shibun kiwei pat.
Nongpoh: Ki saw tylli ki Sengbhalang na Ri Bhoi District, kiba kynthup ia ka KSU, FKJGP, RBYF bad HNYF, ki la pyntip sha ki Nongthohkhubor, ba ki ai ka jingkyrshan kaba pura ia ka Dorbar ki Rangbah Shnong Ri Bhoi District, kaba la shim ia ka sienjam ban kyrshan ia ka Sur u Nong Mawlai, na bynta ban dawa na ka sorkar jylla ba ka dei ban ai ka jingbishar bahok halor ka jingshah u Bah Cheristerfield Thangkhiew, uba dei u General Secretary barim ka HNLC bad uba la shah siat iap ha ki pulit ka jylla, myn ha ka step 13 tarik u Nailar bad ruh ban dawa na ka sorkar jylla, ba ka dei ban shimkhia noh ha ka ban pynbeit ia u pud u sam hapdeng ka Meghalaya bad Assam.
U Samla Ferdynald Kharkamni, President ka KSU ha Ri Bhoi bad uba la long kum u nongaiktien sha ki lad pathaikhubor u la ong ba ki saw seng kata ka KSU, RBYF, FKJGP bad HNYF, ki la rai ruh ban ai ka jingiatrei lang bad ki jingdawa ka Dorbar ki Rangbah Shnong, ka dei halor ka nongrim ba ka sorkar MDA hapoh ka jylla ka la leh mynthi sha ba palat bad kam don satia ban kitkhlieh ia ka shongsuk shongsain ki paidbah hapoh ka jylla.
Kumba ka Sur u Nong Mawlai, ka la dawa na ka sorkar ba ka dei ban wengkam shipor ia ki heh pulit ka jylla halor ka jingshah siat iap ia u Bah Cheristerfield Thangkhiew bad ha kajuh ruh ka por ban ai ka jingbishar kaba hok halor kane ka jingshah siat iap kaba la ktah shisha ia ka hok long briew man briew, kumta ki 4 seng ki ai ka jingkyrshan kaba tyngeh ia katei ka Dorbar ki Rangbah shnong ha Ri Bhoi, namar kaba la pynpaw ba wat ki rangbah shnong na Ri Bhoi, ki la sngewkhia eh halor katei ka kam pyniap briew da ki pulit ka jylla.
Namarkata, kumta ka Dorbar ki Rangbah shnong ha Ri Bhoi, ki la byrngem ban pynlong jingiakhih, lada ka sorkar ka iaileh mynthi ne leh bym sngew halor ka jingdawa, na ka liang ka KSU, HNYF, FKGJP bad ka RBYF, ki la long kiba la kloi ban iamih paidbah bad pynlong ia ka jingiakhih kaba jur ha Ri Bhoi, na ka bynta ban pynpei skhor ia ka sorkar jylla.
Shillong:Ki Saw Seng (FKJGP, KSU, HNYF, RBYF) ki kwah ban buh jingkylli ia u Chief Minister bad iaka Cabinet hi baroh kawei, ba balei ka shem jingeh ia ki ban pynshitom ia ki pulit kiba siat iap ia u Bah Cheristerfield Thangkhiew, U Home Minister u ong ba um tip ei ei iaka jingjia siat iap ia u Bah Cheristerfield Thangkhiew, te mano pat ba tip bad ai order? Mano ba kham heh ban ia u Home Minister ha ka Home Department? Hato u Home Minister u la hiar shuki shisha naka kam Home Department ne shu leh mynleh tang ban thet kti iaka jing jia? Na ka liang ki Saw Seng ki maham iaka Sorkar baka dei ban shim khia shwa ban dier por bad ngin shim iaka Rai ba kham tyngeh.
Ki saw Seng ki kwah ruh ban pyn kynmaw iaka Sorkar Meghalaya ba ki dei ban pyntrei kam pura iaka MRRSA kum baka la kular bad dep ruh ban plié iaka Entry-Exit point ha Umling Ribhoi District bad pynbna paidbah noh iaka District Task Force Committee khnang ban lah ban peit bniah bad the lakam iaka jingrung laitlan jong ki briew ba nabar sha ka jylla jong ngi.
Haba iadei bad ka ILP(Inner Line Permit) ka Sorkar ka dei ban kren shai kaei ka jingthmu lane ka jingmut jong ka Sorkar India halor ka ILP, la kan pyntreikam ne em ha Meghalaya.
Ar sien ngi la dep ban ia kynduh ia u Home Minister ka Sorkar India u Amit Shah hynrei naka liang jong u , u khlem ai jubab lane kren ei ei wat tang shi kyntien ruh haba iadei bad ka ILP.
U paidbah jong ka jylla u sah ha ka umdum.
Ngi dawa ruh na ka Sorkar ba ka dei ban pyndep noh mardor ha kaba iadei bad ka Them Motor bad ban sdang noh ban kynriah ia baroh kiba shong be-ain ha katei ka jaka khang ba yn ioh ban pyndonkam noh nia ka tei ka jaka naka bynta ka jingmyntoi lang u paidbah ka jylla baroh.
Kyntang iawai ka Sorkar u Chief Minister bad ka Cabinet hi baroh kawei kidei ban shim iaka jingkit khlieh ban pyndep noh ia kitei ki kam sahteng baroh khnang ban kiar na kino kino ki jingiakhih hapoh ka jylla.
Shillong:Ka jingialang jong ki riew rangbah, ki Sordar, ki Rangbah Shnong, ki nongialam sengbhalang jong ka War Mihngi bad ka War Jaintia, la pynlong ha ka 11tarik Nailur 2021 ha Dawki, ha ka jing pyniaid U Bah M Ryngksai, Rang bah Shnong Dawki.
Ka jingialang ka sngewkhia shibun eh, halor ka jingshah lehbein jong ki para Khasi jongngi, ha ki shnong bapher jong ka Ri Bangladesh bad kumta la dawa ia u myntri rangbah, ba un iakren bad ka sorkar Bangladesh, na ka bynta ban pyn sangeh shi syndon, ia kine ki jingshah lehbein nangne shakhmat.
La mynjur ruh ban thaw ia ka komiti ba shipor, lane ka Co-ordination Committee of Indo Bangla Riwar People (CCoIBRP), ha kaba U bah RM Shabong un dei U Chairman, bah Kmen Myrchiang Vice Chairman, Bah SS Manners General Secretary, Bah Matthew Kongwang Asstt Secretary bad U Bah Edmund Khongngai Spokesperson and Publicity Secretary.
Shillong:Ka Hynniewtrep Integrated Territorial Organisation (HITO), ka la phah kyrwoh sha U Satya Pal Malik, U Lat ka Meghalaya bad kata ka long na ka bynta ban thung ïa ka komiti kaba kyrpang da ka ophis jong u Myntri Rangbahduh ka ri ka ban khlieh da u Myntri Kam pohïing ban pyntreikam ïa ka Annexed Agreement ba la soi bad pdiang da u C Rajagopalachari, u Governor General jong ka ri bad ki Khlieh Nongsynshar jong ka Federation of Khasi States ha ka 17 tarik Nailar 1948.
La dawa ruh ban mang kyrpang 10 tylli ki seat na ka bynta ki Khlieh Nongsynshar kum ki Syiem, Lyngdoh, Sirdar,Wahadar & Dolloi na ki Hima/Elaka ban long ki MDC ha KHADC bad JHADC na ka bynta 2 snem bad ban ailad ia ki khlieh nong synshar, ba kin long lamphang ha ki dorbar District Council.
La ong shuh da katei ka seng, ba katba ym pat lah ban pyntreikam ïa ka soskular ba la soi ha ka Annexed Agreement jong ka Instrument of Accession, la kyrpad ïa u Myntri Rangbahduh ka ri ba un pynkhat khia, ha kaba ïadei bad ka jingpynkylla (amendment) kaba 125 jong ka riti synshar jong ka ri India ba la tyrwa ha ka snem 2019 bad kita ki long ban ym shah ïa ki seng saiñ pyrthei ban ïaleh ilekshon sha ki district council ha Meghalaya syriem, kumba leh ha ka 4th April 2000 ha kaba ïadei bad ka ilekshon sha ka municipal notification (peit Sec 15A jong ka Meghalaya Municipal (Amendment) Act 2000.
Ka seng, ka ong ba ka jingpykylla politik ïa ki district council ka la pynkylla khongpong ïa ka jingthmu jong ka ban pynneh pynsah ïa ki riti ki dustur.
Ki seng saiñ pyrthei ki la ïuhroit ïa ka hok jong ki khlieh nongsynshar trai ri.
La ong ruh ba 97 na ka shispah la shem ba ki MDC ki ïakhun ïa ka ilekshon MLA.
Ha ka snem 2018, 26 ngut na ki 30 ngut ki MDC ki la ïakhun ïa ka ilekshon MLA.
Kane ka ktah ïa ka jingtreikam ki council.
La ong ruh ba don bun ki khep ba ki MDC ki mushlia ïa ka rukom treikam jong ki syiem, sordar, doloi bad kumta ter ter.
La ong ruh ba katba ym pat shym la lah ban pyntreikam ïa ka IOA & AA bad ym shym la lah ruh ban pynbeit ïa u pud u sam bad ka jylla Assam bad ka ri Bangladesh ruh kumjuh.
Shillong:Hadien jong ka jingpyrshah jong kiba bun kiba ju die tympew hapoh Basa Tympew hapoh Ïewduh ïa ka jingthmu jong ka Hima Mylliem ban shna ïa ka ka jaka shong ap pahara jong ki pulit Syiem hapoh ka lynti ïaid kjat ki paidbah kaba don ha katei ka Basa, na ka liang ka Hima ka la hap ban pynpra noh ïa katei ka jingtei.
Katei ka jingtei kaba la thmu ban pynshong ïa ki pulit Syiem ne ka Police Booth kadei kaba la shna mynta lah katto katne taïew, hynrei namar ba kadei hapoh ka lynti ïaid kjat kiba die tympew, nangta ka ban pynsuk ruh ïa ki nongkit mar ne daju bad kumjuh ruh ïa kiba wan ïew wan hat ban jam na kawei ka lynti sha kawei pat, kumta naduh kiba die tympew,kumjuh ruh ki nongkit mar ki la pynpaw ïa ka jingpyrshah kaba jur.
Halor katei ka jingpyrshah la ïathuh ruh ba ka la don ka jingleit ïa kynduh jong kiba die tympew ïa u Acting Syiem Hima Mylliem kumjuh ruh ïa ki Myntri ban pynsngew halor katei ka jingpyrshah namar kan pynthud ïa ka ïaid ka ïeng, ka die ka thied bad kan nang pynkhapngiah shuh shuh ïa ka Ïewduh, na ka liang jong u Acting Syiem Hima Mylliem u la phah pynpra noh ïa katei ka jingthmu ban shna ïa ka Police Booth ha katei ka lynti ïaid kjat.
Na ka liang ki katto katne kiba die tympew bad kumjuh ruh ïa ki nongkit ki la ïathuh ba ïa katei ka jingtei la wan ban pynpra noh ha ka miet jong ka sngi Thohdieng jong u taïew ba la dep bad wat la ym pat dep ban pynpra lut, hynrei na ka liang jong ki, ki la pynpaw ïa ka jingai khublei ïa u Syiem bad ka Dorbar baroh kawei halor ka jingsngap jong ki ïa ka jingud jingnam jong ki, bad ki la pynpaw ba kane ka jingpra noh ïa katei ka jingtei kan sa nang ïarap ïa ki ha kaba ïadei bad ka khaïi pateng ha katei ka Basa bad kan ïarap pynkylluid ïa ka Ïewduh da ka jingdon bud ki lad ban jam na kawei ka lynti sha kawei pat.
Shillong:Ka National Institutional Ranking Framework (NIRF), kaba hab hapoh ka Ministry of Education, ka la pynmih ïa ka jingïoh kyrdan jong ka jong u snem 2021 halor ki kolej bad ki skulbah ne university ha une u taïew ba la dep.
Katba ki jaka pule kiba poi sha ki kyrdan ba shalor ki kynthup ïa ka Indian Institute of Science (Bengaluru) bad Jawaharlal Nehru University (New Delhi), katba ka North-Eastern Hill University (NEHU) kaba ha Meghalaya ka hab hapoh ka kyrdan kaba 10 na ki 59 tylli kiwei kiba la ïoh kyrdan mynta u snem.
Lah ban pynkynmaw ba ha u snem 2016, ka NEHU ka la shah buh ha ka kyrdan kaba 15.
Na ka bynta kito kiba la ju ïohi ïa ki jingjia ha ki snem ba la leit noh naduh ka jingdon jong ka NEHU, khamtam eh ha ki snem kiba dang shu leit shen, kane ka jinghab kyrdan jong ka NEHU kam long shuh kaba phylla.
Naduh ba la thaw ïa ka NEHU ha u snem 1973, ka NEHU ka la long ka jaka pule kaba kongsan bha na ka bynta kine ki thaiñ shateilammihngi halor ka pule puthi sha ki kyrdan ba kham shalor bad ka la long ruh kaba khampaw ruh naduh ba don ki briew kiba paw khmat kum u Chairman barim ka Union Public Service Commission u Dr.
David Syiemlieh, u Sanjay Barbora bad u Myntri khynnah ka Sorkar Pdeng jong ka tnat Electronics and Information Technology u Alphons Kannan thanam.
Hynrei ha ki snem kiba la leit la shem ba katei ka skulbah ka la bun tang ki jingshah kynnoh ha kiba bun ki rukom pynïaid kam.
Lah ban pynkynmaw ba kane ka jaka pule ka dei kaba kongsan tam na ka bynta ki nongshong shnong riewlum kane ka thaiñ shateilammihngi kaba haduh mynta ka dang ïai bteng ki jingshakri halor katei ka jingthmu.
Ka jingbymhun ka long ka jinglong jong u briew, namar u briew u kwah bunjait ki rukom jingkwah.
Kadei ka jinglong briew barabor ban long uba dap ba biang haki liang baroh, bad ka long ruh kaba donkam ha ka jingim kaba ha ka met.
Ban biang ha kane ka jingim kaba ha ka doh, u briew u donkam ia ka spah, namar khlem maka ympoi shano shano ruh bad baroh ki jingkwah kim lah urlong.
U briew um ju hun judap satia, ki jingdonkam ki dawa lajan man ka sngi na kata kadaw ka Economics ka ong- Human wants unlimited, lane human wants never satisfied, namar kat nang ioh katta nang kwah.
U Briew u thied ka bicycle hynrei ka dawa pat ia u ban thied da ka scooter ne bike, hangta ruh ympat biang, ka dawa ia u ban ioh car syndon bad kumta ter ter.
Kane ka rukom kwah kamdon jinghun satia kat nang ioh katta nang kwah.
Balei? Namar kamdon ka jingbymhun (never satisfied).
Kumta ban long riewspah baroh u briew u kwah bad u ia beh ia kata.
Don pat kiba tharai ba da ka jingleh riewblei ha khmat ki briew ka long ka lad ba myntoi ne ban riewspah kloi da kaba leh riew bha ne riew blei ha khmat ki para briew.
Hynrei ka ktien u Blei pat ka ong – Ba kata ka jingriewblei lem bad ka jingsngewhun ka long ka jingmyntoi bakhraw.
1 Timothy 6:5-6.
Hynrei lada kata ka rukom riewblei ka long kaba bym don jinghun.
Te kam don jingmyntoi eiei ruh em.
Lada u briew um don jinghun wat ha kata kaba u don mynta, te un ymlah shem jinghun da leilei ruh namar um nang ban sngewnguh ia u Blei ha kaei kaba u don mynta.
Dei nakata ka daw kein ba ka ktien u Blei ka ong ba dei  ban don ka jingsngewhun, namar ba ngim shym wan rah eiei sha kane ka pyrthei bad ngim lah hi ruh ban kit noh eiei nangne na pyrthei.
1 timothy 6:7.
U Job u ong – Nga wan lyngkhuid nga leit lyngkhuid.
Lyngkhuid nga la mih na ka kpoh ka kmie  jong nga, bad lyngkhuid ngan phai pat.
Job 1:21.
Kamut ba ngi wan shane ka pyrthei thylli ngim rah eiei, ngi heh ngi san ha kane ka pyrthei ngi trei ngi ktah ngi bam ngi dih khnang ban im, hynrei hapdeng kane ngi donkam ban kamai ia ka hok ka hima ki bneng ban im ka jingim kaba sngewhun ha ka mon ka jingpyniaid jong u Blei, ym da kaba kwah lalot palat pud, ymda kaba ia beh haduh katta katta ia ka spah kane ka pyrthei.
Hynrei dei ban don ka jingsngewhun ka mynsiem haba ioh jingbam bad jingkup, dei na kata ngin sngewhun.
Namar ka mynsiem ka jingbymhun ka pynjot thiaw ia ka jingim briew.
Hynrei kita kiba eh ban riewspah, ki hap sha ka jingpynshoi bad jingriam bad sha ki bun ki jingkwah brai ki ba biej bad ki jingpynsniew kiba pynjyllop ia ki briew sha ka jingjot bad jingkordit.
Namar u thied ki kynja ba sniew baroh dei kaba ieit  sbai (love of money): ia kiba don kiba haba ki ia beh eh, la ialam bakla ia ki na ka jingngeit  bad la dung ia ki hi da kiba bunjait ki jingsngewsih.
1 Timothy 6:9-10.
Kumta kaba beh spah palat bunsien ka ialam ia u briew sha ki jingsngewsih ba bunjait.
Nakata kadaw donkam ka jinghun bad jingsngewhun mynsiem ha kaei kaei kaba don.
Namar kata ha kita kiba sngewthuh ia ka ktien u Blei; ka ktien u Blei ka kren –“Ah u briew u jong u Blei, to phet iap noh noh na kine kiei kiei ruh; bad to beh brai ia ka hok ia ka jingriewblei, ia ka jingngeit ia ka jingieit, iaka jingiaishah, ia ka jingjemnud.
Timothy 6:11.
Namar ba u thied ki kynja basniew baroh, long kata kaba ieit sbai.
1 timothy 6:10.
To sngewhun bad kaei baphi don, be satisfied with what you have.
Amen.
Nongpoh: Shi bynta na ka bynta ban kyrshan tyngeh ia ka Sur ki Nong Mawlai, ki nongialam shnong ha Ri Bhoi, kiba don ha ka shatri ka Dorbar ki Rangbah Shnong Ri Bhoi District (DRSRBD), ka sngi Saitjain ki la pynlong ia ka jingialang ha Nongthymmai Umsning bad ha katei ka jingialang, ki la shim ia ka rai ban dawa na ka sorkar ba ka dei ban pynshitom ia kito ki Pulit kiba don donkti ha ka ban siat iap ia u Bah Cheristetfield Thangkhiew, uba la shah siat iap ha ka step 13 tarik u Nailar.
Ki nongai jingkren jong katei ka DRSRBD, ki kynthup ia u Bah Rocky Kylla, President, u Bah CB Syiem General Secretary, Bah Eddie G Kharbani, Treasurer lem bad kiwei, ha kaba katkum ka jingkren jong, ki la buh jingkylli ia ka sorkar jylla, ba balei kam leh ei ei halor ka jingshah siat iap ki Pulit ia u Bah Cheristetfield Thangkhiew bad kaba la wanrah ia ka jingbitar kaba khraw eh ia ki paidbah hapoh ka Bri u Hynniewtrep.
Kitei ki nongialam DRSRBD, ki la aipor shi bnai ia ka sorkar jylla ban leh ei ei ia kito ki Pulit kiba la siat iap ia u Bah Cheristetfield Thangkhiew bad ha kajuh ruh ka ki la byrngem ba lada ka sorkar ka dang iai leh mynthi ne ym leh kano kano kam pyrshah ia kitei ki Pulit, ka Dorbar ki Rangbah Shnong ha Ri Bhoi, kan sa pynlong ia ka jingialum paidbah bad ban iakhih tyngeh, na ka bynta ban dawa na ka sorkar ba ka dei ban bishar hok halor ka jingshah siat iap ia utei u nongialam barim ka HNLC.
Ha kawei pat ka liang, lyngba katei ka jingialang, kitei ki nongialam ka DRSRBD, ki la dawa ba ka sorkar jylla, ba ka dei ban kynthup lang ia ki MDC, nongialam Hima Raid bapher bapher kiba dei na Ri Bhoi District, ha ka komiti kaba la thaw da ka sorkar ban khmih bniah halor ka jingpynbeit ia u pud u sam, namar kum ka Dorbar ki Rangbah shnong, ka sngew ba ki MDC, ki nongialam Hima bad Raid kidei ki nongkhmih bad ki nongbat ia ki jaka puta bad kiba tip khambha ia u pud u sam.
Shillong: Ka HITO, ka la thoh sha ka Deputy Commissioner, Ri Bhoi District, Nongpoh, ha kaba ka kyrpad ban plie noh ia ki iew ki hat.
Katei ka shithi, jong ka seng, ka kyrpad ia ka DC, ban shah ban plie lad iaki nongrep ban iadie iathied khnang ban kyntiew biang ia ka ioh ka kot jong ki nongrep bad ki nongshong iew jong ka District hi baroh kawei.
La kyrpad ruh, ban plie noh iaki iew bhoi Umsning, Mawhati, umroi, Byrni, Nongpoh bad Umden, namar ka jingkhang sah haduh mynta kam don jingmut shuh, namar ia ki iew surok la shah ban plie man ka sngi, ka Iew Shillong Iewduh ruh la plie, ka Police Bazar (P.
B) bad kiwei kiwei.
La ong shuh “Balei yn khang sah ia ki Iew bhoi, balei don Corona tang ha iew bhoi mo?".
Ka seng, ka ong shuh shuh, ba dei ban ailad noh ia ki paidbah ban kamai bad im biang kumba juh long.
Shillong: Kiba ioh pang covid mynta ka sngi, ki don 118ngut bad kiba jem, ki don 214 ngut.
Kiba iap, ki don 4ngut, ha kaba baroh, ki dei ki bym pat dep injek satia.
Kiba dang don ha ka jingpang baroh, ki long 1,813ngut bad kiba iap, ki la poi baroh sha ka 1,356 ngut.
Ka East Khasi hills, ka don 63ngut kiba ioh pang thymmai bad ka West Jaintia hills, ka don 24 ngut kiba ioh pang thymmai.
Ka la dei ka jingjop ia ki nongrep ha Haryana, haba ka sorkar jylla, ka la rai ban ai shuti ia U SDM jong Karnal, uba donkti, ban phah shoh ia ki pulit, ia ki nongrep, kiba pynlong jing iakhih ha katei ka District, ong ka khubor jong ka The Indian Express.
Lyngba katei ka rai jong ka sorkr, kumta ka jing ia kynad kaba san sngi, hapdeng ki nongrep bad ki bor district ha Karnal, ka la kut noh hynnin ka sngi, haba ka sorkar Haryana, ka la mynjur ban pynlong da ka jing tohkit, da u nong bishar ba la shongthait jong ka Haryana High Court, halor ka jing bom lathi, ia ki nongrep, ha ka 28tarik Nailar 2021, ha ka jaka khrong khajna ia ki kali, ha Bastara.
La dep rai ruh ban ai shuti ia U Ayush Sinha, SDM, kat haduh ba kan dep ka jingtohkit.
La ia mynjur ruh ban ai kam ia arngut na kiba ha iing jong U Sushil Kajar, uba la iap ha ka jingshah bom lathi, ha kaba yn ai kam ha ophis U Deputy Commissioner, ka Karnal.
Ki nongrep, ki dawa ban sospen shi syndon ia U Sinha, uba dei u ophisar IAS jong u snem 2018  bad ban ujor da ka ejahar pyrshah ia u, namar katei ka jingbom lathi bad ba ki nongrep, ki la ioh ruh ia ka video, kaba ula hukum ia ki pulit, ba kin tied pynpait beit ia ki khlieh jong ki nongrep, kiba pyni bor ia ki pulit.
ha Meghalaya ka sorkar ka iada ia ki pulit.
AizawI: Ka la don ka jing ialeh, kaba jubor bha hapdeng ki riew paidbah, kiba ialeh pyrshah ia ka jing synshar shipai ha Myanmar, kaba la poi mynta sha u pud jong ka Mizoram.
La iathuh ba ki nong kyrshan jong ka sorkar, ba la shah pynduh bor noh, lane ka  National Unity Government (NUG), kiba khot ia ka jing iakhun pyrshah ia kane ka synshar shipai, ki la sdang ban wan phet rieh ialade sha Mizoram, naduh ka 7tarik Nailur, 2021, ha kaba ki la khot ia ka jing ialeh pyrshah ia katei ka synshar shipai.
La iathuh ba mynta, ki don 150ngut kiba la rung rung sha Mizoram, na katei ka jingshah thwet bad shah pynhiar kput, ha ki shipai ka Myanmar.
La iathuh ruh, ba ka ka la don ka jing ia siat kaba jur bha ha Thingsai, ka shnong kaba don ha syndah jong ka Mizoram, ha Hnahthial District, ha kaba ka jing ia siat ka long hapdeng ki nong kyrshan ka sorkar, kaba la shah weng bad ki shipai, kaba la jia naduh ka sngi thohdieng.
Ka NUG, ka dei ka kynhun jong ki nong mihkhmat kiba rim, kiba la shah pynduh bor noh ha ki shipai.
La iathuh ba ha ka jing ialeh, ki don 15ngut ki shipai kiba la iap bad ki don sa 36 tylli ki iing, kiba la shah thang ingkhong, da ka jing pynbthei da u bom.
U Cristiano Ronaldo, u la sdang ban ialehkai ia ka Manchester United, hynnin ka janmiet bad ha ka jing ialehkai, ula ioh thep 2 kol, pyrshah ia ka New Castle bad ka United ka la jop da 4-1 ha ka jing ialehkai.
Ka dei ka minit kaba kmen shi katdei eh, ia ka kmie jong U Ronaldo, kaba don ha rynsan peit kai, ka Dolores Aveiro, ha kaba ka la ieng da ka jingkmen bad jaw ummat, ha ka por ba u khun jongka, u ioh ban thep ia ka kol, kaba ar, ha katei ka jing ialehkai, kaba long ha Old Trafford.
Ka kol, kaba nyngkong, kaba la ioh thep da U Ronaldo, ka dei ha ka kylla step, ha ka jing pynjlan ia ka por ialehkai da 2 minit bad hadien kata, u sa ioh thep biang sa ka kol kaba ar ha ka kylla miet.
“Kane ka dawa ia ka jingstad.
Uno uno uba shemphang u lah ban batai ia ka jingmut jong u dak jingkheiῆ jong u mradkhlaw…" (Ka Jingpynpaw 13:18).
Ha kane ka juk neo-liberal, ka juk kaba ban beiῆ ia ki para briew bad kaba lah shilliang ha ka kamai kajih bad ka їoh ka kot, marwei shimet nga bang ban pule bad puson ia ka kitab Jingpynpaw.
Ka Jingpynpaw ka dei ka kitab kaba dap da ki dur pharshi kum u dak jingkheiῆ 666, u Їakjakor bad u mradkhlaw kiba sngewtieng ban pyrkhat.
Ka don kawei ka kot jong ka Arundhati Roy kaba kyrteng, The Shape of the Beast ne ka Dur jong u Їakjakor/Mradkhlaw.
Hoid, kane kam dei ka komentari ne jingkynthoh halor ka kitab Jingpynpaw, hynrei ka kdew ia ka jinglong jong ka juk neo liberal kaba ngi im mynta.
Ka Jingpynpaw ka dei ka kitab jong ki jingthoh pharshi bad la pyndonkam da ki dur bad ki dak bapher.
Ki dur ne ki dak pharshi ki lah ban long ki dak jingkheiῆ, ki mradkhlaw ne kino kino ki jingthaw kiba don sawdong sawkun bad wat kiba don ha sahit bneng ruh kumjuh.
Lyngba ki jingkren ne ki dur pharshi ki briew ki pynpaw ia ki jingsngew jong ki, bad khamtam ha ka juk ne ka hima ba ka don ka jingsynshar donbor bad jingsynshar lahduh kaba thombor, kaba pynїap bad pynkbum jubor, ki nongshong shnong haba ki sngewsheptieng ban kren ne їeng pyrshah ia ki nongsynshar donbor ki shu dro ne kren pharshi.
Nalor ki jingkren ne ki dur pharshi ki don sa ki jingphohsniew ne jingithuhpaw.
Їa ki dur ne jingkren pharshi ha ka kitab Jingpynpaw ngim dei ban shim ia ki kumba ki sawa, hynrei tang kum ka lad ka lynti ban sngewthuh shai kdar ia ka jingmut ba ki kwah ban ai bad ban pynshai.
Kum u khynnah Sunday School nga shait salia ia ka kitab Jingpynpaw bad sheptieng ban pule shaphang u Їakjakor, ki mradkhlaw bad u dak jingkheiῆ 666.
Hadien ba nga la san ngan sa sngewthuh ba ki khana shaphang u Їakjakor, ki mradkhlaw bad u dak jingkheiῆ kiba don ha ka kitab Jingpynpaw ki dei tang ki dur pharshi kiba shat phalang ia ka jinglong jingman ka imlang sahlang bad ka synshar khadar ha ka por jong ka Hima Rom hyndai.
U Їakjakor, u mradkhlaw bad u dak jingkheiῆ ki їathuh bad shat phalang ia ka jinglong ba runar jong ki Patsha ka Hima Rom hyndai kiba la pawnam ha ki kam pyntriem, ki kam pynїap dusmon ia ki briew, ki kam їaumsnam bad ka jingban beiῆ ia ki nongshong shnong kaba la palat liam.
U Patsha Caligula um salia ban pynryngkang par bad pynїap ia ki briew khlem daw.
Um pyrwa ban tuh, ban lute, ban pynheh ia ki khajana bad ban pynsyrwa kai ia ka spah jong ka Hima ha ki kam awria bad kam sngewbha jong u.
Ka jingrunar u Domishian ka long palat liam ban ia u Nero.
Une u Patsha um ju khieῆ snep iano iano, u suba ia baroh bad u mut sniew ia baroh.
Um ju sngew ei ei ban pynphlei snam bad ban pynїap briew.
Ha ki lynnong 12 bad 13 jong ka Jingpynpaw ngi pule shaphang u їakjakor, u dak jingkheiῆ bad u mradkhlaw.
Ňiuma, kine ki dei ki dur pharshi kiba kdew ia ka jinglong ka synshar khadar ha kato ka juk.
Ka bor bad ki nongrim jong ka bor kim lah ban treikam khlem ki Patsha ne ki nongsynshar.
Katkum ka Jingpynpaw, u Їoannis u kdew ia u Їakjakor kum ka tyllong jong ka bor kaba bunsien ki briew ki pyndonkam bakla bad ia u Mradkhlaw uba i triem kum u nongpyntreikam ia kata ka bor ban khῆiot bad ban beiῆ ia ki briew.
Ki nongthoh komentari ki batai ba U Їoannis lyngba ki dur pharshi u їeng bad kdew pyrshah ia ka bor bad ka jingsniew jong ki Patsha kiba ban beiῆ bad kiba pynphlei ia ka snam jong ki briew kiba lui lui.
Shisien pule ia ka kitab Jingpynpaw ngin sngew baїong bad sheptieng shisha ia u Їakjakor, u mradkhlaw bad u dak jingkheiῆ.
Ha kajuh ka por pat nga kwah ban kdew ba ha kane ka juk kaba ngi im mynta ki don shibun ki dak jingkheiῆ bad ki їakjakor kiba pyntieng, pynsyeir bad pynsuhjer ia ka jingim.
Kumta ngi dei ban їenglang kawei kum ki nongshong shnong bad їakhun pyrshah ia ki.
Ki dak jingkheiῆ kiba pynsuhjer bad pynsheptieng ia ka jingim jong ki briew ha kane ka juk ki long:Kitei bad kiwei ki dak jingkheiῆ jong kane ka juk ki dei ban pynduh thiah ia ngi ki nongshong shnong bad ngi dei ban їawanlang bad їakhun pyrshah ia ki.
U Їakjakor, u Mradkhlaw bad u Dak jingkheiῆ ki lah ban wan paw ha ki dur kiba pher.
Ki lah ban wan paw ha ka dur jong ki nongsynshar leh donbor (dicator) ne ki lehnoh (terrorist), ki lah ruh ban wan paw ha ki dur jong ki briew kiba shongshit niam ne ki riewshongshit jaitbynriew kiba kwah ban їalehthma ne їaumsnam ha ka kyrteng jong ka niam bad jaitbynriew.
Ki lah ruh ban paw ha ka dur jong ki nongkhaїi, ki company bad ki mahajon kiba khῆoit beiῆ bad pyntrei mraw ia ki nongtrei-nongbylla; kiba knieh jubor ia ki khlaw, ki jaka rep bad kiba pynjot ia mariang.
Ki lah ruh ban wan paw ha ka dur ki nongpynїap briew bad ki riewbehnong.
Hapdeng ka jingsheptieng bad ka jingshah pynshitom kaba shyrkhei U Їoannis u shlur ban kdew bad їeng pyrshah ia ka Bor, ki nongrim jong ka bor bad ia ki Patsha jong ka Hima Rom.
U kren pharshi, u їohipaw bad u phohsniew bad lyngba jong ki u ai jingtngen, ai mynsiem, ai jingkyrmen bad u pynshlur ia ki briew.
Namar ha pyrshah jong ka bor kaba leh donbor bad kaba pynshitom beiῆ, ka don kawei pat ka bor kaba sngewlem, kaba їatiplem lem, kaba pynkup bor ia ki riewpaidbah bad ia ki rangli ki juki.
Kata ka dei ka bor jong ka jinglaitluid, ka hok bad ka jingshisha.
Ka kitab Jingpynpaw ka kren ruh shaphang ka Bneng bathymmai bad ka Pyrthei bathymmai-.
“Nangta nga la їohi ia ka bneng bathymmai bad ia ka pyrthei bathymmai…u Blei un ῆiad noh ia ki ummat baroh na ka khmat jong ki; bad ka jingїap kan ym long shuh, lymne ka jingsngewsih, lymne ka jingїam, lymne ka jingpang, kan ym longshuh…kin ym thngan shuh, lymne sliang shuh, lymne ka sngi kan ym shoh ha ki, lymne kano kano ka jingshit".
(Jingpynpaw 21:1-4) Kane kein ka pyrthei ka bathymmai kaba dang lah ban long; kaba u Їoannis u la phohsniew, u la їohipaw bad u la angnud ban pynurlong.
Amen.
Shillong:Myn hynnin ka shiteng sngi, kyndit kyndit ki nong ialang jong ka Sur ki nong Mawlai, ha kaba la ia lam da u bah Donbok K Lyngdoh, u bah Marbud Dkhar, ki la wan bret da ki bun spah tylli ki tari khoh kwai, ba ki la ioh lum na Mawlai, ha ka prokram pyndem tari kaba la long ha ki khyndiat sngi ba ladep.
Ia kitei ki tari, ki la leit bret ha khyrdop ka Secretariat ha kaba shipor ki la shong kyllaiñ myngngor ha khmat ka Secretariat ban halla bad dawa ban sospon ia ki pulit ba siat ia u GS barim ka HNLC artat ha ka juh ka por ki la rwai ka jing rwai ieid ri, “Ri Khasi Ri Khasi, nga ieid iapha".
Kane ka jing tur kynsan kynsan ka sur ki nong Mawlai, ka la pyn kyndit thret ia ki pulit ruh, kiba pahara ha sawdong ka Secreteriat.
U bah Donbok K Lyngdoh, haba kren sha ki lad pathai khubor, ba kane ka sorkar MDA ka dei ka sorkar mrad, namar ka ieid ia ki mrad ban ia u briew, kane ka long namar ba ia ki briew kiba pyniap ia ki mrad ki phah thwet, ki phah kem kat ba ia ki briew ki ba pyniap ia u briew ki ri ki da.
Shuh shuh u la ong ba ka sorkar kam shem la nud ban sospon ia kitei ki pulit bad kane ka pyni, ba ka sorkar ka kwah ban ialam ia u ksai ka jing bym shong suk shong saiñ ha ka jylla bad ula ong ruh ba mynta ki la iohi, ia ka jing kyrshan jong u paitbah ia ka sur ki nong Mawlai bad kumta ka sorkar kan sa iohi ia ka jing ia khih ha ka Bri u hynniew trep.
Shillong:U MLA ka North Shillong u bah Adelbert Nongrum u la ong wat la ka sorkar ka la dep ban thung ia ka kynhun tohkit halor ka jingjia ha ka ba ki pulit ki la siat iap ia u bah Cheristerfield Thangkhiew,hynrei mynta hi ka sorkar ka dei ban sngap ia ka jingdawa jong ki paidbah ban weng kam shipor ia ki heh pulit ki ba donkti ha ka ne ka jingjia.
U bah Nong rum u la ong ba ka na ka liang ka sorkar ka la pyniaid bakla hi naduh nyngkong, ha kaba ka la don ka jingbthat jubor ia ka jingim u bah Thangkhiew bad mynta ka sorkar ka dei ban kam ia la ka jong ka jingbakla bad ka dei ruh ban pyrkhat ia ka jingsngew jong ki nongshong shnong namar ba ka jingdawa jong ki, ka dei kaba don nongrim ban weng kam shipor ia ki heh pulit ban don kata ka jingtohkit kan long kaba khuid ba suba.
U la ong ruh naduh nyngkong haba phai halor kane ka jingjia ka la don ka jingsuba bad ka jingbuh jingkylli halor ka kyrwoh ka ba la wan na u Myntri rangbah U Conrad K Sangma,u Myntri kam pohing u bah Lahkmen Rymbui bad kumjuh na u Director General of Police (DGP) u R Chandranathan.
“Ka la buh lupa ia ka jingkylli ha kaba na ka liang u DGP, u la pynpaw ba ka jingphah ia ki pulit ka long ban kem ia u bah Cheristerfield Thangkhiew hadien ba la ioh ia ki sakhi satar ba biang, na ka liang u Myntri rangbah u la kubur ha ka kyrwoh ba la bthah ba dei ban shu kem ong kat ba na ka liang u Myntri kampohing u la pynpaw ba ym don jingtip eiei halor ka ne ka jingjia te mynta iano yn kynnoh"u la bynrap.
U bah Nongrum u la ong ba ka jingshah pyniap jong u bah Cheristerfield Thangkhiew ka la long kumba ki la shu buh ia ka suloi ha tyrpeng u bah Lahkmen Rymbui bad siat da u wei, iano yn kynnoh halor kane ka jingjia, kumta ban lap ia ka jingshisha dei ban weng kam shipor ia kine ki heh pulit shuwa ban sdang kane ka jingtohkit.
Kane ka sorkar kam khuslai khyndiat ruh ia u paidbah namar u cm u tip ba ki khasi ki buaid spah u theh da ka spah lute ba ki ioh na u dewiong da ki hajar klur ban pynskhem ia ka shuki jong u.
Shillong:Ka St.
Edmund’s College ka la ïasoi ka jingïateh soskular bad ka Numaligarh Refinery Limited (NRL) ha ka 10 tarik u ‘Nailur, 2021 ban wad bniah kumno ban pynkhuid ïa ka umphniang kaba sah khyrdong bad kaba tuid ha ki jaka buh phniang.
Ïa kane ka jingwad bniah yn leh da ka Biotechnology Department bad ka Chemistry Department da ka jingïatrei lang jong ki nonghikai bad ki samla kiba yn thung na ka bynta kane ka projek.
La soi na ka liang jong ka College da u Br.
Raj Mario Noronha bad na ka liang ka Numaligarh Refinery da u Ghanashyam Hazarika.
U Dr.
Sylvanus Lamare, uba long u Principal ka College bad u Independent Director jong ka NRL u la ïadon lang ryngkat bad u Chiranjeev Sharma, u Company Secretary, NRL, u Dr.
Br.
Simon Coelho, Prof.
Monotosh Chakravarty, ka Dr.
B.
W.
Nongbri bad katto katne ki nonghikai.
Ka St.
Edmund’s College ka dei kaba lai kaba la ïasoi soskular ha ka jingwad bniah bad ka NRL bad la ai por 3 snem ban pyndep ïa ka projek.
Shillong: Ha ka miet jong ka 10 tarik u bnai Nailur 2021 ha ka por kumba 9 baje eiei ka la don ka jingjia aksiden kaba jur bha kaba la jia ha ka surok Rilbong kaba don marjan bad ka Military Hospital Shillong bad kumjuh ruh hajan ka Anjalee Petrol Pump.
Katei ka jingjia aksiden ka dei hapdeng kawei ka bos Night Super kaba don ia u rejistration nombar ML 05 T 8381 kaba dang wan na Guwahati bad kawei ka Auto Pickup trok kaba don ia u rejistration nombar ML 05 Q 6343 kaba wan na ka liang pyrshah.
Ha katei ka jingjia aksiden kumba laingut eiei ki briew ki la mynsaw jur kiba kynthup ia u nongniah jong katei ka Auto Trok bad ki arngut kiba shong lang ha katei ka Auto Trok bad kitei ki laingut ki la sahkut hapoh katei ka kali hynrei ia uwei napdeng kitei la lah ban sei noh na katei ka kali bad hadien kumba 1 kynta la lah ban sei sa ia ki arngut da ka jingwan iarap jong ka kynhun Search and Rescue Team kiba la hap ban shu ot ia ki bynta jong ka kali da ka mashin ban ioh sei ia kitei ki arngut.
Ia kitei kiba la mynsaw la pynkit noh mar mar sha Civil Hospital Shillong ban ioh ia ka jingsumar.
Katkum ka jingiathuh jong ki briew kiba sakhi ia katei ka jingiia aksiden ki la iathuh ba ka daw jong katei ka jingjia ka dei namar ka jingbakla iaid jong katei ka Auto Pickup Trok sha ka liang ka bym dei ban iaid.
Khlem treikam bha ka network ha ka thaiñ pynursla shem jingeh u paibah bad ki Khynnah pule namar ba khlem biang ka network bad ka internet.
Ngi kyrpad ia ki nong peit ba dei peit ia ka network Jong ki company bapher bapher ba kin sngewbha ban pynthikna ba ka network kan long kaba bha na ka bynta u paidbah ba bun ba lang jong ka thaiñ Riwar pynursla baroh kawei.
Ka sur jong u paidbah ba bun ba lang jong ka Riwar Pynursla.
Nongpoh: U Bah Everjoy Nongpluh, President ka Ri-Bhoi Student Union (RBSU) sengkmie, u la kynnoh ba u Syiem ka Raid Marwet, ka Hima Mylliem bad ka District Council ruh kumjuh, ki dei ka lynti bah bad kiba la kylla long kum kita ki ‘Dalal’, halor ka jingiohlad ki briew nabar ban ioh jaka ha ki shnong kiba dang hap hapoh ka Raid Marwet ha Ri Bhoi.
Haba pyntip sha ki lad pathaikhubor, u Bah Everjoy Nongpluh, u la ong ba ka seng ka la ioh ia ka jingtip kaba thikna halor ka jingdonkti naduh u Syiem ka Raid Marwet, ka Hima Mylliem bad District Council, halor ki kam die jaka tuh ha katei ka thain bad ka sakhi kaba shai eh, ka dei hadien ba ki la lap ba ka la don kawei ka jaka jong ka Raid bad kaba la dei hok ban ioh da ka Seng Samla Shnong Umtyrnga, hynrei ia katei ka jaka la dep ban die noh sha kiwei pat ki Jaidbynriew bym dei Khasi.
Utei u nongialam ka RBSU, u la ong ba katei ka jingleh u Syiem ka Raid Marwet bad Hima Mylliem, ka la pynpaw shai ba kim don jingkitkhlieh ban iada ia ka khyndew ka shyiap, hynrei ki la thmu pynban ban lilam lut sha ki briew nabar, ia ki jaka puta kiba don ha katei ka thain, kaba dei dei ka thain khappud bad ka jan ia ka Sorbah Guwahati.
Shuh shuh, u la kynnoh ruh ba u Syiem ka Raid Marwet, u kylla long kum u Agent  ki bar jylla, katba ka Hima Mylliem pat ka dei kaba pynshlur ia u Syiem bad iarap ha ha kan pyn rejister ia ki dulir khyndew bad ban leit rejister sha ophis DC.
Halor katei ka nongrim, ka RBSU ka pyrshah jur halor katei kam leh buit tuh u Syiem ka Raid Marwet bad Hima Mylliem, namar kum ka seng hi ka sngew ba katei ka jingleh jong ki, ka pynpaw ba pynpaw ba kim don jingkitkhlieh ei ei ruh em halor ka khyndew ka Shyiap bad kaba kylla long ka dawbah halor ka jingshah klun lut ki jaka ka Meghalaya.
Namarkata, halor katei ka nongrim, ka RBSU ka kyntu ia ka District Council, ba kadei ban shimkhia bad ban tohkit bha halor katei ka jingiohlad ki briew nabar ban wan thied ia kiba bun ki jaka ha katei ka thain, u la bynrap.
Nongpoh: Ka District Magistrate Ri-Bhoi District, ka la pynmih ia ka hukum halor ka bai shong ha ki kali kiba kit ia ki nongleit nongwan ha Ri Bhoi, kiba kynthup naduh ki Local Taxi, Auto rickshaw, Sumo, ki Bus, Mini bus, SSTS, SPTS bad SSPTS.
Ka hukum kaba la pynmih da ka District Magistrate, la kdew ba ki Local Taxi ki dei ban kit briew tang 3 ngut ki nongleit nongwan bad ki dei ban shim T.
26 tyngka ha ka shi kilometre kaba sdang bad 13 tyngka ha man la ka kilometre kaba bud, ki sumo ki dei ban kit tang 7 ngut ha ka dor T.
2.
05 shi kilometre uwei u ne ka briew, ki auto rickshaw ki dei ban kit tang 2 ngut ha ka dor T.
14 tyngka shi kilometre bad 6 tyngka ha manla ka kilometre kaba bud, katba ki mini bus, ki bus, SSTS, SPTS bad SSPTS ki dei ban kit mar shiteng na kaba ki ju kit bad kam dei ban palat ia ka 16 ngut ha ka dor T.
1.
80 ha ka shi kilometre uwei ne kawei ka nongleit nongwan.
Kino kino kiba ki pynkhein ia katei ka hukum da kaba shim palat ka bai kali ne kit palat ia kaba la buh, kin sa ngat ha ka jingshah pynshitom kiba katkum ki kyndon Ain.
Nongpoh: Ki riew paidbah na ar-tylli ki shnong kiba kynthup ia ka Nongmawlong bad Mawlong Thymmai, ki shnong kiba hap ha Umsning C&RD Block, ki la pynpaw ba ki la jynjar palat, namar ba ki la hap ban shongdum khlem bording mynta la jan 1 bnai eiei, kata hadien ba u Transformer uba la pyndonkam da kitei ki ar-tylli kitei ki shnong, u la duh ha u bnai ba la dep bad kat haduh mynta, ki briew na ka tnat MeECL, kim pat leit ban bujli thymmai noh da uwei pat u Transformer.
Ki riew paidbah na kitei ki shnong, ki la pynpaw ba ka jingduh u Transformer, ka la pynlong ia ki briew ha kitei ki shnong ba kin shong khlem bording bad kaba la pynsohsat shikatdei eh ia ki paidbah ha kitei ki shnong.
Haba pyrshang ban kylli na ki riew paidbah na kitei ki shnong, la ki ju siew thikna ne em ia ka bai bording Ilektrik, ha kaba ki la iathuh ba ki ju siew thikna beit ia ka bai bording, lait noh tang ki katto katne iing bad kiba la pynpaw ruh ba ia kata ka jingsiew ne bym siew bording ki briew, kam shong ha ki briew ka shnong ba kin leit tuklar ia kata, namar ka dei ka kamram jong ki briew na ka tnat sam bording ba kin leh ia kaba donkam.
Haba iadei bad katei ka jingduh bording bad kaba ki briew ki la hap ban shongdum, ki briew na kitei ki shnong, ki la kyrpad ia ka tnat MeECL ba kan shimkhia na ka bynta ban pynpoi Transformer noh, nalorkata ki la kyrpad ia ki Nongmihkhmat ka Umsning ba kin pynkren lem halor katei ka bynta, khnang ba ki paidbah ha kitei ki shnong kin ioh bording kham kloi.
Nongpoh: Katto katne hadien ba la don ki katto katne ki nongialam seng ha Ri Bhoi, kiba la thaw ia kawei ka sur kaba ki la ai kyrteng kum ‘Ka Sur Na Them Ri Bhoi’, kaba long kum shibynta ban ai ka jingkyrshan kaba pura ia ka ka sur Ki Nong Mawlai, kiba la mih shakhmat ban dawa ia ka hok halor ka jingshah siat iap u Bah Cheristerfield Thangkhiew, General Secretary barim ka HNLC.
Kumta hynne ka janmiet ka ‘Ka Sur Na Them Ri Bhoi’ ki la shim ia ka rai ba ki pynlong ia ka jingiakhih kaba kin sa sdang ha ka 13 tarik mynta u Bnai ha MUDA Complex Nongpoh.
Ki nongai jingkren na katei ka ‘Ka Sur Na Them Ri Bhoi’ kiba kynthup ia u Bah Pateng Marsing bad kumjuh ruh u Bah Jayson Lenoz Nongrum, ki la pyntip ba katei ‘Ka Sur Na Them Ri Bhoi’ kan shim beit tang kawei ka sur, khlem da khein sngewpher para Sengbhalang, riew shimet, ki rangbah shnong, ki longkmie longkpa, hynrei ka jingthmu hi ka long ban dawa halor ka jingshah siat iap u Bah Cheristerfield Thangkhiew.
Ki la pynpaw ruh ba ka ‘Ka Sur Na Them Ri Bhoi’, ka kyrshan ia ka Sur ki Nong Mawlai, kiba la dawa na ka sorkar jylla ba ka dei ban wengkam shipor ia kito ki heh pulit kiba la siat iap ia u Bah Cheristerfield Thangkhiew bad kaba la jia ha ka step jong ka 13 tarik u Nailar.
Kitei kiba la ai jingkren ha kynhun ‘Ka Sur Na Them Ri Bhoi’, ki la khot la wer ia ki para sengbhalang, ki nongialam shnong, Raid, Hima, ki riew rangbah ba kin iamih ha katei ak sngi, na ka bynta ban pynsawa jam ia ka sur ban dawa ia ka hok halor ka jingshah siat iap u Bah Cheristerfield Thangkhiew.
Shillong: U bah Adelbert Nongrum u MLA ka North Shillong u la ong, ba ka liang ka sorkar kam dei ban pdiang ia ka jingtyrwa ban shim shuti u Director General of Police (DGP) u R.
Chandranathan, namar ba kane ka jingpan shuti jong u ka dei tang ka jingpyrshang ban weng ialade na ka ne ka jingjia.
Haba ia kren bad ki lad pathai khubor na ka liang u bah Adelbert Nongrum u la ong ruh ba lada ka sorkar ka pdiang ia kane ka jingtyrwa jong u DGP kan dang pynai ding shuh shuh ia ka ne ka jingangnud jong ki paidbah, kiba dawa ban weng kam shipor ia ki heh pulit ki ba donkti ban bthah jubor ia ka jingim u bah Cheristerfield Thangkhiew.
U bah Nongrum u la ong ba kaba kongsan eh na ka liang ka sorkar ba kan leh ka long hi ban weng kam shipor ia kine ki heh pulit, wat la ka la dep ban thung ia ki jingtohkit, hynrei ban wanrah ia ka shong suk shong shngain ha ka jylla ka long kaba don kam ban weng kam shipor ia ki ym ban pdiang ia ka jingpan shuti jong ki.
La ong shuh shuh ba ka jingpan shuti jong u DGP, ha kum kane ka por ka long kumba u thet kti ia lade na ka ne ka jingjia.
Shillong: Ka kyrwoh, na U Dr A War, Director Health Services (MI), ka sorkar Jylla, u iathuh ba U bah S.
K.
Sunn,  MLA, u la khlad mynta ka sngi, ha ka por 5baje nohsngi ha ka iing sah jongu ha Mawngap.
La leh ia ka  RAT test bad la lap, ba u don ia ka jingpang covid positive.
Ka jingleh burom khadduh, kan long lashai ka sngi, ka 11tarik, ha shwa ka por 12 baje nohsngi, ha ryngkat ki kyndon, ong ka khubor.
Kabul: Khyndiat sngi mynshwa ki ehrang Taliban, ki la thaw ia ka sorkar thymmai ha Afghanistan bad ha katei ka sorkar, ki don tang ki shynrang suda, hynrei mynta ka sngi, ki ehrang Taliban, ki la kren shai, ba ki kynthei, kim dei satia ban dei ki dkhot jong ka kynhun sorkar, namar ba ka kam jongki, ka dei ban kha khun.
U nongkren jong ka sorkar Taliban, U Sayed Zekrullah Hashimi, u la kren shai mynta ka sngi, da kaba ong “Ka kynthei, kam lah ban long myntri sorkar.
Ka long kumba phi buh ia ka tiar kaba khia ha ka ryndang jongka, kaba kam lah shuh satia ban rah.
Ki kynthei, ki dei ban kha khun bad ki kynthei kiba iakhih, kim dei satia kiba mihkhmat ia baroh ki kynthei ha Afghanistan" ong U  Hashimi.
Ka kynhun myntri, kaba 33ngut, jong ka sorkar Afghanistan, ka kynthup ia ki 5ngut ki snar ehrang, kiba la shah set phatok ha  Guantanamo Bay jong ka America.
La iathuh ba ka sorkar thymmai jong ka Afghanistan, kan lah ban bam smai ha ka 11tarik Nailur 2021, kaba dei ruh ka sngi rakhe kaba 20, halor ka jinghiar thma ia ka Ri America.
Shillong:Halor ka jing wan tur ki nong Mawlai sha Secreteriat mynta ka sngi, U Myntri rangbah ka jylla, u Conrad K Sangma, u la ong ba um kwah ban ong eiei, halor kane ka bynta, hynrei ka ain ka don bad ai ba ka ain, hi kan leh ia kaba donkam.
“Ngam don eiei ban ong halor ka jingwan tur jong ka Sur ki Nong Mawlai hapoh ka secretariat hynrei ka ain ka don bad ai ka ain kan leh ia ka ba donkam" la ong u Myntri rangbah.
Haba kylli halor ka jingdawa jong ka sur ki NongMawlai ban weng kam ia ki heh pulit, kiba don kti ban shim jyndat ia ka jingim u bah Cherister field Thangkiew u la ong ba na ka liang ka sorkar kan ym lah ban pdiang ia kane ka jingdawa, namar ba ka yn hap ai lad shuwa ia ka Judicial Inquiry ba kan tohkit bad hadien yn sa lah ban shim ia ka rai ha ka ba ia dei bad ka ne.
“Kan ym long kaba biang ban pynshitom iano iano ruh khlem da don ka jingtohkit kaba pura, namar la thung ia ka judicial Inquiry ban wanrah ia ka jingshisha halor ka ne ka jingjia" la ong u Sangma.
Haba kylli ba hato na ka liang ka sorkar kan khot ia kren ia kine ki kynhun u la ong ba ka sorkar kan dang hap ban ia kren bad kan dang bishar bha shuwa ia kane ka bynta.
Mynta ka sngi ha ka por shiteng sngi, katba ka dorbar synrai jong ka ingdorbar thawain, ka dang iaid shakhmat, na ka liang ka Sur ki Nong Mawlai, ki la leit ban tur kynsan kynsan ha Secretariat ban pynsngew ia ka jingdawa jong ki.
Kane ka jingleit tur jong ka Sur ki NongMawlai, ka long da kaba ki la leit ban bret ia ki tari ha khyrdop jong ka Secretariat, ha ryngkat ka jingpyrta ban dawa ban weng kam shipor ia ki heh pulit ki ba donkti ban siat iap ia u bah Cheristerfield Thangkhiew.
Haba ia kren bad ki lad pathai khubor na ka liang u dkhot ka Sur Ki NongMawlai u bah Donboklang Kharlyngdoh, u la ong ba lada ka sorkar ka kwah ban don ka shong suk shong shngain ha ka jylla kan eh aiu ban weng kam shipor ia ki heh pulit ki ba donkti ban shim ia ka jingim jong u bah Che.
U la ong ba ka jingdawa jong ki ka long kaba shong nia, namar ba ym tang ma ki, ki ba tieng wat kiwei na ka bri u hynniewtrep ki tieng ba kum kane ka jingjia ka lah ban jia sa ia kiwei pat ki khun samla.
U la ong ba kane ka sorkar ka dei ka sorkar mrad namar ba ka kham shimkhia ia kiba pyniap ia ki mrad ban ia ki briew ki ba pyniap ia u briew, kane ka long namar ba ia ki briew kiba pyniap ia ki mrad ki phah thwet, ki phah kem kat ba ia ki briew ki ba pyniap ia u briew ki ri ki da.
U la ong ba ka jingmutlop ia u Myntri rangbah bad kumjuh jong u Symbud Myntri rangbah, ka pynbitar ia ki khun samla ha ka sur ki Nong Mawlai ha kine ki sngi ki la pynlong ia ka jingiakhih kaba jai jai tang hapoh Mawlai, hynrei lada ki dang iaid kuman, kane ka jingiakhih kan sa pur shabar ka Mawlai.
U la ong ruh ba ka jingleh jong kane ka sorkar ka khot sngewbha ia ka jingbym shong suk shong shngain ha ka jylla hi baroh kawei, da kaba burom ia ki myntri ka sorkar MDA, hynrei ka jingbym suidniew jong ka sorkar, ka long kumba ki khot sngewbha ia ka jingbym shong suk shong shngain ha ka jylla.
Shillong: U Bah Syntar Klas Sun, MLA ka Mawphlang, ula khlad noh mynta ka janmiet, ong ka khubor.
La iathuh ba U bah Sun, u khlad ha ka iing sah jongu ha Mawngap.
U bah Sun, u dei U Associate Member jong ka seng UDP.
U bah S.
K Sun u la khlad ha ka por 5 baje eiei, mynta ka janmiet hadien ba ka jingshitom ka la ban ia u mynta la kumba shi taiew, haduh mynta ym pat tip lano kin pyndep ia ka met basah jong u.
U bah S K Sun u dei u Chief Engineer barim ka PHE bad u la iakhun ia ka elekshon MLA ha u 2018 kum u kyrtong shimet ha kaba u la jop ha katei ka elekshon.
Shillong: Kiba ioh pang covid mynta ka sngi, ki don 188ngut bad na kitei ki don 144ngut kiba jem na ka jingpang.
Kiba iap, ki don 7ngut, ha kaba 6ngut, na kitei ki dei ki bym pat dep injek satia.
Kiba don ia ka jingpang, ki long 2,007ngut bad kiba iap, ki long 1,346 ngut.
Ka East Khasi hills, ka don 101 ngut kiba pang bad ka West Khasi hills, ka don 44ngut.
Nongpoh: Ki nongialam HYC, Nongpoh Circle, hynnin ka sngi ki la leit ban buh jingthoh sha u Range Officer ka tnad Forest (T), Nongpoh, kata na ka bynta ban kyntu ia u ba u dei ban phah pom noh ia ki Diengbah, kiba don ha shnong Quinine ka shnong kaba don harud ka surokbah NH-6 ha Ri Bhoi, namar ki la don shibun ki Diengbah hapoh katei ka shnong, kiba la la buh jingma ia ki paidbah ha katei ka shnong.
U Samla Tony Shylla, General Secreatry Nongpoh Circle, u la ong ba kham mynshwa ki dkhot ka seng na katei ka shnong, ki la dep ban ai jingthoh sha ka tnat Forest, hynrei na ka liang ki briew ka tnat Forest kim shym la shimkhia ban leit pynkhyllem noh ia kitei ki Diengbah.
Kumta ka seng, haba ka la iohi ia ka jingma kaba ap ia ki paidbah na ka jingdon kitei ki Diengbah, kam banse ban phah jingthoh noh sha u Range Officer ka tnad Forest (T), Nongpoh, khnang ba un shimkhia halor katei ka phang bad ban lait na kino kino ki jingjia ba sngewsih hadien habud.
Namarkata, ka seng ka kyntu ia u Range Officer ka tnad Forest (T) Nongpoh, ba un dei ban shimkhia noh mardor, namar katei ka jaka kaba don bun ki Diengbah, ka dei ka jaka kaba bun ki nongiaid nongieng bad kaba ruh ka jaka kaba shait ialum paidbah.
Shillong: Mynta ka step, ki nongialam jong ka Sur ki Nong Mawlai, ki la ia leit tur kynsan sha Secreteriat, ban leit bret ia ki tari dab, ha khyrdop jong ka Main Secreteriat.
Ki lad khubor, ki iathuh ba ki nongialam jong ka Sur ki Nong Mawlai, ki la leit bret ia kitei ki tari, da ki bun spah tylli ha khmat ka Secreteriat, ha kaba la pahara skhem da ki pulit ka nongbah Shillong.
Ki nongialam jong ka Sur ki nong Mawlai, kum U bah Donboklang Kharlyngdoh, U bah Marbud Dkhar bad sa shibun kiwei de ki nongialam, ki la ia pyrta ruh ha katei ka jingleit, “We want justice" “No suspension no rest" “No solution no rest".
La dawa ruh ba ha kane ka dorbar kaba mynta ka sngi, ban pynbna ia ka jingweng kam ia kitei ki pulit kiba donkti ban siat iap ia U Bah Cherishterfield Thangkhiew.
Nongpoh:Ka kynhun ki nongtrei Casual na kylleng ki jaka sumar kiba don ha Ri Bhoi bad kiba don hapoh ka Shatri kaba la tip kum ka Ri Bhoi Progressive Health Union, hynne ka sngi ki la leit ban pynlong da ka jingiakhih da kaba jai jai bad rah Plakad ha phyllaw ka Nongpoh Civil Hospital, kata na ka bynta ban dawa na ka sorkar ba ka dei ban ithuh noh ia ki kum kita ki nongtrei ba pura ha ka tnat ka koit ka khiah bad ym shuh ban khot ia ki kum kita ki nongtrei bylla sngi ne kum kita ki Casual Worker.
Ka nongrim kaba la pynlong ia kitei ki nongtrei Casual jong ka koit ka khiah ba kin mih shakhmat na ka bynta dawa na ka sorkar ba ka dei ban thungkam pura noh ia ki, ka dei katkum ka Meghalaya Regular Casual Workers Scheme, 1996, kaba la pynpaw shai ba kino kino ki nongtrei Casual kiba la trei palat ia ka 10 snem, dei ban thungkam pura noh ia ki bad ym ban shu khein sah ia ki kum kita ki nongtrei Casual.
Ki nongialam ka Ri Bhoi Progressive Health Workers Union, kiba kynthup ia ka Kong Beril Kshiar, kum ka President, nangta u Bah Khraw Lyngdoh, General Secretary ha ryngkat bad shibun ngut ki dkhot, ki la iamih paidbah ha phyllaw ka Civil Hospital Nongpoh, kata ban pynpaw ia ka jingpyrshah sorkar jong ki, hadien ka jingiai leh mynthi ka sorkar jylla halor ka jingdawa da kitei ki nongtrei Casual.
Ki la don bun ki nongtrei Casual, kiba la pynpaw ba ka sorkar ka la lehbein shaba palat ia ki, ha kaba nalor ba ki ioh duna ka bainong, nalorkata sa ka jingbym ai thikna ia ka bainong bad kaba la buh ia ki nongtrei Casual ha ka khim khait, na ka bynta ban pyndap pynbiang ia ki jingdonkam ha iing ha sem.
Ha katei ka sngi ba iakhih ki nongtrei Casual, ka HNYF Nothern Region lyngba u Bah Marcus Marten, President ha ryngkat kiwei, ki la la ai ka jingkyrshah halor katei ka mat jingiakhih kaba la pynlong da ka Ri Bhoi Progressive Health Casual Workers Union.
U Bah Marcus Marten, u la ong ba katei ka jingiakhih da kitei ki nongtrei Casual, ka dei kaba don nongrim, namar ki dawa ia la ka hok bad ha kajuh ruh ka por, u la pynrem ia ka sorkar jylla bad ka tnad ka koit ka khiah, namar ka jingbym shimkhia halor ka jingeh kaba la kynduh da ki nongtrei Casual.
Ka seng ka ai ruh ia ka jingkyrshan halor ka jingdawa na ka sorkar ba ka sorkar ka dei ban ithuh noh ia ki kum kita ki nongtrei ba pura kaba long katkum ka Meghalaya Regular Casual Workers Scheme, 1996, na bynta jong kito ki nongtrei kiba la shakri palat 10 snem ha ka kam.
Shillong:U Bah RG Lyngdoh u ba dei u nongialam barim ka seng Congress bad u ba la bat teng ruh kum u Myntri ka tnad kam pohïing ka jylla ha ki por ba la leit noh, haba kren sha ki lad pathai khubor u la ong ba ka jingdon jong ki briew kiba la pyrta “Long Live HNLC" ha ka 15 u bnai Nailar 2021 kaba dei ka sngi ba la leit on tep donburom ia u General Secretary barim ka seng Hynniewtrep National Liberation Council(HNLC),u Bah Cheristerfield Thangkhiew u ba la shah siat iap ha ki kti jong ki pulit ha ka 13 tarik u bnai Nailar 2021, ha ka ïingsah jong u ha Mawlai Kynton Massar, ka dei tang namar ka jingsngewbitar jong ki paidbah ia kaei kaba la jia namar haba peit ia kaei kaba la jia dang shen ha ka por ba don ka jingiaiaid paidbah ba la pynlong, ym shym la don bun briew than kumba don ha kato ka sngi ba ki leit on tep hynrei u la ong pat ba ym dei ban kheiñ sting bad donkam ban sngap ia ka jingdonkam bad ka jingthait jong ki samla khamtam lei lei ha kito ki thaiñ.
U Bah RG Lyngdoh u long ba kato ka jingpyrta ka long tang ki dak ki shin jong ka jingeh bad kim dei pat ki jingeh pat.
U la ong ruh ba ngi donkam ban wad ia kita ki jingeh bad ngi dei ban pynbeit ia kita ki jingeh.
U Bah RG Lyngdoh u la ong ruh ba u shait ong ba haba ngi iohpang stem bad ki khmat jong ngi ki stem, ki dawai pynjaw khmat kin nym iarap satia ban pynjem ia ka jingpang stem, hynrei ngi donkam ban sumar ia u khyllap bad hangne ruh ka long kumta hi kumjuh.
Lada ki ar jaid ki iapoikha khleh, kata lada u masi shynrang na kawei ka jaid u iapoikha bad ka masi na kawei pat ka jaid (breed) kaba ai phra ser shi sngi, kaba mih na kane ka long ba ki khun kynthei kiba mih na katei ka jingiapoikha ki ju kham ai dud shibun ban ia ka kmie lane kino-kino ki kmie na kata ka jaid.
Kane ka jinglong ka neh tang ha ka pateng kaba nyngkong.
Kum ia kane ka jinglong kaba ngi khot ‘hybrid vigour’ ha ka ktien phareng.
Kumta ka long kaei-kaei kaba ki ju leh ha ri Amerika ban pyniapoikha hapdeng ar jaid ki riewhadem, kumta ba ki khun kiba mih na kane ka jingiapoikha ki long kiba kham bha bad kham khlain ban ia ki kmie ki kpa.
Ngin batai hangne kumno ki leh ia kane khnang ba ki nongrep kiba peitmat ha ri Khasi-Jaintia ruh ki lah ban pyrshang ban pynmih kum uta u symbai uba lah ban pynmih ki jingthung riewhadem kiba kham bha.
Ka jingkhaii ia ki symbai kiba kum kine ka long kaba myntoi shibun ha ka ri Amerika.
Tharai mynta ba don ar jaid ki riewhadem, u ‘A’ bad ‘B’, bad kiba ngi la shem ba lada kine ki ar jaid ki iapoikha, kata ki khun jong ki ki kham bha ban ia u ‘A’ lane u ‘B’, ia kine ki ar jaid ki riewhadem ngin thung ha kane ka rukom.
Ia u riewhadem ‘A’ ngi thung ha kawei ka lyngkha kaba la jngai na kiwei pat ki riewhadem, kumta ba u symbai jong u un iong borobor u bym iakhleh bad kiwei.
Ha kawei pat ka lyngkha ngi thung khleh ia kitei ki ar jaid ki riewhadem kumne; ha uwei u lain ngi thung ia u ‘A’, ha uwei pat u lain ngi thung ia u ‘B’, bad kumta ter-ter baroh shi lyngkha.
Ha ka por phuh syntiew pat, ia ki symphiah jong u ‘A’ ngi ngor noh kumta ba sah tang u syntiew kynthei.
Kumta u ‘A’ u lah ban iapoikha tang bad u ‘B’ uba iapoikha marjan bad u.
Hynrei u ‘B’ pat um lah ban iapoikha bad u ‘A’ namar la ngor noh ia ki syntiew shynrang jong u ‘A’, kumta u ‘B’, la u iadon marjan bad u ‘A’ ruh u shu sah hi u ‘B’.
Ia ki symbai riewhadem kiba ngi ioh na u riewhadem ‘A’ na kane ka lyngkha kaba ar ngi iohi namarkata ba ki long kiba shiteng jaid, bad kine ki lah bunsien ban pynmih ki riewhadem kiba kham bha ban ia u ‘A’ lane u ‘B’.
Hynrei ngi dei ban leh ia kane man ka snem.
Ngi dei ban buh ia u ‘A’ bad u ‘B’ la ka jong ka jong, namar ki ksiew na u ‘A’ bad u ‘B’ kim long kiba kham bha ban ia u ‘A’ lane u ‘B’.
Ia u riewhadem uba ngi ioh da kaba leh kumtei ki khot ha ka ktien phareng ‘hybrid maize’ lane, u riewadem shiteng jaid.
Ki Jaid RiewhademDon bun ki jaid ki riewhadem; hynrei ia kine ki jaid riewhadem baroh kiba ki ju kham thung la buh ha ki san tylli ki klas (class) kumne: (1) u riewhadem pyrthiew(pop maize), (2) u riewhadem jem (soft maize), (3) u riewhadem shini (sugar maize), (4) u riewhadem lynghong thliew (dent maize), (5) u riewhadem mawshamok (flint maize).
Utei uba nyngkong eh u don u tyllong riewhadem uba rit bad ki soh ruh ki long kiba rit bad u long uba ki shait pyndonkam eh ha ri Amerika ban shna riewhadem pyrthiew.
Uba ar pat u don u symboh riewhadem uba jem namar ka snep ka long kaba jem.
Uba lai pat u long uba thiang tam na ki jaid riewhadem baroh.
Ia une u jaid ki shait pyndonkam ha ri Amerika bad ha kane ka ri India ruh ban bam tang shu shet thai ia u.
Ki symboh jong une u riewhadem ki long kiba syti (wrinkled) ynda la thad rkhiang ia u.
Ka daw ka long ba katba ka um shini ka dang don hapoh u riewhadem, kata u dang dap sngaid; hynrei ynda la mih noh ka um shini bad sah tang ka shini hapoh u symboh, hangta u sa sdang ban syti.
kane kam long ha kiwei pat ki symboh riewhadem namar kim don shini shibun kum une, hynrei ha ka jaka ki shini ki don da u starch.
Na ka bynta ban bam u briew, une u long uba kham bang shibun ban ia kiwei pat ki jaid riewhadem.
Hangne ha ri India ka Kashmir ka thung shibun ia une u jaid riewhadem.
Bad namar ba u iadei bad kata ka jaka, ngim don jingartatien ei-ei ba un iadei ha ri Khasi-Jaintia ruh.
U riewhadem lynghong u long par u riewhadem uba ki shait rep eh ha ri Amerika.
Ki khot kumta ia u namar ba ha khlieh jong iwei-pa-iwei i symboh riewhadem jong une u jaid, don i thliew rit iba isriem ia i thliew ba la pynlong da kaba dung da u prek na ka khlieh jong iwei-pa-iwei i symboh.
Na une u jaid riewhadem ki ju shna bun jaid ki jingbam kum kita ba ki ju bam mynstep (cereals), lane ki shna ata (flour).
Utei u jaid riewhadem uba san pat, uba ngi khot u riewhadem mawshamok, u long uba kham kynrei eh ha kane ka ri India, bad u long uba ki ju thung ha ri Khasi-Jaintia.
Une u riewhadem u don ka snep jong u symboh kaba eh katta-katta bad kaba jlih.
Kaba Thung RiewhademU riewhadem u long u jingthung uba long bha ha ki khyndew shrah, kata ha ki khyndew kiba sbur bha ki bym don bun eh ka um, lymne ki bym da rkhiang eh.
Um lah ban long ha ki jaka kiba ieng ka um (water logged soils).
Hynrei ki ‘dew ra lada ki ioh biang ka um bad lada ki biang ka sboh ki lah ban long kiba bha na ka bynta une u jingthung.
Une u jingthung u dei ruh ban ioh ka um kaba biang bad ka sboh kaba biang khamtam ha ka por kaba u dang san.
Dei namarkata ban ai bha ka sboh, bad shuwa ban thung ia u, lada ai da ki kynja sboh kum ka eit masi.
U donkam ruh ban ym don shibun ki niut kiba lah ban iaknieh ia ka jingbam jong u.
Ha ki ri sepngi ki ju thung ia une u jingthung bunsien ha ki lain kumta ba ka long kaba jem ban phut ia ki niut da ka kynja kor kaba ki khot ha ka ktien phareng ka “grubber" ne “cultivator".
Kane kumba nga la pyn-i ha ki lynnong kiba mynshuwa , ym tang ba ka thiewia ki niut, hynrei ka lah ruh ban kynton khyndew.
Ia kane ka kor lah ban ring da ki masi bad kumjuh kumba ring ia ka lyngkor.
Haba thung kumta ha ki lain, lah ban thung ha ka jingjngai kumba ar phut shiteng na uwei u lain ha uwei pat u lain, bad lah ban buh ar tylli ki symboh ha ka jingjngai kumba ar phut, ne ar phut shiteng na kawei ka kynton ha kawei pat ka kynton ha u lain.
Ki bnai kiba bha thung riewhadem ha ri Khasi-Jaintia ki long April bad May.
Nongpoh:Ha ka kyrwoh kaba la phah sha ki lad pathaikhubor, u samla Ferdynald Kharkamni, President bad u Bah Joseph Lambok Rymbai, u General Secretary, kiba dei ki nongialam ka Khasi Student Union (KSU), North Khasi Hills District, ki la pynpaw ba hynnin ka sngi ki la phah da ka dorkhas sha ka Deputy Commissioner ka Ri Bhoi, kata na ka bynta ban pynpaw halor ka jingthmu ban treikam da katei ka UGO Billing System sha baroh ki Longing kiba pyndonkam bording ilektrik ha Ri Bhoi District.
Lah ruh ban kdew hangne ba ka KSU Ri Bhoi, dangshen ki la dep ban pynpaw ia ka jingpyrshah halor ka jingthmu ka MeECL kan pyntreikam da ka smart meter bad UGO Billing system, nalorkata ka la dep ruh ban pyrshah halor ka jingpynkhein kyndon ka COVID-19 da ka tnad MeECL bad ka Kompani M/s Satnam Global Infra Projects Ltd (JV), kiba la pynkhein ia ka kyndon COVID-19,da ka pynlong da ka prokram ai jinghikai ban hikai halor ka jingpytnreikam ka Smart Meter bad UGO Billing system sha ki Meter Reader shuwa ban pyntreikam ha Ri Bhoi khlem da burom ïa ki kyndon ba la buh da ka sorkar halor ki lad jingiada ban lait na ka jingshah ktah na ka khlam COVID-19.
Ka seng ka la pynpaw ruh ka jingpyrshah ban pyntreikam da ka tnad MeECL ryngkat ka Kompani M/s Satnam Global Infra Projects Ltd (JV), kaba dei ka Kompani na Delhi bad kaba yn pyntreikam ruh ïaka smart meter project lyngba ka ADB schemes (MPDSIP).
Ha ka dorkhas kaba ki nongialam ka KSU, ki la phah sha ka DC ki la dawa na ka DC ba ka dei ban phah pynsangeh pyntreikam ia ka UGO Billing system, namar katkum ba ka seng ka la ioh lum jingtip la lap b aka tnad MeECL ka la bthah ruh ia ki meter reader ha Ri Bhoi, ba ki hap ban pyndonkam da ki Androids device, ba ka MeECL bad ka Kompani kam lah ruh ban ai ba kin pyndonkam na ka bynta ka smart meter.
Namarkata, lyngba ka dorkar kaba la phah sha ka DC ka KSU, ka la dawa mardor ia ka Deputy Commissioner ba ka dei ban phah ban pynsangeh ha ka jingpyntreikam ia ka Smart Meter Project ha Ri Bhoi bad ka la kyntu ruh ba shuwa ban pyntreikam ka tnad MeECL, ka la dei shuwa ban ai jinghikai ne pynsngewthuh sha ki paidbah.
Ka Starlink, kaba dei ka kompeni jong U Elon Musk, kaba pyniaid internet,  kan sdang ban pynioh internet ia satlak ka pyrthei, naduh U Nailar 2021, lait noh ha ki jaka ba ki tip, kum ki polar region, lane ki jaka kiba don sha tduh jong ka pyrthei.
U Musk, u iathuh ha ka sngi hat majai, ba ka Space Exploration Technologies Corp.
ka la pynher ia 1,500 tylli ki satellite bad ka la don ka jing pyn trei kam ia ka internet ha ki phew tylli ki Ri.
Ka jinglut, kaba la mang da ka  SpaceX, kan poi sha ka  $5 billion haduh ka $10 billion.
“Ngi la ioh haduh mynta ia  69,420 ngut kiba pyn donkam" ong U Musk bad ula ong shuh shuh “Ngi dang pynkhreh, ban ioh sa katto katne hajar ha ki khyndiat sngi ban sa wan bad lehse, kin poi sha ka  500,000 ngut eiei, hapoh ka 12 bnai".
Ka jingthmu jong ka SpaceX, ka long ban pynioh internet ia 5 percent u paidlang jong ka pyrthei, ha kito ki jka,a ba ka internet, kam pat trei kam.
U  Musk, u iathuh ba ula ia soi 2 tylli ki soskular bad ki ri kiba heh bad u dang iakren bad shibun kiwei pat.
Katei ka satellite network, iaid haduh 30 terabits ka data, ha ka shi sekhon bad mynta, u dang pynkhreh ban nang pynkhlain, ba kan lah ban trei kam haduh  20 milliseconds.
Ka England, ka la jop ia ka Germany, ha ka jing ialehkai Europe Cup, mynta ka janmiet.
Ia ka England, la ioh thep kol nyngkong, da U Raheem Sterling, ha ka minit kaba 75 bad hadien kata, la ioh thep ia ka kol, kaba ar da U Hary Kane, ha ka minit kaba 86.
Mynta ka England, ka la ioh rung sha ka jing ialehkai Quarter Final.
Shillong:Kiba iap corona mynta ka sngi, ki long ka kong Brenas Syiemlieh (63), na Marshillong, Mawkyrwat, nangta U bah Rosiwell Lamin (80), na Bakur, Dawki, nangta U bah Teibor Mawnai (47), na Lawbyrwa, Ribhoi bad kong Pinoris Lyngdoh Thabah (67) na Nongrah Nonglum.
Shillong: Mynta ka sngi ka 29 tarik u Jylliew 2021, ka KSU  Moodymmai Unit, ka la ioh bat  ia 2 ngut ki bar jylla bad kawei ka kynthei Khasi, katba ki dang ia leh kam awria hapoh trok ha surok Moodymmai Deiñtharea, West Jaintia Hills.
Ha ka jing iakren bad U bah D Syngkon, President KSU Moodymmai, u iathuh ba la ioh bat ia kitei ki briew, ha ka por 3baje mynta ka nohsngi, ha kaba ki la ia buaid baroh lai ngut.
La iathuh ruh ba ki nongialam KSU, ki la aiti noh ia kitei ki lai ngut sha ki pulit jong ka Ummulong.
Dei ban pyni dur iaka kynthei khnang ba ki wei ki shynrang khasi kin ym ngop ha kum kane ka jait kynthei poh dor.
Shillong: Ka long kmie kaba 40 snem, ka rta, kaba la jah na iing, naduh ka 25tarik Jylliew, 2021, hynrei myn hynnin ka sngi, la lap ba ka la shah set kut pynban ha ka jaka trei kam jong ka Meghalaya Rural Bank ha Bishnupur, Shillong.
La mih ki jing pynbna, kiba la saphriang ha ki social media, ha kaba la pynmih bad ka dur jongka, hadien ba ka la jah na   New Kench’s Trace, Bishnupur.
Mynta ka sngi, la lap, ba katei ka longkmie, ka la tlot shibun eh, namar ba ka la shah set haduh saw sngi, hapoh Bank.
Ha ka pla jongka, ki don khyndiat ki jingpang, ba ka la thep hapoh bad ka la rung bad rieh ialade hapoh Bank, ha ka sngi thohdieng.
La iathuh, ba ha ka jingdon hapoh Bank, ka la law ia ki CCTV camera bad ka la ioh ruh ban khung katto katne ka pisa, hynrei kam lait pat ban mih shabar, namar ba ia ka Bank la khang tala noh.
Shillong: Hadien ba uwei u nongtrei u ba trei hapoh kawei ka Clinic kaba kyrteng ka M/S Graceland Clinic, kaba don ha New Nongstoiñ, u la ioh ia ka jingpang Covid-19, u District Magistrate jong ka West Khasi Hills u la pyntip ba yn hap khang shwa shipor ia katei ka Clinic bad hap ban leh test shwa ia baroh ki briew kiba la leit ha katei ka clinic ha lane shwa ka 23 tarik u bnai Jylliew 2021 bad kitei ki briew kiba leit ha katei ka clinic ki hap ban shong pynkyrpang ialade ha ki iing sah ki jong ki kumba 7 sngi eiei, khnang ban khanglad ia ka jingsaphriang jong katei ka khlam sha kiwei kiwei ki bynta jong ka dong ka shnong baroh kawei.
Shillong: Katba kum ka hukum jong ka  High Court of Meghalaya, kaba la shim ha ka 23tarik Jylliew 2021, la pyntip ba kito kiba ialam bakla ia ki paidbah halor ka jing ai dawai iada covid 19, kumta ki bor sorkar, kin tohkit bad tian bishar, ia kitei ki briew, katba kum ki kyndon jong ka ain bad la ong shuh shuh, ba ia kaba kum katei ka jingjia, dei ban pyntip ruh sha ka kashari.
Halor kane ka phang, la ai jingmut ia ki paidbah, ba kin nym ai ia ki jingtip kiba bakla, halor kane ka jing ai injek iada corona, ha kano kano ka dur bad lada don kiba kum kitei kiba leh ha katei ka dur, yn sa tian bishar ia ki, katba kum ki kyndon jong ka ain, ong ka khubor na U bah S Nongtnger, Superintendent of Police, East Khasi hills.
Shillong: Ha ka 29 tarik u bnai Jylliew 2021, kawei ka trok kaba kit ia ka umphniang petrol bad diesel ka la kylla kynsan ha kawei ka jaka kaba long khongdong kaba don ha ka shnong Mawtnum bad kane ka trok kadei kaba don ia u registration nombar AS 05 A C 0719 ba la niah da u Drubo Jyoti Bora, u ba dei na ka shnong Golaghat kaba don ha ka jylla Assam da ka jingthmu ban pynpoi ia kane ka umphiang sha Agartala.
Katkum ki tyllong khubor kiba la ioh lum la iathuh ba ka daw jong ka jingkylla khongpong jong kane ka trok ka long hadien ba utei u nongniah jong katei ka trok u la pyrshang ban kiar ia kawei ka kali kaba iaid hashwa jong u.
Namar ka jingkylla khongpong jong kane ka trok ha katei ka jaka ka la pynlong ia ka umphniang na katei ka trok ba kan tuid lut sha surok bad la iohi pynban ia ka jingmuja jong ki paidbah ban leit tong ei ia katei ka umphiang kaba la tuid na katei ka trok ha kaba la iohi ruh ba kitei paidbah kiba la leit ban tong ia katei ka umphniang ki la pynkheiñ ia ki kyndon iada Covid-19 bad khlem don shuh ia ka jingtieng jingsmiej ba lah ban kem ding kynsan jong kane ka trok kaba lah ban lam ruh pat sha ka jingsngewsih kaba jur.
Hadien katto katne por ki bor pulit ki la wan pok kynsan ha katei ka jaka bad beh krad lut ia baroh ki paidbah kiba la ialum ialang ha katei ka jaka.
Wow!!Kane ka bynta ka long kaba eh haduh katta katta mo ban iakren, lada khlem ka bor ka jong U Blei, ngin nym lah ban leh ia kane ka bynta.
U Paul ruh u ong ba nga lah ban leh ia kiei kiei baroh ha uta uba pynshait bor ia nga (Philipi 4:13).
Haba don ba leh sniew ne leh bym dei ia ngi, ka ju don ka jingbitar ban siew kylliang da kaba sniew ne ban ap kmang lano ban leh markylliang namar ba la buhnud ha ka dohnud.
Ha ka jinglong kaba kynja mynsiem, ka Bible kam shah ia ngi ban leh kumta.
Peit ia ka jingim ka jong u Joseph ba kumno ba um siew kylliang ia la ki jong ki hynmen hadien ba ki la leh ia kaba sniew ia u.
Peit ka jingim jong U Jisu khamtam, U ieid ia ki nonglehsniew bad U ong to map ia ki namar ba kim tip ia kaei kaba ki la leh.
Ka jingkhot ka jong U Blei ia ngi kum ki nongbud jong U Jisu, ka long ba ngi dei ban leh bha ne siew da kaba bha ia kiba leh sniew ia ngi, duwai ruh na ka bynta jong ki bad ban ym siew kylliang da kaba sniew hynrei ban siew kylliang da kaba bha ia kaba sniew.
ki don shibun bah na ki dkhot Bible kiba kren halor kane ka bynta hynrei tang katto katne ba ngin puson bad leh ia ka ha ka jingim jong ngi, kiba la tip ia ka Ktien jong U Blei.
Lok baieid! U Blei khot bad U pynkynmaw ia ngi ba ngi dei ban siew da kaba bha ia kino kino kiba long ki nongshun ha ka jingim jong ngi.
Duwai bad pan ka bor na U Blei ba U Blei Un ai ka jingjop ia ngi ha kane ka bynta.
Ban iakren (Theory) ka long kaba suk hynrei ban leh pat (Practical), kam dei ka kam kaba jem.
Lada ngi nang ban siew kylliang da kaba bha, ka don ka nong ba U Trai Un ai.
Paralok, ka Ktien jong U Blei ka kren kumne harum bad tang katto katne khnang ban pashat lem ha ine i jingthoh iba rit:“Wat ju ong, Ngan leh ha u kumba u la leh ha nga; ngan ai ha uta u briew katba kum ka kam jong u" (Proverb 24:29)“Lada u nongshun jong me u thngan, ai jingbam ia u ba un bam; bad lada u sliang, ai um ia u ba un dih: naba myn kynton ia ki rnga ding harhem halor ka khlieh jong u, bad U Trai un ainong ia me" (Proverb 25:21, 22)“Wat ai ba yn jop noh ia me da ka jong kaba sniew, hynrei to jop noh ma me ia kaba sniew da kaba bha" (Nong Rom 12:21)U Blei Un Kyrkhu, Amen.
Pretoria: Ki kynthei ka South Africa, kim hun, ba tang ki shynrang, kin lah ban leh katba mon, hynrei ha kane ka kynti, ki dawa ia la ka jong ka hok bad kata, ka long ba kin lah ban ri bun tnga lem, kumba ri ki shynrang.
Ka tnat kam poh iing jong ka sorkar South Africa, ka dang peit bniah ia katei ka ain ha kine ki sngi bad la iathuh ba ka sorkar, ka la pynmih ia ka  Green Paper on Marriages, ha kane ka taiew bad la kynthoh ha katei ka Green Paper, ba ka ain kaba mynta ha katei ka Ri, kam ithuh satia ia ka ain shongkha jong ki  Hindu, ki Jew, ki Muslim bad ka ain shongkha Rastafarian.
Ha katei ka ain, la ai jingmut ruh, ba ki kynthei, kin lah ban ri bun ki tnga, ong ka khubor jong ka BC.
Haduh mynta, ki don ki kynhun niam bad ki seng, kiba sngew pyrshah ia katei ka ain, wat la katei ka Ri, ka la pdiang ban ia poi kha para shynrang ne para kynthei, nangta ia ki shynrang ba kin ri bun ngut ki tnga, da kaba ki shim, ba katei kan pynjot ia ka jinglong kyrpang ki nong Africa.
U Kenneth Meshoe, u nong ialam ka  African Christian Democratic Party (ACDP), ula kren shai, ba katei ka ain, kan pynjot shi syndon ia ka long briew man briew, lada la ailad ia ki kynthei ruh ba kin leh kumta.
Ym tang katta, hynrei uwei u heh spah, uba dei ruh uba ju paw ha ki prokram telebishon, U Musa Mseleku, um iahap satia ia katei ka ain ban ailad ia ki kynthei.
U Musa, u dei uba don 4ngut ki tnga.
“Kane kan pynjot ia ka kolshor jong ka Africa.
Nangta kaei, ka ban jia ia ki khun jong kitei ki kynthei? Kumno kin tip, ia la ka jong ka jing wan long symbai jongki? Ka kynthei, kan nym lah ban shim ia ka bynta jong ka kynthei bad ka dei ka bym pat ju ioh sngew satia" ong U Musa haba iakren bad ka BBC.
Kane ka jingai jingmut, ka dang iaid mynta u bnai, ha shwa ban poi sha ka rai ban pynlong ain ia katei ka ain bun tnga jong ki kynthei.
Shillong: Ka jinghap slap, ka la jubor shi katdei ha ka jylla, naduh hynnin ka sngi.
Ha ki 24 kynta ba ladep, naduh ka por 8.
30 hynnin ka step, haduh ka por 8.
30 mynta ka step, ka jinghap slap ha Sohra, ka la poi sha ka 559.
6 milimetre, katba ha Shillong, ha katei kajuh ka por, ka long 25.
8mm bad ha Umiam, ka long 8.
3mm.
Mynta ka sngi, naduh ka por 8.
30 mynstep, ka jinghap slap ha Shillong, ka long 30.
0mm, ha Sohra, ka long 95.
6 bad ha Umiam, ka long 14.
6mm.
Ka tnat peit mariang, ka ai jing maham ruh, ba ha ki 24 kynta ki ban wan, kan don ka jinghap slap, kaba jur bad kaba jur bha ha ka jylla hi baroh kawei.
Nongpoh:Haba kren sha ki lad pathaikhubor myn hynnin ka sngi ha Nongpoh, u Dr.
D.
D Lapang, u la kyntu ia ki paidbah hapoh ka District, ba kim dei ban artatien ha ka ban shim ia ka Tika iada COVID-19, hynrei ki dei ban iamih paidbah, na ka bynta ban shim ia katei ka Tika ban iada na ka jingpang COVID-19.
Haba pynshlur ia ki paidbah ba kim dei ban tieng ha ka ban shim ia ka Tika iada COVID-19, u Dr.
D.
D Lapang, u la pynshai ruh ia ki paidbah, da kaba ong ba kiba kum kine ki khlam ki la jia teng ha ki snem kiba la leit noh baroh bad la lah pat ban pynduhjait ia ki tang lyngba ka Tika.
U Dr.
D.
D Lapang, u la ong ruh ba ha kitei ki snem kiba mynshwa, kata hapdeng ka jingshah sar ha ka jingpang Nianglyngkut, Polio lem bad kiwei ki jait jingpang, ha kaba ki paidbah ki don ia ka jinglong kaba kum mynta hi bad kata ka long ba kim da treh ban shim bynta ia ki Tika iada na kitei ki jingpang, hynrei da ka jingdon kiba pynsngewthuh la lah ban pynkohnguh ia ki paidbah ba kin shim ia katei ka Tika bad kaba la pynlong ba yn lah syndon ban rat dyngkhong ia kitei ki jait jingpang.
Namarkata, u Dr.
D.
D Lapang, u la kyntu ia ki paidbah ba kim dei ban tieng ne syier, hynrei ki dei ban mih shakhmat ban shim ia ka Tika iada COVID-19 bad uba la ong ruh ba kumba ki Doktor bad ki riewstad ki la trei shitom ban lap ia katei ka Injek, khnang ba kan iada ia ki paidbah, kumta ka long kaba donkam eh ia ki paidbah ban sngewthuh bad ba kin leit shim ia katei ka Tika, khnang ban ialade bad na bynta ka iing ka sem ruh kumjuh.
Shillong:Ban wanrah ia ka jingshisha halor ka jingkurup khaw ki pulit Assam, ka sorkar ka la shim ia ka rai ban thung da ka kynhun tohkit, kaba laitluid; ia kane la iathuh da u myntri rangbah ka jylla u Conrad K Sangma ha ka sngi nyngkong.
Haba iakren bad ki lad pathai khubor, u myntri rangbah, u la ong ba ia kane ka kynhun tohkit ba laitluid ka ban khlieh da u nongbishar, ba la shongthait ha ka ba yn sdang ia kane ha kine ki khyndiat sngi bad yn ai por kumba 3 bnai ban ai ia ka kaiphot jong ki.
“Kane ka jingthung ia ka kynhun tohkit ba laitluid kan long ban wanrah jingshai halor ka jingshah kynnoh baroh namar ka sorkar ka kwah ai ia ka jingshakri kaba khuid" u la ong.
U Conrad K Sangma, u la ong “Ka sorkar ka kwah ba ki paidbah kin ioh ia ka jingshai halor kane ka bynta da kaba thung ia kane ka kynhun thohkit kaba laitluid ban ioh ia ka jingshai ban nym don shuh ka jingartatien bad ka sorkar ka kren shai ba kam don ka jingiabam sap kumba la kynnoh".
Haba ia dei bad ka jingsam ia u khaw bam ja sngi (Midday meal) jong ki khynnah skul, u myntri rangbah u la ong ba wat la mynta ki skul ki khang khyrdep lut, hynrei ka jingsam ia une u khaw ka iaid shait shait bad halor kane ka bynta u Myntri rangbah u dang ioh ruh ia ki dur kiba la sam ia u khaw ha kine ki sngi.
Nongpoh:U Dr.
D.
D Lapang, Nongaibuit ka sorkar jylla bad uba la don mynta ha ka rta kaba la jan kot 90 snem ka rta, u la ong ba un iai bteng ia ki kam shakri paidbah katba u dang im ha sla pyrthei bad uba la ong ruh ba u iapher na ki ophisar sorkar, namar haba ki la shongthait na ka kam kim treh shuh ban shakri ia ki paidbah.
Haba u Dr.
D.
D Lapang, u hiar sha Nongpoh, khyndiat la ioh ban kylli ia u, ba kiei ki kam kiba u dang sahnud bad ki bym pat urlong tad haduh kine ki sngi, u Dr.
D.
D Lapang, u la jubab ba ki dang don shibun, hynrei u khlem pynpaw satia ia kino kita ki jaitkam kiba u dang sahnud bad uba la ong ruh ba ka shong sa ha kine ki nongmihkhmat kiba mynta, ba ki peit ia kita ki jingdonkam ha Ri Bhoi, namar u la shongthait noh na ka kam kum u nongmihkhmat paidbah, hynrei u don pat ia kata ka mynsiem ban shakri ia ki paidbah hapoh ka District bad jylla hi baroh kawei.
“Ia nga la kha ‘ban shakri’ kumta ngan iai shakri katba nga dang im ha sla pyrthei, hynrei mynta ha ka jinglong tymmen bad noh ka rta, ngam lah shuh ban rung sha ki kyndong kynshrot ka Ri Bhoi, pynban watla katta ngan iai bteng ia ki kam shakri katba nga lah ei, kata lyngba ka Telephone ne ka jingkynduh ia ki heh ki hain" ong u Dr.
D.
D Lapang.
Ym lah ruh ban len, ba ia u Dr.
D.
D Lapang, la ju khot ieid kum u Kpa ka Ri Bhoi bad kum u Maheh Lapang bad ka long ruh ka jingshisha, ba u la dei uwei na kiba hakhmat eh ban saindur ia ka Ri Bhoi District, kata naduh ha ka roi ka par, ka pule puthi lem bad kiwei de.
U nongap kol ka Switzerland, U Yann Sommer, ula ioh ban pyllait ia ka jingshut penalty jong U  Kylian Mbappe bad katei ka la pynlong ia ka France, ba kan mih noh ka jing ialehkai  European Championship.
Ka Switzerland, ka la jop da  5-3 ha ka penalty, hadien ka jing iakhun kaba mar 3 kol, ha ka jing ialehkai kaba la ai por shuh shuh, na ka por ba la buh, ha ka jing ialehkai mynta ka step.
Ha kawei pat ka jing ialehkai ka Spain, ka la pynliem ia ka Croatia, ha ka jing ialehkai kaba la ai por shuh shuh bad katei ka dei, haba ki ia ioh thep mar ar kol, ha ka por ba la buh, hynrei ha ka jing ai por biang, ka Spain, ka la lah ban thep sa 2 kol bad ka la jop da 5-3 ha ka jing ialehkai ha Copenhagen.
Nongpoh: Myn hynnin ka sngi ka sngi ki Nongialam ka FKJGP, ki la pynlong ia kawei ka prokram ban iarap kyrpang ha ophis treikam ka Seng kaba don ha Byrnihat bad kata ka long ban iarap da u Khaw ha ryngkat ka song pisa sha ki Nongthoh khubor kiba don ha Ri Bhoi.
Ki nongialam ka FKJGP ha Ri Bhoi, kiba kynthup ia u Bah Luistar Lyngdoh, President bad u Bah Lumlang Mawnai, Senior Vice-President, ha ryngkat ka jingdon kiwei ki dkhot ka seng, ki la ong ba ka nongrim kaba la pynlong ia ki kum ki nongialam ka seng ban noh synniang sha ki Nongthoh khubor, ka dei namar ba ki sngew ba kum ki nonglum khubor, ki dei kiba trei shitom hapdeng kane ka khlam COVID-19, kata ba ki la trei shitom ban pynphriang ia ki khubor sha ki paidbah hapoh ka District bad jylla hi baroh kawei.
Haba iadei bad katei ka kam kaba la leh kyrpang da ki FKJGP, na ka liang ka kynhun ki nongthohkhubor ha Ri Bhoi, ki la pynpaw ia ka jingsngewnguh kaba khraw eh halor ka jingkynmaw kyrpang bad kiba la lah ban pyni da ka kam, lyngba ka jingiarap da u khaw bad ka pisa ruh kumjuh.
Shillong: Kiba ioh pang covid mynta ka sngi, ki don 378ngut bad kiba iap, ki don 4ngut bad kiba jem na ka jingpang, ki don 489ngut.
Kiba dang don ha ka jingpang, ki long 4,263 ngut bad baroh kiba iap, ki la poi sha ka 831ngut.
Ka East Khasi hills, ka don 110ngut bad ka West Jaintia hills, ka don 66ngut kiba ioh pang thymmai.
Shillong: U SDO Civil Sub Division, Pynursla, ula pynmih myn hynnin ka sngi, ia ka hukum, kaba ula thoh da ka ktien phareng bad kaba ailad ia ki kali, ba kin iaid hapoh ka Sub Division.
Kitei kin dei tang ki taksi bad ki auto rickshaw bad kin iaid kamai, naduh ka por 6baje mynstep, haduh ka por 6baje janmiet.
Ka jing iaid kamai jongki, kan sdang naduh ka 28tarik Jylliew, ha kaba ha ka 28tarik Jylliew, kin iaid ki kali kiba kut ha u 0,1,2,3, ha ka 29tarik Jylliew, kin iaid ki kali 4,5,6, ha ka 30tarik Jylliew, kin iaid kiba kut ha u number 7,8,9 bad nangta ha ka 1tarik Naitung, kin iaid beit ki number 0,1,2,3, ha ka 2tarik Naitung, kin iaid ki number 4,5,6 bad ha ka 3tarik Naitung, kin iaid kiba kut ha u number 7,8,9.
Yn nym shah ia kitei ki kali, ba kin iaid sha Shillong ne sha ki bynta jong ka nongbah Shillong bad ka jing shong briew, kan long beit 1+3 ia ki taksi bad 1+2 ia ki auto rickshaw.
Ha ki snem ba i (L) Dr.
Donkupar Roy i dang don ha kane ka pyrthei, nga la iohi ha ki kotkhubor bad nga la bna khubor ruh wer wer na shane shatai ba ka Sohra kan sa long noh shen ka district ba thymmai.
Hadien ka jingkhlad noh jong i Dr.
Donkupar Roy bad hadien jong ka ilekshon shiteng samoi ha ka Shella constituency, nga la iohi ba i bah Metbah Lyngdoh bad kumjuh ruh u Myntri Rangbah jong ngi, u Dr.
Conrad K Sangma bad ka kynhun jong ki baroh (MDA), ki la kular ban pynurlong ïa ka jingthmu bad ka jing-angnud jong i (L) Dr.
Don na ka bynta ka Shella Constituency bad ia ka jylla baroh kawei.
Hadien katto katne bnai, kata ka jingthmu pynioh district ha Sohra ka la nang pjah nang pjah.
Hooid, na ka liang jong u MLA ka Shella Constituency bad kumjuh ruh na ka liang jong u MDC ka Sohra Constituency ki la leit ai da Memorandum hakhmat jong u Myntri Rangbah ka jylla ban buddien halor ka jingwanrah district ha Sohra.
Hynrei sngewsih pat ban tip ba hadien khyndiat bnai, na ka liang jong u Lamphang ka Meghalaya Legislative Assembly u la pynbna pynban ba ka Mairang kan sa kiew kyrdan noh shen sha ka district ba thymmai.
Na ka liang jong u Myntri Rangbah ka jylla ruh u la pyntikna ba ka Mairang kan sa long noh shen kum ka district ba thymmai ha shuwa ka jingrakhe sngi laitluid ka ri India.
Ki jingkular jong ka sorkar MDA ban pynurlong ia ki jing-angnud bad jingthmu jong i Dr.
Don ka shu long tang da ka ktien, lehse kumban shu ong noh, kadei tang ka jingkular arsap ban pyni ba ki burom ia i Dr.
Don.
Hooid, khlem da ñiew shiliang khmat iano iano ruh, ka Mairang ruh ka don ia ka hok ban kiew kyrdan sha ka district, hynrei ha shuwa jong ka kata, ka Sohra ka la dei ban wan shuwa.
Kumba ngi ia tip baroh ba ka Sohra kadei ka thymmei jong ka jingnang jingstad, ka ktien ka thylliej, ka niam Khristan ha Khasi & Jaintia ka sdang na Sohra bad kumjuh ruh ka Sohra ka la dei shuwa ma ka ka nongbah ban ia ka sor Shillong ha ki por ba ka Meghalaya kam shym pat la ioh ia ka Jylla ba pura ne ka Full Fledged State.
Ka Sohra ruh kadei kawei na ki jaka jngohkai ba pawnam ha ka pyrthei, lehse lada kan kiew kyrdan sha ka district ka nang lah ban kiew shuh shuh ha ki kam jngohkai pyrthei bad kane kan wanrah jingmyntoi ym tang ia ki nongshongshnong jong ka Sohra-Shella hynrei ia ka Jylla hi baroh kawei.
Khublei Shibun,.
Namar ba don na ki nongmihkmat (politician) ne kiwei pat ki jaitbynriew jong ka jylla hi ki bym pat tip ne kiba lah klet noh ia ka dur ka dar jong ka Sohra (Cherrapunjee), kine ki long katto katne ki tien phira kiba nga da kyrpad jur ba kin da buh da ka nongmuna kaba skhem (hard copy):a) Ka Sohra ka dei ka palong (cradle) jong ka kyntien (language), ka lariti, riti bad ka dustur (culture) bad ka thymmei jong ka thoh ka pule (education).
b) Ki riew pawkhmat ne ki nongprat lynti ha ka pule puthi ne ka thoh ka tar ki la mih bun na Sohra.
k) Ka Sohra kum ka jaka shangkai pyrthei (tourist destination) kaba saw dong pyrthei, wat sha duh shilliang sohmyndur ne ri them ri thor ki tip ïa ka bad ka ba ym da donkam ban da pynithuh shuh (introduction), kaba lah ban long ba ïa ka jylla (Meghalaya) kin ymtip ei ei.
d) Ha ka 1829 ka Sohra (Cherrapunjee) ka la dei ka nongbah jong ki kharlieh ha ka shatei lam mihngi (N.
E.
India).
e) Ka thymmei ka pule puthi ka juk mynta (modern education) ka la la sdang ha u snem 1841 ha Sohra.
g) Ka Shella Bholaganj C&RD Block la seng ha ka 1tarik ïaïong (April), 1959.
ng) Ha u snem 1974 la pynlong ïa ka Sohra kum ka administrative unit bad ha u snem 1982 ka la ïoh ïa ka Sub- Division ba pura (fullfledged).
Kine ki long katno katne ki mat ba shong sbai ba la shon shap ne nishan tang kum ban ïoh ïa maitphang.
Kaei ka ba pynlong ïa ngi ki nong Sohra ban thoh ne pynkynmaw ia kane ka long halor ka jingpynbna ïar da u Myntri Rangbah (Conrad Sangma) ka jylla ha 28tarik Jylliew, 2021 ha ki rynsan pynbna lang (social media platform) bad ki kot khubor halor ka phang, “New Districts in the State ".
Ha ka mat ka baar (2) jong kane ka phang ka ong kumne “Sohra Geographical landscape is not conforming to the consensus".
Lada phi ia dei pei ha ka channel t7 phin peit ba don na uwei u rangbah ba ai ïa ki jingkynthoh (comments), “Sohra Geographical landscape not in consensus??? Oh! Please… I rather feel it’s more of a POLITICAL consensus game".
Te hangne ka thew ba ka jingkren ha ka mat ka baar ba la pynbna da u Myntri Rangbah (Conrad Sangma) ka long ba bym shong nia ne khlem da dok bha pinpabin namar ba kat kum ka jingdawa jong ka kynhun ((forum) ba dawa district thymmai ïa ka Sohra kim kwah hi ban pyniakhleh khaw lang bad ka Pyrursla Sub- Division, namar katta ynnai wan rah ne ïa tai politics ha ka roi ka pa (development) jong ka Sohra hi baroh kawei.
Kumba yn shu pynkynmaw ba ka jingdawa district ïa ka Sohra ka dei naduh ka por ba long Myntri Rangbah barim, u Dr.
F.
A.
Khonglam (bam kwai ha ïing u Blei) te hynrei don katto katne na la liang ki nongmihkhmat jong ka Sohra bad Shella ki kynmaw bha ïa kane ka jingdawa bad jingangnud jong u paidbah hynrei ki kham ia kit khia bha tang ynda jan ka election.
Hynrei ym lah ban len don na ki nongmihkhmat ruh kiba la ïa kynduh ïa Myntri Rangbah marsien ïohi, ïoh sngew ne ban durïaip bha ka jingpynbna (announcement) na ka shyntur jong u Myntri Rangbah lyngba ki kor jingpynbna.
To ngin ia trei ryngkat bad ka Forum kaba dawa district thymmai da kaba kan pan ïa ka kti kamon kadiang jong ki paidbah ha ka ban ym shah da lei lei ba kin shu jler klumar ne khang lad da ka buit sainti jong ka sorkar.
Namar ha ba ki mon ki ki lei san snem bad ki shyrtong saw ba shuh shim wai kano kano ka long beit.
Haba ïa ka Sohra ki da wad daw katne katne sa ïa peit ba la don ka jingpan district thymmai biang na thaiñ Garo.
Imat ki mut ban ong lada ai district ïa ka Sohra ma ki ruh kin pan sha Garo Hills, katta kaba la thikna hynrei dei ban dawa beit ba ka Sohra ka dei hok ban ïoh, wat u Lamphang jong ka jylla, u bah Metbah Lyngdoh (speaker), u la pynbna teng ha 2tarik March, 2021 ba yn kyntiew district ba pura shen ïa ka Sohra bad ka Mairang.
Te mynta lei la pynbna syndon ba shuwa ka 15tarik Nailar, 2021 ka Mairang kan long ka district kaba pura, kane ka long kaba sngewtynnat eh hynrei pat kat ïa ka Mairang kaba ïa tyngkhuh bad u pud u sam ba ïa kajia bad ka Assam ruh ka dang ïoh district, hynrei pynban katba ïa ka Sohra pat tyngkhuh tang bad ka Pynursla Sub-Division ruh hana ym lah pynbeit.
Peit mo! ïoh dei tang ka kam pyni bor jongno jongno ne ba ïa burom ïa u para dkhot jong ka Party.
Ngi ki nong Sohra ruh ngim kwah hi ba ka Pynursla Sub-Division kan don lang bad ka district thymmai jong ka Sohra, ka bha ia ki bad ki neh beit bad ka East Khasi Hills, namar ba ki ïa jan bha bad ka Shyllong ruh.
Sa kane kawei ka long ba ngim dei ban hun tang ha kaba dawa ne pynïoh district thymmai, hynrei wat ia headquarter ruh dei ban don hi ha Sohra, namar kumba long hi mynta ka Sohra ka long kaba la shongpdeng lypa bad bun ki jingbuh jingsat ne ki jingtei ne ophis (infrastructure) ki la don lypa bad kaba sah kan long satang ban maramot.
“Kyntang ïawai ha kaba ia ka Sohra la tei mot da ki ki hajar jon bad ka nam la bna satlak ka pyrthei, hynrei katba ha jylla ne ri lajong pat la khang lad bad ai daw da ki nia bym shong nongrim, shongkun bad shong sbai haei haei ruh em".
La pynmih kum ka jingkyntu kynpham,Boycott the next elections no one from Sohra should vote.
Shillong: Ka Foregin Trade Chamber of Commerce Meghalaya (FTCCM), ka Seng ki nongkhaii Exporter importer kaba heh bad kaba la rim ha kane ka thain, ka la ia kynduh ia U DC West Jaintia hills District, mynta ka sngi, ka 28 tarik jylliew bad na ka liang ka FTCCM, ka la ia kren bad kyrpad ia u DC ban plie biang noh ia ka iew khappud, lyngba ka Dawki LCS.
Ka FTCCM, ka la ong ba ha dien ba ka sorkar ka la khang dam bun ki briew ka thain, ki la im kyrduh bad tyrkhong naduh kiba rit haduh kiba heh, kumta da ka jingplie biang ia ka iew khappud export import, ha pdeng ka Bangladesh bad ka India kan long ka jingkyrkhu bad jingkmen ia ki hajar ngut ki paidbah ka thain kiba im ja kpoh, na kane ka iew khappud na duh ki nongshong dukan ki nongñiah Kali ha duh ki nongbylla sngi bad wat ka Sorkar ruh ka ioh khajna shibun na Kane ka iew khappud.
Kumta na ka liang u DC hadien ba u la pynshong nongrim iaka jingiakren, u la sngap ia ka jingud ka Seng bad u la ong kumba ka long mynta ka sngi, ka jingpang Covid 19 ka la hiar ha kane ka thain bad u DC u la ong ba u lah ban pynmih hukum, noh ha ka 3 tarik Naitung, ban plie noh ia ka Border trade da kaba iaid lyngba ka SOP, lada jia ba ka jingpang covid kam kiew shuh, ha ki sngi, ki ban sa wan.
Ka Seng ka kyntu bad kyrpad ruh iaki exporter, ki driver truck bad ki manager ban ai tika injection khnang ban lah ban iada ia ka jingpang khlam Covid 19, ong ka kyrwoh na U bah  Daniel khongsit Secretary bad U Bah Richard Pohlong, President FTCCM.
Shillong: Ka jingia lang jong ki arshnong ka Khanduli Lapangap, mynta ka sngi, ki la pynpaw ka jing pyrshah halor ka jingthmu ka sorkar Assam ban shna Surok, Skul bah university, ha hapoh u pud ka shnong Khanduli – Lapangap, West Jaintia hills, Meghalaya khlem ka jingtip jong ka sorkar Meghalaya,  JHADC bad ka Dorbar shnong.
Kine ki artylli ki shnong ki la pynrem ia kane ka jingleh kong ka sorkar Assam kan mih ka jing ia kynad ka jing ia kajia bad ka jing ia sngew pher jait bynriew ha kane ka thain border bad kan ktah ia ka shong suk shong sain, la ong u ma Pyrkhatbha Pyrphet.
“Ngi la rai ban ia kynduh ia u Deputy Commissioner ka West Jaintia hills ban ia kren bad ka West Karbi Anglong district ban wanrah ia ka shong suk shong sain" ong ka kyrwoh.
Nongpoh: Ka District Magistrate, Ri Bhoi District, ka la pyntip ba ka Union Bank of India (UBI), Nongpoh Branch, Ri Bhoi District, kan khang khyrdep ar-sngi kynthih, kata ha ka 28 haduh 30 tarik mynta u Bnai.
La khang ia katei ka Bank, ka dei hadien ba la lap ba don uwei na ki nongtrei hapoh katei ka bank, u la shah ktah ha ka jingpang COVID-19.
Namarkata la kyntu ia ki briew kiba la leit donkam ha katei ka Bank ha kine ki khyndiat sngi, ba ki dei ban shongkhop 10 sngi ha iing, kata da kaba sngapthut ryngkat ia ka koit ka khiah bad lada ki sngew ba don kino kino ki jingsngew shitom, ki dei ban pyntip da kaba phun sha District Control Room No.
03638232028/1077 bad Health Helpline No.
8797520449.
Nongpoh: Namar ba la lap ba la don ka jingnangkiew ka jingdon ki briew kiba ioh ia ka khlam COVID-19 ha shnong Umkynsier, kaba don ha ki thain Patharkhmah, ka District Magistrate, Ri Bhoi District, ka la pynbna paidbah ba katei ka shnong la pynhap ia katei ka shnong ha ka thup Containment Zone bad ka ban treikam naduh ka 28 tarik haduh 7 tarik u Bnai ban wan.
Namarkata, hadien ba katei ka shnong ka la shah pynhap ha ka thup Containment Zone, ka District Magistrate, ka la maham ia ki paidbah ba kim bit ban rung ban mih sha katei ka shnong ha kitei ki tarik bad lada don ba don mano mano kiba leh pyrshah, kin sa ngat ha ka jingshah pynshitom kiba katkum ki kyndon ain.
La maham ruh ba ki briew kiba sah ha katei ka shnong, ba kim bit ban mih shabar na la iing ne ban shang makia, hynrei ki dei ban shongkhop beit haiing.
Shillong: U Conrad K Sangma, myntri rangbah ka Jylla, u iathuh ba ha ka taiew ba ladep, ula ia kynduh bad ia shong kai paralok, haduh 3 kynta, ha kaba ka la don ka jing ia bam ja miet hapdeng jong U Himanta Biswa Sarma, myntri rangbah ka Assam bad kumjuh ma u bad ka kurim jongu ha Guwahati, ha kaba ka la don ka jing ia bam ja miet jong ki kum shi paralok.
Ha katei ka jing ia bam ja miet, ki la don shibun ki jingiakren bad kawei na ki mat, ka dei halor u pud u sam jong ki ar tylli ki jylla.
“Ngi la iakren kham bniah halor kane ka phang, wat la ka dei tang ka jing iakren ia shongkai paralok" ong U Sangma.
U Sangma, u iathuh ruh ba ha ka shisnem shiteng lane ar snem mynshwa, ka tnat kam poh iing, lyngba U Amit Shah, ki la shim khia bha halor kane ka kam ia kajia pud ha ka thain hi baroh kawei.
U Sangma, u ong shuh shuh ba ha ki kyntien jong U Amit Shah, u ong “Lada ka India bad ka Bangladesh, ki lah ban ia kren ia pynbeit ia u pud u sam jongki, kumta balei ba ki jylla, kiba don hapoh kawei ka Ri, ba kim kim lah satia".
Halor kane ka mat, U Sangma, u iathuh, ba ula iakren bad ki paralok myntri jongu, ban iathuh, halor kaei kaba ula ia syllok bad U Sarma, halor katei ka kam pud kam sam.
Ha kajuh ka por, U Sangma, u ong ba kane ka ishu, kam dei satia kaba thymmai, hynrei, kaba la don mynta la 49 snem kynthih bad kumta, ula ong “Kam dei kaba suk ban wan rah sha ka jing ia beit halor kane ka mat".
Hynrei, ula ong ba kane ka dei ka mat, kaba hap ban iakren bad nalor kata, kaba lah ban ioh ia ka jing ia mynjur lang na baroh arliang bad ula ong shuh shuh, ba ka sorkar, ka don ka jing sngew kit khlieh, na ka bynta ban poi sha ka jing ia beit halor kane ka mat ka ban neh shi junom.
Guwahati: Ka kylla kaba ar jong ka khlam covid, ka ktah jur bha ia ki khynnah rit, kiba hapoh 18 snem ha Dibrugarh District jong ka Assam.
Ha une u bnai, ki don 5ngut ki khynnah, kiba iap na ka khlam covid 19 bad lai ngut na kitei, ki dei kiba don bad kiwei ki jingpang ruh.
Ha ka sngi saitjain ba ladep, uwei u khyllung, uba khadwei bnai, ula iap noh, ha  ka Assam Medical College Hospital (AMCH).
U Dr Aditi Baruah, Associate Professor jong ka tnat Pediatric, u iathuh ba ki don 60ngut ki khynnah, kiba la shah sumar haduh mynta ha katei ka hospital jong ka AMCH bad 5ngut na kitei ki la iap noh.
U Dr Nabajyoti Gogoi, uba dei u Dibrugarh district surveillance officer of Integrated Disease Surveillance Programme, u iathuh ba kiba bun, na kiba ioh pang, ki dei kiba don ia ka delta virus bad la iathuh ruh ba ki don 2,300ngut kiba ioh ia katei ka jingpang, naduh ka 1tarik Iaiong 2021.
Ki don 40,845 ngut kiba ioh ia ka jingpang covid kaba la tip, kum ka black fungus lane ka mucormycosis lane ka jingpang dait buid, ha ka Ri.
La iathuh ba 31,344 ngut, ki dei kiba ioh ia ka rhinocerebral bad nangta kiba iap, ki la poi baroh sha ka 3,129 ngut, ong U  Harsh Vardhan, myntri ka koit ka khiah ka sorkar India.
Ka lynti ban jied ka shong ha u ne ka briew shimet.
Ym lah ban pynbor mano mano haba ki briew ki jied hi ia la ka lynti ne ka jingkwah jong ki hi.
Kumba ngi tip ba U Blei Um ju pynbor bad U ai ha ka mon laitluid ia ngi ki briew ban jied.
Haba ngi peit naduh ka Testament kaba rim ba kumno U Blei U ai ka mon laidluid ha ka kper Eden ia u Adam bad ka Im ban jied la ka long ia kaba bha ne kaba sniew.
Ngi kynmaw ia u Joshua haba u kren sha ki paitbah ha kito ki por, u ong iano phin jied ban shakri? U Joshua u jied da kaba ong ‘Ma nga bad ka iing jong nga, ngin shakri ia U Trai.
Kane ka bynta ban jied ka long kaba donkam bha haduh katta katta.
U khynnah skul u don ka thong bad u jied ia kano ka lain ba u kwah ban pule, la ka long u kwah ban leit pule ne long IAS, Doctor, Engineer bad kumta ter ter.
Ki nongpyni ki lah ban iarap hynrei ka mon ban jied pat, ka shong ha u ne ka khynnah pule ia kaei kaba ki kwah".
Kumba la batai haneng, ba ka jingjied ha kaba iadei bad ka jinglong khristan jong ngi, ngi lah ban ong ba ka shong ha ka kti jong ngi, la ngin shakri ia U Trai ne ngin im ka jingim bad kane ka pyrthei kaba tyrwa jingsngewbha kaba tang shipor.
Kaba nga pat kwah pat ban ktik ia ka jingmut jingpyrkhat jong ngi ha ine i jingthoh ka long ba ngi donkam ban iaid ha ka jingsheptieng ia U Trai bad wad ia ka mon jong U khnang ba ngin jied ia kano ka lynti ha ka jingim jong ngi ha la ka jong ka jong ka bynta kaba U Blei U thmu.
Ka Bible ka ong ba ka jingsheptieng ia U Trai ka long ka jingsdang jong ka jingstad.
Ai ba kane kan rung shuwa ha ngi ban sheptieng ia U Blei shuwa ba ngin jied ia kata ka jingjied kaba ngi kwah.
Hooid, ka Bible ka ong ba U Blei Un ai ia ki jingkwah jong ka dohnud jong ngi (Salm 37:4), kata pat ka long ba ngin hap ban pynsngewbha shuwa ia U.
Ka nongrim kaba nga kwah ban wanrah ka long ba ngi dei ban sheptieng ia U Blei bad ban wad ia ka khmat jong U ia kaei kaba ngi kwah ban jied ha ka lynti iaid jong ngi.
U Blei Un hikai ia ka lynti kaba ngin jied khnang ban ngin nym bakla lynti ha ka jingim jong ngi.
Lok baiied, phi lah ban long ki khynnah skul bad phi kwah ban tip ia ka lain aiu nangne shakhmat? Phi lah ban long ki khynnah kolej, phi lah ban long ki khynnah ha ki universities bad ki institutions kiba pher ba pher bad ka kam aiu ba nga dei ban trei bad wat ia kiba la don la ka iing ka sem ruh ka don ka lynti kaba ngi kwah ne ngi hap ban jied ha la ka jong ka jong ka jingshem.
Ka Bible ka don ka jubab:“Uei uta u briew uba sheptieng ia U Trai? Ia uta un hikai kein ha ka lynti kaba un jied" (Salm 25:12)U Blei Un Kyrkhu, Amen.
Shillong:"Tang ki jhur kiba pyut bad kiba shah bam khnai hapoh ki dukan bad kudam buh jhur hapoh Ïewduh ka jing duhnong kaba duna tam ha ka shibnai ka long T.
30 hajar eiei," ong kiba die jhur hapoh Ïewduh haba kren bad u nongthoh khubor ha ka sngi Saitjaiñ.
Ki la ïathuh ruh ba ha kine ki arbnai ba la shu khang beit ki dukan namar ka khangdam lada kheiñ kyllum na ka jingdon ki dukan kiba ym duna ïa ka 3 spah tylli, kumta ha ka shibnai ka poi beit hapoh T.
10 lak.
Uwei na ki nongdie jhur hapoh Ïewduh, u Bah D.
Marbaniang haba ïathuh khambniah halor katei ka jingduhnong u la ong, “Hapdeng kine ki jingduhnong ym don satia kiba wan ban ai jingïarap, na ka liang ka Sorkar ruh kim shym la wan jurip ban tohkit halor ki jingjulor ki jhur hapoh dukan na ka daw ka jingbam ki khnai ne na ka jingpyut.
"U la ïathuh ruh ba nalor ba hap siew bai dukan, bai nongtrei hap siew ruh ka khajna sha ka Hima Mylliem, hynrei ïa ki jingduhnong jong ki ym don satia kiba wan jurip, ban ïa kynduh ïa ki nongdie jhur ne ban tyrwa ki lad jingïarap.
“Hapoh ki dukan kin don beit ki mar ne ki jhur watla ngi hap khang mynta la arbnai bad ka jingpyut jong ki jhur kan long beit hadien ar ne lai sngi hynrei ka jingshah bam ne shah shrut ki khnai ka khamjur namar hapoh dukan kin don beit ki khnai kiba ïoh rung bad kine kin pynjulor ha kano kano ka por," ong u Bah Marbaniang.
U la ong ba T.
10 hajar shisngi kadei ka jingduhnong kaba rit eh, hynrei ki jinglut pat kiba bun, nalor ka bai bording, bai nongtrei, bai dukan, bai khajna nalor kiwei pat.
“Nalor katei ka jingduhnong kaba rit, don ruh ki por ba ka jingduhnong ka kiew, watla mynta ba la ïoh plie 2 sien shi taïew kam pat da ïarap satia, kaei kaba donkam ka long ban ïoh plie noh manla ka sngi, lada kane ka jingpang khlam Coronavirus ne Covid 19 kan duna noh," u la ong.
U la kyrpad ruh ïa ki bor pynïaid distrik ba kin pynjynsur noh ïa ka por plie dukan bad ki sngi, namar u la ong ban lait na ka jingïatur bad jingbun briew hapoh Ïewduh.
Shillong: Ka seng JSU ka pynrem jur halor ka jingong u CM, ba um don kti ban tuklar ban pynioh Environmental Clearance iaka Star Cement hynrei na ka liang ka seng kam pdiang iakane ka jingbuh rieh u CM namar kat kum ka shithi 22 tarik u February ba lah phah da ka MoEF&CC sha ka Meghalaya State Pollution Control Board lah don ka bynta jong ka shithi ba lah ong ba u Myntri Rangbah ka jylla u lah phah ar sien ia ka shithi kata ha ka 26/07/2020 bad haka 10/02/2021 ban kyrpad na ka MoEF&CC ban pyndonkam noh daka para 7 clause (v) stage 3 jong ka EIA,2006.
ban pynduh noh iaka public hearing lane ka jingpynsngew paidbah halor ka project ka Star cement bad yn shim da jingthoh bad jingsoi ki nongkyrshan bad nongpyrshah ia ka project bad ban phah shaka MoEF&CC.
Ka seng ka pynrem jur iaka jingleh u CM bad kam pdiang da lei lei ia ka jingleh shimet ka jong u bad u lah phah jingthoh sha ka tnat MoEF&CC jong ka sorkar India bad kane ka jingleh jong u CM ka pyni shai ba kam don ka jingiatip lem lane ka jingiarai lang bad ki Cabinet Minister namar kum ba paw mynta kidon ki myntri jong ka jylla kiba pyrshah iaka jingioh EC ka Star cement.
Ka seng ka phah ruh ia ka kyrwoh sha baroh ki riew ieid mariang bad sha kito kiba pyrshah iaka project ka star cement ban thoh sha ka NGT namar kat kum ka Environment Clearance (EC) ba lah ioh na MoEF&CC ka pynpaw shai ba dang biang ka por ban thoh sha ka NGT, ban pyrshah bad pyndam ia ka EC jong ka Star Cement hapoh ka 30 sngi na ka tarik ba ki lah ioh iaka EC.
Ka seng JSU ka kyntu sha baroh ki paid ka bri u hynñiewtep ban pyndonkam ia u khulom ban  mih shakhmat ha kum kane ka por namar ka jingshah iuh roit laka hok bad jingshah iuh roit ka sur u paidbah ba bun balang haka jingleh donbor ka sorkar bad ka Star Cement ban iaid lait na ka sur u paidbah.
Shillong: U myntri rangbah ka jylla u Conrad K Sangma, u la iathuh ba shen, ka kong Rebecca Suchiang kan sa shimti ia ka kam kum ka Chairman cum Managing Director (CMD) jong ka Meghalay Electrical Corporation Limited(MeECL).
Haba iathuh halor kane ka bynta u myntri rangbah ka jylla u la iathuh ba ka sorkar ka la thung ia ka kong R.
Suchiang  ka Additional Chief Secretary jong ka tnad pla pisa jong ka sorkar jylla ban  long kum ka CMD thymmai jong ka MeECL.
U Myntri rangbah u la ong ka MeECl ka don bun ki jingeh la ka dei ha ka jingsiew ia kiba bun ki Generation Company, la ka long ha ka Terminal benefit ha ka ba ia dei bad ka Unbundling jong ki company ka don ka jingkhiah ka ba khraw ha ka ba ia dei bad ka ioh ka kot jong ka MeECL bad ka jingthung  ia ka kong Suchiang kan ym lah ban wanrah ia ka jingkylla mynta mynta kan hap shimpor.
U Myntri rangbah u la ong ruh ba man ka por nga ju iathuh ba kidon ki jylla kum ka Assam ka Manipur bad Arunachal Presdesh ki don ki bym donkam siew bad ki don ki ba hap siew duna ia ka T.
100 klur ia kine ki Company ha ba ia nujor bad ka jylla Meghalaya kan hap ban siew haduh T.
1300 klur.
“Phi lah ban mutdur ia ka jingiapher jong ki pisa ka ba dang sah bad ka NEEPCO bad ka NTPC ruh ki ngat ha ka jingkyrduh pisa.
kumta ha ba kine ki Company ki ngat ha kum kane ka jingeh kin hap ban shim ia ki lad sien jam ban lah ban ioh ia ka pisa ba sah bun na ki ne ki jylla.
Ha ka ba kine ki Company ki ioh ka jingbthah ban ot ia ka bording jong ka Jylla Meghalaya haduh ba kin da Siew ia kane ka ram basah" u la bynrap.
U la ong ruh “Ka dei kane ka jingkhia kaba la ngat ha ka sorkar jylla mynta ba ki dei ban siew ia ka baroh ka ram ka ba la pynsah la 10 snem mynta tang hapoh ka 2 lane 3 bnai.
Nga ioh ioh ba ki liang pyrshah ki pynmih khubor ba ka sorkar ka dei ban pynbeit ia ka jing pyniaid pisa, hynrei hangne ngan kren shai ba ngim don hangne ban ialeh politic  bad baroh ki tip ba ka jingeh baroh ka dei na ka daw ba la shim ia ka rai ba dei ne ka ba bakla ha ka por ba la dep".
U Myntri rangbah u la ong ba ban thung ia u CMD ba thymmai kan ym lah ban weng  ia ka jingeh  tang hapdeng shimiet, hynrei ka kong Rebecca ka dei ka ba la ih bha ha ki kam bad ka dei ka ruh ka ba don ha ka tnad pla pisa jong ka sorkar jylla, kumta  kan don ka jingpynbha ha ki kam ki jam hapoh ka MeECL.
“Haba nga  ong kumta kam mut ba ka jingtreikam jong  u CMD ba la dep ka dei ka ba bakla hynrei ka jinglong jingman kaba khia bha bad haba ka jinglong jingman ka khia hap ban shim ruh ia ki rai ki khia"u la ong.
U myntri rangbah u la ong ruh “Namar ba ka MeECL ka don hapdeng ka jingeh ka ba khraw ha ka liang ka ioh ka kot kumta ngi sngew ba kan long ka ba bha eh lada ngin thung ia ki briew kiba don jingiadei ha ka tnad pla pisa ba kin don hapoh ka MeECL wat la kan long tang shipor kan iarap ban weng ia ka jingeh".
“Na ka bynta ka Kong Suchiang ruh ka long ka kam ka ba khiah bha ban bat kum ka CMD jong ka MeECL namar ba ka la bat lupa ia ki ba bun ki kam ha ki tnad bapher bapher bad ka sorkar kan sa bishar bniah halor kane ka bynta bad ka sorkar ka lah ban wad shuh ia ki briew ki ban lah ban trei ia ka kam chairperson ka ban long shirta.
Hynrei ban ia mynta hi, ngi sngew ba kan bha hi lada ki briew kiba ia jan bad ka tnad pla pisa  kin bat ia ka kam kum ka CMD jong ka MeECL" u la bynrap.
Ki nongleit jingleit shabar ri, kiba na India, wat lada ki la dep injek iada covid ialade, da u  Covishield, hynrei kin nym ioh ban rung satia sha ki ri Europe lane kaba ki khot ka  European Union’s ‘Green Pass’ ka ban trei kam naduh ka 1tarik Naitung 2021.
Ki ri Europe, ki la sdang ban ai ia ka  “vaccine passport" ha kaba ki dkhot jong kitei ki Ri, ki lah ban iaid ban ieng sha la ki kam katba ki sngew dei ban leit bad katei ka passport, ka pyni, ba u briew, ula dep shah injek ban iada na ka khlam corona virus.
Hynrei katei ka green pass, ka pyni, ba ki dawai, kiba lah ban pdiang, kin dei tang kito kiba la mynjur da ki ri Europe bad haduh mynta, ki don saw jait bad kitei kiba la ithuh da ka  European Medicines Agency (EMA) bad kitei ki long ka  Comirnaty (Pfizer/BioNTech), Moderna, Vaxzervria (AstraZeneca), Janssen (Johnson & Johnson).
U Covishield, uba dei na ka kompeni jong ka AstraZeneca Covid, ba la shna da ka kompeni na Pune, ka  Serum Institute of India (SII), um shym dei satia, uba la ithuh da ka  EMA, ban pyniaid iew ha ki Ri Europe.
Ki Ri Europe, kin pdiang tang ia Vaxzervria, uba dei uwei pat u dawai, uba mih hi na ka kompeni AstraZeneca, tangba u dei uba la thaw ha UK bad ha kiwei ki jaka jong ki ri Europe.
Khublei ia ki jingpyntip ba donkam.
Shillong: Haba kren ha ki lad pathai khubor u myntri rangbah, u la iathuh ba kum shi bynta ban kyntiew ia ka West Khasi Hills District kaba la shah ieh beie da ki phew snem, ka long kaba don kam ban kyntiew ia ka Mairang na ka Civil sub Division sha ka District ba thymmai ha ka jylla.
“Hooid ia ka Mairang la dep ban pynbna ba kan ioh ia ka District thymmai jong ka jylla jong ngi hynrei na ka daw  jong ka khlam Covid kane ka kam kala kham suki khynnait hynrei ai ba ki nongshong shnong jong ka Mairang kin tip bad kin kyrmen bha halor kane, ba na ka liang ka sorkar ka la pynthikna ba shuwa ka jingrakhe jong  ka independence day ka mairang kan sa ioh ia ka District “ la ong u Myntri rangbah.
Haba buh jingkylli halor ka jingpan Distrrict jong ka Sohra u myntri rangbah u la ong ba ka Sohra ruh ka dei ka thain kaba la dawa District la slem bha, hynrei ia kane ka bynta la hap ban bishar bniah bha, namar ka jinglong jingman jong ka jaka (geographical landscape) ha ki lum ki wah, khamtam ha ki thain  Pynursla  bad shapoh kine ki thain  namar ka jinglong jingman jong ki jaka  ym lah ban pynwan ia ki jaka ha ka jingthew,  hynrei kine baroh ki mat ki dei ki ban  dang hap ban ia kren sani bha ban iaid shakmat.
U Myntri rangbah u la iathuh “Ha ka jingkren jong nga ha ba nga leit sha Mairang ha ka 31tarik u lber 20 21 nga la ai jingkren ha ka ba nga la ong ba ka Mairang ka dei ka thain ka ba dang sah dien eh ha ki katto katne ki kam pynroi bad ka thong ha khmat ban ai District ia ka mairang ka long ban kyntiew ia ka Mairang bad ia ki wei kiwei ki ja ka ki ba don hapoh ka West Khasi Hills  kumta kane ka long ka jingdonkam kaba shong nongrim.
Kumta ngi la shim ia ka rai bad  pynbna  ba shuwa ka 15tarik u Nailar  20 21 ha shuwa ka jingrakhe ia ka independent day ka jylla kan sa ioh sa ia ka wei ka District thymmai ka Mairang".
U Myntri rangbah u la ong ruh ba kin don ki  jingmyntoi bad ki jingduh nong (plus and Minus ) ha kano kano ka rai hynrei lada ngi pynsngap noh ia ki ne ki ngin ym lah ban ioh ia ka ne kano ka rai hynrei ha ba ngi peit na ka liang ba ka sorkar ka la shim ia ka rai kane ka dei ka rai ka ba bha eh bad haba ngi peit ia ka jingheh jong ka West Khasi Hills District ha ba ngi peit ia ka rukom im ki briew, ia ki kam pynroi ha west khasi hills ka la don ka jing shah niewbein ha baroh ki snem ki ba la dep ha ka ba kan ia rap ban pynkiew ia kane ka thain.
U la ong ruh ba u myntri ba dei peit ia ka tnad bording u James P.
K Sangma, u la dawa ruh ba ha Garo Hills ka dei ban ai District ia ka Dadengre kaba hap hapoh jong ka West Garo Hills District ha kaba u myntri rangbah ka jylla u la jubab ba ia kane ka sorkar ka dang phah peit bniah.
Mairang: Kane ka long ka jingpyntip paidbah ba iwei na ki nongtrei jong ka Meghalaya Rural Bank, Markasa Branch, i la ioh ia u khniang jingpang COVID-19 bad namarkata, la kyntu ia ki paidbah kiba la leit sha katei ka Bank ha ka 17 tarik u Jylliew, 2021 bad hadien kata ba kin shong pynkyrpang ialade na ka bynta 10 sngi.
Shuhshuh, lada don kino kino napdeng kiba shongpynkyrpang ialade ha la iing kiba khie shit, jyrhoh lane jynjar ban ring ne pynhiar mynsiem, pynhiar kpoh, duh noh ia ka bor jingsma bad kumta terter ki dei ban pyntip mardor lyngba ka phone sha ki number phone 94853-95373, 82579-46145, 89749-82878 lane 60094-49418.
La bthah ruh ia baroh ba kin bud pyrkhing ia ki jingbthah ka sorkar ha kaba iadei bad ka jingdeng thikna ia ki mask, ka jingpyn ia jngai iwei na iwei pat bad ka jingsait tista iala ki kti da ka sabon bad ka um ne da kaba pyndonkam ia ki hand sanitizer.
Ia kane la pyntip paidbah da u Block Development Officer ka Mawthadraishan C&RD Block, Nongshillong.
Shillong: Kiba ioh pang covid thymmai mynta ka sngi, ki don 336 ngut bad kiba iap, ki don 8ngut bad kiba jem na ka jingpang, ki long 508ngut.
Baroh kiba dang don ia katei ka jingpang, ki long 4,378ngut bad baroh kiba iap, ki long 827ngut.
Ka East Khasi hills, ka don 159ngut, ka West Jaintia hills 49ngut bad ka Ribhoi District 48ngut.
Ka Dorbarshnong Mynso B, lyngba ki Nongkitkam jongka baroh kam lah khlem da pynpaw ia ka JINGSNGEWNGUH kaba khraw ia kito ki paralok baroh kiba ia don bynta ban iarap ia ki lanot na ka shnong Mynso, kiba ia kynduh ia ka aksiden kali ha Tuber Sohshrieh ha ka miet Saitjain 26/6/2021.
Ha kane ka jingjia haduh 6 ngut ki mynsiem ki laduh ei ia la ka jingim bad bun ngut ki la shitom jur, bad haduh mynta ki dangdon hapdeng ka jingshitom jur haki Hospital Jowai bad Shillong.
Ka Dorbar Shnong ka pynpaw ka jingsngewnguh ia ki Paidbah ka thain Tuber bad kumjuh ruh ia ki nongleit nongwan ha u surok NH 06 kiba la iohi ia kane ka jingjia, bad khlem tyngkai ialade ki la Shah shitom ban iarap ia kito kiba dangim ban leit kit iaki sha ki hospital ban ioh jingsumar.
Ka Dorbar shnong ka pynpaw ruh ia ka jingsngewnguh bad ka jingai khublei ia u MLA ka Khliehriat Constituency Shri Kyrmen Shylla bad ia ka ing ka sem jong u ban phah wut wut ia ki Ambulance ban pynkit noh ia kiba shitom jur sha Hospital.
Ka jingsngewnguh ka long ruh ia u Shri Coming Ymbon Local MLA uba la kit khia ban iarap ha kiba bun ki liang.
Ka jinglakloi kine ki arngut ki MLA ka la iarap shibun ban ioh pyndep kloi ia ki kam bad ban lah ban pynkhuid ia kamet kaba sah jong kito kiba la khlad, mynhynnin hi ka Sngika jingsngewnguh ka long ruh iaki Pulit, ia ki Nurse ki Doctor ka Khliehriat Civil Hospital kiba la trei shitom ban pyndep kloi ia ka Postmortem, bad kumjuh ruh ia ki Nurse bad ki Doctor ka Civil Hospital Jalong, bad ka Woodland WK Hospital kiba la sumar ia kito kiba mynsaw Baroh.
Ka Dorbarshnong Mynso B, na ka bynta ki 4 tylli ki longiing jong kito ki 6 ngut kiba la khlad, bad na ka bynta kito ki longiing jong kito kiba la mynsaw, ka phah ia ka jingkhublei shakito ki Paidbah baroh kiba ai Jingiarap ha kane ka jingjia ba sngewsih iaka Shnong ka thaw, wat lada ngim lah shuh ban jer ia ki Kyrteng jong ki baroh.
Ngi Kitbok kitrwiang iaphi baroh ba phin ioh ka met ka bakoit bakhiah kumjuh u Blei un dang kyrkhu iaphi baroh ha ki kam ki jam jong phi.
Shri Arnes SyntemSecretaryDorbarshnong Mynso BShri Haran DharChairmanDorbarshnong Mynso BShri RM KhlemWahehshnong Mynso B.
Ki nongwan jingiaseng ki la nangbun bad sdang dap ka iing bad ka baranda.
Kita ki para rangbah ki la khot ia u bah Sokon bad Bhalang ban shonglang ha kata ka kamra ba shong ki nongialam bad u nongkren.
Kane ka pyni ba ki burom bad sngewieit ia ki namar ba ki la wan khnang naduh sor.
Ha kum kane ka jait jingiaseng la buh da u nongkren da u kynja Tymmenbasan ne Rangbah Balang.
La ai jingiasyllok da uwei u Rangbah balang ba la kham rangbah.
Ki jingkren jong u ki long shisha kiba iarap ban sop spain ia ka mynsiem kaba pait ba pra kum kane ka jingjia haba u Blei u la shim noh ia ka dohnud (kmie) jong ka iing.
Ka jingiaseng ka wai ha ka por 9:05 minit.
La wanrah ia ka sha ban dih ki nongwan jingiaseng.
U bah Sokon u la shongkai tang katto katne por bad leit noh sha iing ha ka por 10 baje.
Kita ki khunrit ki la iohthiah lut sah sa tang ka Syrpai,u Ksan,u Kpa bad ka kmie.
Kine ki la ia shongkai lang haduh 12 baje shiteng synnia.
“Me sngew kumno ka sah sor?" la kylli u kpa ha u Bhalang.
“Ka da pher shisha phi pa, Nadong shadong" la jubab u Bhalang.
“Haba nga peit ia me ruh nga la iohi ka jingkylla ym dei shuh kumba mynshuwa" la pynpaw u kpa.
“Hooid kein pa.
Ban da dei ba nga leit Iewduh, nga tharai ngan bakla ia i bah" la kynrup ktien sa ka Syrpai.
“Kata pat te phi kpa, ka sor te ka sor kein.
Ban da shu long hi kumjuh kin ong hi uto u ikop nongsor, uto u ikop nongkyndong" la ong ka kmie u Ksan.
“Ta, kumno me lah bha ka egsam matrik?" la kylli ka kmie da kaba peit ia u.
“Ha ka jingsngew jong nga te ka biang.
Nga nga tharai ka biang beit" la jubab u Bhalang.
“Sngewtynnat palat kumta" la ong sa u kpa.
“U don khlieh bha imat u Bhalang" la pynpaw sa u Kni bad u tyngkan ban nym iathuh lut ioh u sarong.
“Hep, phin leit noh lashai ne phin leit syndon la shi sngi mynstep?" la kylli ka hynmen.
“Jait ba la wan khnang eh kumne, tharai kan bha ba ngin leit pat la shisngi.
Nga kwah ban leit shongkai biang ha iingiap"la ong u para.
“Ka biang eh hep kata.
Bad une u Bhalang ruh un ioh ialehkai myllen shuwa bad la ki para namar ki la kynjah palat ia u" la mynjur bad ai jingmut ka hynmen.
“Lah dei ban thiah noh ba lah miet.
Shuh ngan da leit pynsiang shuwa ia phi hep" la ong ka hynmen.
Dang step phyrngap la iohsngew ia ka jingkynih ki ‘yiar ryngkuh.
Ka baje alam ha nongkyndong te dei u ‘yiar ryngkuh.
Ka ju long ka rukom ha ki iing ba don khunrit dang step hap khie noh ba la pan sha bad sa ka iam ka bym sngewthuh sngewthaw.
Kumta ruh ka la long ha iing ka kmie u Ksan.
Tang hapoh ka 6 baje baroh ki la ia khie lut.
Ynda la dep bamja step u Kni u Bhalang u la leit shongkai biang ha iing ka khun kong Sbai.
Kita ki khun ka nongiap ki la sngewtynnat ia kane ka jingwan shongkai pynshngain u bah Sokon.
Kim kloi pyrkhat ba un wan biang hynrei kane baroh ka pynpaw ia ka jingsngewjan jong u.
Shillong: “Nga sngew khia palat palat kum uwei napdeng ki nongshong shnong ka Jylla bad kum uwei u Nongmihkhmat um tang jong ka Konstitwensi, hynrei ban ïai ïakhun ïa kiba bun ki mat ban bha ka Jylla, bad kum u President ka KHNAM bad kum u MLA ngan nym shong thait ban trei bor bad ban buddien ba ka Sorkar kan nym lah ban kheiñ sting ïa kane ka mat ba kongsan ïa ngi ka mynta bad khamtam ïa ka lawei ki ban nang wan," ong u MLA ka North Shillong Konstitwensi u Bah Adelbert Nongrum.
U la ong ba kum u MLA u kwah ban ïohi ba u pud u sam u dei ban wan urlong noh khamtam uba la sah teng naduh ka por ba ïoh ïa ka Jylla bad ka long shisha ka jinglehraiñ sa tang kyndiat bnai ban rakhe ïa ka 50 snem ka jingïaid lynti jong ka Jylla.
“Ngim dei shuh ban nang shah pynbiej bad ki paidbah ruh kyn ym ïai shah pynbiej ha kita ki jingïakren katba nang ïaid ki jingïakren, katta ka Assam ka dang kyntur pud da ki ba bun buit bad rukom bad nang lehbeiñ ïa ki nongshong shnong ha ki khappud, ka ktien jingkular bad ki kam kim ïadei dur satia, namar baroh kadei ba kim don mon saiñhima ne ka political will, namar kata ngan pynkynmaw kum ba nga la dep ban pynpaw bunsien ha ka ïing Dorbar Thawaiñ ba ngan nym ïa shimbynta bad ka jingpynkhreh ne ka jingrakhe lehkmen kam don jingmut," ong u Bah Nongrum.
U la ong ba ki paid nongshong shnong ka Meghalaya kim donkam tamasa jingrakhe, hynrei ban ïoh kheit ïa u soh ne ka jingpyndep ïa ki jingkular.
“Nga kyntu ruh ïa ki paidbah ba kin pynkhreh ban pyrshah ïa kane ka sngi bad ngin ai sngewbha ïa ka Sorkar shet shukor ïa u paidbah da ka Total Boycott," ong u Bah Adelbert Nongrum.
Ka khlam corona virus, ka la pynmih ia ki jingjia ba khyllah ha kine ki sngi bad kawei na kitei, ka dei kaba la jia ia  U Matt Hancock, u myntri ka koit ka khiah jong ka sorkar England.
U Hancock, ula hap iehnoh, ia ka shuki myntri jong ka sorkar England, hadien, ba u shah kren bein ha ki paidbah jong katei ka Ri, na ka daw, ba u ialeh ieid bad ka nongtrei jongu, hapoh ophis.
Katei ka jingjia, ka la long ka khubor kaba heh bah, hadien ba la pynmih da ka kotkhubor na London, The Sun.
Mynta la iathuh shuh shuh, ba U Hancock, ula ialam ia katei kaba ieid jongu, kaba dei ruh ka nongtrei ha ophis jongu, sha ka jing ialang jong ki heh sorkar lane ka G7, kaba la long ha Oxford, ha ki khyndiat sngi ba ladep.
La don ka jing kynnoh ba U Hancock, ula ialam ia katei kaba ieid jongu bad ula siew, ia ka bai sah jongka ha katei ka hotel, lem bad ka bai bam, na ka pisa paidbah.
U Hancock, ula hiar shuki noh hynnin ka sngi, hadien ba la sei madan ia katei ka jingjia, da ka kotkhubor The Sun, ha kaba la pyni ia ka jing iaieid jongu bad ka  Gina Coladangelo.
Haduh mynta, ka jingwad ka dang iaid ban tip, la ki ia sah lang ne em ha katei ka jingleit sha Oxford, namar ba utei u myntri ba rim u sah ha ka hotel, kaba remdor bad ula siew ia ka jingleit jongu, na ka pisa paidbah.
Mar ia mih katei ka khubor, U Hancock, uba 42 snem ka rta, ula ia pyllait noh ruh bad ka tnga jongu, kaba ula ia shong 15 kynthih, ka Martha, ha kaba ula don 3ngut ki khun.
Kaba la pyn bitar jur ia ki paidbah, ka long ba ha ka 6tarik Jymmang 2021, U Hancock, ula ialam ia ka Gina, sha ka ophis jongu, kaba dei ruh ha katei ka por, ba ka jingkhang shnong, ka dang khlain bha bad ba baroh ki nong England, kim shym la ioh ban iaid ban ieng, lane ban ia kynduh ia la kiba ieid ba thoin.
La shim ruh ba ka dei ha katei ka sngi, ba U Hancock, ula ia leh ieid bad ka Gina, ha ka kamra trei jongu.
Ka Gina Coladangelo, ka ia shong mynta bad U  Oliver Tress, 54, uwei na ki dap million, hynrei la iathuh ba ha katei ka sngi, ba ka mih katei ka khubor, ka Gina, ka la phet bak na iing bad ym shym tip satia shaei ba ka don, hynrei la antad, ba ka leit sah sha ka jaka kaba kan buhrieh ialade na khmat kiba bun.
Nongpoh:Ki bor pyniaid Distrik ka Ri Bhoi, ki la pynbna paidbah ba mynta la shah ban iaid ki kali kamai paidbah, ha kaba ka tnat kaba peit ia ki kam kali, ka la pymmih da ki kyndon ha ka rukom iaid ki kali.
Ka jingpynbeit halor ka jingiaid ki kali, la pyntip ba ha ka taiew ba nyngkong bad ba lai jong u bnai yn iaid ki kali kiba kut ha u 0,2,4,6,8, ha kaba kin iaid ha ka sngi nyngkong, sngi Balang bad sngi thohdieng, katba ki kali ba kut ha u 1,3,5,7,9 kin iaid ha ka sngi Ba-ar bad sngi Palei, ha ka taiew ba ar bad ba saw jong u bnai, ki kali kiba kut ha u 1,3,5,7,9 kin iaid haka sngi nyngkong, sngi Balang bad sngi Thohdieng, katba ki kali ba kut ha u 2,4,6,8 kin iaid ha ka sngi Ba-ar bad sngi palei.
Baroh ki nongniah auto, taxi, sumo bad ki bus, ki dei ban pyni bad tah ia ka syrnod ba ki la dep ai tika iada Covid-19 ha ka liang ka diang jong ka iit kali ba shakhmat bad ki dei ruh ban leit mih sha ophis u District Transport Officer, Ri-Bhoi District ryngkat bad ka syrnod ba kila dep ai tika bad ka Driving License naka bynta ban ioh ia ka muhor Green Card lane ka Vaccinated Sticker, bad ki nongialam jong ki kynhun nongniah kali kamai ki dei ban shimkhia ban lum ia ki kot na ki para nongniah bad ban phah sha ophis u DTO.
Shillong:"Danglah kaba leit phah peitbniah ne phah test manla ka 10 sngi ne danglah kaba ai injek tika Covid 19," ong ki bor pynïaid distrik, ka Hima Mylliem ïa kiba shong dukan bad kiba die jingdie hapoh madan hapoh Ïewduh ha ka sngi Saitjaiñ jong u taïew ba la dep.
Ïa katei ki la ong ha ka por ba ki dang kyntu bad kyrpad ïa kiba shong dukan ba kin wah ne tah ha ryngkat bad ka syrnot ne certificate ban pyni ba ki la ai injek tika ne ki bym pat dep ai tika.
Watla kam shym la don ka jingpynbor ïa kiba shong dukan ba dei beit ban ai injek tika, hynrei la shu bthah ba kin tah da ka jingthoh Vaccinated bad Not Vaccinated ha khmat dukan da kaba thoh shai ruh ïa ka kyrteng ki trai, ki nongtrei kiba la ai injek tika bad kito pat ki bym pat ai injek tika kumba la bthah da ka Ïingbishar bad kumjuh ruh na ka liang ka Sorkar jylla.
Ha katei ka sngi la ïarap ruh ban thoh kyrteng da ki pulit jong u Syiem ka Hima Mylliem ïa ki dukan ha kaba la bthah ruh ïa ki trai dukan ba kin dei ban leit aiti ïa ki jingthoh bad ki syrnot sha thanat Hima Mylliem kum ka jingpyntip.
Kumba la ïohi ha katei ka sngi kiba bun hi na ki dukan kiba la ai injek tika dei hi jong ki bar jylla bad dang duna bha ki Khasi.
Ha kawei ka khubor la ïathuh ba kiba leit ai injek tika ha ka sngi Saitjaiñ hapoh khlieh Ïewduh hapoh thanat jong ka Hima Mylliem ki la poi thana, 111 ngut bad baroh kiba la leit ai injek tika hapoh Ïewduh haduh ka sngi Saitjaiñ naduh ba sdang ka jingai tika ïa kiba shong dukan ka la long 2067 ngut bad ha ka sngi Saitjaiñ pat ki la don kumba 48 ngut kiba la pynrung kyrteng ne kiba la register.
Nongpoh:Haba bud ryntih katkum ka hukum kaba la pynmih da ka Iingbishar ba don burom ka Meghalaya High Court of Meghalaya, kaba la pynmih mynha ka 23 tarik mynta u Bnai, kumta ka Deputy Commissioner, Ri Bhoi District, ka la pyntip paidbah ba baroh la ka long ia ki dukan, ki jaka trei bad ia ki kali kit nongleit nongwan, kiba kynthup ia ki local taxi, auto-rickshaw, ki sumo bad ki bos, ba ki dei ban tah ia ki kynja jingthoh kiba lah ban paw shynna bha ia ka kyntien ‘Vaccinated’ kaba mut ba ki la dep ban shah injek, da kaba pyni ia ki dur kaba kdew shai ba baroh ki trai bad ki nongtrei ki la ioh ia ka Injek iada COVID-19.
Ka la long kumjuh ia kito ki bym pat ioh ia ka Tika, ba ki dei ban tah ha ka jaka ba paw shynna bha ia ka kyntien “NOT VACCINATED" ha ryngkat ki kyrteng bad ki dur kaba kdew shai ba baroh ki trai bad ki nongtrei jong ka dukan/ jaka trei, haba kim pat dep ban ai Tika.
Na ka bynta jong kito ki bym pat dep ia ka Tika COVID-19, ki dei ban pyni da ka report jong ka RTPCR test lane ka jong ka RAT test kaba manla ka shiphew sngi.
Ki dukan lane ki kali ha kaba iadei bad ka jingthoh iaka kyntien VACCINATED lane NOT VACCINATED, ki dei ban da thoh shai, kaba lah ban iohi bha ha ryngkat ka jingtah ia ki dur.
U Thorgen Hazard, uba dei u para trai jong U Eden Hazard, ula ioh thep shi kol ha ka minit kaba 42 bad katei ka la biang ia ka Belgium, ba kan pynliem ia ka Portugal, kaba dei ka Ri, kaba khlain bor bha ban ialehkai phutbol, namar ba ka don ia U Cristiano Ronaldo, u nongthep kol, ba pawnam jong ka pyrthei.
Ka Portugal, ka la ioh lad haduh 22 sien kynthih ban ther sha ka liang ka Belgium, hynrei, kam shym la ioh lad satia, wat tang shisien, ban pynrung sha ka jar.
Ka Belgium, kan ia kynduh Italy ha ka jing ialehkai Quarter Final, katba ka  Czech Republic, kan ia khun pyrshah ia ka Denmark ha ka  quarterfinal jong ka European Cup.
Dhaka: Hynniew ngut ki briew, ki la iap bad sa 50ngut kiwei ki la mynsaw, ha ka jingbthei kaba jur mynta ka janmiet ha Moghbazar, kaba ha nongbah Dhaka, jong ka Bangladesh, ong ka khubor jong ka Daily Star.
U Shafiqul Islam, Commissioner, ka Dhaka Metrpolitan Police (DMP), u iathuh ba hynniew ngut ki briew, ki la iap ha katei ka jingbthei.
La antad, ba ka jingbthei, ka lah ban dei na ka jingbthei jong ka lyer shet jingshet.
Nongpoh: Ka District Magistrate ka Ri-Bhoi, ka la pynbna paidbah ba ka shnong Patharkhmah bad ka shnong Nongsder Block-I, ki la shah pynhap ha ka thup Containment Zone, ha kajuh ruh ka por ki la don ki katto katne ki longiing ha shnong Umlyngkdait, kiba la shah pynhap ha ha thup Micro-containment zone.
Ka Containment Zone ha shnong Patharkhmah kan treikam naduh ka 26 tarik haduh ka 6 tarik Naitung 2021, katba ka shnong Nongsder Block I yn khangdam naduh ka 26 tarik haduh ka 30 tarik Jylliew.
Ki longiing kiba shah khangdam ha shnong Umlyngkdait, ki kynthup ia ka iing jong u Gudus Ali, Sultana Laskar, Shiviji Khatun bad M Marngar naduh ka 25 tarik Jylliew haduh 5 tarik Naitung 2021.
Ha kitei ki shnong kiba la pynbna Containment Zone bad ia kitei ki longiing kiba la don ha ka thup Micro Containment Zone, la khang pyrshah ia ki paidbah ba kim bit ban rung ban mih bad lada don kiba leh pyrshah, kin sa ngat ha ka jingshah pynshitom katkum  ki kyndon Ain.
Shillong: Ka tnat peit mariang jong ka sorkar India, ka pyntip, ba kan don ka jing hap slap kaba jur ha ka jylla, ha ka 27,28,29,30 Jylliew bad kumjuh ha ka 1tarik Naitung 2021.
Ka jing hap slap,  kan kham jur bha, hapdeng ka 28 bad ka 30tarik Jylliew, ong katei ka kyrwoh khubor.
Budapeit: U Tomas Holes bad U Patrik Schick, ki la ioh thep mar shi kol ha ka kylla miet jong jing ialehkai Euro Cup bad katei ka la ailad ia ka  Czech Republic, ba kan jop da 2-0 victory, ia ka  Netherlands, kaba don tang 10ngut ki nong ialehkai.
Mynta ka Czech, ka la ioh rung sha ka  European Championship quarterfinal.
U nong ialehkai pdeng ka Netherlands, U Matthijs de Ligt, ula shah beh noh na madan ialehkai, namar ba u ktah da ka kti ia ka bol, ha ka minit kaba 55 jong ka jing ialehkai, ha ka por, ba u dang shah nion tyngeh ha U Schick.
La ai da ka card saw, ia U de Light, hadien ba la peit bniah da ka video.
U Holes, ula thep ia ka kol ha ka minit kaba 68 bad U Shick, ha ka minit kaba 80 na ka liang jong ka Czech.
Ka Czechs, kan iakhun pyrshah ia ka Denmark ha ka quarterfinal ha ka sngi saitjain, ha Baku, Azerbaijan.
Ka jing ialehkai, ka la long mynta ka step ha Budapest, ha ka rynsan jong ka Puskas Arena, ha kaba ki don 67,215 ngut ki nong peit kai.
Shillong: Kiba ioh pang corona mynta ka sngi, ki don 462ngut bad kiba iap, ki don 2ngut.
Kiba jem na ka jingpang, ki long 570ngut.
Kiba dang don ha ka jingpang, ki long 4,558ngut bad kiba iap, ki la poi baroh sha ka 819ngut.
Ka East Khasi hills, ka don 153ngut, ka Ribhoi 79ngut, ka West Jaintia hills 51ngut.
Shillong:  U Bah AL Hek u ba dei u Myntri ba dei peit ia ka tnad ka koit ka khiah u la iathuh ba tang mynta ka sngi ka 9 tarik u Jymmang 2021, ka Jylla Meghalaya ka la kiew bha ha ka jingioh ia u Covid 19 ha kaba ki la don kumba 418 ngut kiba la ioh thymmai ia kane ka jingpang bad kiba la khlad noh tang mynta ka sngi ki long 18 ngut ha kaba 14 ngut na kine ki dei na East Khasi Hills.
Na ka liang une u Myntri u la kyntu ia baroh ki paidbah ka jylla ba kin ym shim sting ia kane namar ka lah ban wanrah ia ka jingjynjar kaba khraw ia ka shnong ka thaw bad ka longiing longsem hi baroh kawei, kumta u la kyntu ruh ia ki paidbah ba kin long kiba husiar bad kiba bud pyrkhing bha ia ki kyndon kiba la bthah.
NEW DELHI: U Manish Sisodia, Deputy Chief Minister ka Delhi, ula ther tyngeh mynta ka sngi ia ka sorkar India, halor ka jing khaii dawai jongka sha ki Ri bapher, da kaba u ong ba kan jin da lah ban iada ia kiba bun bah ki mynsiem briew, lada kitei ki dawai, ki la don lypa, ha la ka jong ka Ri.
“Ka dei ka kam pyniap briew, ba shyrkhei rem, ba la leh da ka sorkar India, ha kaba ka khaii ia ki dawai sha satlak ka pyrthei, katba uba bun bah, u iap ei ha la ka jong ka Ri" ong U Sisodia, haba kren sha ki khubor, mynta ka sngi da ka jingkren online.
Da kaba sot, na ki jingthoh ha ki khubor, U Sisodia, u iathuh ba ka sorkar India, ka la khaii dawai corona sha ki 93 tylli ki ri jong ka pyrthei, kiba lah ban iada dalade ia katei ka jingpang khlam bad ki bym don jingiap jingduh satia, na ka daw jong katei ka khlam.
Kiba bun bah ki samla bad ki paidbah, ki la shu iap ei, ha  kane ka kylla kaba ar jong ka khlam corona bad ki jingim jongki, yn jin da la lah ban iada, lada la ki dawai ki la don ha la ka jong ka Ri.
U Sisodia, ula ong shuh shuh ba ka sorkar India, ka dei ban pynbiang pahuh sha ki jylla, ia ki dawai covid, ba kan nym don kano kano ka jing duna dawai injek bad ula pyn thikna ruh ba ka sorkar Delhi, kan injek lut ia baroh hapoh 3 bnai, lada ki dawa ki don ha kti jongka.
Jynjar ngi ba duk bym don Pisa ba extend Shi extend Ka lockdown kmno ym plan bha na bynta kiba duk khamtam ma ngi nongbylla sngi.
U Bah Jemino Mawthoh, u ba dei u General Secretary jong ka United Democratic Party(UDP) bad u ba dei ruh u nongmihkhmat barim jong ka Nongthymmai Constituency u la ngat ia ka jingpang Covid 19 bad la lap ba u long positive hynnin ka sngi Saitjaiñ kata ka 8 tarik u Jymmang 2021.
Haba kren sha ki katto katne ki lad pathai khubor lyngba ka phone, u Bah Jemino Mawthoh u la iathuh ba um don kano kano ka jingshitom ha ka met bad u shait u khlaiñ beit bad u don ha iing lajong.
U Bah Jemino Mawthoh u la iathuh ba u la leit phah test ialade hadien ba u la iakynduh bad ki briew kiba don ia kane ka jingpang.
U Bah Jemino u la ruh ong ba na ka liang jong u, u la pyrshang katba lah ban nym ioh ia kane ka jingpang ha kaba u la bud thik thik ia ki kyndon hynrei ym lah biang pat hangne hangtei.
Ka por ba mynta kaba ngi im, ka long kata ka por kaba jlan tam.
Ka long ka por kaba hadien ba lakut noh ki 69 taiew ba la ong ha u Daniel 9:25.
Kaba mut ba ki 69 taiew ba la ong da u Daniel ki la kut la slem bah.
Hadien ba la kut ki 69 Taiew, kawan ka por kaba jrongtam, kadei ka por ha kaba u Blei u la pynshitom ia ki Israel nakadaw ka jingryngkang jong ki, bad ha ka juh ka por, ka por ba ngi im mynta ka long ka por jingpyniasuk jong u Blei ia ki Jentil lyngba u khun jong u u Jisu Khrist.
Rom 11:1-36; 2 Korinth 5:16-21.
Ka por jingpynshitom ia ki Israel bad ka por jingpyniasuk u Blei bad ki Jentil, ka long ka por kaba jlan tam bad kaba lajan artad sa ban kut noh.
U Blei u la pyniasuk ia ka pyrthei lyngba da u khun jong u u Jisu Khrist, kamdei shuh kaba dang sdang hynrei ka lajan ban kut namar kala iaid mynta 2000 snem bad tam, artad.
Ka pyrthei ka la tip bad ioh sngew shaphang u khun u Blei u Jisu khrist, la ki ngeit kim ngeit ka sah ha ki hi.
Hadien ba u Jisu Khrist u la leit noh shabneng u la aiti ha u Mynsiem Bakhuid (Holy spirit) ban pyn kynduh ia ki briew shaphang ka jingshisha baroh.
Bad mynta ka pyrthei kadang don hapoh ka jingpeit jingsharai jong u Mynsiem Bakhuid jong u Blei.
Hynrei ka por ka batai shai ba kane ka juk u Mynsiem ruh shen kala jan ban kut noh, bad ki bor u bymman u ksuid, bad u soitan ki sdang ban trei bor bah ha ka pyrthei.
Nakata ka daw bun ki briew kin shah pynshoi pynkyllon ha ki ain u Soitan, ka pyrthei mynta kadon hapdeng jong ka jingsdang jong ka jinglamwir ki jingartatien jingsheptieng bad jingbymshngain shuh hakane ka pyrthei.
U Blei ruh u la pyni ia ki dak ka jingbymsngew shaniah jong ka jingim hakane ka pyrthei lyngba ki jing jia kiba wan naka por sha ka por kum ki thma, ki nemsniew ki khlam, jingkhyniuh jumai jingrang rynkhiang, jingshlei um ba shyrkhei.
Kine baroh ki pynlyngngoh ia u briew hangne ha pyrthei.
Kine kiei kiei ki long tang ka jingsdang jong kapor kaba khadduh kaba u Daniel u ong – Ka shitaiew ba khadduh.
Daniel 9:27.
Kane kandei ka por jong ki jingjynjar na kiba jynjar tam ia u briew hangne ha pyrthei ka bym pat ju long bad kan ymlong shuh ruh.
Mathaios 24:21.
Te hashwa ba kine kiei kiei kiba khraw kin wanhap wanjia, ka don shwa ka jingkulmar jingmut jong u briew ha pyrthei namar ki bor u bymman ki trei jur  (Pressure) katban pynkyllon ia u briew na ka jingngeit dei hangta kan mih ka Hukum Thymmai kaba ynshah ba ki Israel kin ioh ban pynieng pat ia ka Temple kaba Lai ha Jeruasalem, ym naka bynta ka Burom uBlei, hynrei ba yn ioh pynpaw ia kiei kiei kiba rieh kiba long ki DAK Sha ka pyrthei ba ynsdang kata ka Shitaiew ne ki 7 snem kiba khadduh, ki por jingjynjar kipor ba u Lucifer soitan un shynshar ia kane ka pyrthei ha ka por kaba lyngkot, tang 3 snem shiteng, lane 42 bnai lane 1260 sngi.
Daniel 9:27.
Kumta ka por ba mynta, kalong ka por ba kaba kut la hajan.
Ka por ba yn pynieng ia ka Temple Balai ha Jerusalem.
Ka por ba u Mradkhlaw un shynshar 3 snem shiteng, ka por ha kaba ka jingpyniasuk u Blei bad ki Jentil kan kut noh.
Ka por ha kaba u Blei unshim noh ia u Mynsiem Bakhuid naka pyrthei ha shwa ba u soitan un shynshar don bor 3 snem shiteng ia kane ka pyrthei.
Daniel 9:27.
Namarkata – suk uba pule, uba iohsngew ia ki ktien jong kane ka jingiathuhlypa… kata ka ia ka la jan.
Jingpynpaw 1:3.
Kane ka jingpur jong u khniang jingpang Covid 19 ha kane ka khep kaba ar ka la wanrah ïa ka jingduh kaba khraw khamtam eh ïa ki mynsiem briew, ha kylleng ki ri ka pyrthei bad kumjuh ha kane ka ri India.
Kumta da ka mynsiem kaba sngewkhia haduh katta katta nga kwah ban ai ïa une u kyrwoh sha ki parari, ki parakher, ki paramer baroh kumno ba ngin ïada ïalade bad ban ïakhun pyrshah ïa une u khniang jingpang.
Kaba kham pynkhuslai shuh shuh ïa nga ka dei hadien ba nga la ïohi ïa ka khubor ba la ai na ka liang jong ka bor pynïaid distrik ba une u khniang jingpang covid 19 u la sdang ban pur sha ki jaka nongkyndong ha kane ka ri baieid jong ngi.
Ka daw ka long ba nga tip shai ba kiba bun na ki briew jong ngi khamtam ha ki thaiñ nongkyndong kim pat ngeit satia ba une u khniang jingpang u don shisha.
Kumta ka don ka jingkheiñ sting kaba jur bha ha ki thaiñ nongkyndong ba kin bud ryntih ïa ki kyndon ba la bthah da ka Sorkar.
Kawei pat nga tip shai hi ruh ba ka Sorkar kan nym lah ban pynbiang ïa ki lad jingïarap lane jingsumar ynda une u khniang jingpang la pur sted kumba ka long ha kiwei kiwei ki bynta jong ka ri India.
Halor kane ka nongrim nga kwah ban ai ïa kane ka khubor ym ban pyntieng lane pynduh mynsiem ïano ïano hynrei ban pynsngewthuh ïa ka jingma kaba ap ïa ngi ha ki sngi ban wan.
Ki katto katne ki jingpashat jingmut ki long kumne harum:-Kaba nyngkong eh ka long ïa ki paidbah ba kim dei da lei lei ruh ban kheiñ sting ïa kane ka jingpang.
Ngam kwah ban ïatai hangne ïa kane ka jinglong kaba don hapdeng u paidbah bad ngim lah ruh ban shu pynrem ïa u paidbah halor kane.
Nga sngewthuh ka don ka jingbymshai bad ka jingklumar jingmut hapdeng u paidbah la une u khniang jingpang u don shisha ne em?Hynrei kaei kaba nga kwah ban ong hangne ka long, ba ngi dei ban peit ïa kaei kaba la jia ha kylleng ki ri ka pyrthei, bad kumjuh ha kylleng ki jylla jong ka ri India, ha kaba ka la don ka jingïambriew kaba khlem sangeh shuh, wat lada don ki bymngeit ba kita kiba ïap ha kane ka ri jong ngi ki dei kiba ïoh ïa une u khniang jingpang.
Kaba donkam ïa ngi ka long ba wat lada ngim ngeit ïa uta u khniang jingpang hynrei ngi hap pat ban pdiang ba ka don ka jingpang kaba pher bha kaba la shim ïa shibun bah ki jingim briew ha kylleng ka pyrthei bad kumjuh ruh ha kane ka ri jong ngi.
Kaba ar pat kumno ngin ïaleh pyrshah lane pyndkut ïa une u khniang jingpang ba un nym ïoh ban pur sted sha kiwei pat ki bynta jong ka ri jong ngi.
Nyngkong ngin hap ban sngewthuh kumno kane ka jingpang ka pur hapdeng jong ngi.
Ki stad saiantis jong ka pyrthei ki ïathuh ba une u khniang jingpang u pur na kawei ka jaka sha kawei pat, da kaba u ïabit na uwei u briew ha uwei pat bad ki ïathuh ba une uba ar mynta u kham pur sted ban ïa uba nyngkong.
Ka jingïakhun jong ngi mynta ka long kumno ban pynsangeh ïa kane ka jingpang ba kan nym pur sha kiwei pat ki bynta jong ki Shnong ki thaw jong ngi.
Ka long shisha kaba eh haba ngi shu pyrkhat kumno ngin leh hynrei kam long pat kumta lada ngi don ïa ka jingkitkhlieh ha la marwei shimet shimet.
Ka Sorkar ka wanrah ïa ka jingkhangdam kum kawei na ki lynti kumno ban ïakhun ïa une u khniang jingpang.
Kane ka long tang kumno ban ailad ïa ka Sorkar ba kan ïoh ïa ka por ban pyrkhat bad pynkhreh kumno ban ïakhun pyrshah ïa une u khniang jingpang.
Ym lah ban shu khangdam man la ka por khamtam haba kiba bun na ki nongshong shnong ha kane ka ri jong ngi ki long kiba duk.
Hynrei lada kata ka jingpur jong une u khniang ka nangkiew na ka sngi sha ka sngi, ka Sorkar kam don da kiwei pat ki lad lait sa tang ban shu khangdam na ka por sha ka por, bad kane kan wanrah ïa kiwei pat ki jingeh ha ki briew.
Kumta ban ïaleh pyrshah lane pyndkut ïa ka jingpur jong une u khniang ka dei ïa ngi ban shu kohnguh beit bad bud ryntih ïa baroh ki jingbthah jong ka Sorkar.
Kum ban shu pynkynmaw hangne, kumno ban deng mask haba la mih shabar na la ïing, ban sait khuid bha ïa ki kti na ka por sha ka por, ban nym ïa shong jan bad ki briew ha kano kano ka jaka.
Kane ka long kaba kongsan tam na ki jingbthah jong ka Sorkar.
Une u khniang u ïohlad ban rung sha ka met jong ngi lyngba ka shyntur, ki thliew khmut, bad ki khmat kumjuh.
U ïoh ruh ban pur lyngba ki shympriahkti jong ngi.
Lada ki briew ki bud ryntih ïa kitei ki jingbthah jong ka Sorkar une u khniang jingpang da lei lei un nym lah ban pur sha kiwei pat ki bynta jong ka ri jong ngi.
