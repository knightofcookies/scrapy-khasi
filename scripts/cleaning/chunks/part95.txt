Ym tang katta u President u la pynpaw ruh ia ki kyntien ha kaba iadei bad ki khun samla jong ka seng Khasi ban long kiba la pynkhreh na bynta ban ker ban da bad ruh ban pyllait ia ki sai khum sai teh kiba jyrwit jyrwat ha kum kane kapor kaba ka Jaidbynriew ka donkam palat da kaba iatreilang bad ka Seng Kmie bad ruh ialam ia ki Seng Samla jong ki tnat seng khasi bapher bapher ba hashwa ba kin shim ia kino kino ki sien jam kiban kam shakhmat la ka long ha kaba iadei bad ka sorkar ne kiwei ki kam ruh kumjuh.
Ki tnat seng khasi ki donkam ruh ban pyntip sha ka seng kmie hashwa ban iaid shakhmat namar ba dei tang ka seng kmie kaba aibor bad kaba hap ban shim ia ki jingkitkhlieh baroh bad lada kanpoi kapor ba ki hap ban iaid lait ne wat ban shim ia ka rai tang halade la kalong kino2 ki tnat seng ne ki tnat treikam bapher2 kata kamut ka seng kmie kan ymdon jingkitkhlieh eiei ruh em.
Hashuwa ban shong u President u la pynbna iar ba ka Aiom Lehkmen mynta ka sngi la plie pyrda da ka jingkyrkhu kyrdoh kaba khuid ba sngur hapdeng baroh ki nongpyniaid lem bad ia ki nongiashim bynta ruh kumjuh.
Ki nongjop ha ki jingialehkai mynne ka sngi ki long, ha ka Siat khnam kynhun ba hapoh 14 snem, Nongjop ba nyngkong Seng khasi Laitkor, nongjop ba ar seng Khasi Laitryngew.
Ha ka Siatkhnam para marwei hapoh 14 snem, Nongjop seng Khasi Laitryngew, Nongjop ba ar seng khasi Laitkor, ha ka Iasiat kynhun hapoh 18 snem, Nongjop seng khasi Wahsohlait, Nong ba ar seng khasi Laitkor, ha ka iasiat para marwei hapoh 18 snem, Nongjop seng khasi Laitkor, Nongjop ba ar seng khasi Mawkasaiñ.
Ki don ruh ki jingialehkai jong ki khyllung kiba la wan iashim bynta napoh ki tnat seng khasi bapher bapher.
Shillong:“Nga la iaid sha kylleng ka Ri bad kylleng ka pyrthei, hynrei ngam pat ju kham lap ia kaba kum kane ka jaka kaba itynnad" ong U MJ Akbar myntri khynnah kam bar ri jong ka sorkar India, haba kren ha ka jingialang pynkhuid shnong ha Mawklot mynta ka sngi.
Haba kren ha katei ka jingialang jong ka Swachhata Hi Seva(SHS), kaba la pyniaid da U Bah PS Dkhar, Deputy Commissioner, East Khasi Hills, U Akbar, ula pynsngew ia ka jingkren jong U Narendra Modi, myntri rangbahduh, ha kaba u pynsngew ba ka jingdon jong ki painkhana shimet, kam shym la thew satia ia ki shynrang, hynrei ka thew kyrpang ia ki kynthei.
“Na ka bynta ka kynthei, khlem ka painkhana kaba ka long trai hi marwei, ka dei ka jing pynshitom bein ia ka, namar ba haba ka leit jingleit shabar, ka hap ban shah ia ka jing donkam ban leit shabar bad kumta ki hap ban ap haduh ban da wan ka miet bad da wan ka jingdum".
14 tylli ki Balang Kristan kiba don ha ka jylla Mizoram kiba don hapoh ka Mizoram Kohhran Hruaitute Committee ki la pynpaw ka jingbym sngewiahap  ia ka rai jong ka Supreme Court ban sloit noh ia ki kyndon jong ka section 377 kaba la rai ban ailad ia ka  jingiashongkha para kynthei ne para shynrang bad kaba la niew ba katei kam dei shuh ka kam sniew, ia katei ka rai la pynmih ha ka 6 tarik mynta u bnai.
Shillong:Hadien 5 sngi ba u la risaiñ na ka seng Congress, dei mynta ka sngi ba ki nongthohkhubor ki la ioh ban ia kynduh ia u bah D.
D Lapang ban ia kren markhmat bad u bad katei ka jingiakynduh ka long ha Nongpoh.
Ha katei ka jingiakynduh u bah Lapang, u la iathuh ba u la don hapoh ka seng Congress la 45 snem bad ka jingjied jong u ban leit sha ka seng Congress ha katei ka por ka dei, namar ka jingsngewburom ba ka dei katei ka seng kaba la pynioh laitluid ia ka ri India bad katei ka seng ka don ia ki nongialam kiba jrong ka rynieng kum u Pandit Jawaharlal Nehru, u Rajiv Gandhi, ka Indira Gandhi bad kiwei.
U bah Lapang u la ong ba ha ka jingdon jong u hapoh ka seng Congress u la ioh ban ia treilang bad u Rajiv Gandhi, ka Indira Gandhi, u Narasimha Rao, Dr.
Manmohan Singh nangta sa bad ka Sonia Gandhi, “Ka madam Sonia ka dei ka briew kaba nga burom eh, ka kup ia ka durkmie ha nga bad ka long kum ka nongpeit nongsumar bad ka da lehbha khamtam ia ka thaiñ shatei Lam mihngi" u la ong.
“Hynrei haba kylla ki nongialam ka don ka jingsngewpher bad kaba ktah eh ia nga ka dei ka jingong jong u Rahul Gandhi u President ka AICC ha kaba u ong ba ki briew kiba la tymmen ki dei ban mih noh na ka seng Congress, dei halor kata ka nongrim ba bun ki radbah ki la shah weng lut, kiba bun ki riew rangbah kum u Digvijay Singh, ka Ambika Soni, Janardhan Dwivedi, u Sushil Kumar Shinde ba ki mih noh na ka Congress", ong biang u bah Lapang.
Haba phai pat sha ka jingshah ibeiñ jong u namar ka jinglong tymmen u la ong , “Ha ka por elekshon nga la trei shitom bad katkum ka jingkheiñ jong nga ngin ioh beit ia u nombar ban thaw sorkar, hynrei u Rahul u ong ia nga ban pynkut noh ia ka jinglong President.
Nga ong balei phim ap sa tang katto katne sngi ban thep vote naba nga la pynbeit lut nadong shadong ia ki lynti ba dei ban iaid, nga la kyrpad ban ailad haduh ban da dep elekshon, hynrei u ong em um ap shuh" ong u bah Lapang.
“Nga dang kwah ban shakri hynrei ka AICC ka klet noh ba u politishian um ju don tarik ban shong penshon, ngam shym ialeh ia ka elekshon ba nga iohi ba ki lah ibeiñ bad ym i don jaka shuh ha ka AICC ia ki tymmen ba la phuh ñiuhlieh, nga la sei da u Mayrald Born, ngam leh phoi, ngam leh mynleh, ngam shym pynat hynrei nga da trei shitom radbah ban pynjop ia u.
Peit ha ki rikod jong ka AICC, ki briew kiba la 95 snem karta ruh ki long Myntri rangbah bad ki dei ki MR kiba tbit" u la ong.
U la bteng biang da kaba ong “Hynrei kine ki briew ki kwah ban phah shongkhop ia nga, da kine ban ong ia nga shongkhop ban ong mem dei shuh ban bteng kum u President, nga mih noh syndon, haba nga mih ngam iathuh hano hano ruh, ha u Mayrald u MLA ruh ngam iathuh, ngam kwah ban kanbas ban pyntip briew, ban pynshoi briew , ngam kwah pynshit iano iano ruh, hynrei ki bun ki ong ban ia mih lang, nga ong ia ki ba ngam ju pynshit ka shong ha ki, shuwa ia nga ki mih uwei hadien uwei hynrei ym dei ba nga khynniat ma nga ne ba nga khroh ma nga" u la ong.
U la iathuh ba mar ia risaiñ shibun ki jingkyrpad na ki nongialam Congress ka la wan ba ngan weng noh ia ka shithi risaiñ, “Ha Delhi kiba bun kiba wan kyrpad, u Rahul u kwah ia kren u ong ba lada donkam ban wan sha Meghalaya ruh un wan, ka Madam Sonia ruh ka kwah eh ban ia kren, u Mukul u la wan ban shong shi kynta bad nga, hynrei nga la ong ba ngam lah shah shuh ia kine ki jingleh kiba la slem bah, bad mynta ka la dei ka por ba ngan ong Khublei ngam wan phai shuh" ong u bah D.
D Lapang.
Haba kylli shano mynta un leit ne sha kano ka Party un leit iasoh u la ong “Ki kylli ia nga katno ngut ki ban wan na ka Congress, nga ong ba nga khlem ong iano iano ruh, wat ia u MLA ka nongpoh ruh u sah ha ka lyngngoh, shano ngan leit ngam pat tip, ngam pat wer briew, nga kwah ba haba treikam yn ym don shuh ba teh na kti jong nga, nga la phong ia ki juti jong ka jingduk bad tang uba phong uba sngewthuh ia u prek uba thar, nga kwah ban shakri ia u paidbah haba ki ong wat shakri ngam mynjur wat ha jingthiah pang ruh ngan dang bteng ia ka jingshakri jong nga, kino kino kiba iahap jingmut bad nga ngan leit shata bad ki lah ban wan lang bad nga.
Ki kwah ia kynduh ki Faleiro kiei kiei nga ong ym don jingmut ban wan ia kynduh ia nga naba shisien ba nga la rai ngan ym phaidien shuh" ong u bah Lapang ha ka jingiakren bad ki nongthohkhubor.
Shuwa ban pynkut ia ka jingiakren bad ki nongthohkhubor u bah Lapang u la ong “Nga la len lade ha kiba bun ki khep, nga la long myntri rangbah san sien, ngi ia shrut para ma ngi.
Ha ka sien kaba khadduh eh ka Madam Sonia ka la khot ia nga ha ka kamra ba 70 jong ka Pinewood Hotel ka la kylli ia nga, ka ong ban long myntri rangbah bad ha katei ka elekshon ka Congress ka ioh 16 ngut ki MLA na Khasi-Jaintia bad 14 ngut na Garo.
Nga ong ia ka Madam utei u Mukul ruh uba kwah eh ban long myntri rangbah u kwah dik dik ban long long MR, nga ong ai ia utei namar da um ioh kan pra, ka Madam ka shu sngap khlem kren" ong u ba Lapang.
Shillong: Ka jingialang jong ka Executive Committee ka Dorbar Shnong Malki kaba la long ha ka 07tarik Nailur 2018 ha iing dorbar shnong ka la shim katto katne tylli ki rai na ka bynta ka jingtip paidbah haryngkat ka jingmaham khnang ban lah ban teh lakam ia ki jingsniew ha shnong.
Ka jingialang ka dorbar shnong ka la shim lai tylli ki rai ha kaba yn ym shah shuh iano iano ban shong kai ha ki bynta jong ka surok khlaw la ka long mynsngi ne mynmiet.
La mana ba ym dei ban shongkai ha ki surok shnong ne foot-path, khamtam ha ki por ba la dum bad ban ym leh kino kino ki kam kiba lah ban pynjah burom ia ka shnong Malki.
Yn ym shah ban shong kai ha ki kali la jong ha ki jaka surok paidbah khnang ban lait na ka jingshah kynnoh ba phi dei ki nong pynshlur ia ki jingsniew.
Ha kajuh ka por ka dorbar shnong ka la pyntip ba lada don kino kino kiba leh pyrshah ia kaba la maham, ka dorbar shnong bad ki paidbah kin pyntip beit sha ki pulit.
Shillong: U Chairman ka Khasi Hills Autonomous District Council (KHADC) Bah Teinwell Dkhar ula ong ba hadien ba ka ain shongkha ka Khasi Social Custom Lineage (2nd amendment) Bill 2018 ka KHADC kan treikam, bun ki MLA Khasi kiban duh noh ia ka jinglong riewlum ne Scheduled Tribe.
U Bah Teinwel u la ong ban tehlakam iaka jingshong kha ki Khasi bad kiwei ki jaidbynriew, ka donkam ia kane ka ain.
“Lada kane ka bill kan treikam, bun ki nongmihkhmat kum ki MLA bad MDC, ki lah ban duh noh ia ka jinglong riew lum (Scheduled Tribe) jong ki", la ong u Bah Teinwel, bad bynrap, ‘don bun ki khun shipiah kiba long ki MLA bad MDC ha ka jylla, bad ki nongmihkhmat ki lah ban ngat lang bad duh noh ia ka jinglong riewlum jong ki’.
Ia ka kane ka Bill la pdiang bad mynjur ka dorbar ka KHADC dang shen ha kaba baroh ki dkhot ka Iing baroh ki la ieng tylli kawei da kaba rah kti ban mynjur ia ka Bill, kynthup ki dkhot ka liang synshar bad ka liang iatei khlem don ba pyrshah.
U Bah Teinwell ula ong, katkum ka rukom haba wanrah ia ka Bill ha ka iing Dorbar , ka iing ka lah ban pdiang bad kan ai lad la kumno lumno lai sngi ia ki dkhot ba kin ai jingmut lang, hynrei ia kane ka bill la mynjur ha kajuh ka sngi ba wanrah ha ka iing Dorbar bad kane ka pynpaw ba ki dkhot ki sngewkhia bad ieit ia ka jaidbynriew.
Halor ka jingkylli, lada u shynrang Khasi u ioh lok da ki bym dei Khasi un duh ne em ia ka jinglong riew lum ula kyntait ban kynthoh, da kaba ong ba ka committee ka dang bishar bniah bad ka pdiang ia ka jingaimut jong ki kynhun ne kino kino ki seng bad ki riew shimet na bynta ban pynbit pynbiang ia ka kane ka Bill.
U Bah Teinwell ula ong katkum ka riti ka dustur ki kynthei Khasi ki shim jait ha lade bad lada ki shongkha bad kiwei pat ki jaidbynriew ki hap ban ai jaid noh sha kiwei, kata katkum ka dutur jong ki kumta yn ym ithuh shuh ia ka jinglong riewlum jongki.
Ka Khasi Social Custom of Lineage Act 1997, ka Khasi Hills Autonomous District Council (KHADC) ba pdiang ha u Lber 1997, la mynjur u Lat ka Jylla ha u bnai Kyllalyngkot, 2005.
Hynrei ia kane ka Bill la wanrah biang ban bynrap sa ar tylli ki bynta, kata ka kynthei Khasi ba ioh lok ki bym dei Khasi kin ia ka jingithuh kum ki riew lum bad ia baroh ki jingioh myntoi.
Shillong: Ka sorkar jylla ka la buh thong ban injek pyrshah ia ka jingpang niangpyrshit ia baroh ki khynnah kiba don kumba 13 lak ngut tam ha ka jylla kiba naduh 9 bnai haduh kiba 15 snem ka rta.
Ban pynsngewthuh ia kane, hynnin ka sngi la pynlong ia ka jingiathir halor ka jingpang niangpyrsit bad (Measles-Rubella), ha kaba ka sorkar ka la buh thong ban rat dyngkhong ia kane ka jingpang haduh u snem 2020.
Haba kren ha kane ka jingiathir, u Secretary ka tnad ka koit ka khiah ka Jylla u bad u Mission Director ka National Health Mission (NHM) u Pravin Bakshi u la khot lang ia baroh khamtam ia ki lad pathai khubor ban pynsaphriang ia kane ka thong ka sorkar, ban ai injek ia baroh ki khynnah baroh ha kawei ka ri ban rat dyngkhong ia kane ka jingpang.
U la ong ba hangne ha Meghalaya, ki don kumba 13 lak ngut ki khynnah naduh 9 bnai haduh kiba 15 snem kiban hap ban ioh ia kane ka injekshon.
U la ong ba ka India ka la lah ban rat dyngkhong ia ka jingpang jem shyieng ha u snem 2014 bad mynta ka la buh thong ban rat dyngkhong sa ia ka jingpang niangpyrsit ha u 2020.
Ia kane ka jingbuh thong ka sorkar, la buh ban pyntreikam naduh ka 1 tarik Risaw ban wan ha ka Jylla bad 24 tylli ki Jylla la dep iaid mynta ha kaba 10.
2 lut ngut ki khynnah la ai injekshon.
Ha kane ka sngi, la don lang ruh u Dr M Shah u nongaitktien ka UNICEF halor ka jingpang niangpyrsit ne ka Measles Rubella Vaccination Campaign-Protocol, State Immunization Officer u Dr E A Pasweth bad kiwei.
Shillong: Ka jingshah tuh hapoh ka skulbah NEHU ka la jur bha ha kine ki khyndiat sngi bad ka KSU-NEHU Unit ryngkat ka NEHUSU ka la lap ba kiba tuh ki dei hi ki samla pule hapoh katei ka skulbah.
Haba kitei ki ar tylli ki seng ki tohkit ki la lap pynban ba ka daw ka jingtuh jong ki, ka dei namar ban ioh pisa ban thied drok.
Kumta kitei ki 2 seng ki la tohkit bniah na ki samla ba shah kem naei ki ioh ia u drok ban thied bad ki la phla ba ki ju ioh na ki briew kiba ju wan da ka kali Swift kaba don ia u nombar ML-05P 0193.
Haba la ioh jingtip kaba paka na kitei ki samla thied drok ia ka por ba ki ia kut bad kitei ki nongkhaïi drok ka KSU NEHU Unit bad ka NEHUSU, ki la pynap shrip mynta ka sngi ban ioh kem ia ki nongkhaï drok.
Dei ha ka por 4 baje duna myn hynnin ka janmiet ba ki la iohi ia katei ka kali ba ka wan rung hapoh NEHU, kumta ki la leit ban bat, hynrei uwei na kiba don hapoh kali u la mih na kali ban phet krad ban bret ia ki drok, hynrei hadien ba la kthong la ioh kem biang ia u napoh NEHU hi naba um lah khih shuh ba la ap pahara ha.
Kitei ki 2 ngut kiba la shah kem ki dei kiba la tip kyrteng kum u Cleavin Malngiang bad u Rinaldi Syndor, 27 snem karta kiba shong basah ha Mawlai.
Na kitei 2 ngut la ioh ban kurup kumba 34 kram u drok.
Ia kitei la aiti sha ki pulit ka Mawlai PS.
Ka KSU-NEHU bad ka NEHUSU ki la ong ba kin buddien ba hapoh katei ka skulbah khnang ban ioh rat diengkhong ia u drok uba long u jingdih pynbuaid uba long kum ka bih ban pynngop ia ki samla pule.
Shillong: Mynhynnin ka sngi ki 12 tylli ki sengbhalang ba kynthup ia ka HYC, Hynniewtrep National Awakening Movement (HANM), East Jaiñtia National Council (EJNC), Confederation of Ri-Bhoi People (CoRP), Ri-Bhoi Students’ Union (RBSU), West Khasi Students’ Union (WKSU), Western Youth Federation (WYF), Synjuk ki Seng Samla Shnong (SSSS), Jaintia Students’ Union (JSU), Jaintia Youth Federation (JYF), Meghalaya People’s United Front (MPUF), All Jaiñtia Students Union (AJSU) ki la leit ban ia kynduh ia u CEM ka KHADC u bah H.
S Shylla ban ia kren halor ka ishu them metor.
Haba kren sha ki nongthohkhubor u President ka HYC u bah Robertjune Kharjahrin u la ong ba ym dei ban pynkynriah jaka shawei pat ia ki briew kiba shong basah be-aiñ ha Them Metor, hynrei dei ban shu kyndang beit ia ki bad ka jingiakren ban pynkynriah jaka ka dei beit tang ia kito kiba trei bad ka Shillong Municipal Board.
“Ym dei ban pynkynriah ia ki hynrei dei ban shu kyndang beit , kumno ngin ai jaka ia ki briew kiba shu wan sah be-aiñ, kito ki bym dei ki nongtrei ka Municipal dei ban shu kyndang beit, ia kiba trei Municipal dei ban pynkynriah" ong u bah Robertjune Kharjahrin President ka HYC haba kren sha ki nongthohkhubor.
Ha katei ka jingiakynduh ki 12 seng ki la ai jingmut ia u CEM ba dei ban don ka jingiatreilang kaba jan hapdeng ka District Council, ka sorkar jylla bad ka hima Mylliem halor katei ka ishu.
Haba kren sha ki nongthohkhubor u President ka HYC u bah Robertjune Kharjahrin, u la ong ba ha them Iewmawlong ki don ki bynta kiba hap hapoh ka jingpeit ka sorkar bad ki don kiba hap hapoh ka jingpeit jong ka District Council.
U bah Robert u la ong ba kam dei ka sorkar ka ban kyndang ia ki briew kiba sah ha Them Metor hynrei ka dei ka Hima Mylliem kaba dei ka trai jaka hynrei u la ong ba u Syiem u dang ap ka jingiaphylliew jingmut bad ka District Council bad ka donkam palat ban ia sngewthuh jingmut hapdeng kitei ki lai ban pynurlong ia kane ka kam.
Shillong: Ka Synjuk ki Nongsynshar Shnong ka Bri Hynniewtrep (SNSBH) kan iakynduh ia u Myntri Rangbah u Conrad K Sangma halor ka jingiai bteng ka ain shna iing ka Meghalaya Urban Development Authority (MUDA) ban pan syrnot kiew iing thymmai, syrnot ring um, ia kito ki trai iing ba sah shabar u pud u sam ka Shillong Municipal Board.
Ha ka jingshisha, ka sorkar Meghalaya Democratic Alliance (MDA) ba ialam ka NPP, ka rai ba ka MUDA kam dei shuh ban leit tuklar ia ki jaka shabar u pud u sam ka Municipal hynrei haduh kine ki sngi, ki briew ki dang shah pyndik.
Mynta ka sngi, ki nongialam ka SNSBH ki la iakynduh ia u Chief Executive Member (CEM) u Bah HS Shylla da kaba kyntu ia u, ban leit kynduh biang ia u Myntri Rangbag ka jylla u Conrad K Sangma hashwa ka dorbar synrai ban iakren biang ia ka ain shna ïing.
U secretary ka SNSBH u Bah Rapiong Blah u la ong ba hadien ba la iakynduh ia ka sorkar thymmai, la pynpaw ia ka jingeh jong ki paidbah namar ka ain shna ïing ka MUDA ka dang kner, wat la ka sorkar ka la rai ba ka dei ban sangeh.
U la ong ba katkum ka ain Town & Country Planning Act 1973, la kren shai kdar ba ka ain shana ing ka MUDA kan trei kam ha baroh kawei ka jylla, lait noh ha ki jaka ba hap ha ki lai tylli ki district council.
“Ka jingleit kwah iakynduh biang ia u Myntri Rangbha, ka long ban pynpaw ba mynta la 6 bnai ka sorkar thymmai, hynrei ka jingiakren ka khlem seisoh satia namar gaduh mynta dang pyndik hi ha ka ain shna ïing ka MUDA", u la ong.
U la ong ba ka synjuk ka kwah ba ka sorkar kan ai bor thikna ha ka ain shna ïing ka council, bad ban iakren biang ha ka dorbar synrai.
Shillong: Mynhynnin ka sngi u MLA ka seng Congress na Mawlai u bah Process T Sawkmie, u la kynnoh ba ka jingphet seng jong u bah D.
D Lapang ka dei na ka daw ba ka Congress kam don shuh ha ka bor bad u la ong ba lada ka seng Congress ka don ha ka bor u bah Lapang un ym phet seng satia.
Halor kitei ki jingkynthoh jong u MLA ka Mawlai u bah D.
D Lapang u la rkhie bad u la ong “Kito ki jait ktien kiba khlem pyrkhat ki mih na kito ki briew kiba leh ia ki kam pohkut, kum kito ki jait jingpyrkhat nga sngew ba kam long kaba dei, Nga sngew synei ia ki paralok ki bym don ia ka jingmut jingpyrkhat rangbah" ong u bah D.
D Lapang haba ia kren bad ki nongthohkhubor ha Nongpoh.
U bah Lapang u la ong biang, “Ym dei ba nga phet na ka Congress naba kam don shuh ha ka bor, nga mih mynta dei namar ka jingleh bym dei bad ka polisi ba ki iaid ruh ka dei kaba ngam lah ban pdiang hynrei kumba ong uto u paralok ba nga kwah doh kyndang ka dei tang ka jingpyrkhat jong kito ki jaitbriew kiba leh ia ki kam pohkut" ong u bah Lapang.
U la iathuh ba 45 snem u don hapoh ka seng Congress bad ha ki por ba mynshuwa u la ong ba ka sorkar ka shu khih beit kam ju skhem.
“2 samoi nga la long u nongialam jong ka Liangpyrshah, lada nga kwah bor nga la phet naduh kato ka por, hynrei nga don ka nongrim kaba skhem, peit ia ki rikod jong nga ha kito ki por ka sorkar kam ju skhem hynrei khlem sangeh 45 snem ngam khih na ka Party Congress" ong u bah D.
D Lapang.
Halor ka jingkren jong u President ka Meghalaya Pradesh Congress Committee u Dr.
Celestine Lyngdoh ( Dr.
Bom) ba ka jingmih jong u bah Lapang kam ktah eiei ia ka seng Congress, u Dr.
Lapang u la ong “Nga iohi ba u President ka MPCC u ong ba kam lei lei kam ktah ka jingmih jong u bah Lapang, haba u ong kam lei lei,te kam lei lei, nga tharai kam lei lei hi ngam lah ban bishar ia kata" u la ong.
Khliehriat: Ka Umlyngsha Youth Society & Sports Club (UYSSC), Umlymgsha Vilage , East Jaintia Hills District,ka la ioh ban sdang ha ka sien kaba nyngkong ia ka lympung ialehkai kaba tip kum ka " Umlyngsha Futsal Tournament 2018″ ka la long ha kane ka 15tarik une u bnai Nailur ha Madan Umlyngsha.
Ia kane ka lympung la wan ban plie pyrda ia ka da u Bah Maldini Amkhloo uba dei u Secretary Shnong jong ka Lakadong Umlatdoh ha ka por 11baje mynstep ryngkat ka jingiadonlang u Waheh Shnong jong ka Umlyngsha u Bah Mewel Syrti bad ryngkatlang ki katto katne ki rangbah na ka shnong Lakadong Umlatdoh, bad ha ka jingiadon ki dkhot jong ka Club.
U Bah Amkhloo uba long ruh u kongsan ha katei ka sngi u la ai ka jingiaroh ia ka Sports Club kaba lah ban pynlong ia kum kane ka lympung ialehkai kaba ki samla jong ka thaiñ kin lah ban pyni ia ka sap ka phong jong ki ha ka liang ka phutbol khamtam kin lait na ki kam sñiew ba bunjait bad haka juh ka por u ai ruh ia ka jinsneng jingkyntu ia ki rangialehkai ha kane ka sngi ha shwa ban sdang ka jingialehkai.
Shuh shuh u la pynpaw ruh ia ka jingsngewnguh ia kane ka Club namar ka jingkloi ban ai ia kawei ka Certificate ia u wei u Samla (Under 12) uba na ka shnong Lakadong Umlatdoh hadieñ ba u la shah jied ha ka SAI Shillong bad lyngba ka jingpynlong kum ia kane ka Lympung kan ai jingmyntoi shibun ia ki samla jong ngi, la pynkut u Bah AmkhlooNa ka liang u Waheh Shnong jong kane ka Shnong u la ong ngin don ryngkat bad ka Sports Club ha kino kino ki bynta khamtam haba pynlong kum kine ki lympung ialehkai hapoh ka shnong lane ka thaiñ jong ngi.
Ha kane ka sngi la wan ban iashimbynta haduh 16tylli ki kynhun bapher bapher jong ka thaiñ.
Kumta ia kane ka lympung la sdang naduh kane ka sngi saitjain ba la dep bad yn pynkut ia ka ha tang hapoh lai taiew don hi.
Shillong: Ka All Meghalaya Kickboxing Association (AMKA) ka la wan iing ryngkat 9 tylli ki takma ba la ioh khur na ka rynsan ialehkai National Kickboxing Championship 2019 (24th Senior, 23rd Junior & 23rd Sub-Junior), kaba la kut dangshen ha Goa.
Kine ki kynthup ia u Johnny Ryntathiang (Senior K-1 60 kg) bad u Shaiborlang Lyngdoh (Sub-Junior Semi Contact 40 kg), kiba la khur ia ka takma ksiar.
Kiba la khur ia ka takma rupa ki kynthup ia u Peterson Rapsang (Senior Light Contact 51 kg), ka Inesgabahun Dkhar (Senior K-1 51 kg) bad ka Ibahaundaris K.
Syiemlieh (senior K-1 57kg).
Ia ki takma rnong la khur da ka Phidashisha Suting (Sub-Junior Semi Contact 44kg), ka Ibandalin Slong (Junior Light Contact 43 Kg), u Kerrymarchborn Dkhar (Senior Full Contact 51 Kg) bad u Rickynelson Sohtun (Senior Light Contact 51 Kg).
Haba iakren bad ki nongthoh khubor ha ka lah sngi U Blei, u President ka synjuk u samla Samuel Hashah u la pynpaw ia ka mynsiem ka jingkmen ba watla ka AMKA ka la phah 14 ngut ki nongialehkai, hynrei kaba sngew tynnad ka long ba 9 ngut ki la wanrah burom ia ka Jylla hi baroh kawei.
Ha ka jingialap elekshon mynta ka sngi, U Rahul Gandhi, u kren shai ba ka Congress, kan pynhap noh ia ka sorkar BJP ha Madhya Pradesh.
Ha kajuh ka por, U Gandhi, u byrngem ruh ia ki nongialam jong ka seng Congress, ba kin shah pynshitom da kaba tyngeh, lada kim ia kynduh ia ki nongtrei jong katei ka seng.
“Mano mano ban long myntri lane myntri rangbah bad lada ka jingkhang iing jongki, kam plie rynghang na ka bynta ki nongtrei jong ka seng Congress, kumta uta u myntri lane u myntri rangbah, un hap noh na ka shuki jongu, tang hapoh ka 15 minit" ong U Rahul Gandhi.
“Phi la ai ia ka snam bad ka syep jongphi bad kumta ka dei ka jing bah khlieh jongnga ban peit ba phin ioh jingmyntoi na ka sorkar" ong shuh U Gandhi.
“(u nongialam, u bym don por ban iakren bad phi, un nym long sah u nongialam)" ong shuh U Rahul, ha kaba pynbna ruh ia ki tiket jong ki kandidet, ki ban iakhun ha katei ka elekshon ha Madhya Pradesh.
U Rahul, ula kular ruh ban map ram ia ki nongrep, ha kaba ula ong ba un nym sngap satia ia kino kino ki jingkren jong ki stad ki nang bad u ong “Haba ki heh spah kim siew ram sha ka sorkar, la ai da ka kyrteng kaba sngew tynnad bha ka Non Performing Assets (NPA) bad ki lah ruh ban iaid ban ieng katba ki mon, hynrei haba u nongrep, um lah ban siew ia ka ram kaba T.
5hajar, ula shah khot u bym siew ram bad u nongtuh" ong shuh U Rahul.
Tura: Ki nongtrei jong ka  Garo Hills Autonomous District Council (GHADC), ki la sdang ia ka jingiakhih kaba lai sngi jongki naduh mynta ka sngi, kum ka jing pyrshah halor ka jingbym siew tulop ia ki, kaba la 15bnai kynthih.
Katei ka jing iakhih ka la sdang mynta ka sngi, ha kaba la lamkhmat da ka   Non-Gazetted Employees Association (NGEA), kaba dei ka seng jong ki nongtrei katei ka Council.
Ki nongtrei ki dang shah sa 15 bnai ka tulop, hadien ba la siew ia ka tulop kaba shibnai ha ka sngi thohdieng ba ladep.
Katei ka jing iakhih, ka la trei kam tyngeh, ha kaba ki kam ki duk ha katei ka ophis, kim shym la iaid satia mynta ka sngi.
Shillong: Ka KHNAM ka la pynbna kyrtong na Laitumkhrah konstitwensi na ka bynta ka elekshon MDC 2019, ha ka jingialang kaba la long ha Nongmensong ka KHNAM ka la pynbna ia u bah Dimarsing Marbaniang kum u kyrtong jong ka ha ryngkat ka jingdon jong u President rangbah katei ka seng u bah Pyndap Saibon.
Ia kane la pynbna da u bah Frwelson Marpna General Secretary jong katei ka seng lyngba ka kyrwoh khubor ba la pyllait paidbah da u bah James M.
A Neng.
Shillong: U bah D.
D Lapang u la kren kut noh mynta ka sngi da kaba ong khublei congress ngan ym wanphai shuh bad katei ka dei hadien ba la pyntip sha u ba u Rahul Gandhi kumjuh ka Sonia Gandhi ki kwah wan sha Meghalaya bank ia kynduh ia u.
U la ong ba ki bun kiba kwah ia kynduh kum u Luizinho Faleiro hynrei u la jubab ba ym don jingmut ban ia kynduh.
U bah Lapang u la ong ba ka Congress kam dei shuh kum mynshuwa kumba long ha ka por u Nehru, u Rajiv Gandhi, Indira Gandhi bad wat haduh ka Sonia Gandhi.
Nga la don lah 45 snem nga tip bha nga lah trei ryngkat naduh ka por ka Indira, u Narsimha Rao, u Manmohan Singh hynrei mynta ha u Rahul ki la pher lut.
Une um kwah shuh ia ki tymmen ba lah mih ñiuhlieh , ka Ambika Soni ka lah mih, u Shinde u lah mih, bun kiwei Pat ba kim sngew donkam shuh ia ki.
Nga don ki rikod ka AICC ba kiba lah 95 snem ruh ki long myntri rangbah hynrei ka iaid bha ka kam ha ki.
Ha ka por ba la dep na Khasi Jaintia ngi jop 16, na Garo 14 ka madam Sonia ka ong shim ma phi long myntri rangbah hynrei nga ong em utei u Mukul u lah kwah eh lada ngan shim jot ka ing.
Ki paidbah ka Ri bhoi mynta ka sngi ki la pdiang sngewbha ia u bah Lapang hadien ba u wanphai na Delhi bad u la ong ba un leit ban iasoh bad ka party kaba don ka jingmut jingpyrkhat kum ma u bad kaba dang ailad ia u ban trei.
Shillong: Ki dei kiei kine ban phah shong ia nga, ong u bah D.
D Lapang haba ia kren bad ki nongthohkhubor mynta ka sngi ha Nongpoh.
U bah Lapang u la ong ba ki nongialam Congress kiba mynta ki kwah ban weng noh ia kiba bun ki nongialam ba lah iaw bad ki ong ba kim donkam shuh ia ki bad dei na kane ka daw u la ong ba ki la don bun ki nongialam rangbah mynta ha ki jylla bapher kiba la mih noh na ka Congress.
U la iathuh ba shuwa ka elekshon MLA 2018, u la pan por ba un bteng ia ka kam President haduh ban da dep ka elekshon, ki ong em, kim sngap, nga sngap.
Ka mynsiem jong nga ka dang rhem ban shakri ia u paidbah watla na jingthiah pang ruh ngan shakri, ki dei kiei kine ban phah shong ia nga, u la long da kaba kdew ia u Dr.
Mukul Sangma bad kumjuh ia u Rahul Gandhi.
Haba pynpaw ba da lei lei ruh un ym leit phai biang sha ka seng Congress u bah Lapang u la ong, tang kiba shah thar prek na kjat kiba sngewthuh.
Ia ki nongialam ba kham thymmai mynta hapoh ka seng congress kum u bah Process T Sawkmie , Dr.
celstine C Lyngdoh kiba kynthoh ia u, u la ong  sngewsynei ia ki paralok ki bym don ka jingmut rangbah.
U Narendra Modi, myntri rangbah, u dap 68 snem mynta ka sngi bad ban rakhe ia ka sngi kha jongu, un leit sha Varanasi ka Constituency jongu ha Uttar Pradesh bad un ia kynduh ia ki khynnah skul, ong ka kyrwoh na ophis u myntri rangbahduh.
U Modi, un don ar sngi ha Varanasi, kaba sdang naduh mynta ka sngi bad un leit jngoh ia ka shnong Narur bad un ia kren bad ki khynnah skul Primary bad hadien kata un ia kynduh ia ki khynnah skul jong ka  Kashi Vidyapeeth bad un leit jngoh ruh ia ka  Kashi Vishwanath temple bad hadien kata, un peit ia ka phlim  “Chalo Jeete Hain"  kaba batai shaphang ka jingim jongu bad yn pyni ruh ia katei ka phlim ha ki prokram telebishon bapher.
Ka jing kiew dor ka Petrol, ka la nang jur shuh shuh ha kine ki sngi ha ka Ri hi baroh kawei.
Ha Mumbai hynnin ka sngi, ka dor jong ka Petrol, ka la poi sha ka T.
90 shi litar bad kaba nang kiew dor da 28 pisa shi litar.
Nangta ka dor jong ka Diesel ruh ka la nang kiew dor shuh, ha kaba ka la kiew dor da 19 pisa shi litar bad kaba poi sha ka T.
78.
26 shi litar bad katei ka dei ka dor kaba rem tam ha Mumbai haduh ha kine ki sngi.
Ha Delhi, ka dor jong ka Petrol hynnin ka sngi, ka poi sha ka T.
82 shi litar bad ka diesel, ka poi sha ka T.
73.
72 shi litar, kaba kiew dor 18 naia.
Shillong: Katba kiwei ki nongialam ka Congress ha kane ka jylla ki la kyndit hynrei u MLA ka Congress na Mawlai, u Bah Process T Sawkmie u la ong ba ka jingmih noh u Bah Donwa Dethwelson Lapang na ka Congress, kam don eiei ban sngew phylla, hynrei tang kawei ka long ba lada ka Congress ka dang don ha ka bor, un nym mih satia.
“Lada ka Congress ka dang don ha ka bor, u Bah Lapang un nym mih namar ba kat ka kyrdan u Bah Lapang, ym donkam ban pan shuki ha ka sorkar hynrei ka sorkar ka la don lypa ban ai jaka ia u", la ong u Bah Process.
U MLA ka Mawlai u la ong ruh ba kam don jingmut ban leit kyrpad ia u Bah Lapang ban wan phai biang sha ka party namar ba u dei uba la ih uba la rangbah bha, ula tip ia kaba dei ban leh.
“U Bah Lapang u la ih bha bad haba u rangbah u la pyrkhat, katb u Bah Lapang ban ai jingmut ma ngi kiba dang kham khynnah, kam iahap ban wan phai biang", la ong u Bah Process.
U Bah Process u la ong biang, “Na ka liang jong nga, ngam sngew pher namar baroh ki seng sain pyrthei shisien ba ka party kam don shuh ha ka bor, kiwei kin pyrshang ban leit sha kiwei pat ki party ba don ha ka bor bad namar kata, ngam sngew phylla, bad ngam sngew lynngoh ia ka jingmih u Bah Lapang".
Haba kyntait ba ka Congress ka la niew bein ia u, u Bah Process u la ong ba kane ka dei tang ka jingkynnoh ban ioh daw bad ka jingshisha ka long ba ka Congress ka la burom bad ai burom bha ia u Bah Lapang.
“Ka jingkynnoh ka dei tang ka daw ban ong ba ka leh bein", u la ong bad bynrap, “Ka party Congress ka dei kaba burom ia ki nongialam bad kham niar, ki nongialam ban mih na ka party.
Ha kaba iadei bad u Bah Lapang, ha ka por ba u rem MLA ha u snem 1993, la pyniakhun MP, la ai chairman ha ka State Planning Board, ha ka por ba ka Congress ka don ha ka sorkar, ka ai ia u ka kyrdan kaba biang, bad kam don kano kano ka jingleh bein ne niew bein".
U la ong ba ka jingrai jong u Bah Lapang ban mih na ka Congress, ym don mano mano ba tip bad u la kam ba ka jingmih jongu kan nym don jingktah ia ka Congress namar ba ka dei ka party ka la rim, ki la don ki ktem ha baroh ki jaka.
“Ka Congress ka khlem beh ia u hynrei u shu phet hi", la ong u Bah Process.
U la ong ba u Dr Mukul Sangma ruh u burom bha ia u Bah Lapang kum u nongialam.
“Mynshem taiew, u Dr Mukul u la ong ban khot bamja shwa ia u bah Lapang shwa ban khot ia kiwei ha ka por ba u kiew ing thymmai bad kane ka pyni ba u la burom bha ia u Bah Lapang", la ong u Bah Process.
Ka Mawlai ka kylla ktem u drokHa kawei ka liang, ha kane ka sngi Saitjain, u Bah Process, u la pynpaw ia ka jingsngew khia ia ka jingkynrei ki nongdie drok ha ka thain Mawlai, kaba la buh ka jingma kaba shyrkhei ia ki longing longsem, ia ka imlang sahlang.
Haba kren ha ka jingplie ia ka mala kaba ar jong ka iing dorbar ha Syllaikariah, u Bah Process u la ong ba ka Mawlai mynta ka la kylla ka kum ka ktem u drok bad donkam ban iakhun pyrshah ia kane ka jingsniew kaba pynjot pynpra ia ka met, ka ing bad ka imlang sahlang.
U la khot bad kyntu ia ki kmie ki kpa ba ki dei ban sneng ban peit ia ki khun ban im ka jingim kaba bha.
“Kiba ha ing hasem kim dei shuh ban lehrain ban mih shakhmat ban iathuh lada don kiba haiing kiba ngop ha ki kam drok da kaba leit sha ka shnong ban iasyllok ban weng ia ka jingeh", u la ong bad bynrap, “donkam ban iatreilang baroh ki seng longkmie, ki shnong, ki seng Samla ban ratdyngkhong ia kane ka jingsniew".
Ha kane ka sngi, la don lang u Rangbah shnong Syllaikariah u Bah C Shullai, ki nongkitkam shnong nalor ki seng longkmie, bad kiwei.
Ia kane ka dorbar hall kaba la pynkha shuh ka mala kaba shajrong na ka MDC scheme ha ka jinglut kaba 15 lak.
Shillong: Ki nongshong shnong jong ka Shella kiba shong basah ha nongbah Shillong ki la lum jingialang ha ka sngi saitjaiñ jong ka taiew ban ia kren halor kumno ban wanrah biang ia ka shongsuk shongsaiñ hapoh ka shnong Shella kaba don hapdeng ka kynrum kynram.
Haba ia kren bad ki nongthohkhubor u wei na ki nongshong shnong u bah Pynkmen Sanmiet u la ong ba ki nong Shella kiba sah ha Shillong ki kyrshan ia ki paidbah kiba pyrshah ia ki 14/15 ngut ki briew kiba wanrah ia ka huri hura hapoh shnong.
U la ong ba kitei ki briew ki kam ialade kum ki Executive Member jong ka Dorbar Shnong hynrei ha Shella ym ju don Executive Member lane Executive Committee.
U la ong ba ki dkhot ki dei kito kiba iarap ia u Secretary tang ban soi ia ki mat kiba dei ban wanrah hapoh dorbar.
Shillong: Ka Achik Literature Society ha ka jingialang jong ka kaba la long ha ka sngi saitjaiñ ha Tura ka la shim ia ka rai ban thoh sha ka sorkar jylla ba ka dei ban ia khun na ka bynta ban pynrung ia ka ktien Garo ha ka khyrnit kaba 8 jong ka riti Synshar ka Ri India.
Katei ka kynhun ka la ong ba ki don haduh 8 lak ngut kiba kren ia ka ktien Garo katkum ka Census jong u snem 2011 bad kitei ki dei kiba sah ha Meghalaya, Assam,North Bengal, Tripura, ha Nagaland bad ki don ruh ha ka ri Bangladesh.
Katei ka kynhun ka la pynkynmaw ruh ia ka jingiaid lynti jong ka bun snem ha kaba ia khun ban ithuh ia ka ktien Garo.
Ka la ong ba la sdang ha u 2015 lyngba ki lai tylli ki kynhun ka Achik Literature Society, Garo Graduates Union bad Senior Citizens Forum.
Ha katei ka por ka la ong ba la thoh shithi dawa sha u Purno A Sangma uba dei u M P ka jong ka Tura.
Hadien ba la ioh ia katei ka shithi ruh ka ong ba u Purno u la leh ia la ka bynta ha kaba u la iatai ha dorbar bah ka ri ha Parliament ha ka sngi dorbar kyrpang jong ka Lok Sabha ban kynmaw ia ka lyngkhuh sngi kha ba 125 snem jong u Dr.
Bhimrao Ambedkhar kaba la long ha ka 27 tarik u naiwieng, 2015.
Ki la pynkynmaw ba u Purno u la kdew ba ki don haduh 22 tylli ki ktien na ki 28 tylli ki jylla ka ri India hynrei na ka thaiñ shatei Lam mihngi ki don tang 3 tylli kiba la ioh rung sha ka khyrnit kaba 8 kata ka Assamese, Manipur bad Bodo.
Katei ka kynhun ka la pynkynmaw ruh ba ka thoh shithi dawa sha u myntri rangbah ka jylla u Dr.
Mukul Sangma ha u naiwieng, 2015 bad la phah ia ka shithi lyngba u DC WGH ba ka sorkar kan thaw ia ka komiti ka ban ia kren ia katei ka bynta bad la pynkynmaw biang ia katei ka shithi ha ka 10 tarik u jylliew, 2016 hynrei ka sorkar jong u Dr.
Mukul ha katei ka pork am shym la pynshah shkor satia.
Kham hadien la phah sha u MP ka Tura u Conrad K Sangma.
Ka la pynkynmaw ruh ba u Saleng A Sangma u la iasaid bha ha ing dorbar thaw-aiñ ka jylla ba dei ban ithuh ia ka ktien Garo ha ka ri India bad ki jingdawa jong u ki don ha ka rikod jong ka ing dorbar.
Nongstoiñ: U bah Ribok L Lyngkhoi, u ba dei u kpa nah jong u Fullbestar Jyrwa u khyllung ba dang 3 snem 7 bnai u la kyntait war halor ka jingshah kynnoh ba u la shoh bein ia u tei u khyllung bad u la pynshai ruh da kaba u la ong ba u khein ia u tei u khyllung kum ia u khun lajong watla um shym dei u khun jong u ruh bad u la ong ha ka jingshisha ba dei ka kmie ka jong u hi kaba la shoh ia u khyllung hynrei ym dei pat kat haduh ba un da mynsaw jur kumba la kynnoh bad ia u khyllung la shah bat noh hapoh Civil Hospital Nongstoiñ, namar ka jinglap ba u shit met ha kapor ba leit phah sumar (check up).
U bah Ribok L Lyngkhoi Kpa nah bad ka kmie jong u khyllung kiba la kyntait ia ka jingkynnoh ba lehbein ia u khyllung:RupangHaba iakren bad ki nongthoh khubor u bah Ribok L Lyngkhoi (Kpa nah) u la iathuh ba naduh ba u sdang ban ia shong bad ka Dapbianglin Jyrwa ka kmie jong u tei u khyllung ki bahaiing ha sem jong ka kim shymla suk ia ka jingiashong kha ka jong ki bad ha kapor ba ki mih ruh na ka liang jong ki ba haiing jong ka Dapbianglin Jyrwa kim shym la shah ban rah ia u khyllung da kaba kila ong ruh ba u khyllung un sah shwa bad ki kumta khlem da pynneh kila hun ia katei ka jingong kiba haiing bad kila mih ban iasah lang ha Nongstoiñ.
“Naduh ba ngi mih na Iing bad naduh ba nga sdang ban iashong bad u lok kiba haiing jong nga kim shah ban rah ia u khun bad kila ong ba u khun un sah shwa bad ki kumta ngi ruh ngi khlem pynneh bad ngi la mih ban sahlang tang ma ngi ar ngut bad hadien ba nga la leit sha Iing ban kylli na ki bahaiing ba lano kin wan mih sha Iing jong u lok jong nga kila jubab ba kin sa wan namar ynda la lap ym por hynrei hadien katto katne kila wanmih ha ryngkat ki Seng longkmie da kaba kila wan ban ong ia nga ‘Balei pha shong lok khlem rah lang bad ia u khun bad u lok aiu u ta u ba pdiang tang ia ka kmie khlem pdiang ia u khun?’ bad ki la ong ruh ia nha ban leit phai noh shala shnong bad ha kata kapor ka hynmen jong nga kala khap jubor ruh ia u sniuh khlieh jong nga" ong ka Dapbianglin Jyrwa haba iakren bad ki nongthoh khubor.
Haba kylli kumno u khyllung u poi bad ki ha kaba naduh nyngkong kiba haiing kim shymla shah ban rah ka kong Dapbianglin kala ong “Ha kapor ba i mei jong nga i shitom nga la leit ban ap hapoh Hospital hynrei u lok jong nga hadien um shah shuh ban ap Hospital namar ba nga la ar met kumta i mei i la bthah ban leit sha shnong ban leit shaw ia ki jain ki nep kumta ynda ngi la leit sha shnong i pa jong nga i la ong ban rah lang noh ia u khun ruh ynnai wanmih shuh sha iing bad dei ha katei kapor ba ngi la ioh ban rah ia u khun".
Shuh shuh haba kylli pat kumno kito ki dak mong dak jngem kidon ha ka met u khyllung na ka liang jong ka kong Dapbianglin Jyrwa kala ong “Ha ka 10 tarik mynta u bnai ha kapor ba ki dang ia bam ja hala ing u khun jong nga u la leit peinkhana hapoh kamra bam bad u la sdang ruh ban ktah bad tabain da ka kti bad tah ruh ha ka kynroh jong ka iing bad haba nga iohi ha ka jingdom nga la kum shoh eh ia u da u dieng bad hoid u la jngem ruh katto katne hynrei yn dei pat ba u la mynsaw jur bad um dei hi ruh ba shoh u lok jong nga kumba kila kynnoh".
Ha kaba iadei pat bad ka jingkynnoh ba ka meideng (Elviris Jyrwa) kala lap ba u khyllung u la kyiuh that that bad iam ha ryngkat ka jinglynkhuid na ka liang jong ka kong Dapbianglin kala ong ba hadien ba kila dep ban pynniad bad pynsait ia ka peinkhana kim shym pat lap ban pynphong jain bad ha katei kapor la wan lap ka hymmen jong ka kaba khlem iohi satia Mano ba shoh ia u khyllung hynrei kala shu kynnoh beit ia u long jong kaba u la shoh bein ia u khyllung.
Kitei ki ar ngut ki shi tnga kila kynnoh kylla ia ka kong Elviris Jyrwa kaba dei ka meideng u khyllung ba ka ju wan ban pynwit ia ki manla kapor da kaba kala kynnoh ruh ka kmie jong u tei u khyllung ba kadei kaba dakaid bad ha kapor ba ka wan ban shaw ia u khyllung u bah Ribok um shymla shah namar ba u ong ba u khyllung u don hapoh ka jingpeit ka jong u bad u la ong “Ba ngan shu ai kumto ia u khyllung ngam kwah namar ba u hap hapoh ka jingpeit jong nga bad lada jia aiu aiu ia u ruh ka jingkitkhlieh ka dei ha nga".
Nongpoh: Ka kynhun ki nongniah Auto ha Nongpoh kiba don hapoh ka shatri jong ka Nongpoh Region Auto Owners & Drivers Association (NROADA), ki la pynbna paidbah ba ha ka 20 Tarik mynta u bnai, kin pynlong ia ka jingiaid paidbah na Pahamsyiem sha ophis u District Transports Officer Nongpoh.
Kaba long kum ka dak ban pynpaw ia ka jingpyrshah halor ka jingkiew dor ba khah khah ka umphniang Petrol bad Diesel.
Haba pyntip sha ki nongthohkhubor, u Bah J.
Syngkli, organizing secretary ka NROADA, u la ong ba ka daw kaba la pynlong ia ki ban shim ia katei ka sienjam da kaba pynlong syndon da ka jingiaiaid paidbah, ka dei hadien ba kum ki nongniah Auto, ki la shem jingeh shikatdei eh na kane ka jingkiewdor ba khah khah ka umphniang.
Ngi tip ba kane ka jingkiew dor ba khah khah ka Petrol bad Diesel, ka ktah ym tang ia ki nongniah Auto ha Nongpoh, hynrei ka ktah ia ki paidbah ym tang ha ka jylla, hynrei ha ka ri hi baroh kawei.
Namarkata, kum ka kynhun ki nongniah Auto, ngi kyntu ia baroh ki nongniah Auto bad kiwei kiwei ki kali kamai na ki Association bapher bapher ba kin wan ban iasnohktilang ha katei ka sngi, u la bynrap.
Shillong: U Coach ka phutbol ka jylla, u Bah Bobby L Nongbet u la shah jied ban leit pyntbit shuh ha ka kynhun jong ki coach ba kynsai ha ka ri ka FIFA Elite Coaching Course ban long ha sor, Goa naduh lashai ka 17 haduh 22 tarik Nailur 2018.
Ia kane ka jingai jinghikai pyntbit ka wan shisien ha ka 3-4 snem ha India ban wan jinghikai ki riew shemphang ha ka jingialehkai phutbol.
Na ka liang u Bah Bobby u sngew kmen ban shah jied ban leit shah pyntbit shuh ialade ha kane ka rynsan, kaba kham iar ban ioh lad.
Ha kane, baroh ki coach phutbol ka ri, kin wan ban iashim bynta.
Lah ban kdew ba u Bah Bobby u dei uwei na ki coach phutbol ba pawnam ka jylla, ha kaba u la don bynta ban hikai ne shim ia ka bynta jong u coach ka kynhun ba pawnam kane ka thain, ka Shillong Lajong FC.
Kumba 1,000ngut ki bar jylla, ki la shah kem ha Mizoram, ha ka jing khynra ia kito kiba rung, khlem da pynbiang ia ki kot ki sla  Inner Line Permit (ILP).
Kitei kiba shah kem, ki don mynta ha ki thanat bapher jong ka Jylla, ong ka khubor pulit.
Ka jing khynra ia ki bar Jylla, ha Mizoram, ka la jubor bha ha kine ki sngi, hadien ka jing pyntreikam ia ka  National Register of Citizens (NRC) ha Assam, ha kaba ki don 40lak ngut kiba shah weng na ka thup, kum ki nongshong shnong jong katei ka Jylla.
Shillong: Ki nonghikai SSA kiba don hapoh ka lama jong ka  AMSSASTA lyngba ka kyrwoh khubor ba la pyllait da u bah L.
Marngar President ki la byrngem ban pynjur ia ka jingiakhih jong ki da kaba sangeh shim klas kaba mut ba kin leit sha skul hynrei kin ym shim klas ia ki khynnah.
Katei ka kyrwoh ka la ong ba kam pdiang ia ka jingpan por jong ka sorkar ban pyllait ia ka tulop jong ki kaba dang sahkut la 5 bnai mynta.
Shillong:Ki nongialam jong ka UDP Garo Hills, ki la ia kynduh mynta ka sngi, ia U Dr Donkupar Roy, President jong ka seng UDP, ha ryngkat U  Samuel M Sangma MLA, MLA ka 60 Baghmara Assembly Constituency, uba la pyniasoh ialade bad katei ka seng kum u associate member.
Lyngba ka jing pyniasoh jong U Samuel, kumta ka jingdon briew jong ka kynhun Regional Democratic Alliance (RDA), ka la poi sha ka 11ngut, ong ka kyrwoh na U Utzol Ch.
Sangma, Secretary, UDP Garo Hills.
Shillong: U Nalin Kohli, uba dei u nongpeit jong ka seng BJP ha Meghalaya, ula kyntait ba ka la don ka jing ia sngewthuh jingmut, haduh mynta, ha ka kynhun synrop Meghalaya Democratic Alliance (MDA), na ka bynta ban ia treilang ha ka elekshon MP ka ban sa wan.
Haba kren ha ki kotkhubor, hadien ka jing ia kynduh jong ka  State Executive jong katei ka seng hynnin ka sngi, U Kohli, ula ong “Haduh mynta, ym pat don ba iakren ia nga halor kane ka mat".
Ha kajuh ka por, ula ong shuh shuh ba kawei pa kawei ka seng sain pyrthei, ka don hok ban pynkhreh ialade ia ka elekshon, wat lada kan don ka jing pynbeit ia u kyrtong ionglang ne em.
“Kane ka phang kan sa mih, ynda haba kan wan ka jingiakren.
Hynrei ngi la iohi ia ka Ranikor, ha kaba ar tylli ki kynhun jong ka MDA ba ki ia khun uwei ia uwei pat bad kumta ngam lah ban ong eiei, khlem da don ka mat iakren" ula ong shuh shuh.
U Kohli, u ong ba ha ka jingialang hynnin ka sngi, kam pat don ka jingiakren ia ka elekshon Lok Sabbha, hynrei ka don tang ka jingiakren halor ka jinglong jong ka seng, ha ki elekshon kiba la dep bad ki don ki jingai jingmut bad nangta sa ki jingpynkhreh pynkhrum jong ka seng ialade kum ka seng sain pyrthei.
U Franco Mulakkal, uba dei u bishop ka Jalandhar, uba la shah kynnoh ba u bat bor haduh 13 sien ia kawei ka nun ha Kerala, ula iehnoh ia katei ka kam jongu, kum U Bishop jong ka Jalandhar bad ula aiti noh ia katei ka kam, ha uwei na ki lyngdoh niam ba rangbah ha katei ka jaka.
U Mulakkal, u trei mynta ha ka  Diocese jong ka Jalandhar.
U Mulakkal, u pyntip, ba na ka daw, ba u hap ban leit shah tohkit, ha ki pulit jong ka Kerala, halor ka jing shah kynnoh bat bor kynthei jongu, kumta, ula aiti noh ia katei ka kam sha U Mathew Kokkandam.
Kham mynshwa ki pulit jong ka Kerala, ki la khot ia U Mulakkal, ba un leit ba kin tohkit halor katei ka jingshah kynnoh.
Ha ka jingpynmih khubor, U Mulakkal, u ong ia ki riewngeit jong katei ka Balang, ba kin duwai lem na ka bynta jongu bad na ka bynta jong katei ka nun ruh, ba kin mih lut ki jingshisha, ha kaba iadei bad katei ka jing shah kynnoh pyrshah ia u.
Na ka liang jong ki pulit ka Kerala, ha ka kaiphod jongki, ki iathuh ba utei U Bishop, ula ju bat bor ia katei ka nun, da ki bun bun phew sien, hapdeng ki snem 2014-2016.
Na ka liang jong ka Balang Katholik ha Jalandhar, ka kyrshan tyngeh ia U Bishop bad ka pyrshah jur ia katei ka jingkynnoh pynbudnam ia u.
Shillong: Ki lad khubor ki iathuh ba U Mukul Sangma, ula ia kynduh hynnin ka ngi, ia U bah DD Lapang ha Delhi bad ula iakren ruh ia u, ba un weng noh ia ka shithi phet seng jongu, hynrei U Bah Lapang, ula kyntait ban phai dien biang, ia kaei kaba ula dep rai, ong ka khubor.
Ka jing ia kynduh jong U Mukul, ia U bah Lapang, ka dei halor ka jingai jingmut jong U Rahul Gandhi, uba dei u nongialam ba heh duh jong ka seng Congress.
Ki lad khubor ki iathuh ba U Rahul, u kwah ban iakren hi dalade bad U bah DD Lapang, ba un weng noh ia ka shithi iehnoh kam jongu, hynrei, la sngewthuh ba U bah Lapang, ula kyntait war ban ia kynduh bad ia kynduh ia U Rahul ruh.
Nalor U Rahul, U Mukul Sangma, la iathuh ba U Ma Vincent Pala ruh, ula pyrshang ban iakren bad U bah Lapang, hynrei, ka jing pyrshang jongu, kam shym la larkam satia, ong ka khubor.
Lah ban pynkynmaw, ba U bah DD Lapang, ula mih noh na ka seng Congress, halor ka jingkynnoh jongu, ba ki nongialam jong katei ka seng, kim sngew donkam shuh ia ka jingshakri jongu, namar ba u dei u briew, uba la tymmen.
Guwahati: Ki pulit jong ka Assam, ki la ioh kem ia U Omar Farooq na Byrnihat, hynnin ka sngi, uba dei uwei na ki snar jong ka seng ehrang, ka   Hizb-ul-Mujahideen.
La shimti da ki pulit Assam, ia U Farooq bad utei u dei uba na Soalbari jong ka Hojai jong ka Jylla Assam bad utei u don ka jing ia dei kaba jan bha  bad U   Kamar-uz-Zama, uba dei uwei pat u dkhot jong katei ka seng, uba la shah kem dang shen na Kanpur jong ka  Uttar Pradesh.
Katei ka seng, ka dei kaba na Kashmir bad la ju phah pisa man ka por sha U Farooq, ha ka Account jongu, kaba don ha Assam, ba un lum briew ban ia trei lang bad katei ka Seng.
Haduh mynta ki pulit Assam, ki la kem ia lai ngut ki dkhot jong ka  Hizb-ul-Mujahideen (HuM), kiba trei kam bha ha katei ka Jylla.
Ha ka sngi thohdieng ki pulit ki la kem ia U  Shah Nawaz Alam na Jamunamukh ha Nagaon  bad sa uwei ula shah kem ha ka shnong Udalee ha Lanka  jong ka  Nagaon district.
U Superintendent of Police, Hojai, u iathuh ba ka HUM, ka don jingthmu ban pynbthei bom ha ka kad rel ha Lumding jong katei ka District.
Shillong: Ha ka 6 tarik u nailur mynta u snem, ka ingbishar ba ha khliehduh jong ka Ri India ka la pynmih ia ka hukum ba ka jingshongkha kynthei para kynthei ne shynrang para shynrang kam dei shuh ka kam sniew bad ka la sloit noh ia ka section 377 kaba naduh ka por ki phareng kaba kheiñ ba katei ka jingiashongkha ka dei ka kam sniew.
Hadien ba la mih katei ka hukum, u Rupang u la pyrshang ban twad jingmut na ka Balang Presbyterian hato ka sngew kumno halor kane ka aiñ, la pyrshang ban ia kren bad u Senior Administrative Secretary ka KJP Assembly u Pastor N.
S Phawa, hynrei ym shym la ioh lad bad u ong ba u dang bunkam.
Kumta la pyrshang ban ia kren bad uwei na ki Pastor ba la kham rangbah jong ka Balang Presbyterian u Pastor PBM Basaiawmoit.
U Pastor PBM u la ong ba haduh mynta um pat pule lut ia ka rai jong ka Supreme Court bad kat bym pat dep ban pule lut, u ong um pat kwah ban kren eiei, “Haduh mynta ngam pat pule lut, ngan sa kren ynda nga la dep ban pule naba ngam ju mlien ban kren tang da kaba shu tip khlem da ngam jylliew bha, nga la pule lut ia ka rai jong ka Delhi High Court ha u snem 2009, katei ka rai ka don 105 sla, hynrei kane mynta ngam tip katno sla ka don, phi i ka don bunbah ka jingpyniar jong ki briew ia ka rai jong ka ingbishar, haduh mynta ngam tip uwei u pyniar kumno, uwei kumno-ka ia pher" ong u Pastor PBM Basaiawmoit.
U la iathuh ba katkum ka rai jong ka Delhi High Court ha u snem 2009 ka ong ba kaei kaba ki ar ngut ki ia leh jar jar kam dei kaba be-aiñ hynrei ha u 2013 la sloit noh ia katei ka rai.
U Pastor u la ong ba ka Assembly ne ka Balang ruh kan kham eh ban ia kren ia kane mynta naba ka dang long thymmai.
U Pastor u la bteng da kaba ong ba ka aiñ ka lah ban shah hynrei ka jingsngew pat kam shah ban leh kumta, “Ka aiñ ruh ka don, ka jingsngew ruh ka don ( Legality and Morality).
Shuh shuh u la ong ba ka sorkar ka ai laisen ban die kyiad, ban thoh Tim hynrei ka balang pat kam pdiang, “Ka sorkar ka ai laisen ba phin die kyiad, ba phin thoh Tim, hynrei ka balang kam pdiang" u la ong.
U Pastor u la ong biang “Nga tharai ka ingbishar ruh kam lah ban leh pyrshah ia ka niam naba ka don ka Right to Privacy and Religious Freedom".
Shillong: Ka KSU North Khasi Hills Ri-Bhoi lem bad u Syiem ka Raid Nongtung hapoh ka Hima Khyrim, mynta ka sngi kila iakynduh ia u Chief Executive Member (CEM) ka Khasi Hills Autonomous District Council (KHADC) u Bah HS Shylla ban pynsngew ia ki jingeh na ka jingwan thombor ki bor pulit, bor sorkar na Assam.
U Syiem Raid Nongtung u Bah Miwel Shadap haba kren sha ki lad pathai khubor, u la kynnoh da kaba ong, “Ki pulit Assam, ki ophis ka tnad Forest ka Assam lada khar shyiap khar maw ma ngi ki Khasi basah, lada ngi pom dieng, ki wan kem, ki pynshitom.
Ki la wan buh ruh ia ka Police Outpost ha katei ka thain da kaba kam ba ka dei ka jaka ka Assam.
Hynrei haba ki paidbah ka Raid ki leit ban pynsngew ban ujor sha ka sorkar Meghalaya, kam ju leh eiei".
U Syiem u la ong ki shnong ba hap ha ka Raid Nongtung ki la iakynduh jingeh na ka jingleh donbor na ka Karbi Anglong.
U Syiem ka Raid Nongtung u la ong ba ha ka jingshisha, ka sorkar Assam kam dei ban wan kam ia ka jaka namar ba ka dei ha ka jylla Meghalaya.
“Lada ka sorkar Meghalaya kam khein ba dei ki nong-Meghalaya ia ngi hynrei balei ki wan ai surok, shon dur EPIC, shna ing dorbar, pyntreikam ka skhim NREGS ha man ki shnong hynrei haba wan shna surok, buh police outpost ka Assam, kim ong eiei", u la ong.
U la ong ba lah ai jingthoh sha u Myntri Rangbah halor kane hynrei kaei kin leh ym pat tip.
Ki don 34 tylli ki shnong kiba hap ha ka Raid Nongtung bad 18 shnong ki dei kiba hap ha khappud bad ka Assam.
Ha kawei ka liang, u president ka KSU North Khasi Hills u Bah Ferdenald Kharkamni u la ong ba la iakren bad u CEM ban pynbiang ia ki kot ki sla ka Raid Nongtung ba ki 18 tylli ki shnong ba hap ha Raid Nongtung kiba ong ka Block-II kin dei beit sha Meghalaya.
U la ong ba kin pynsngew sha ka sorkar ban shim biang ia ki jaka ba shah knieh.
U la ong ba ka jingleh ka Karbi Anglong ban buh da ki Nepali ban khrong musur ha ki san tylli ki khyrdop, ka dei ban pynrem jur.
U Bah Ferdenald u la pynpaw ia ka jinsngew khia ia ka jingshna surok ka Assam ha Jirang ha kaba ka la ioh ruh ia ka NOC na u Syiem Jirang.
U la pynrem jur ia ka jingjia ha ka 9 tarik mynta u bnai ha Madan Umwang ha kaba u Tyngshain Mukhim u la khlad na ka jingshah tied ha ki Khar Nepali bad kumjuh ia ki pulit ka Assam ki la mut ban wan shimti ia ka met jong u watla la ujor ejahar ha Mawlasnai Police Outpost.
U la ong ba la ai jingmut ia u CEM ban shong jingialan man ka por, ban khot lang ia u Syiem ka Hima Khyrim.
Shillong: Ki la don haduh kumba 60 ngut ki samla kiba la shah kem ha ki khyndiat bnai na ka daw ka jingiakhih them Metor, ka dei ka jingshah kem hadien ba la mih ka jingiakynad kaba jur hapdeng ki pulit bad ki paidbah ha Motphran bad katei ka jingiakynad ka la neh kumba 5 sngi lynter khlem sangeh.
Haba ia kren bad u Rupang u wei na ki rangbah uba ialam ia ka kynhun ki paidbah kaba la tip kum ka Sur paidbah u bah Banrap Hynniewta, u la iathuh ba mynta baroh khoit ki la lait phatok lut.
U la ong ba don kiba la bah jamin da ki Sengbhalang bapher bapher, don kiba bah jamin hi na ing na sem bad ki don pat 32 ngut kiba bah jamin ka Sur Paidbah.
U la iathuh ba kiba lait khadduh eh dei ha ki taiew jong u naitung, u la ong ba hadien ba la lait phatok ki hap ban leit hajir shisien shi taiew, hynrei mynta katei ka jingleit hajir ruh kam don shuh bad ki pulit ki la ong ba ki dei ban wan mih haba ki pulit ki donkam ia ki.
Shillong: U President ka All India Congress Committee (AICC) u Rahul Gandhi myn hynnin ka sngi u la thung ia ki 3 ngut ki MLA Congress na kane ka jylla kum ki Secretary ka AICC.
Ki 3 ngut ki MLA kiba la shah thung kum ki Secretary ki long u Zenith Sangma, u bah Charles Pyngrope bad ka kong Ampareen Lyngdoh.
Ia u Zenith la pynkhamti ba un peit ia ka jylla Arunachar Pradesh, u bah Charles ban peit ia ka Manipur bad ka kong Ampareen ban peit ia ka Mizoram.
Ha katei kajuh ka shithi thungkam u Rahul u la Victor Keishing na Manipur ban peit ia kane ka jylla Meghalaya.
Kiwei pat kiba la shah thung ki long u Pradyut Bordoloi na Assam ban peit ia ka Nagaland, u Pradyot Deb Barman na Tripura ban peit ia ka Sikkim, u Bhupendra Kumar Borah na Assam ban peit ia ka Tripura, u Sudhir Sharma na Himachal Pradesh ban peit ia ka Jammu and Kashmir bad Dr.
Sirvella Prasad na Andhra Pradesh ban peit ia ka Tamilnadu.
Shillong: U Executive Chairman jong ka MBOSE , Tura u la ujor sha ki pulit ba kawei ka briew kaba la tip kyrteng kum ka Moksina Zaman ka la ia khun ia ka eksamin HSSLC ha u snem 2018 hynrei ka la pheil.
Kumta ka la pan kopi na ka MBOSE ia ki jubab jong ka ha ka eksamin (Answer Script) na ka bynta ka sobjek Physics, Chemistry bad Biology.
Ha ka por ba ka MBOSE ka mut ban phah kopi sha ka la lap pynban ba ki dak thoh jong ka, ki ia pher na ka sobjek Chemistry bad ka Biology.
Ka MBOSE ka la suba sniew ioh ba ka don kano kano ka jingleh thok bad ka la ai pulit ia katei ka kam.
Shillong: “Nga dei uba iashong kurim para shynrang, kata kam lei lei, nga kaba iashong kurim para kynthei, kata kam lei lei", kine ki dei ki jingpyrta bad ki jingthoh jong ki briew kiba iashong kurim para shynrang ne para kynthei, ha ka jingrakhe lehkmen jongki, kaba long hynnin ha nongbah Shillong.
Kine ki briew kiba khot kum ki LGBTQ (Lesbian, Gay, Bisexual, Transgender, queer) ki la pyllong mynta ka sngi ia ka jingiaid paidbah na madan Iewrynghep sha Don Bosco bad ki leit phai biang sha madan Iewrynghep, kiba la pyllong ia ka jingrakhe ban lehkmen hadien ba ka kashari Supreme Court ka ri, ka la weng noh ia ki katto katne ki bynta jong ka Indian Penal Code (IPC) 377, da kaba ithuh ia kine ki kynhun ha ka imlang sahlang.
Ia kane ka jingiaid paidbah jongki, la kyrshan ruh ki katto katne ki riew shimet, ki kynhun.
Hynrei bun ki dkhot ka LGBTQ, kim shym la wan mih namar ba dang bun kiba lehrain, ne tieng na ka jingshah kynshi kyneh ha ki briew, bad wat ha kane ka sngi ba ki iaid ruh, don ki briew ba iaid lynti, kim kyrshan ia ki.
Don uwei u briew uba la shah bat ha ki pulit hadien ba u la pyni ia ka jinglong pyrshah ia kine ki briew kiba iashim bynta ha katei ka jingiaiaid.
Une u nongiaid lynti, u ong, “Kam biang, kane ka dei ka nongbah Shillong bad ym lah ban pdiang ia kum kine ki briew", bad kane ka jingleh jongu, ka long ban pyrshah ia ka jingthoh jongki LGBTQ, kaba ong, “nga dei uba iashong para shynrang, kata kam lei lei".
U Venkatesh, uwei na kiba kyrshan ia ki LGBTQ, uba la wan khnang naduh Kolkata ban ai ka jingkyrshan, u la ong ba “kane ka dei ka sien ba nyngkong ban pyllong ia ka jingiaid da kaba sngew sarong hadien ba la pynmih ka kashari Supreme Court bad nga sngew kmen ban iadon bynta.
"Halor ka jingdon kiba pyrshah, u la ong wat ha ka ri United States, ka don beit ka jingsngew jong ki briew.
“Phim lah ban shu khmih lynti ia ka jingkylla ban wan tang ha ka shi sngi ne ar sngi.
Kan shim por ia ki briew.
"Ka Rebina Subba, ka riew said ain na ka seng jong kine ki briew, ka Shamakami, ka la ong, “Ngi sngew kmen ia ka jingwan iashim bynta bun ki briew.
Ka rai ka Supreme Court ka dei ka jingsah kynmaw bad ka kren ia ka jingkynthup lang ka imlang sahlang ia baroh.
Kane ka dei ka jingsdang.
" Ha kane ka seng Shamakami, ki la don kumba 300 ngut kiba la pynrung dkhot.
Shillong: Ka Congress ha kane ka jylla ka la shaiong ngain kumba iuh tdong bsein hadien ba u nongialam ba radbah jongka, u Bah Donwa Dethwelson Lapang u la phet syndet na ka party hadien ba u la don palat 40 snem.
Haba kren myn hynnin ka sngi, u nongaiktien ka Congress ha kane ka jylla, u Bah Hima Muktan Shangpliang u la ong ba ka jingrai jong u bah Lapang ban mih na ka party, ka pynsngew lyngngoh shi katdei eh bad ka jingsngew duhnong kaba khraw ia ka party.
“Ngi sngew lyngngoh ban iohi ia ka rai jong u Bah DD Lapang ban mih na ka party bad ngi sngew duh nong namar ba u dei u dei u nongialam uba radbah ka party", la ong u bah Hima.
U la ong ba u Bah Lapang u dei u nongai jingmut ka party, uba long ruh san sien kum u Myntri Rangbah ka jylla.
“Wat la kumba ka paw, i la pynpaw ba ka jingmih noh jong i na ka party ka dei namar ka jingleh klet ia ki nongialam kiba la kham noh rta, hynrei ngi kwah ban khot biang ia i ban iapynbeit ia kano kano ka jingeh", la ong u Bah Hima.
U la bynrap, “Ngi kwah ba i Bah Lapang in pyrkhat biang ia ka rai ban wan pynphai biang ia ka shithi, namar ba ngi kwah ban iapynbeit ia kano kano ka jingbakla".
U Bah Hima u la ong ba u Bah Lapang u dei u radbah ha ka party ha kaba hapoh ka jingialam jongu, ka Congress ka la roi bha ha kane ka elekshon ha ka jylla Meghalaya.
Lah ban kdew ba u Bah Lapang u la phah shithi ba um lah shuh ban iadon bad ka Congress hadien ba ki riew rim kiba aiti met bad mynsiem ha ka party, ki la shah niew bein bad ym don ba khein briew ha kine ki sngi.
Ia ka shithi phet seng, u la phah sha u president ka AICC u Rahul Gandhi mynta ka sngi.
Shillong: Ka Sohryngkham ka la iakhaid bad ka Marbisu 1-1 kol ha ka jingiakhun jong ka 2nd division ka SSA kaba long myn hynnin ka sngi.
Ia ka Sohryngkham la thep da u Lastking Warkhyllew (88) katba ia ka Marbisu lah thep da u Alvinstarfield Nongkhlaw (40).
Ha kawei ka jingialehkai, ka Kharang ka la pylliem ia ka Mawnianglah da 1-0 kol bad ia kane kawei ka kol, la thep da u Albest Kharsahnoh haka ha ka 68 ban pynjop ia ka Kharang.
Ka Golflink ka la pynbam jem 4-0 ia ka Lumpynngad bad ia kine ki saw tylli ki kol, la thep da u Andrew K Jahrin ha ka 8,10 minit bad kawei ha ka 17 minit la thep da ka shut bol , bad u Banraness Syiemlieh ua la thep ha ka 56 minit ban pyllong ia ka Golflink ban pynbam 4-0 ia ka Lumpynngad.
Shillong:Ka Khasi Students Union(KSU) Central Executive Council, kan pynlong ia ka jingshong kyllain myngngor, ha ka 19tarik Nailur 2018, ha ka jaka ieng kali jong ka Additional Secreteriat, ha ka por 11baje mynstep haduh ha ka por 3baje nohsngi.
Ka seng ka iawer ia ki paradoh parasnam, ba kin wan shim bynta lem ha katei ka sngi.
Ka KSU ha kajuh ka por,  ka pynpaw ia ka jingsngew bitar bad jingsngewsih halor ki jingjia ba dang shu dep jia dang shen ha ki thain khappud ha Ri Bhoi, West Khasi Hills bad West Jaintia Hills.
Kine ki jingjia kiba kynthup ia ka jingshah kem u Waheh Chnong jong ka thain hajan Block I, U Ma Tyngshain Mukhim bad ka jingshah pynpra ki iing ha khappud West Khasi Hills.
Nalor kine, ki jingjia ba dang shen ha khappud Ri Bhoi bad Assam ki la pynmih ia ki ingkylli hato kaei kaba pynshlur ia ki bor sorkar jong ka Assam bad ki kynhun jong ka ban nud ha ka ban thombor haduh kata kata khlem da khein snep shuh ia ki paid Khasi bad ia ka sorkar Meghalaya ruh kumjuh.
Ha kine ki khyndiat taiew ha Ri Bhoi la sdang shwa da ka jingpynpra ia ka iing jong Shadalin Lyngdoh da ki pulit Assam.
Hadien kane ki pulit Assam ki la pynpra wat sa ia ka iing skul ha Khlieh Umwang ba la tei lyngba ka skim sorkar pdeng bad ym na ka skim sorkar jylla.
Halor kane ka seng ka pynpaw ba ki pulit Assam ki la iuhroit ia ka hok longbriew manbriew jong ki paid Khasi ba sah ha khappud wat haduh ba kim khein shuh ia ka sorkar pdeng bad sorkar Meghalaya.
Nalor kata kaba kham sngewsih bad ktah mationg haduh kata kata ia ka Jaidbynriew ka long halor ka jingshah pyniap u Rangbah Tyngshain Mukhim uba shong basah ha Khlieh Umwang.
Une u Rangbah Khasi u la shah shoh ha ka 9/09/2018 ha Madan Umwang bad u la khlad noh ha 12/09/2018.
Hadien kane ka jingjia wat la ia ka FIR la buh ka ka Mawlasnai Police Outpost, hynrei ki pulit Assam ki la thmu ban knieh ia ka met une u Rangbah ban leh post mortem sha Assam.
Hadien ba la ioh ban leh ia ka post mortem ha Nongpoh Civil Hospital la ioh jingtip shuh shuh ba ia u briew uba leh ia katei ka kam bymman uba dei na ka Jaidbynriew Nepali la kem da ki pulit Assam.
Ha ka jingsngew ka seng ia utei u briew uba kyrteng u Ramesh Thapa la dei ban aiti ha ki pulit Meghalaya namar ia ka FIR la buh ha ki pulit Meghalaya.
Shillong: Ha ka 7 tarik mynta u bnai ha ka por 7:37 baje mynmiet kawei ka Scooty kaba don ia u nombar ML -05P 4638 ba la ñiah da u Sandy Sohtun, 18 snem karta ka la tynrah ia kawei ka briew kaba la tip kyrteng kum u Smt.
Malti Sharma, katei ka jingjia ka dei ha ïew Madanrting, Shillong.
Katei ka briew ka la mynsaw bad la pynkit ia ka sha Super Care Hospital, Shillong.
Hadien la pynkit ia ka sha NEIGRHIMS bad ha ka 10 tarik mynta u bnai ka la khlad noh na ka daw ka jingmynsaw, katba u nongtynrah pat u la mynsaw malu mala bad la pynkit sha Civil Hospital, Shillong.
Shillong: Ha ka jingiakynduhlang jong ki rangbah jong ki Dorbar Kur/SengKur kaba la long ha ka 8tarik Nailur 2018 kaba kynthup ia ka Kur Ryntathiang, Wahlang Pahsyntiew, Kharshiing, Mawlong, Nongkhlaw, Kurkalang, Thangkhiew, Pyngrope, Kharir, Nongdhar, bad Suting, la ioh ban iaphylliew jingmut ia kakumjuh ruh, iakaba ongHadien ba la iakren sani bha, ka jingialang ka dap da ka jingsngewkhia bakhraw, namar la sngewthuh ba ka ktah bad ka iatyngkhuh bad ka longkur longjait bad ia ki longing longsem jong kiba bun kiba don ha ka Bri u Hynniewtrep.
Ha kaba iadei bad kane, ka jingialang ia mynta hi kam don ia kaban kyrshan lane pyrshah ia katei ka Bill, hynrei la donkam ban iamir jingmut bad iathir bha shuwa hapdeng ki kur lane ki para kur kiba don ha ka Ri baieit jongngi.
Kumta, ka jingialang da kawei ka jingmut, ka la iakut  ban khot ia ka jingialang jong ki Rangbah Kur bad Nongkitkam kur jong baroh ki Kur ki jait khasi ha ka Bri u Hynniewtrep da kaba kin phah 4 lane 5 ngut na ka Dorbar Kur ne Seng Kur jongki sha  ka jingialang.
La iabuh por ban pynlong la kumno kumno ha ka taiew balai ne basaw u bnai Risaw (October) Ia ka sngi bad ka jaka yn sa pyntip shaphi kham hadien.
La jied ia ki Rangbah ba kin long ki nonglum ia kiwei ki kur ki jait Khas bad kitei ki long:1)  Bah Phrikshon Kharshiing                       President                            Seng Kur Kharshiing2)  Bah S.
B.
Nongdhar                                     President                            Lympung lum Kur Dhar bad Nongdhar3)  Bah Henry Burit Wahlang                      Vice President                     Seng Kur Wahlang Pahsyntiew4)  Bah Ejenstar Kurkalang                            General Secretary           Seng Kur Kurkalang5)  Bah H.
S.
Suting                                             General Secretary           Seng Kur Suting6)  Bah A.
S.
Mawlong                                      General Secretary           Seng Kur Lyngdoh Mawlong7)  Bah H.
M.
Pyngrope                                    President                            Dorbar Kur Pyngrope8)  Bah B.
Kharir                                                 Rangbah Kur                      Dorbar Kur Kharir9)  Bah Livingstone Thangkhiew                 Rangbah Kur                      Dorbar Kur Thangkhiew (Lai kpoh)10)  Bah Khrawbuit Ryntathiang                    General Secretary           Dorbar Kur Ryntathiang.
Ha kaba khadduh eh, lyngba kane ka jingpynbna bad ka jingpashat jingmut, la kyrpad eh ia kawei pa kawei ka Dorbar Kur/Seng Kur ba kin sngewbha ban shim pyrkhat khia ia kane ka kam.
Ki lah ban phone sha kine ki nombor, khnang ban lah ban pyntip  ia kaba donkam.
Mobile No.
9612951226/7005916201/9863089826/9436312305/8258834994/9856710161.
Shillong: Ka BJP ha kane ka jylla ka dang sngew artatien jur ban ioh ia u kyrtong monlang na ka kynhun Meghalaya Democratic Alliance (MDA) ha kane elekshon MP kaban sa wan, namar ba ioh kan jia kumba jia ha ka elekshon shiteng samoi ha Ranikor ha kaba lah mih bun ki kyrtong na ka kynhun MDA.
Haba kren mynta ka sngi, u nongialam ka BJP uba dei ruh u myntri sorkar, u Bah AL Hek u la ong, “Ka jingai jingmut u nongialam ka UDP u Dr Donkupar Roy ban don u kyrtong monlang na ka MDA ha kane ka elekshon MP ka ban sa wan, ka dei kaba bha eh, hynrei kaei kaban jia ym tip namar kumba ka paw ha kane ka elekshon MLA shiteng samoi na Ranikor ruh, lah mih bun ki kyrtong na ka kynhun synrop MDA, wat la ngi kwah ban don tang uwei u kyrtong monlang na ka MDA".
U Bah Hek u la ong, “Ha South Tura, ngi ioh ia u kyrtong monlang na ka MDA ba la iakhun da u Conrad K Sangma hynrei ha Ranikor pat, lah mih bun ki kyrtong bad kam don satia u kyrtong monlang".
U la ong ba lada kwah ban don u kyrtong monlang, ka donkam ia ki seng sain pyrthei kiba don lang ha kane ka sorkar ba kin iapein iamap kawei ia kawei pat ban ioh ia u kyrtong monlang, hynrei lada kam lah ban long kumta, kan shem jingeh ban ioh u kyrtong monlang.
“Ngi donkam ban iasngewthuh lang bad kam dei ban jia kum ha Ranikor bad donkam ban don ka jingiapein ban leh ia kane", u la bynrap.
Lah ban kdew ba ka BJP ka don ar ngut ki MLA ha kane ka jylla kaba don 60 ngut ki MLA bad baroh kine ki dei na rilum Khasi ba kynthup ia u Bah Hek bad u Bah Sanbor Shullai.
Shillong: U Myntri ka sorkar jylla ba peit ia ka tnad pynneh riti dustur u Bah AL Hek u la ong ba ka jingpynkhreh ban wanrah da ka rai ban dawa pynrung ia ka ktien Khasi bad Garo ha ka khyrnit ba phra ka riti synshar ka ri, ka shong ha ka tnad sain pyrthei ka jylla bad ka tnad pynneh riti dustur kan shu iarap ban pyn-biang ia ki jingdonkam.
Ha ka jingiakren mynta ka sngi, u bah Hek u la ong, “Ia kane ka jingpynkhreh dei ban leh na ka tnad sain pyrthei ne ka Political department, kam hap ha ka Arts and Culture hynrei ka shu don bynta lang ban pynkhreh ia ki jingdonkam".
U la ong ba ka sorkar barim ka la thaw bun ki komiti bad ka la don ka jingai jingmut ba bun halor kane ka komiti ka sorkar.
“Baroh ki (MLA) ki ia mynjur ia kane ka rai kaban sa wanrah ka sorkar.
Ka donkam ban mynjur shwa da ka ing dorbar shwa ban leit rah sha ka tnad kam pohiing ka sorkar pdeng ban leh ia kaba donkam", u la ong.
U la ong ba kum u briew ka BJP, hadien ba la pynbiang ia ki jingdonkam baroh, un sa leit iakren da ka bor shimet jong u ia ki nongialam ka BJP ha Delhi.
Ha kawei ka liang halor ka jingiakhih pyrshah ka Congress ia ka jingkiew dor ka petrol bad diesel ha ka ri, u Bah Hek u la ong ka jingiakhih ka Congress, ka dei ka kam kum ka liangpyrshah, namar ba ka BJP ne kano kano ka seng sain pyrthei kaba don ha ka liangpyrshah ki don ka hok ban iakhih katkum ka jingsngew bit jongki.
“Baroh ki seng ki don la kajong ka hok ban pyrshah katkum ka mat ba ki don, ka Congress ka la leh ia ka kamram kum ka liangpyrshah bad ka BJP ruh ka tip kumno ban synshar ia ka ri baroh kawei, ban wanrah ia ka roi ka par ha baroh ki liang.
Lada ka BJP ruh ka don ha ka liangpyrshah, kan leh ia kaba donkam", u la ong.
U la ong ba ia mynta ym pat lah ban kren bniah halor ka jingkiew dor ka petrol namar ba ka dei ka kam kaba iadei bad ka iew ka pyrthei hynrei ka sorkar baroh ka kwah beit ban pynduna ban iarap ia ki paidbah, ym ban khnoit.
“Ia kane ka kam, ngan dang wad jingtip kham bniah ia ka jingkiew dor ka petrol", u la ong.
U la ong ba ka kamram jongu mynta, ka long ban pylleit jingmut bha ia ka kam ka koit ka khiah ha ka jylla kaba u bat na ka bynta kumno ban iarap ban kyntiew ia ki paidbah ka jylla ban pynbha ia ki lad sumar, ia ki jingdonkam kane ka tnad.
Shillong: Ki pulit ki kwah ban rah ia ka metiap jong u bah Tyngshaiñ Mukhim sha Assam, na ka bynta ban leh ia ka Post Mortem, hynrei haba la ia kren bad ki bor ba halor na kane ka jylla la pynsangeh noh bad la shim ia ka rai ban rah sha Civil Hospital, Nongpoh na ka bynta ban leh ia ka Post Mortem bad la rai ba ia ka ripod jong ka Post Mortem yn ia pyntip lang hapdeng ka Meghalaya bad ka Assam.
Ki pulit ki la rejistar ia ka jingiap jong utei u rangbah hadien ka jingshah shoh uwei u Nepali uba la tip kyrteng kum u Romesh Thapa bad la kem ruh ia utei u briew.
Kiba haing ki la dep ruh ba nujor ha Umiam PS lyngba u Circle Inspector jong ka South Umiam.
Lah ban kdew ba utei u rangbah Khasi na ka shnong Khlieh Umwang, u la shah shoh ha uwei u briew uba la tip kyrteng kum u Romesh Thapa na ka shnong Madan Umwang bad katei ka jingshah shoh ka dei ha Madan Umwang, utei u rangbah u la mynsaw bad la pynkit sha NEIGRHIMS, hynrei hadien u la khlad noh naba la jur palat ka jingmynsaw.
Shillong: U myntri rangbah ka jylla u Conrad K Sangma u la pynbna ba un noh synniang shi bnai ka tulop jong u na ka bynta ki skul kiba don sha nongkyn dong.
U Conrad u la kyntu ruh ia kiwei pat ki MLA ba kin kheiñduh ia ka shibnai tulop jong ki na ka bynta ban noh synniang ia ki skul kiba dang sahdien palat ha nongkyndong.
Ia katei ka pisa u Conrad u la ong ba yn pynlut na ka bynta ban pynbha ia ki tnum kiba jot, ban pynbiang ia ki jaka leit bar kiba biang, ban pynioh umdih kaba biang bad kumjuh ruh ban pynbiang ia ka bording.
U Conrad u la ong ba ki don bunbah ki skul ha nongkyndong ki bym shym ioh satia tang ia ki jingdonkam kiba donkam eh ruh bad u ju pyrkhat bha ia kane, “Ki skul ha nongkyndong ki da donkam shisha, nga kyntu ia ki ophisar, ki heh spah bad kiwei pat ki riew saiñpyrthei ba iarap kat kaba ki lah watla ka dei tang shi sla ka tin ruh, ka la wanrah ia ka jingkylla" ong u Conrad.
U la ong ba shuwa ba un kyrpad ia kiwei ba kin noh ka kti ka mon ka kti ka diang, u kwah ban pyni shuwa nalade da ka kam da kaba noh synniang shibnai tulop.
“Ngan leh kat kaba nga lah ban pyndap na kane ka shi bnai tulop jong nga, ngi la kular ba ka pule puthi ka dei ka mat kaba hakhmat eh jong ngi, ngin leh kumta.
Lada ki don 10 tylli ki mat, 5 tylli ngin pynleit jingmut beit sha ka pule puthi", ong u Conrad.
Shuh shuh u la pyntip ba ka sorkar mynta ka la jan dep artad ban thaw ia ka polisi treikam ha ka pule puthi bad yn sa pyllait noh shuwa ban kut une u bnai.
U la ong ba ki hep kiba rit , ki samla ki dei ka lawei jong kane ka jyll jong ngi bad ka long kaba donkam eh ban ai ka jinghikai kaba paka.
Kitei ki jingkren jong u Conrad ka dei ha ka jingialang rakhe dap 60 snem jong ka skul Auxilium Girl’s Higher Secondary School, Shillong ha kaba u la leit ban long kum u kongsan ha ryngkat ka jingdonlang u myntri ka tnad pule puthi u bah Lahkmen Rymbui, u MLA ka Nongthymmai u bah Charles Pyngrope, u Dr.
Jemino Mawthoh, u DC ka East Khasi Hills bad kiwei pat.
Shillong:Ka Umpling SC bad ka Sunriser kilong artylli ki kynhun kiba la ioh ban rung Sha ka Final jong ka PFR Veteran Cup hadien baka ioh khur iaka jing jop haka jingialehkai Semi Final kaba la long hynnin ka sngi palei ha madan Malki.
Ka jingialehkai Semi Final kaba nyngkong hapdeng ka Umpling SC pyrshah iaka Friends Utd, ka jingialehkai Kala kut noh hapdeng ka Jing ia khaid da 1-1 Kol, hynrei haka tie breaker ka Umpling SC kala lah ban pynliem noh iaka Friends Utd Da 4-3 Kol.
Haka jingialehkai kaba ar jong ka Semi Final hapdeng ka Sunriser pyr-shah iaka Umsawkhwan, ka Sunriser kala pynliem noh iaka Umsawkhwan da 2-1 kol bad iaki ar kol jong ka Sunriser la ioh ban thep da u Bah Pynskhem Garod kaba la pynlong syndon iaka Sunriser ban ioh rung sha ka phainal jong ka PFR Veteran Cup.
Lyngba kane ka jing jop ka Sunriser kan pynkhreh ban aireng pyrshah iaka Umpling SC haka final ka ban long haka 25 tarik mynta u bnai.
Nongpoh: Lai tylli ki longiing kiba sah lang ha kawei ka jaka ha shnong Baridua, Ri Bhoi District, ki la kylla dpei bad ingkhong khait hadien ba ki la shah bamduh ha ka ding kaba la pluh kynsan ha katei ka jaka.
Ka jingtip kaba la ioh ban lum da u nongthoh khubor, la iathuh ba ha katei ka jingpluh ding ha katei ka jaka ka la wanrah ia ka jingduhnong kaba khraw ia ki trai jong kitei ki iing, namar baroh ki jingdon jingem ha ki iing ki sem jongki, ki la ingkhong khait bad khlem ioh sei wat tang kawei ruh ka tiar.
Haba wad jingtip halor katei ka jingpluh kynsan kitei ki iing, na ka liang ki nongialam shnong bad ki paidbah kim shem la lah ban iathuh ia ka daw, ha kaba don kiba ong ba don jingthut ha ka bording ilektrik bad don ruh kiba ong ba dei na ka jingbthei ka tyndong lyer shet jingshet.
Tang mar iatip halor katei ka jingjia, na ka liang ki bor Pulit ka Assam bad Meghalaya ki la pyrshang ban lei tai jingiarap, hynrei namar ba ka dei ka jaka ka bym lait bha ka kali bad kaba la pynlong ia katei ka iing kaba la sah da laingut ki longiing ba kan ingkhong bad kylla dpei.
Ha katei ka jingpluhding, wat la ka la wanrah ia ka jingjulor ha ki mar ki mata bad ki jingdon jingem, hynrei bhabok ym shem la don kano kano kaba la wanrah ia ka jingmynsaw jong ki briew.
Shillong: Ka Meghalaya Cricket Association (MCA) ka la pynbna ia ki kyrteng jong ki nongialehkai na ka bynta ka lympung Vijay Hazare Trophy kaba dei ka kynun jong ki rangbah ka BCCI.
Ha kane ka lympung, ka Meghalaya kan iashim bynta ha ka sien ba nyngkong ha kane ka Vijay Hazare Trophy –ODI; Ranji Trophy bad ka Mustaq Ali Trophy T20.
Lem bad ka Meghalaya, san tylli ki jylla ka dongmihngi kynthup ka Arunachal Pradesh, Manipur, Mizoram, Nagaland bad Sikkim kin iashim bynta ha kine ki lympung.
Ki 15 ngut ki nongialehkai ka Meghalay na ka bynta ka lympung Vijay Hazare Trophy kaban sdang naduh ka 19 tarik Nailur ha Gujarat, ki long Jason Lamare – Captain, Punit Singh Bisht– Vice Captain, Mark Ingty, Amiangshu Sen, Sylvester Mylliempdah, Gurinder Singh, Chengkam Sangma, Yogesh Nagar, Abhay Negi, Raj Biswa, Lakhan Singh, Bablu Passah, Wallambok Nonngkhlaw, Dipu Sangma bad RajeshTati.
U Coach ia ka Vijay Hazare Trophy u Mukund, Trainer: Rakesh Gohil, Physio: Dr.
Vinod Kumar Jain bad Manager: Mawkordor Synrem.
Shillong: Ki nongshong iew bad ki nongpyniaid ha ka Iew Jhur ki Nongrep jong ka Meghalaya State Agriculture Marketing Board, kaba don ha Sanmer, Upper Shillong ka pyntip iaki paidbah ban ia wan siew ne thied jingthied  na katei ka iew.
Ki paidbah ki lah ban ioh ia baroh ki marbam, ki jhur ki jhep ki soh bad kiwei kiwei ki jingdonkam jongki, lait noh ka doh bym pat don ki basa.
Ka jingthmu ba kongsan jong kane ka iew ka long ban kyntiew ia ka iew ki nongrep bad kumjuh ki paidbah kin ioh iaki marbam khamtam ki jhur  kiba dang khuid ba pynpoi da ki nongrep na lyngkha jongki ban pynsuk iaki paidbah na ka jingkhapngiah ka Iewduh.
Kane ka iew kan long  man la ka sngi Saitjain, kaba sdang iaka iew naduh ka taiew ba la dep, la ong ka kyrwoh na u Chairman jong ka Joint Committee jong ki Nongshong iew bad Nongkhaii ha kane ka Iew u Bah Egenstar Kurkalang.
U Bah DD Lapang, uwei na ki riew sain pyrthei, uba la iaw bha ha ka Jylla, ula mih noh mynta na ka seng Congress.
Ha ka shithi, kaba ula thoh sha U Rahul Gandhi, President ka AICC, U Bah Lapang, u ong “Ka Congress, ha kine ki sngi, ka kwah ban khanglad ia ki nongialam kiba la tymmen bad kaba mut ba ka jingshakri jong ki nongialam kiba la tymmen, kam don dor shuh ha kane ka seng".
“Namar ba ka mynsiem ban shakri paidbah, ka dang iai thnam ha ka mynsiem jongnga, kumta kane ka jingkhang lad ka pyn pisa mynsiem bad ka dei na kane ka daw, ba nga sngew ba ngam sngew iahap shuh ban dang iai don bad kane ka seng" ong shuh ka shithi jong U bah DD Lapang bad ula ong ruh ba da ka mynsiem jong ka jingsngewkhia, ula rai ban mih noh na kane ka seng naduh mynta ka sngi bad ba u kren shai ruh ba na ka liang jongu, un dang iai bteng ban shakri ia u paidlang ka Jylla ha ka bor kaba u sngew lah na ka liang jongu.
Shillong: Ka KHNAM ka ai ka jingkyrshan ba radbah ia ka jingthmu bad jingdawa jong ka Khasi Author Society ban pynrung ia ka ktien khasi ha ka eight schedule jong ka riti synshar ka Ri India.
“Ka la dei ka por ia ngi lang baroh bad ruh ia ki seng bapher bapher ban ia tylli lang kawei namar kane ka jingthmu kaba kiba bun ki la kwah lane thrang ban pynurlong".
Ha ka kyrwoh ba la phah da U bah Pyndap Saibon, President ka KHNAM, la dawa ba ka sorkar jylla ka dei ban pass da kawei ka rai ha ka dorbar Jylla, halor kane bynta bad ban phah ia kane ka jingthmu sha ka sorkar India.
Ka seng ka kyrshan ruh ia ka prokram ba la pynbeit da ka KAS ha ka 22tarik Nailur 2018 bad la kyrpad ia baroh lang ban iashim bynta ha kane ka jingiaiaid paidbah da ka jingsngewkhia ia la ka jong ka ktien ka thylliej.
Shillong: Ka FKJGP hapoh ka jingialam jong u Asst.
Information Secretary u bah Reginald Thabah bad u Asst.
General Secretary u bah Elton C Warjri ryngkat ki dkhot katei ka seng na Mawprem bad Mawlai Circle, ha ryngkat ka jingdonlang ki pulit jong ka ANTF ki la pynlong ia ka jingkhynra drok naduh ka por janmiet jong ka sngi hat majai haduh ka por mynstep jong ka sngi balang.
Dei hadien ba la ioh jingtip kaba paka ba ka jur bha ka jingkhaïi drok ha ki thaiñ Polo, katei ka kynhun ka la thap naduh ka por 2 baje nohphai sngi ha Polo bad dei ha ka por 5:30 baje janmiet ba ki la ioh ban kem ia uwei u nongkhaïi drok uba la tip kyrteng kum u Ashanbor Nongspung, 23 snem karta uba na ka shnong Smit, la kem ia u na iew Polo bad na utei la ioh kurup.
11 kram u drok bad ka pisa T.
3660 tyngka.
Ha katei ka por ki la pyntip sha ki pulit ANTF kiba la poi sha katei ka jaka.
Utei uba la shah kem u la phla ba u lathied ia kitei ki drok na u Marvinson Jyrwa, 24 snem karta uba sah ha Mawlai Mawdatbaki ha ka dong Nongpathaw, ryngkat bad ki bor shnong ki la leit sha ingsah jong u bad ki la ioh kurup 36 kram u drok ryngkat ka pisa kaba T.
46, 960 kaba u la buhrieh ha duli Godrej.
U Marvin u la song ia ki drok ha ki 3 tylli ki song kiba la buh ha ka song sabon.
Na ka jingkem jong u Marvin ki la leit ban kem sa ia u Benjamin Marbaniang uba sah ha Riatsamthiah, la kem ia u ha ka por 11:30 baje mynmiet bad na utei la ioh kurup 12 kram u drok bad ka pisa T.
27 hajar tyngka bad sa uwei pat u jingdih bu-aid uba don.
32 kram.
Na ka jingphla jong u Benjamin pat ki la ioh kem sa ia u Johanan Shullai uba ki ju khot sin kum u Bat Man la kem ia u ha ka por 12:30 baje shiteng miet bad na utei la ioh kurup 23 tylli ki tiar injek, 0.
12 kram u drok ryngkat ka pisa T.
1.
15 lak tyngka.
Ki la pynkut ia ka jingkhynra ha ka por 4 baje mynstep hadien ba ki pulit ka Narcotics Cell ki la kular ban leh ia kaba donkam baroh.
U Reginald Thabah u nongialam jong katei ka seng u la ong ba ka FKJGP kan pynjur shuh shuh ia ka jingkhynra ha ki sngi ki ban wan.
U bah Reginald u la ong ba u drok u dei uba bam kruiñ ym tang ia u nongdih bad nongdie, hynrei ia ka imlang sahlang baroh kawei.
Shillong: Ka Meghalaya High Court ka la maham ban pynshitom ia kino kino kiba pyrshang ban pynslem ia ka jingtei bad jingtreikam jong ka kad liengsuiñ kaba don ha Umroi kaba ka sorkar jylla ka la mang T.
18.
17 klur tyngka na ka bynta ban siew sha ki trai jaka.
Ha ka jingshong bishar myn hynnin ka sngi kaba la tian bishar da u Chief Justice Mohammad Yaqoob Mir bad u Justice SR Sen, ka High Court ka la rai ba kan pynshitom da kaba tyngeh ia kino kino kiba pyrshang ban pynslem ia katei ka projek kaba dei na ka bynta ka jingmyntoi ki paidbah.
Ka High Court ka la ong ruh ba ki dei ban trei beit ia ka kam jong ki ban pyndep kloi ia katei ka projek bad kim dei ban ai daw da kumwei pat ban pynslem ia katei ka projek.
Ka Court ka la ong ba ka sorkar jylla ka la pyrshang bun ki lad ki lynti ban pyntreikam noh ia katei ka kad liengsuin bad katkum ki ripod kiba la wanrah mynta ka sngi la ong ba ka sorkar ka la mang T.
18, 17, 93,458 tyngka na ka bynta ban thied jaka bad la hukum ruh ia u State Commissioner of Transport (CT) ba un siew ia katei ka pisa sha ki trai jaka.
Ka DC ka Ri-Bhoi ka la lum jingialang ia ki rangbah shnong jong ka ri-Bhoi ha ryngkat ka jingdonlang ki trai jaka, kumjuh u MLA ka Umroi ha ka 7 tarik mynta u bnai bad hangtei la pynbeit ia ka dor jong ka jaka bad kin aiti sha ka sorkar ia ka jaka hadien ba la poi ka pisa baroh khoit kumba dei ban ioh ha kti.
La wanrah ruh ia ka ripod ba ka MTC ka la thung 3 ngut ki ophisar kiba la tip kyrteng kum u M Wankhar, Deputy General Manager (A), SA Sangma, Deputy General Manager (O) and W Dkhar, Cashier na ka bynta ban pynpoi ia katei ka pisa sha ki trai jaka kiba la paw kyrteng ha ka thup kyrteng kaba don ha ophis Deputy Commissioner Ri-Bhoi District.
La pynpaw ruh ha ka ripod ba T.
22,91,10,000 la mang ban pynpoi sha ka ophis u Chief Engineer, PWD (Roads), Shillong ban pyndep ia ka kam ha ryngkat ka jingtreilang bad ka ophis DC kumjuh ka Airport Authority of India.
U Chief Engineer un hap ruh ban ai jingkheiñ manla ka 10 sng ia ka jingtyllun ka kam hangtei.
Ka kashari ka la buh por ruh ia ka AAI kumjuh ia ka sorkar ba kin pynpoi ia ka ripod hapoh ka 25 tarik mynta u bnai.
Shillong: Ka United Democratic Party (UDP) kan shong jingialang ka Central Executive Committee (CEC) ha ka 21 tarik Nailur ban iakren ia ka jingpynkhreh iaka elekshon MP bad MDC kaban sa long lashem snem.
Haba pyntip ia kane, u General secretary ka UDP u Dr Jemino Mawthoh u la ong ba kane ka jingialang ka long kaba donkam bha namar ba ka party kan iamir iapyrkhat sani ia ki kam ba iadei kumno ban pynkhreh ia ka elekshon MP bad MDC.
Ka State Election Committee kaba khlieh da u President u Dr Donkupar Roy bad u secretary u General Secretary u Dr Jemino Mawthoh, ka kynthup ia ki dkhot baroh ki MLA, MDC, president jong ki district, nalor u Bah BM Lanong, Bah Paul Lyngdoh, Kong Pretty K Pyngrope, Banalari Khongwar, Bah Allantry F Dkjhar, Bah Paul Simpli, Bah Welcome Dkhar, ka Mera A Sangma, u Utpal Arength na Garo Hills, ki president ka Youth wing bad women wing.
U Dr Jemino u la ong ba ka jingialang kan iakren ruh halor ka Regional Democratic Alliance (RDA) kaba iateh hapdeng ka UDP bad ka HSPDP kumno ban iaid ha kane ka elekshon ban wan.
“Ka jingialang ka long kaba donkam bha namar ba ngin iakren ban pynkhreh ia ka elekshon MP bad MDC", la ong u Dr Jemino bad bynrap, “Na ka bynta ka MDC elekshon, baroh kiba long MDC mynta kin dei ki kyrtong lait noh tang lada don ka jingpyrshah halor ki daw kiba heh, hap ban bishar ka party".
Halor ka elekshon MP ban jied ia u kyrtong monlang na ka Meghalaya Democratic Alliance (MDA) u Dr Jemino u la ong ba na ka liang ka UDP ka la pynsngew ia kane ha ki paralok kane ka sorkar ban don u kyrtong monlang ha ka MP ban wan.
“Kumba ngi la iohi ba u nongialam ka NPP u bah Prestone Tynsong u la ai dak kaba bha halor kane bad kumjuh kiwei kyrmen ba kin don kajuh ka sur", la ong u general secretary.
Kumba ka paw, na ka UDP kiba paw kyrteng ban iakhun MP kin long u Bah Paul Lyngdoh, u Dr Jemino Mawthoh wat u Bah Bindo M Lanong hynrei kane kan shong ha ka sur jong kiba bun ban pynskhem iano.
Shillong: Ka KSU Mawkyr wat Circle, lyngba ka kyrwoh khubor na u Organising Secretary, u Plos borim Kharjahrin, ka la maham tyngeh ia kino kino ki malik naduh ki kontraktor, ki trai dukan ba kim bit ban wanrah nongbylla da u bar jylla hapoh ka thaiñ Maw kyrwat lane ban ialam lynti ia ki ban leh ia kino kino ki kam khaïi pateng bad ka la maham ruh ba lada ki leh pyrshah ka KSU kan leh da kaba tyngeh.
Katkum katei ka kyrwoh ka KSU ka la ong ba kam kwah ba ki bar jylla kin wan ioh suhthied ha katei ka thaiñ naba ki bar jylla ki ju ioh lad ban phrung khlieh ha ka dur jong ka jingwan bylla.
Katei ka seng ka la ong ba kiba bun ki kam hapoh katei ka thaiñ mynta la trei hi da ki trai muluk naduh ka suh shatri, ka suh juti , nongdie dud, ka khapshniuh bad kiwei ki kam.
Ka KSU ka la maham ruh ba haba sei ia ki mar-rep ym dei ban shah ba ki bar jylla kin wan thied na shen.
Shillong: U MP ka Congress na Shillong Parliamentary konstitwensi ,u bah Vincent Pala u la ong ba u la trei shitom shisha kumno ban wanrah ia ka lynti rel ha kane ka jylla ban pyniasoh ia kane ka jylla bad kiwei pat ki bynta jong ka ri India bad u la ong ba ka sorkar ka la mang pisa ruh T.
40 hajar klur tyngka na bynta kane “Nga la trei shitom shisha ban wanrah ia ka lynti rel ban pyniasoh ia ka Meghalaya bad kiwei pat ki bynta jong ka ri India, ka sorkar ruh ka la mang pisa haduh T.
40 hajar klur tyngka" ong u bah Vincent Pala haba ia kren bad katto katne ngut ki nongthohkhubor ha ka lah sngi u blei hadien ba la wai ka jingiakhih ka Congress.
U bah Vincent u la ong ba u khlem babe eiei ia katei ka jingduh jong ka jylla ia ka lynti rel kaba T.
40 hajar klur tyngka, “Ngam babe namar ba ki paidbah ka jylla kim pdiang, ngam kwah ban pyni bor ia kaei kaba u paidbah um kwah, nga la leh ia la ka bynta hynrei haba ki paidbah kim sngew donkam, nga ruh ngam babe" u la ong.
U bah Pala u la ong ba u la trei shitom bha ban wanrah ia ka kad liengsuiñ ruh ha kane ka jylla, “Nga la ia khun katba lah ban wanrah ia ka kad liengsuiñ hynrei don kiba leit ban ujor mukotduma sha Supreme Court bad ka slem ban ioh ia ka jaka hynrei mynta ka kam ka la iaid" u la ong.
Nongstoiñ: Ha kawei ka jingjia kaba sngew sangsot u wei u khyllung u ba la tip kyrteng kum u Fullbestar Jyrwa 3 snem 7 bnai ka arta u ba dei u khun jong ka kong Dapbianglin Jyrwa na ka shnong Umtap u la mynsaw jur hadien ba u la shah shoh bad shah pynshitom dusmon ha la u jong u kpa nah jong u na ki bynta jong ka ki kti ki kjat ka syngkai bad kumjuh ruh wat ia ka shyrkait (iawrain) bad u tei u khyllung mynta u don hapdeng ka jingshah sumar ha Civil Hospital Nongstoiñ.
U tei u kpa nah u ba la shoh dusmon ia u tei u khyllung u dei u bala tip kyrteng kum u Ribok Kyngdoh Lyngkhoi kiba shong ba sah hapoh ka dong Spengthawlangmlah New Nongstoiñ bad ha kaba iadei bad katei ka jingjia ka seng longkmie New Nongstoiñ hapoh ka jingialam jong ka kong A.
K.
Syntiew mynta ka sngi ki la hiar mar mar ban leit jngoh ia u tei u khyllung ha kaba ki la lap ia ka jingshisha bad ryngkat ka jingiohi ia ki dak jong ka jingmynsaw utei u khyllung.
Kumta na ka liang jong ka Seng longkmie haba iadei bad katei ka bynta, ki la leit ban ujor da ka ehajar sha thanad Nongstoiñ bad sha ka ophis jong ka Child Protection Officer da kaba ki la pynpaw ba dalei lei kin nym ai lad ba u tei u rangbah un iaid laitluit namar u la leh ia ka kam runar kaba la nion bein ia ka hok longbriew manbriew namar kata ngin leh tyngeh ia utei u runar.
Na ka liang jong u nongthoh khubor haba iakynduh bad ka kong Phyrnailin Jyrwa kaba long ruh ka Meideng jong utei u khynlung ha kajuh ka por kaba dei ruh ka hynmen jong ka kmie jong utei u khynlung kala ong ba dang myn ha ka sngi nyngkong ka 10 tarik mynta u bnai hadien baka la ioh jingtip na kawei ka paralok jong ka kaba la iathuh ba utei u khynlung u la mynsaw jur namar ka jingshah leh bein ha u kpa nah jong u ka la leit mar mar ban jngoh ia utei u khynlung bad mar ba poi ha phyllaw iing la iohsngew iaka jingiam jong u khynlung bad haba rung hapoh ka iing la lap ia u kpa nah katba u dang shoh ia u khynlung bad utei u khynlung pat u dang khniuh thad thad lyngkhuid klem jain.
“Mar sien iohi ia ka jingshah lehbein u khyllung ngam lah khlem da jaw ummat nga la shu ong baka mei ieid jong u khynlung ka don ha ka jingshitom namar kata ka kwah eh ban iohi ia u khynlung hynrei naka liang jong utei u kpanah u la ong ba u ne u khynlung mynta u la hap hapoh ka jingkmih jong u bad ym shah ban ialam mano mano ruh bad lada donkam ngan sa wan on hi ma nga, u la ong, hynrei hadien ba nga la leit phai sha la iing ngi la iakren ha iing bad ngim lah shah shuh bad ngi la iawer ia ki seng longkmie ryngkat ki rangbah dong ngi la leit ban shimti noh ia utei u khynlung bad ngi la ialam sha hospital bad hadein ba ngi la ialam sha hospital ngi la lap ba u la mynsaw bun bha bad ha ki bun ki bynta" ong ka meisan u tei u khyllung.
Haba iadei bad katei ka bynta na ka liang jong u bah Molindar Iawphniaw rangbah dong jong ka dong Spengthawlangmlah u la ong kine ki dei ki ba shong ba sah ha katei ka dong bad ki la lap ba u tei u runar u la leh beain shaba palat bad la dawa na ki bor kiba halor ba kidei ban pynshitom ia kum kine ki briew.
Shillong: Ki la saphriang sted ki khubor ba ka seng CSWO ba ialam da ka kong Agnes Kharshiing ryngkat bad kiwei pat ki longkmie na Jowai, Changpung bad Nongkhroh ki la leit kynduh ia u CEM ka JHADC u Madon Rymbai ban wad jingtip shaphang ka aiñ shongkha bad ban kylli na u CEM, la ka JHADC ka don jingthmu ne-em ban thaw ia ka aiñ kaba ia suriem bad ka Bill jong ka KHADC ka KHAD Khasi Social Custom Lineage Second Amendment Bill 2018.
La saphriang sted ruh ki khubor ba ha katei ka jingiakynduh u CEM u la kular ba ka JHADC kam don satia ka jingthmu ban thaw ia katei ka aiñ kaba ia syriem bad ka Bill jong ka KHADC.
U Rupang u la ioh ban ia kren lyngba ka telephone ia u CEM ka JHADC u Madon Rymbai , u Madon u la iathuh ba kam dei satia ba u kular eiei hakhmat kitei ki longkmie kiba wan ia kynduh ia u, ne ban ong ba ym don jingthmu, hynrei u la ong ba haba ki wan wad jingtip u la iathuh ba ka bor kam shong ha u marwei bad ka shong ha ka Executive Committee bad un dang hap ban khot ia ka jingialang EC ban ia kren ia katei ka bynta.
“Kam dei ba ngim don jingthmu, hynrei ka rai ka shong ha ka Executive Committee, nga ong ia ki kumta, nga ong ba nga marwei ngam lah ban leh eiei ka shong ha ka EC, marwei ngam lah pynbor ia ka EC" ong u Madon.
U la ong ba haduh mynta kam pat don ka jingialang EC naba ki EM ki dang ia bunkam bha namar ba ki don ki kam kiba hap ban pynbeit kyrkieh shuwa, khamtam haba mih ki jingeh na ka daw ka jingkhang dewiong.
Nongstoiñ: Ki rangbah bad ki nongialam shnong jong ki katto katne ki shnong jong ka thaiñ Langpih, kiba kynthup naduh ka Langpih, ka Iew Nongma, ka Nongmawlong, ka Nongmawlein, Mawkhap, Mawsohram bad kiwei kiwei de ki shnong ha kine ki khyndiat sngi ba la dep, ki la pynlong ia ka jingiakynduh lang bad u MLA barim ka thaiñ u bah K.
P.
Pangniang ban iamir jingmut ha kaba iadei ban pynneh ia ki lai tylli ki Polling Station ha katei ka thaiñ, wat la ka Assam ka kren pyrshah jur.
Katei ka jingiakynduh lang ka dei hadien ba na ka liang jong u MLA ba rim, uba dei ruh kum u co- Chairman ka Meghalaya State Development Inform Commission u la shah khot ban plie ia ka iing Dorbar jong ka Dommawlien kaba u la dep ban ai ruh na ka skhim SRWP ha ki snem 2017- 18 kaba 3 lak tyngka bad ha katei ka jingiamir jingmut da kawei ka sur ki la shim ia ka rai ban dawa na ka sorkar Meghalaya ba da lei lei kan nym pynduh ia kitei ki lai tylli ki poling station kiba don ha katei ka thaiñ.
Haba iakren bad ki nongthoh khubor u bah K.
P.
Pangniang MLA ba rim ka Rambrai u la ong ba hadien ka jingiatai sani bha ki la shim ia ka rai ban dawa jur na ka Sorkar Jylla ba dei ban pynneh beit ia kitei ki lai tylli ki poling station kiba don ha katei ka thaiñ, namar lada kitei ki polling station kin duh noh kumta kin nym lah shuh ban bsuh khlieh ia ka jinglong trai ia katei ka jaka.
“Ha Kane ka jingiakynduh lang jong ki rangbah shnong bapher bapher katei ka thaiñ (Joint Dorbar) kiba la dei ki shnong hapoh ka Raid mynsaw kaba hap hapoh ka poling station Langpih kiba mynshuwa bad ha ka jinglong MLA ka jong nga nga la ioh ban pynphai pat ia kane ka poling station kaba la jah noh 35 snem, bad ia kane ka poling station kaba la jah noh kaba la don barabor hangtei ha Mawsikar Kyrdum la ioh ban phiah noh mynha kine ki snem ba ladep ha ki lai tylli ki poling station, katta ka Langpih, Madan Jaiaw, Mawsohram, te hynrei naduh ka election ba dang shuh dep la ioh ban thep ia ka vote, na kaliang ka Assam khamtam u MLA ka Boko khlem shong thait kila pyrshah ia ka jingdon jong kitei ki poling station bad na ka liang ki heh jong ka Kamrup bad ki wei ki briew sokar kila wan ban jurip ruh bad ki la khang pyrshah da kaba kam ba ka hap ha ka jaka jong ki" ong u bah Pangniang.
Shuh shuh u bah Pangniang u la ong ruh ba ha katei ka jingiakynduh lang jong ki Rangbah Shnong ryngkat bad u kum u Adviser jong katei ka thaiñ, ki la rai ruh ba lada don ka jingshah thombor ha ka Assam, kin ieng tylli kumba ki la ieng ha ka por ba pynpoi ia ka surok ha Langpih bad ha kajuh ka por ki dawa ruh na ka sorkar ba ia ka bording ha katei ka thaiñ, la lap ba ka Assam ka la khang noh bad kine ki shnong ki bym da ia don eh ka jingia tyngkhuh mar khmat bad ka lain bor ding jong ka Assam la dei ban pyndep noh.
Shillong: Ka Langsning FC ka la iakhaid bad ka Meghalaya Police Football Team 1-1 kol ha ka jingiakhun ha ka lympung ka Officer Choice Blue Shillong Premier League ka SSA myn hynnin ka sngi Balang ha madan JN Stadium, Polo.
Ia ka MLP la thep lyngba u Lalramtara Ngamlai ha ka 26 minit bad ka Langsning ka la pynphai kylla da u Rimitre Thma ha ka 45 minit ban pynikhaid da 1-1 ha ka kylla step.
Ka jingialehkai ka long kaba iakhaid bha khamtam ha ka kylla miet hynrei ki khlem lah ban leh eiei haduh ban wai syndon ka jingialehkai.
Shillong: Ka Imson ka la shah pynliem noh ha ka Nongkrem da 2-1 ha ka jingialehkai First Division ka SSA myn hynnin ka sngi Balang ha madan Polo.
Ia ka Nongkrem la thep da u Kerbok Nongspung ha ka 8 minit bad u Shanbok Nongsiej ha ka 85 minit katba ka Imson ka la pynphai shikol da Korbar Dkhar ha ka 56 minit.
Ha ka jingiakhun ka 2nd division, ka Laitkor lyngba ka hat trick u Samborwell Mynsong ka la pynliem ia ka Laitlyngkot da 3-2 kol ha ka second division.
U Samborwell Mynsong ula thep ha ka 20,39 bad 81 minit, katba ia ka Laitlyngkot la thep ar kol lyngba u Bhakupar Rynjah ha ka 45 minit bad u Barsius Nongkynrih ha ka 82.
Da kane ka jingjop ka Laitkor ka la khur pura lai point katba ka Laitlyngkot ka la hap ban leit phai iing thylli.
Ha ka 3rd division, ka Sanmer ka la pynliem ia ka Lawmali da 4-0 ha kaba u Babit Dorphang na ka Sanmer ula thep ar kol ha ka 55 bad 65 minit, katba u Judicius Khonglah bad Wonderful Lyngkhoi ki la thep mar shikol ha ka 58 bad 69 minit.
Ha kawei ka jingia-lehkai, ka Lapalang ka la jop da shikol la nod ia ka Nongsohphoh.
Kane ka kol ia ka Lapalang ka dei lyngba ka penalty ba la shut da u Mac Donald Kharkrang ha ka 22 minit.
Ka Mylliem ka la pynliem ia ka Lawmei da 2-1 kol, ha kaba u Donboklang Nongsteng ula thep ha ka 30 bad u Lamborsing S Nongdhar ha ka 50 minit katba ka Lawmei ka la thep kawei da u Mynteilang Shadap ha ka 52 minit.
Shillong: U Jumai uba khlaiñ bor 5.
4 Magnitude u la khih mynta ka step ha ka por 10:20 baje eiei, ka thymmei jong utei u jumai ka dei ha Kokrajhar, Assam.
Kam shym la don kano kano ka jingjia ba sngewsih ha Assam ne ha Shillong.
Shillong: Ki nonghikai skul SSA hapoh ka lama ka All Meghalaya SSA School Teachers’ Association (AMSSASTA) ki la tynruh na u Lat ka jylla u Tathagata Roy ba un tuklar lem ban pynioh noh ia ka tulop jongki, kaba sahkut la san bnai mynta.
Ki la kyrpad ruh ia u Lat ba un tuklar ban pyllait ia ka arrear kaba phra bnai bad kiwei ki mat kiba iadei bad ka jingmyntoi jong ki nonghikai.
Haba kren hadien ba la iakynduh ia u Lat, u Bah Defender Lamare uwei na ki nongialam ka seng, u la ong ba u Lat u la kyndit thret haba u ioh sngew ba ki nonghikai kim pat ioh ia ka tulop lah san bnai mynta nalor ka arrear.
“Ngi la iathuh ha u Lat ba ngim pdiang ban leh biang ia ka Project Approval Board (PAB).
Lada ki phah leh biang, ka sorkar jylla ka dei ban pyndap ia ka jingduna ban pynthikna ba ngin ioh ia ka tulop jong ngi kumba dei", la ong u Bah Defender.
U la iathuh ba u Lat u la kular ba un phah ia kane ka khubor sha ka sorkar jylla ba kan pynthikan ban siew noh ia ka tulop ki nonghikai.
Shillong: Ka High Court ka la shim Suo Moto kes, halor ka jingiap jong I khyllung ha Ganesh Das Hospital, Lawmali hadien ba kiba haing hasem ki la kynnoh ba ka daw ka jingiap dei na ka jingleh torti jong ki nos kiba trei ha katei ka Hospital.
U myntri ka tnad ka koit ka khiah ka jylla u bah A.
LHek ruh u la ong ba u dang ap ripod shaphang katei ka jingjia.
Lah ban kdew ba ha ki khyndiat sngi ba la dep, u Rupangu la ioh ban ia kynduh ia kiba haing hasem kiba mad ia katei ka jingjia bad ki la kynnoh ba ka daw ka jingiap jong I khyllung ka dei namar ka jingleh torti bad ka jingleh tohmet ki nos hapoh Ganesh Das Hospital, ki la kynnoh ruh ba naduh ba rung haduh ba mih ym don doktor ban peit hynrei la leh hi da ki nos.
Lah ruh ban kdew ba ki la kynnoh ba hadien ba I khyllung I la khlad , ki nos ki la song ha ka jaiñ bad bret ha jaka theh niut bad haba ki sei nangta ia ka met jong I khyllung shynrang la sop da ki dkhiew.
Ha kawei pat ka khubor ka Association jong ki Nos ha kane ka jylla kiba don hapoh ha ka kynhun kaba la tip kum ka Meghalaya Government Nursing Service Association bad Trained Nurses Association of India, Meghalaya Branch lyngba ka kyrwoh khubor na ka President kong T.
Shabong ( MGNSA) bad I Kharduit President TNAI ki la ong ba hadien ba ki la wad bniah bha halor ka jingkynnoh kaba la mih ha ki lad pathai khubor bapher bapher halor ka jingjia ha Ganesh Das Hospital, Shillong ha ka 30 tarik mynta u bnai ia kawei ka longkmie, ka kyrwoh ka la ong ba la lap ba ka nos kaba don ha ka kam ka la pyndep ia la ka kamram kumba ka dei ban leh.
Katei ka Association ka la pynrem jur ia ka jingkynnoh bad ka la ong ba ka ktah mationg ia ka longrynieng jong ki nos kiba dei ki jaitbynriew Khasi bad ia ka kam jong ki baroh kawei.
Hadien shi taiew ba ka la don ka jing ia kynad ha Sheetla Mata Colony, kaba ha Gurgaon, namar ka jing sawa than ka tynghung jong ka iingmane Muslim ha katei ka jaka, mynta ka sngi, ka  Municipal Corporation jong ka Gurgaon, ka la leit khang noh ia katei ka mosque, ha kaba U Commissioner jong ka Corporation, u ong ba katei ka iingmane, ka la hajan eh bad ka jaka buh tiar siat jong ki shipai suin.
Ka jingleit khang tala ia katei ka iingmane, ka dei hadien ba ki la don ki riew ngeit hindu, kiba la ujor ia ka jingsawa than ka tynghung jong katei ka iingmane, ha kaba ki la kynnoh ba katei ka jingsawa, ka la pynthut ia ki shi katdei.
“La khang ia katei ka iingmane, katba kum ka hukum ba la pynmih da ka  Punjab bad Haryana High Court, kaba maham ia kano kano ka jingtei thymmai, ha ka jingjngai kaba 300metre na ka jaka buh tiar siat ki shipai suin bad katei ka jingtei, ka don ha katei ka jingjngai" ong U  Yashpal Yadav, MCG Commissioner.
Shillong: U Lamphang ka Iing dorbar u Dr Donkupar Roy, u la bthah ia u Myntri Rangbah u Conrad K Sangma ban wanrah noh da ka rai ha iing dorbar thawain ka ban sa long ha une u bnai na ka bynta ban pynrung ia ka ktien Khasi ha ka Khyrnit ba Phra ka riti synshar ka ri.
“Hooid, nga la iakren ia u Conrad ban wanrah noh da ka rai ha iing dorbar na ka liang ka sorkar, ban dawa pynrung ia ka ktien Khasi ha ka khyrnit ba phra ka riti synshar ka ri", la kubur u Dr Donkupar Roy haba twad jingmut mynta ka sngi.
U Dr Donkupar ula pynsngew ruh ia kane ka sur haba u kren ha ka jingiamir jingtip kaba la pynlong da ka Khasi Authors Society (KAS) halor ka phang haba im ka ktien, im ka jaitbynriew ha Khasi National Dorbar Hall, Mawkhar Shillong.
Ka KAS ka la pynlong ia kane ka jingiamir jingtip mynta ka sngi, kaba dei ruh ka sngi rakhe ia ka sngi ka thoh ka tar ne ka Literacy Day.
Katkum ka jingong u Dr Donkupar, lada mon ka sorkar kam don jingeh ban pynrung ia ka ktien ha khyrnit ba phra bad ia kiwei ki jingdonkam, lah ban leh ban pyndep hadien.
“Lada ka sorkar ka mon, ym don jingeh ban leh bad kita ki kyndon ki jnit ki jnat ne criteria lah ban pyndep hadien.
Peit kum ka nuksa, ka sorkar ka thaw district, civil sub-division katba ka sngew bit khlem da iaid ia kita ki jnit ki jnat", la ong u Lamphang ka iing dorbar.
Ha kajuh ka por, u Dr Donkupar u la ong ba ym tang ban dawa ban ithuh ia ka ktien Khasi ha ka riti synshar ka ri, hynrei ka donkam ruh ban pynshlur ia ki briew ban kren ban thoh ktien Khasi, namar ba kane ka dei ka lynti ban kyntiew ia ka ktien ka thylliej lajong.
“Bun ki briew haba ki wan na jaka nongkyndong sha sor, ki ju sngew tynnad ban kren phareng ne ktien Sohra wat para shnong para thain ruh tang namar ba ki sngew lehrain bad katno tam ia kito kiba don shabar, kim pyndonkam shuh da ka ktien Khasi bad ki pyndonkam beit da ki ktien nongwei", la ong u Lamphang.
U la ong ba ka donkam ruh ia ki nongthoh kot ban shim da kiwei ki jait ktien ruh na ki shnong nongkyndong ban pynriew spah ia ka ktien Khasi.
U la ong ba ka jingmynjur ka sorkar jylla ban pyndonkam ia ka ktien Khasi bad ktien Garo ha u snem 2005 kum ka ktien bynrap, ka long ruh ban pynshlur ia ki MLA ban kren da ka ktien lajong ha iing dorbar, hynrei bun kim treh ban kren tang namar ba ki sngew lehrain bad kawei pat ka long ba ki paidbah kin niew poh ia u MLA lada un kren Khasi ha iing drobar, da kaba ong ba um nang ban kren phareng hynrei kane kam dei ban long kumta.
“Namar kane ka daw, bun ki MLA ki bym nang bha ban kren Khasi, ki shu wan shong ha iing dorbar khlem syndon naduh ba jop haduh ban kut ka samoi san snem", la ong u Dr Don.
U la ong ba ka jingdon ka KAS ka la noh synniang shibun bah ban kyntiew ia ka ktien Khasi.
U la ong ba u ju ai jingmut ba dei ban don ka skul kaba hikai kyrpang ia ka ktien Garo ia ki Khasi bad ia ka ktien Garo ia ki Khasi khnang ban pynsuk ia ki Khasi bad Garo ban iakren iakhana bad kumjuh ha ka jingiadei kam.
Shwa ia kane, u MLA ka Mawphlang u Bah SK Sunn u la ong ba kum u MLA ka mat ba kongsan jongu ka long ban iasaid ban kren ba ka ktien Khasi ka dei ban rung ha ka khyrnit ba phra ka riti synshar ka ri.
U la kyntu ia ka KAS ba bin leit iakynduh ia u Myntri Rangbah ban kyntu ba ka sorkar ka dei ban rah da ka rai ha iing dorbar ban dawa na ka sorkar pdeng ba kan pynrung noh ia ka ktien Khasi.
Ha kane ka sngi, ia ka jingialang la pyniaid da u president ka KAS u DR DRL Nonglait, ha kaba kine ki longsan ki la sam ruh ia ki khusnam sha ki samla pule kiba la ioh ha ki jingpule jong ki kyrdan bapher bapher.
U Dr Donkupar bad u Bah Sunn ki la pyllait ruh ia ki kot saw tylli ha kane ka sngi.
U Dr Dr Nonglait u la pynbna ruh ba ka jingialang bah na ka bynta ban dawa pynrung ia ka ktien Khasi kan long ha ka 22 tarik mynta u bnai.
Shillong: U EM ba peit ia ka khyndew ka shyiap ka District Council u bah Latiplang Kharkongor, u la hukum ia u Acting Syiem ka Hima Mylliem ba um dei satia ban leit hajir hakhmat ka National Commission for Minorities kaba la khot ha Delhi.
U bah Latiplang u la ong “Nga la kren ia u Syiem ka Hima Mylliem lyngba ka telephone bad nga la bthah ia u ba um dei satia ban leit shah hajir hakhmat ka National Commission for Minorities namar ba kane ka kam ka dang don hapoh ka miej jong ka Iingbishar bad ym don mano mano ruh ba lah ban tuklar ia kane ishu kaba ngi la iakren la 26 snem kynthih.
"U bah Latiplang u la ong ba ka kam them metor ka dei ka kam pohing kaba ka sorkar jylla ruh ka dang peit ia katei ka kam mynta lyngba ka High Level Committee.
U la ong ba lada katei ka Commission ka donkam ban wad jingtip eiei ka dei ban wan hi dalade shane , “Ngi kham long halor ban ia ka Commission, ia ngi la pynkupbor da ka Riti Synshar jong ka ri India" ong biang u bah Latiplang.
Shuh shuh u la ong ba ka jingkhot hajir ia u khlieh nongsynshar ka dei ka dak ka jingibeiñ ia ka jaitbynriew jong ngi, “Nga pyrshah jur ia ka jingkhot hajir jong kane ka Commission hadien ba nga la kren ia u lyngba ka mobile phone u la pyntip ba kane ka Commission ka la phah da ka jingthoh (notice)," ong u Bah Latiplang.
"Kane ka jingleh jong ka Sorkar India kam iapher eiei na ka jingleh ka Sorkar Phareng ia u Tirot Sing.
Kan don jingmut aiu ka jinglong Syiem lada ia ka bor ka iktiar la sloit noh da ki bor sysnhar ha Delhi.
Ka Sixth Schedule kan don noh shen lada ka District Council ka ailad ban jia kumne," u la ong biang.
U bah Latiplang u la ong ba ka la pynlyngngoh balei la hap ban rah ia katei ka ishu sha Delhi bad balei ba ka sorkar jylla ka ailad ia ka sorkar India ba kan wan tuklar hapoh u pud u sam jong ka ri Khasi Jaintia.
Nongpoh: Ki Pulit ka Ri Bhoi District, myn hynnin ka sngi ki la pynlong ia ka jingkhynra kaba kyndit kyndit ia kito ki kali ki bym pyndait da u number High Security Registration Plate (HSRP) ha ki kali ki jongki.
Ha kane ka sngi ki Pulit ka Nongpoh Police Station, ki la pynlong ia katei ka jingtalasi ha surok bahNH-6 kaba hap hapoh ka shnong Umjersi, ha kaba ki la pynsangeh ia kiba bun tylli ki kali kiba kynthup naduh ia ki kali kamai bad ki kali jong ki riew shimet.
Ha kane ka jingtalasi ba kynsan da ki Pulit, la lap ba bun na ki kali kim shem la pyndait da u number HSRP, hynrei bun ki pyndait da ki number ba shu phah thoh ha ki nongthoh number plate kali.
Namar ba ka dang dei ka sien kaba nyngkong, ki Pulit ki la dain kuna khyndiat khynsoit ia kito ki bym shem la pyndait da u HSRP number bad kaba long ruh kum ka jingmaham ia ki ba nangne shakhmat ba ki dei ban pyndait noh da u Number HSRP.
Ki Pulit ka Ri Bhoi, ki la ong ba kane ka jingtalasi ia kito ki bym don ia u number HSRP kan dang iai bteng nangne shakhmat, namarkata na ka liang ki Pulit ki kyntu ia ki trai kali ba ki dei ban pyndait noh da utei u number HSRP.
Shillong: Myn hynnin ka janmiet ha ka por 4 baje eiei, ka la don ka jingjia aksiden kaba shyrkhei kaba la jia ha Barik hajan jong ka skul Step By Step.
Ha katei ka jingjia aksiden uwei u samla uba dang 26 snem karta uba la tip kyrteng kum u Tutun Dhar u la iap hashen, utei u dei u samla uba shong basah ha Mawbah, Shillong.
Utei u samla u dei uba shong hadien ka thuk thuk kaba niah da u paralok jong u bad ha katei ka por katei ka thuk thuk ka la knieh shakhmat ia kawei ka trok shipai hynrei ha katei ka por ka wan mih kynsan ka kali na ka liang ba mar pyrshah bad ka la ia tyngkhuh , ha katei ka jingjia utei u samla u la hap na thuk thuk bad ka met jong u ka la leit rung hapoh khrum jong ka trok bad ka trok ka la ioh ban tylliat ia u bad u la iap hashen.
Ia ka metiap jong u la leit rah shapoh Civil Hospital, shillong, ki pulit ki la rejistar kes ia katei ka jingjia bad la kem ia u nongniah trok.
Ia ka post mortem yn pyndep lashai ka sngi.
Jowai: Myn hynnin ka miet ki la don haduh 14 tylli ki taksi kiba kamai na Ladthadlaboh sha Iawmusiang ki la shah kem ha ki pulit ka Jowai Traffic Police tang namar ba ki niah khlem akor khlem da pynmeh ia ki head Lights jong ki ha ka por ba ki hiar sha Iawmusiang.
Kane ka jingniah kali khlem akor ki driver local Taxi ha Jowai ka long kaba man ka miet.
Tang shu dum ka bneng ha ka jaka ba kin thang ia ki head light (tba ding) hynrei ki iaid pyntyllun ia ki kali ban nym lut umphniang bad bun ki jingjia kila jia ha kaba ki la tynrah ia kiba iaid lynti na rud surok.
“Uba iaid lynti um iohi ba wan ka kali na khmat jong u, uba niah kali ruh um iohi satia ba don briew sha khmat jong u namar ka daw ba u driver u pynlip ia ki light ban iaid neutral ban ianap petrol", la ong uwei u rangbah ka nongbah Jowai.
Utei u Rangbah u la phone sha une u Nonglum khubor bad mar mar na la liang u Rupang u la phone sha u OC ka Jowai uba dei ruh uba peit ia ka tnad Traffic bad dei namar ka jingshimkhia jong utei u OC ba ki pulit traffic ki la ioh bat ia ki 14 tylli ki local taxi ban ai jingsneng ia ki.
Shillong:Ka Umsawkhwan Ri Bhoi kalong ka kynhun kaba saw kaba la ioh ban rung sha ka Semi Final jong ka PFR Veteran Cup hadien baka la lah ban pynliem noh iaka Khliehriat Veteran da kawei la nod haka jingialehkai Quarter Final kaba la long hynnin ka sngi ha madan Malki.
Ka jingialehkai Quarter Final hapdeng kitei artylli ki kynhun kala long kaba ia khaid bha, dei haka minit kaba 11 jong ka kylla step lyngba u Bah Prelingstar Kyrsian ka Umsawkhwan kala ioh iaka lad ban thep iaka shi kol kaba long ruh ka kol jong ka jing jop.
Naka liang jong ka Khliehriat kala trei shitom ban pynphai ia katei ka shi kol, hynrei daka jingskhem jong ki rangapdien jong ka Umsawkhwan ka jingia-lehkai kala kut noh hapdeng kawei ka la nod.
Lyngba kane ka jingjop ka Umsawkhwan kan pynkhreh ialade ban ia khun pyrshah iaka Sunriser haka Semi Final ka ban long haka 13 tarik haka por 3:30 janmiet.
-.
Shillong: Ka Wahingdoh ka la shah pynbam jem ha ka Laban SC shiteng dorjon ha ka lympung ialehkai First Division ka SSA kaba la long myn hynnin ka sngi ha madan Polo, Shillong.
Ka Laban ka la pynbam da 6-1 kol.
U Victor Shadap ula thep 3 kol ha ka 8,70,76 minit na ka Laban bad u Eijingmut Lyngdoh u la thep ha 4 minit, Langsing Kharumnuid 59 minit bad u Baskhem Shanpru ha ka 86 minit katba ka Wahingdoh ka pynpahi shikol da u Zothanpuia Bawitlong ha ka 10 minit.
Hadien ba la shah thep ar kol ka Wahingdoh ka la iakhun tyngeh ban tur shakhmat bad tang hadien ar minit ka la pynphai shikol lyngba Zothanpuia Bawitlong ha ka 10 minit bad ka jingiakhun ha ka kylla step ka long ka Wahingdoh ka la tam da 2-1.
Shillong: Ka Sawmer bad ka Rangdajied United FC ki la iakhaid khlem lah ban thep kol ha ka kylla baar ka Shillong Premier League ka SSA myn hynnin ka sngi ha madan JN Stadium Polo.
Ka jingiakhaid ka mut ba kine ki hap ban iasam mar shi point na kane ka jingialehkai.
Ha ka jingialehkai Second Division ka Nongkseh ka la shah pynliem da 2-0 ha ka Lumshyiap.
Ia kine ki ar kol na ka Lumshyiap la thep da u Kalbrert Malieh ha ka 45 bad 90minit.
Ha ka jingialehkai Third Division, ka Mawkriah west ka la pynliem noh da 1-0 ia ka Qualapatty.
Ia kane ka kol namjop na ka Mawkhriah la thep da u J Nongbri ha ka 35 minit jong ka kylla step.
Ha kawei pat ka jingiakhun ka Umsohsun ka la pynliem ia ka Madanryting da 2-0 kol.
Ka nam jop jong ka Unsohsun ka la wan lyngba ki ar kol ba la thep da u Gladness Swett ha ka 47 bad 56 minit.
Kumjuh ka Umpling ka la pynliem ia ka Gorkha da 2-0.
Ia kine ki ar kol na ka Umpling la thep da u Jerrymy Jyrwa ha ka 37 bad 65 minit ban pynliem Gorkha da 2-0 kol.
U Bishop Franco Mulakkal jong ka Jalandhar, ula kyntait war, halor ka jing kynnoh ba u bat bor ia kawei ka nun bad ula ong shuh shuh, ba katei ka dei kaba la shu pharep da ki katto katne ngut ki briew, kiba kwah ban pynbudnam ia ka Balang bad U Bishop, ula kynnoh ba ka nun, ka la shu thok, namar ba ula pyn shitom ia ka, ha ki snem ba ladep.
“Ki pulit kim shym la kem satia ianga, namar ba kim don sakhi satia pyrshah ianga" ong U  Mulakkal.
Haba jubab halor ka jing kyrshan jong ki nun ia katei ka nong shah bat bor, U  Mulakkal, u ong ba kito kiba pyrshah ia ka Balang, ki don sha ka liang jong katei kaba kynnoh pyrshah.
U Mulakkal, u ong shuh shuh “Ki pulit ki kylli jing kylli ianga haduh khyndai kynta bad ki la shim ia ka jingbatai jongka ruh bad ka don ka jing bym iahap satia bad ki dang tohkit ban lap ia uba kren ia ka jingshisha".
U Bishop, ula kyntait  ruh ban hiar shuki  bad ula ong “Ngan nym hiar shuki satia, namar ba katei ka dei kaba ki kwah kito kiba pynbudnam bad ngam dei ban kohnguh ia kaba ki kwah ba ki" ong U  Mulakkal.
Ka dei ha u bnai Jylliew mynta u snem, ba ka nun na ka  Missionaries of Jesus, ka la ujor pyrshah ia U Bishop Mulakkal, ha kaba ka la kynnoh ba u bat bor ia ka bun bun sien, kaba sdang naduh U Jymmang 2014 bad katei ka nun, ka la ujor ruh sha Vatican pyrshah ia U Bishop, ha kaba ka la kynnoh ruh ba utei U Bishop, u pyndonkam da ka pisa ban buhrieh ia katei ka jingjia hi baroh kawei.
Shillong: Ka Tnat Orthopaedics, NEIGRIHMS ryngkat bad ka jingiatreilang jong ka North East Regional Orthopaedic Surgeons Association and Arthroscopy Society of North East kan  pynlong ia ka Regional CME cum workshop halor ka “Arthroscopy and Sports Injuries"  ha ka 26 tarik u Nailur 2018.
Ia ka “" na ka bynta ka jingshna pat iaka jingkhloit ka tyrpeng ba shong synjor, yn leh na ka bynta ka jingmyntoi jong ki doktor shyieng ha katei ka jingpyni.
Ka jingpyni kan iarap ia ki doktor shyieng ban sumar ia ki nongpang kiba mad ia ki jingmynsaw ba har rukom, kyrpang ia ki jingmynsaw ha ka por ialehkai.
Ia kaba mynta hi, kiba mynsaw na ki jingialehkai ki leit sha ki sor bah naka bynta ka jingsumar.
Kane ka jingpyni markhmat halor ka jingpuid ka long ban  khmih bad  peit bniah ia ki buit bad rukom thymmai ban shna pat iaka jingkhloit jong ki mat bad tyrpeng ba ki khot ka".
Ki doktor shyieng ba pawkhmat, u Prof.
Davinder Singh na Safdar jung Hospital, New Delhi, u Prof.
R.
K.
Baruah, u Dr.
Iran Bharali kin long ki nonghikai kyrpang ha katei ka jingpyni.
U Ram Madhav, General Secretary jong ka BJP, ula kren shai mynhynnin ka sngi, ba kito ki bym don kyrteng ha ka thup ba pura jong ka NRC, ki dei ban duh noh ia ka kyrteng thep vote bad dei ban beh krad ia ki, sha ka Ri kaba ki wan; katba U Sarbananda Sonowal, myntri rangbah ka Assam, u ai jingmut ba ia ka NRC, dei ban pyntrei kam ha ka Ri hi baroh kawei.
Haba kren ha ka Seminar, hynnin ka sngi, U Sonowal, u ong ba ki nong shong shnong ba pura jong ka India, ki don ia ka hok ba pura jongki, ba kin pyni, ia la ka jong ka jinglong India jongki, ban pynrung kyrteng ha ka National Register of Citizenship (NRC).
“Ka NRC, ka dei ban trei kam ha baroh ki jylla bad ka dei kane ka dulir, ka ban iada ia baroh ki nong India, hynrei kito ki bym don NRC kin mih na Assam bad kin leit sha kiwei pat ki Jylla bad kumta ngi donkam ia ka ain kaba khlain" ong U Sonowal.
U Madhav, u ong ba ka NRC, ka dei ka soskular jong ka Assam Accord, kaba la ia soi ha u snem 1985 bad ka jingkwah jong ka sorkar India, ka dei ban wad, ban weng bad ban beh ia kitei ki poiwir, kiba shong ba sah ha Assam bad ula ong shuh shuh, ba kam don kano kano ka Ri, ha ka pyrthei, kaba ailad ia ki poiwir, katba ha India, ka la kylla long ka jaka rieh jong kitei ki poiwir, namar ba ki don ki riew sain pyrthei kiba iada ia ki.
Shillong:Ki kmie ki kpa jong ki khynnah skul kiba pule hapoh Step by Step School kaba don hapoh Barik Point, Shillong ki la ieng pyrshah ia ki bor pyniaid jong katei ka skul bad pynpaw ruh ia ka jingbitar shla halor ka jingshah ban bein ki khyllung bapli kiba dang pule hapoh ka kyrdan barit (Class KG) bad katei ka long, ba la bthah ia ki kmie ki kpa, ba ki dei ban siew biang sa shisien pat ia ka bai rung skul (Admission Fee) kaba la kot sha ka 10,000 tyngka.
Kane ka jingpynbor ka la mih kynsan lyngba ka jingthoh ba la wah hapoh ka Notice Board kaba ym shym la don ba soi kyrteng, hynrei la bthah ba dei ban siew biang ia ka bai rung skul na ka bynta ban ioh rung sha ka Class – I, dei ban siew lypa ruh baroh shi snem kynthih ka bai shna ia ka Iing skul (Building Fee), kumjuh ki jingpynlut pynsep na bynta ka Bharat Scouts & Guides, Red Cross, ka bai shon dur, ka bai shon kot bad kiwei kiwei.
Ym tang katta nalor kitei la bthah ruh ba dei ban siew lypa ia ka bai skul ba manla u bnai bad ka Smart Class na bynta u snem ban wan.
Halor kitei ki jingshisha, kumta ki kmie ki kpa ki la ieng pyrshah bad tur kynsan naduh mynsngi thohdieng bad kumjuh ruh da kaba phah lyngba ka jingthoh mynta ka sngi, ha kaba ki iakynduh ia ki trai jong katei ka skul ryngkat ka jingdonlang i Principal bad ki kmie kim kpa ki la dawa shisyndon ba dei ban weng noh ia baroh kitei ki jingpyniaid kiba khlem nongrim bad ruh ban pyniaid beit pyniaid ryntih ia ka skul kumba ka long naduh kaba sdang.
Ki Kmie ki la dawa ruh ba dei ban khot ia ka jingialang ki kmie ki kpa manla u snem khnang ban lah ban shim ia ki rai na bynta ka jingbit jingbiang jong ka skul.
Hadien ka jingiakren kaba la neh kham slem la ioh ia ka jubab ba ym donkam shuh ban shim ia ka bai rung skul na bynta ka Class-I jong u snem 2019, kumjuh ruh ban ym donkam shuh ban pynlong ia ka eksamin ban rung skul bad kiwei kiwei ki bynta kumba la mih ha kaba ia dei bad ki khynnah napoh katei ka skul, ong ka kyrwoh na U Bah Banshai Marbaniang, uba dei u kpa ba phah skul khun ha Step by Step School.
Nongpoh: Hynnin ka janmiet ha ka por 4:30 baje ei ei, ki la don haduh lai tylli ki kali kiba la kylla khongpong ha kajuh ka jaka kaba shait kylla kali surokbah NH-6 kaba hap hapoh ka shnong Quinine, Ri Bhoi District.
Kitei ki kali kiba la kylla ha katei ka jaka, ki kynthup ia ar-tylli ki Swift Dzire, kiba don ia u number AS-11-H-4322, ML-08/D-1916 bad kawei na Renault Kwid ka bym pat don number.
Ha ka jingkylla kitei ki kali ha katei ka jaka, ym shem la don kiba mynsaw jur, hynrei ki shu don tang kiba mynsaw malu mala.
La ioh jingtip ba ka daw kaba la pynlong ia ka jingkylla jong kitei ki kali, ka lah ban dei na ka jinghap slap.
Shillong: Ki MDC ka UDP na Jaintia Hills myn hynnin ka sngi ki la iakynduh ia u Symbud Myntri Rangbah u Bah Prestone Tynsong ban dawa tuklar ia u Lat ka jylla ban pynsted ban mynjur noh ia ka Bill pynkiew tulop ia ki MDC ka Council.
La synran lang ia kine ki MDC da u General Secretary ka UDP u Dr Jemino Mawthoh.
Ki MDC ka UDP na Jaintia Hills ki kynthup ia u Bah Lamdibok Sumer, u Bah Moonlight Pariat bad kiwei.
Ka JHADC ka la mynjur ia ka Bill pynkiew tulop ia ki MDC ka Council ha ka 28 tarik Naitung mynta u snem hynrei haduh mynta ka dang sahkut khlem pat mynjur satia u Lat ka jylla.
Kane ka Bill ka la pynkiew tulop ia ki MDC sha ka T.
1.
10 lak na ka T.
50 hajar kynthup kiwei ki jingioh.
Ka tulop u CEM la pynkiew na ka T.
54000 sha ka T.
1.
54 lak shi bnai katkum kane ka Bill nalor kiwei ki jingioh kum ka bai iing, ka bai shah sumar bad kiwei, katba u nongialam liangpyrshah un ioh T.
50000 bad kan poi sha ka T.
1.
39 lak bad kiwei ki jingioh.
Ka tulop jong u Chairman bad Deputy CEM kan long T.
53,000 hynrei kan kot sha ka T.
1.
57 lak bad kiwei ki jingioh.
Ki MDC ka UDP na JHADC ki la iakren ruh bad u symbud myntri rangbah ban tuklar bad ka sorkar pdeng ban pynurlong noh ban pynkylla ia ka Sixth Scheduled ne ka Khyrnit ba Hynriew ka Riti synshar ka ri da kaba pyniar ia ka thap niang ka Anti Defection Law ne ka ain khang kyntiap seng ki MDC, khnang ban khang lad ia ka jingiabujli sopti party man ka por ha ki district council.
U MDC ka UDP u bah Lamdibok Sumer haba kren sha ki nongthoh khubor u la ong ba u Bah Prestone u la kular ban shim khia ia kine ki mat baroh ki la pynsngew.
“Ka dei ka jingialang kaba nyngkong hynrei u Symbud Myntri Rangbah ula kular ban shim khia", la ong u Bah Lamdibok.
Katba u General secretary ka UDP Dr Jemino Mawthoh uba wan ialam lang ia ki, u la ong ba ka jingpynkylla ia ka Sixth Scheduled ka shong ha ka Parliament bad la kyrmen ba kan leh ia kane ha ka dorbar tlang kaban long ha u Nohprah uban wan mynta u snem.
Halor ka jinglong ka sain hima ha JHADC, u bah Lamdibok u la ong ba ka UDP ruh mynta ka la iatreilang ha ka Executive Committee ba ialam ka NPP, nalor ka Congress.
“Ngi la iatreilang bad ka NPP, Congress ha JHADC, mynta nga long u Dy CEM", la ong u Bah Lamdibok.
U la iathuh ruh ba ka JHADC ka kyrshan ia ka jingthmu ka sorkar ban pynbun MDC sha ka 34 ngut ha Jaintia Hills Autonomous District Council lyngba ka jingtyrwa ban pynkylla ia ka Sixth Schedule.
Shillong: U Syiem ka Hima Mylliem u la shah khot hajir ha ka National Commission for Minorities (NCM) ha nongbah New Delhi, halor ka kam kharmetor.
Ka NCM ka la buh 12 tarik por 3:30 pm ia ka Hima Mylliem ban leit hajir halor ka jingjia ha them iewmawlong ba sah ki kharmetor.
Haba kren myn hynnin ka sngi, u secretary ka Hima Mylliem u bah C Rani u la iathuh ba ki la ioh ia ka shithi jingkhot na ka NCM ban leit mih ha ka 12 tarik ha nongbah Delhi ha kaba iadei bad ka kam kharmetor.
Katkum ka jingiathuh u Bah Rani, kam don kano kano ka jingthoh kaba kdew kyrpang ia ki daw ba khot hajir, hynrei la shu kdew halor ka kam kharmetor.
Ki ban leit sha kane ka jingshah khot kin long u Acting Syiem ka Hima Mylliem u Paiem Ainam Syiem, u myntri RF Kharbuki, u secretary ka Hima u bah C Rani nalor u riew said ain u Bah Erwin K Sutnga.
Na ka liang u bah Erwin u la thep ia ka jingthoh ha facebook page jongu, da kaba duwai ia uba najrong ban ai bor ai mynsiem ia ki ban iasaid ia kane ka kam.
“Ngi donkam palat ia ka bor bah u Blei najrong ban ngin shai ka jingiasaid", la ong u Bah Erwin ha ka peij facebook.
Lah ban kdew ba ka la mih ka jinghuri hura kaba jur bha ha u bnai Jymmang haduh shiteng bnai u Jylliew ha ka nongbah Shillong hadien ba ki paidbah ki la dawa na ka sorkar ban pynkynriah noh ia ki kharmetor na them Iewmawlong, kaba ki sah mynta.
Ha kane ka jingiakhih ki paidbah, kumba 68 ngut ki samla ki la shah set along nalor da ki spah ngut kiba mynsaw kynthup ruh 100 ngut tam ki pulit ba mynsaw.
Shillong: Ki paidbah nongrep kiba la wan na kylleng ka Ri Khasi Jaintia ha ka jingialang ba la khot da ka Hill Farmer Union (HFU), central body ha Mawkhar Dorbar Hall myn hynnin ka sngi da kawei ka sur ki la rai ban ong “Em" halor ka jingot kilo bad dawa na ki bor sorkar bad ka Hima u Syiem Mylliem ban pynduh noh shisyndon ia ka jingot kilo be-ain ha Iewduh bad ki jaka bapher ha ka Ri Khasi Jaintia.
U bah Allfondbirth Kharsyntiew General Secretary u la pyntip ba , ka seng ka la rai ruh ban dawa na ka sorkar ba kan thaw ia ki lad ki lynti ban kyntiew ia ka dor jong ki mar rep kiba pynmih na ka jylla bad dei ban pyntreikam noh ia ka Minimum Support Price (MSP) namar kumba ka long mynta ki mar kiba pynmih na ka jylla ki la hiar dor sha ba palat kata naduh u sohsaw, piskot, kubi bad baroh ki jait mar rep bad ki la pynpaw ruh ka jingsngewdiaw halor ka jingshah khniot dor ha ki nongkhaii naduh ki middle man bad ki nongkhaii, ong ka kyrwoh khubor na u bah Commander Shangpliang President jong ka HFU.
Shuh shuh ka seng ka la rai ruh ban sngewtrai ia ka iew jong ki nongrep ha Upper Shillong bad la mynjur ban pynpoi ia ki mar rep ha katei ka iew kaba don ha 5 mer bad na ka liang jong ka HFU ka la rai ban nym ot kilo lane shim bai musur ha katei ka iew jong ki nongrep.
U bah Commander Shangpliang, President u la iathuh ba kane ka jingialang da kawei ka sur la rai ban bteng ban buddien bad dawa na ka sorkar ban pyntreikam beit ia ki jingdawa ba la phah lyngba ka memoramdum sha u Conrad sangma myntri Rangbah bad u bah Banteidor Lyngdoh myntri ka tnad ka rep ka riang kiba la buh ia kiba bun ki jingdawa kum ka Agriculture Policy, crop insurance, ban mang tyngka kham bun Ia ka tnad ka rep ka riang, bad kiwei kiwei.
U General Secretary ha kane ka jingialang u la pyntip ba ka seng ka la rai ruh ban pynmih ia ka magazine na ka bynta ki nongrep ha kaba yn thoh bad ai jingtip sha ki paidbah halor ki skhim bapher bapher khnang ba ki paidbah kin tip bad ba kin nang ban apply ia ki skhim bapher bapher kiba don na ka tnad ka rep ka riang, fisheries, veterinary & animal husbandry, horticulture, soil bad kiwei kiwei ki tnad sorkar kiba dei na ka bynta ki nongrep.
Shuh shuh ha kane ka jingialang la shim ruh ia rai ban dawa na ka sorkar ba kan map noh ia ka ram jong ki nongrep (KCC) loan kaba ki la shim rai namar ka jinghiardor ki mar rep bad ka jingbym ioh ia ka dor kaba biang, pynkut kane ka kyrwoh khubor na u bah Shangpliang.
Ha kane ka jingialang da ki spah ngut ki nongrep ki la wan ban iashim bynta kynthup ruh ia ki nongialam jong ki seng nongrep na ki jaka bapher bapher.
Shillong:Ka Sunriser kalong ka kynhun kaba lai kaba la ioh ban rung sha ka Semi Final jong ka PFR Veteran Cup hadien baka ioh khur iaka jing jop haka jingialehkai Quarter Final kaba la long hynnin ka sngi nyngkong ha madan Malki.
Ka jingialehkai jong ka Quarter Final hapdeng ka Sunriser bad ka Seng Rangbah kala long ka jingialehkai kaba itynnad bad ia khaid bha hapdeng ka jingialehkai.
Haka kylla step ka Sunriser kala ioh ban pynkhih jar nyngkong lyngba ka kol jong u Bah J.
Kharshandi haka minit kaba 17, tang hadien 2 minit ka Sunriser lyngba u Bah M.
Byrsat kala ioh biang ban thep iaka kol kaba ar, hynrei naka liang jong ka Seng Rangbah Mawlai kala ia khun tyngeh ban ioh pynphai ia kitei ki ar kol jong ka Sunriser ha kaba ha minit kaba 21 jong ka kylla step ka Seng Rangbah Mawlai kala ioh ban pynphai shi kol lyngba ka u Bah M.
Nongrum bad ka jingialehkai jong ka kylla step kala kut hapdeng 2-1 kolHa kaba sdang jong ka kylla miet ka Seng Rangbah Mawlai kala ioh mynsiem biang hadien u Bah P.
Wahlang u la ioh ban thep iaka kol ban pyniakhaid iaka Seng Rangbah.
Kane ka jing ioh mynsiem jong kane ka kynhun kala pulom noh hadien ba u Bah S.
Kharbih jong ka Sunriser u la ioh ban thep iaka kol kaba lai jong ka Sunriser haka minit kaba 49 bad iaka kol kaba saw jong ka Sunriser daka jingbakla jong ki rangapdieng ka Seng Rangbah Mawlai kila kum thep hi (own goal).
Ka jingialehkai hapdeng kine ar kynhun kala kut noh hapdeng 4-2.
Lyngba kane ka jing jop ka Sunriser kala ioh ban rung sha ka Semi Final jong ka PFR Veteran Cup bad kan pynkhreh ialade ban iakhun pyrshah haka 13 tarik bad ka kynhun kaba jop ha ka jingialehkai ka ban mynta ka sngi.
Ka jingialehkai kaba khatduh jong ka Quarter Final kan long mynta ka sngi ha kaba ka Khliehriat Veteran kan ia khun pyrshah iaka Umsawkhwan Ri Bhoi haka por 3:30 janmiet.
Shillong: Ka Shillong Lajong ka la iakhaid 2-2 bad ka Nangkiew Irat ha ka jingiakhun ha ka lympung Shillong Premier League ka SSA kaba long ha madan JN Stadium ha kane ka sngi Nyngkong.
Ia ki kol ka Lajong la thep da u Phrangki ha ka 5 minit bad sa u Mahesh ha ka 66 minit.
Hynrei ka Nangkiew ka la lah ban pyniakhaid da u Roikhihbha bad u Khangmiki ha ka 35 bad 43 minit.
Ka jingiakhaid ka mut ba kine baroh kin hap ban iasam mar shi point na kane ka jingialehkai kaba long mynta ka sngi.
Ka Shillong Lajong haduh mynta ka kamai 13 point na ki 7 sien ialehkai bad kan ialehkai sa pyrshah ia ka Malki ha ka 14 tarik.
Jowai: Ka jingiathep vote MDC ha Jaintia Hills baroh kawei ka long ka ba iaid beit iaid ryntih khlem don kano kano ka jingjia ne jingpynthut.
Ka la don ka jingthut ki kor thep vote(EVM) ha Khaddum, Mutong, Rymbai synrang sakhain, Rymbai wah sarang, Byndihati bad dein shynrum.
Ha kine ki shnong la hap ban sdang iaka jingiathep vote haduh uba shi kynta shiteng ka jingslem.
Ka election ha une u snem ha baroh ki jaka ka la long kaba jai jai bad kaba suki bha haduh katta katta bad haba khein lang, kiba wan thep vote baroh ki long 85.
187percent ki shynrang bad 85.
988percent ki kynthei bad haba khein lang baroh ki long 85.
601 percent.
Kito ki shnong kiba don ki kyrtong kiba la pynieng da ka shnong (Dorbar Shnong) ka jingiathep vote ka la long kaba iaidbeit wat la ki don kiba thep tang da ki kato katne ngut da ka jingiasngewthuh jingmut bad ki nongpyniaid election kiba kynthup ia u Presiding officer.
Ki lad khubor ki iathuh ba U Abhinandan Varthaman, uba dei U Wing Commander jong ki shipai suin, uba la shah kem ha ki shipai Pakistan, u dei u khun jong u shipai suin, ba la shongthait bad u dei uba shong ba sah bad la ki kmie ki kpa ha Shillong, Meghalaya, ha kaba u kpa jongu, u dei uba trei ha ka  Eastern Air Command.
U  Wing Commander Abhinandan Varthaman, ula shimti ia ka kam ban pynher liengsuin ia pom naduh u snem 2004 bad u dei u khun jong U  Air Marshal Simhakutty Varthaman, uba la long U  AOC-in-C jong ka Eastern Air Command ha Shillong, naduh ka 1tarik Nailar 2011 haduh ka 30tarik Naiwieng 2011.
Ha ka jingiakren bad ki telebishon ha Pakistan, U Abhinandan Varthaman, ula iathuh ba u dei u don ha ka niam Hindu.
U Varthaman, u shong u sah mynta ha South Chennai.
Na ka liang jong ka iing U Varthaman, ki pynpaw ia ka jingsngew sih kthang haba ki iohi, ia ka dur jong u khun jongki ha ka prokram telebishon.
U Kni jong U Varthaman, u ong “Nga iohi ia ki dur ha ka TV bad ngan ia kynduh ia ki kmie ki kpa jongu.
Sngewbha wan ialam noh ia U Abhinandan bad da kaba suk ba sain.
Nga kyrpad ia ka sorkar, ba kan wan ialam ia u, da kaba suk ba sain".
Tura: Uwei u briew ula iap ei, haba kawei ka trok, ka leit tynrah ia ka Scooty, kaba don ia u number ML 08 E 6916, hynnin ka janmiet ha Dakopgre, ong ka khubor.
Utei uba la khlad noh, dei U  Jini D Marak (35), uba shong ba sah ha  Rongkhon Songittal bad uba dei u trai jong kawei ka dukan die kot ha  Araimile ha Tura jong ka West Garo Hills (WGH).
Katei ka jingjia, ka la jia hynnin ka miet, ha ka por 7.
30 janmiet bad katei ka dei ha ka por ba ka Scooty, ka dang iaid la ka lynti, katba kawei ka trok, kaba iaid bakla, ka la jynrat ia katei ka Scooty.
Ha katei ka jingjia, U Marak, ula khlad noh shen, katba sa arngut kiwei pat kiba don lang ha katei ka Scooty, ki la mynsaw jur bad kitei ki long U  Wilkan S Sangma (18) bad U Blestar G Marak (25).
La iathuh ba U Blesstar, ula mynsaw jur.
Katei ka jingjia ka la pynbitar ia ki riew paidbah, kiba don ha katei ka jaka, ha kaba ki la thang ia katei ka trok, kaba don ia u number ML 08 A 0688, katba u nongniah jong katei ka trok, ula phet krad ialade.
Wat hapdeng ka jingpynthut jong u slap ka jingjied ia ki nongmih khmat sha ka iing dorbar jong ka District Council kala long kaba iaid beit iaid ryntih hapoh Nongstoiñ bad ha baroh kawei ka District jong ka West Khasi Hills bad ka jingwan poi jong ki nongthep vote ha baroh kawei ka District ka la kot shaduh ka 80.
20%.
Ki paidbah ki la ia mih ryntih naduh kapor 7:00 baje mynstep, ban leit thep ia ka vote ka jong ki ha manla ki Polling Station bad la sakhi ruh ha ki katto katne tylli ki Polling Station ki paidbah kila ia ieng da u lain u ba jrong na ka bynta ban leit ai ia ka vote ka jong kiHaba phai sha Nongstoiñ ki nongthep vote na ki baroh ki Polling Station kila don haduh 29629 kaba kynthup ia 10751 ki shynrang bad 14878 ki kynthei bad kiba la poi ban wan thep vote baroh ki long 22679 kaba la kot shaduh ka 76.
543%.
Ki kyrtong kiba la ia ieng ban ai reng ki la don baroh haduh saw ngut kiba kynthup ia u  MDC ba mynta,  u bah L.
G Nongsiej kyrtong ka HSPDP, u bah Gabriel Wahlang kyrtong ka Congress, u bah Apsharailang Syiem kyrtong ka NPP bad u bah Tonington Tyrsa kyrtong ka UDP bad katkum ka khana paidbah la ong ba ka jingiakhun ha Nongstoiñ ka long hapdeng u kyrtong ka Congress bad u kyrtong ka NPP.
Shuh shuh haba phai pat sha Mawshynrut Konstitwensi ki nongthep vote baroh ki don haduh 17399 kaba kynthup ia 8874 ki shynrang bad 8525 ki kynthei katba kiba la poi ban wan thep vote baroh ki long 13755 kata 79.
056%.
Ki kyrtong na Mawshynrut baroh ki don baroh haduh 4 ngut kiba kynthup ia u bah Gigur Marthong na ka NPP, I kong Badariti Lyngdoh Nonglait na ka HSPDP, u bah Morning Mawsor sitting MDC na ka PDF bad u bah Srally Rashir na ka Congress bad napdeng kitei ki 4 ngut ki kyrtong ka khubor bala ioh lum ka ong ba lain gut ki kyrtong ki don hapdeng ka jingiakhun kata ka HSPDP, Congress bad NPP.
Haba phai pat sa sha Rambrai Jyrngam Konstitwensi ki nongthep vote baroh ki don haduh 9981 kaba kynthup ia 4699 ki shynrang bad 5282 ki kynthei katba kiba la poi ban wan thep vote baroh ki long 7228 kata 72.
418%.
Ha Rambrai Jyrngam ki kyrtong ki don 3 ngut kiba kynthup ia u bah K.
P Pangniang na ka HSPDP, Bajop Pyngrope na ka Congress bad u bah World Champion Paliar na ka NPP bad hangne ka jingiakhun ka long beit ha baroh lai ngut ki kyrtong.
Katba sha Mairang Konstitwensi pat ki  ki nongthep vote baroh ki don haduh 39554 kaba kynthup ia 19451 ki shynrang bad 20103 ki kynthei katba kiba la poi ban wan thep vote baroh ki long 32891 kata 83.
155%.
Ki kyrtong kiba ieng na Mairang ki long para marwei kata hapdeng u sitting MDC u bah Equator Nongrang na ka UDP bad u bah Batskhem Ryntathiang Congress.
Ka India, ka kren pyrshah jur halor ka jing pyni ia ki dur jong utei u nongniah liengsuin iapom, uba mynsaw da ka Pakistan, ha kaba la ong ba katei ka dei ka jing pyni ia ki dur kiba long khlem akor shi katdei eh.
Ka jing pynmih khubor ka India, ka dei hadien ba ka Pakistan, ka mynjur, ba ka la ioh bat ia utei u shipai suin.
Mynta na ka liang jong ka tnat kam bar ri, ka kam ba utei u shipai suin, uba niah ia ka MiG 21, ula jah haba ka liengsuin jongu, ka la hap na ka jing iakhun bad ka liengsuin na Pakistan.
Ha kawei pat ka khubor, na ka liang ka India, ka dawa ia ka Pakistan, ba kan pyllait noh mar mar ia utei u nongniah liengsuin, uba don mynta ha kti jong ki shipai Pakistan.
Ha kajuh ka por, ka India, ka la khot hajir ia u nong mihkhmat ka sorkar Pakistan mynta ka sngi, ha kaba ka la pyni ia ki jingshisha kiba la jia ha ka jinghiar thma ki ehrang  Jaish-e-Mohammed, ha ka 14tarik Rymphang 2019 ha Pulwama, ha kaba 40ngut ki pulit CRP ki la iap ei.
La pyni ruh ia ki jingshisha, kiba kitei ki ehrang JeM, ki trei kam ha Pakistan bad la dawa ba ka Pakistan, ka dei ban leh noh mardor ban pynduh jait ia kitei ki ehrang na u pud u sam  jong katei ka Ri, ong ka khubor jong ka tnat bar ri mynta ka sngi.
khublei shibun ia ka jinglah jongphi ban pynmih khubor hangne bad lada phin ailad sa ia  ki paidbah ban pynmih  khubor hangne kumba long ha ki kotkhubor nga ngeit ba kan nang kham janai shuh shuh.
La iohi ia ki jing ialum paidbah ha kylleng ka Ri Khasi Jaintia, ki jing ia rwai ia shad, ia tem ia put, ia bam ia dih bad sa kaei pat ka bym don bad katei ka long ha ka jing pynkhreh ia ka elekshon MDC 2019 bad haba shu peit, la iohi, kumba kam iapher hapdeng ka elekshon MLA 2018 bad ka elekshon MDC 2019.
Haba ngi iakren ia kane, ngin hap kynmaw, ba ka jinglut jong ka elekshon MDC ka dei tang T.
5lak, katba ka elekshon MLA 2018, la kynmaw, kumba ka dei T.
25lak bad kitei ki jingkhein, kiba la buh da ki bor pyniaid elekshon, ki long tang shi damli, na kaba ki kandidet ki pynlut ha kine ki sngi.
Lada iakren beit ia ka elekshon MDC 2019, ngi iohi ba ka jing ia iaid ia ieng, ia rwai ia siaw, ia bam ia dih, ia put ia tem, ia shong kali sahuh bad sa ki jing ia tyrwa pisa bad kiwei kiwei, ki la palat da ka bun phew shah, ia katei ka mang T.
5lak bad lada ka tnat District Council, kam lah ban teh lakam ia kitei ki jing pynlut maphot, ka la dei ban sangeh noh, kaba buh kyndon, hynrei, ka dei ban ailad ba ki paidbah, kin ia dih kdang, ia bam kdang, ia shong kali kdang bad kumta ter ter bad ba u kandidet, un ia sei maphot ia la ka jong ka pisa, lada dei u san lak, u shiphew lak ne u hajar lak ban ia muja ki nongthep vote.
Ban pyn urlong ia katei ka 5lak, ka dei ban don ka kyndon kaba thikna bha bad lehse ka tnat District Council Affairs, ka lah ban shim nuksa, na ki rukom pyniaid jong ki Dorbar Shnong bad kata ka long ban nym ailad ia ki jing ia kanbas paidbah, hynrei ban don beit tang kawei ka rynsan bad ban nym shah ia ki kandidet, ba kin iaid da ki phew kali, hynrei ban don tang kawei ne ar tylli duh ki kali ki ban synran ia u kandidet bad nangta ban nym pynjrong than ia ki sngi iaid kanbas bad kitei ki dei ki lad kiba lah ban teh lakam ia ka jing pynlut pisa kham bun bad lehse ban tyllun ia ka dor jong ka 5lak tam ne duna.
Ka elekshon, ka dei ia u duk u rangli, u dap klur bad u dap million ruh kumjuh bad lada ka dei ka elekshon theh pisa, kumta kam dei shuh ka elekshon ia u duk, ka dei tang ia uba riew spah bad ka tnat pyniaid elekshon, ka la dei ban shim ia ki lynti kiba ia biang lang ia baroh bad ban poi sha katei ka phang, ka donkam ia ka jingmynjur jong ki dorbar Shnong, kiba don ka iktiar ban teh lakam ia ki kyrtong ialeh elekshon.
[rms].
Ki liengsuin ia pom jong ka Pakistan, ki la wan her mynta ka step sha u pud jong ka India, ha ki bynta jong ka  Nowshera jong ka Jylla  Jammu and Kashmir.
Mar kumta ki liengsuin ia pom jong ka India, ki la beh thong bad pynphai dien ia ki bad ha katei ka jingjia, la iathuh ba kawei ka liengsuin ia pom jong ka Pakistan, ka la shah siat ha ka India, ha ki bynta jong ka Lam Valley jong ka Nowshera.
Ka liengsuin iapom ka India, kaba hap ha Budgam, kaba don hajan ka shnong Garend Kalaan jong ka Jammu and Kashmir.
Ha katei ka jing ia pyni bor ha suin, ka India ka la duh ruh ia kawei ka liengsuin MIG 21 bad uwei u nongniah, ula jah rngai bad ka Pakistan, ka kam ba ka la ioh bat ia utei u nongniah liengsuin jong ka India.
U nongkren jong ki shipai Pakistan, u pynthikna mynta ka sngi, ba ki la ioh kem ia uwei u nongniah liengsuin iapom jong ka India, wat la kham mynshwa, ki kam ba ki ioh kem ia arngut ki nongniah liengsuin, ha kaba uwei ula mynsaw.
“Don tang uwei u nongniah liengsuin ha ki shipai jong ka Pakistan" ong U  Major General Asif Ghafoor.
Ka jinghap jong ka liengsuin MIG 21 jong ka India, ka dei ha ka por ba ki ialeh pyrshah bad ki liengsuin ia pom jong ka Pakistan, ha ka por ba ki wan tur sha u pud jong ka India, ha ka por 11.
37 mynta ka step.
Kiwei ki lad khubor ki iathuh ba ka don ka jinghap jong kawei ka Mi 17 helicopter, ha ka por 10.
05 mynstep bad la iathuh ba la lap ruh ia 5 tylli ki met iap na katei ka jaka bad la iathuh ba uwei na kiba iap, u dei uba na katei hi ka shnong, katba saw ngut kiwei pat, la ngeit ba ki dei ki shipai suin, kiba don lang ha katei ka helicopter.
Katei ka helicopter, ka dei kaba don jingthut ha ka jingiaid lynti jongka bad kam dei satia kaba hap, ha ka jing ia siat bad ki liengsuin ia pom jong ka Pakistan.
U Myntri Rangbah jong ka Ri India, U Narendra Modi, u la pyllait ia ka skhim na ka bynta ki Nongrep ha ka 24 tarik u bnai Kyllalyngkot, 2019.
Ia kane ka skhim la jer kyrteng ka Pradhan Mantri Kisan Samman Nidhi lane PMKSN bad lada pynkylla ha ka Khasi ka mut ka Skhim ai sngewbha ia ki nongrep da u Myntri Rangbah.
Kane ka skhim ka long ban ai da ka peisa T.
6000/- shi snem na ka bynta ki nongrep barit bad kiba duk jong ka Ri India.
Ki nongrep kiba duk bad kiba tlot bha ha ka ioh ka kot (small and marginal farmers) ki ioh ia kane ka skhim bad lada ki don khyndew ruh ka jingdon khyndew ka long tang 2 hectare shapoh.
Ki nongrep kiba duk ki bym don khyndew ruh hynrei ki rep wai jong kiwei ki lah ban ioh ia kane ka skhim.
Ia kane ka peisa yn ai laisien ai ha ka dor T.
2000/- shisien ai bad ia kane ka peisa la thep ha ka Account jong ki nongrep ha Bank.
Kumta, ki nongrep kiba dei ban ioh ia kane ka jingai sngewbha (Samman) ki dei ban don la ka jong ka Account ha kano kano ka bank, la ka long ka State Bank, MCAB, MRB, UBI, BoB, PNB ne kiwei kiwei.
Ki nongrep kiba rep ai ha ka khyndew jong kiwei, ki dei ban don ka jingthoh kaba shai kdar na u trai lane na ki trai khyndew ba ki dei ki nongrep wai.
Ki nongrep kiba rep ha ka khyndew lajong ki dei ban don ka dulir kaba thikna ba la pynskhem da ka ophis jong u Syiem, Lyngdoh, Dirdar lane ka ka District Council lane la register ha D.
G ophis ban pynshisha ba ki longtrai.
Ia kane ka skhim la pyntreikam lane la ai lyngba ka Agriculture ophis jong ka sorkar bad u ban shim ia ki aplikashon un dei u District Agriculture Officer lane u DAO.
Khnang ba ki Nongrep kin kham shai shuh shuh shaphang kane ka skhim lah ban leit kylli bniah na ki DAO ha la ki jong ki jong ki District.
Da U Bah Philip MarweiñNga ruh nga dei u nongrep nga kwah ban ioh bynta lem lyngba kane ka skim.
JJ LyngkhoiKane ka jingthoh jong nga ka long kyrpang ia baroh kito ki kyrtong ki ban sa iakhun bad aireng ha kane ka Election MDC na KHADC bad JHADC ka ban sa long ha ka 27 tarik mynta u bnai ha ki constituency bapher bapher kiba don napoh Ri Lum Khasi Jaintia ki ban ieng na ki party bapher bapher ne ki ban iakhun kum ki kyrtong shimet.
Ka por Election ka dei ka por ba ngin jied ia ki Nongmih khmat ne ki nongiasaid nongiada ia ka ri bad ka jaitbynriew.
Nga lah ruh ban ong ba ka por Election ka dei ka por ba iateh kular hapdeng ki paidbah bad ki kyrtong namar ha kum kane ka por baroh ki kyrtong haba ki wan ki rung ki mih ha ki shnong ki thaw jong ngi ki wan ha ryngkat shikhung ki kular bad ki jutang kiba thiang ba shngiam kiba mih na ka shyntur jong ki ka long kaba jali jaum bad sngew kumba da theh um ha polo ruh ym hap shuh wat tang shi drop.
Ki kular ia ngi ki paidbah hana vote ia nga kyrshan ia nga lada nga jop ne nga rem ngan don ha syndah jong phi kumjuh lada phi bud ia nga ngan wanrah ka roi ka par phin iabit iabiang phin ia suk ia sain phin ia riewspah.
Kaba kham shakhmat eh ki kular jong ki ka long lada nga jop ma nga phin iohi ia ki jingkylla ki shnong ki thaw ka Ri bad ka Jaidbynriew SHUH SHUH HANA NGA BUH IA KA JAIDBYNRIEW SHA KHMAT BAD IA KA SHUKI SHADIEN, ki kren ieit jaitbynriew naduh mynsiem naduh dohnud ki kyrpad ruh ia ngi ban ailad ia ki ban long kum ki Nongmihkhmat ban ia kit ia ka khia ka shon jong ka jaitbynriew.
Teng teng lada ngi pyrkhat ia ka jingkren jong ki sngew myllung bad sngewsynei.
Don napdeng jong ki kyrtong lei lei kiba khamstad ki kren da ka jingjaw ummat ki ong nga sngewkhia ia ka jaidbynriew bad ia ka Ri namar kata ka daw ka pyllong ia nga ban mih sha khmat ban ia tynrong lem ia ki jingeh kiba ka jaidbynriew ka mad na ka por sha ka por.
Kumta ailad ia nga ba kine ki jingeh kin kut noh bad phin iohi ruh ia ka jingkylla ha ka constituency bad ka Ri baroh kawei.
Kum ki kyrtong ki kren mon ha man ki shnong ki dong, khamtam lei lei ha Nongkyndong ba shisur shidur bym pat don surok lynti synkien.
Hana thep beit ia nga, kyrshan beit ia nga tang shu jop ne wat lada rem ruh ngan siang rong ka surok ba phin suk ka kit ka bah ka leit ka wan ngan pynbiang ka um bam um dih ka light bad baroh ki jingdonkam ha shnong ha thaw ngan pynphyrnai ia baroh ha shong jong phi.
Ki paidbah bapli kim tip ia ka bneng bad ka khyndew shisur shidur la shu um hin hin bad la kumba shoh tyndep la shu jem beit kwap kwap hap dem ngon ka mon ha ki, Khlem da artatien khlem da pynshongdor pynshong nongrim.
Namar ki kular kiba thiang kiba mih na ki shyntur ki kular jong ki ruh imat ban lada ym don wah hap pun jingkieng beit ka jingpnah thylliej bad bang ktien ym lah ban batai haduh lada ym kyrshan ruh um sngewlong ka Jadu aiu re ki don kat haduh ngim tip briew shuh arti arjat ngi hap ban nion bad bud beit ia ki.
Paidbah u la pyndep ia ka kamram ban kyrshan bad pynjop donbrom ia ki da kaba trei shitom khamtam ban pynshai pynsngew thuh ia ki Nongshong shnong ba dei ban ai jingkyrshan beit ia une u kyrtong uba i bit i biang bad i don jingkyrmen khlem da kylla ktien da kumne kumtei.
Ynda ki la ioh jingjop paidbah ne ki nongkyrshan kim tip briew shuh ki la iashad ia kynhoi ia kmen ia sngewbha namar ba u kyrtong ba ki la jied u la jop donburom bad poi sha ka thong.
Da kaba khmih lynti ba kaei kaba ki kular kan long beit thik ne kin pyntreikam kumba ki la khlei ia ka jutang phewse kane ka jingkmen jong ki paidbah ka long pynban tang khyndiat por bad bunsien kam urlong kumba ki la khmih lynti.
Tang mar ia jop bad ioh ha ka bor kine ki juh ki briew kiba kular ha ka por Election ki dei pynban kiba kloi ban kular bad kloi ban kylla.
Da kaba ki klet noh khait ia ki kyntien shongsbai shongrupa jong ki.
Kiba ki khlei ha ka por Election ba ki wan ban pynbiej ia ki Nongshong shnong ha ki shnong ki thaw jong ngi.
Khlem da sngew lehrain ia kaei ba ki la kren bad kular ha ki paidbah, tang shu jop ki la thaw lad bad ki lynti kiba khlain laiphew jait laiphew rukom.
Ha ka jaka ba kin thaw kita ki lad kumno ban wanrah ia kata ka roi ka par ha ki shnong ki thaw kumba ki la kular bad smai, pynban ki ia bun kam satang kumno ban ia knieh shuki bad kumno ban ia thaw party ban pynskhem ialade.
Kaei kaba ki la kular ha ki paidbah bunsien ki leh klet bad kim bat hi ruh ia kaei kaba ki kren ha ka por Election.
Na kane ka daw ki bun ki kyrtong shisien ba ki la rem ka eh ban kin khi khlieh biang ia ki namar kaei ba ki kren ha ka por Election kam iahap bad iadei.
Kaba sngewsih ka long ba bun napdeng ki kyrtong ynda ki la jop kim ju wan mih shuh ha ki shnong ki thaw bad ngim ju iohi syrngiew ia ki wat lada ngi leit ha iing ki kylli pynban ia ngi phi dei ba naei kumto? Kim kynmw shuh ia ngi.
Hynrei ha ka por Election thik ki kynmaw ia ngi bad lada donkam ruh baroh ki kam ki biang beit.
Hooid haba nga ong kumne ba ym ba baroh ki kyrtong kim kynmaw ia ngi, kin wan ha ki shnong jong ngi ne ithuh ia ngi.
Ngi sngewthuh ia ka kam ba ha khmat jong ki ka long ban shakri ia ka Ri bad ka jaidbynriew ngim kwah hi ruh ban pynshitom ia kiba kin wan barabor ha ki shnong ki thaw jong ngi.
Hynrei tang ba ki trei hok kumba ki la kular ha ki paidbah kata ka dei ka jingkmen jong ngi.
Kyntang iawai lyngba kane ka jingthoh barit jong nga, da ka jingsngewrit nga kyrpad bad nga kyntu ia phi baroh ki kyrtong lada phi jop ne phi rem sngewbha bat la ka kular ia ka kam barit ne bakhraw na ka bynta ka Ri bad ka jaidbynriew.
Khnang ba phin man bha bad phin ioh ki jingkyrkhu na khmat ki paidbah kumjuh ruh na u Blei Nongbuh Nongthaw.
Kaei kaba phi la kular pyrshang ban bat hok bad pyntrei hok khnang ba phin nym duh ka jingshaniah na kiba bun balang bad phin nym shah rem shuh lano lano namar ki paidbah ki ieit bad shaniah bad pyrto ia ki kam babha jong phi lada phim dei ki nongkylla jutang.
Hynrei lada phi long ki nongkylla jutang ka kam hi ka batai ia phi bad ka jubab ba phin ioh ka long u soh jong ka jingkthang.
KA RI BAD KA JAIDBYNRIEW KA SHONG HA PHI KI NONGIALAM NE KI NONGMIHKHMAT LADA PHI PHIM BAT LA KI KULAR KYNMAW PHI LONG KITA KI NONGSHET KYLLA BAKHRAW JONG KA JAIDBYNRIEW.
KHUBLEI SHI HAJAR NGUH.
Nongpoh: Wat la khlem kino kino ki jingiarap na ka sorkar, hynrei na ka bynta ban pyn-urlong ia ka jingthrang ki khynnah kiba kwah ban leit skul, ka pynlong ia ka Managing Committee bad Nonghikai jong ka LP School SSA ha Khliehumwang, ba kin hap ban shim hi ia ka jingkitkhlieh na ka bynta ban shna thymmai ia ka iing sher dara ban pynlong kum ka jaka ban aijinghikai ia ki khynnah skul, kata hadien ba ka iing jong katei ka skul, ka la shah pynpra noh ha ki Pulit ka Assam.
Lah ruh ban kdew hangne, ba ka daw hi kaba la pynlong ia ki khynnah kiba leit ha katei ka skul ba kim pat ioh ban shong klas kat haduh ki ki sngi, ka dei hadien ba ka skul kaba la shna kyrpang na ka bynta ban shong ki khynnah mynta u snem, ka la shah pynjulor bad pynpra da ka Puhshilum, kaba la wanrah da ki Pulit ka Assam ha u snem ba la dep.
Haba iadei bad kitei ki Iing sher dara, ia kaba la tei da ka MC bad ki Nonghikai, haba iakren bad u Bah K.
Muktieh, Rangbah shnong ka Khliehumwang, u la ong ba kat haduh mynta ym pat dep lut bad kam pat biang na ka bynta ban sdang shim klas ia ki khynnah.
U la ong, ba ka jingpyntrei ia kitei ki iingdara ban pynlong kum ka skul, ka la iaid shaid shaid, ha kaba ki la don ki bynta kiba la dep bad ki don ruh ki bym pat dep.
Shuh shuh, u la ong ruh ba ka ka daw hi kaba la pynslem ban pynlong ia ka skul bad shim klas ia ki khynnah, ka dei namar ba mynta u snem ki bun bha ki khynnah kiba dang wan thymmai bad haba khein kyllum lang baroh ki la don palat spah ngut, namarkata ka shem shitom ia ki nongpyniaid skul bad nonghikai ban sdang skul noh khlem pat da biang ka jaka shong ki khynnah.
Haba kylli, la ki ioh jingiarap ne em na ka sorkar, ban shna ia katei ka iing dara, u Bah K.
Muktieh, u la iathuh ba kat haduh mynta hi kim pat ioh kano kano ka jingiarap, hynrei la shu kitkhlieh hi da ka MC bad nonghikai.
U la iathuh ruh, ba haba iadei bad kitei ki iing sher dara la jan dep, hynrei ki dang don sa katto katne kiba dang sahkut, ia kaba kin sa lah ban pyndep shen bad ynda la dep kin sa sdang noh ia ka jingpynlong skul.
“Dei hangne nga sngewthuh ba ka sorkar jylla kam ju phai khmat ia ka jingeh kaba ngi kum ki paidbah kiba sah ha khappud ka Meghalaya-Assam ngi iakynduh.
Wat hadien ba ka skul jongngi ka la shah pynpra noh ha ki Pulit ka Assam, hynrei ngi lap ba ka sorkar jylla kam shem la shimkhia satia, jin lada dei ba julor ki skul ha ki shnong ba kham long sor, nga tharai ki la leit jurip wut wut" kren sngewkhia u Bah K.
Muktieh.
Mynta lei ngi la ngiah ban pyntip, namar ngi la lap ia ka jingbym shimkhia da ka sorkar, ia kaei kaba ngi dang lah ban leh ngi leh hi, hynrei ia kaei ka bym lah shuh ban leh, ngim banse ban shu ieh kumto, u la bynrap.
Bun na ki nongmihkhmat kim ju don por ban leit jngoh ia ki thaiñ khappud.
Ban iarap ia ka jingeh ki thaiñ khappud kam dei ka top priority jong ki.
Kaba kham kongsan ia ki ka dei ka shuki.
Nga kyntu ia ki nongmihkhmat ki ban  sa shah jied thymmai ba phin sngewbha ban leit survey nyngkong ia jaka khappud khnang ba phin lap dalade ia ki jingeh ba ki paradoh parasnam jong ngi ki ia kynduh.
