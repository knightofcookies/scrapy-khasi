Ka long ka khubor kaba sngewtynnad bad kaba sngew sarong ban tip ba u bah Donald Steven Wahlang, uba ba dei u General Secretary ka Meghalaya Basketball Association (MBA), u la shah jied ban long kum uwei napdeng ki 7 ngut kiwei pat ban long kum u Vice President jong ka synjuk Basketball Federation of India (BFI).
Ia kane la pynbna ka FBI haka 5 tarik u Naitung 2023.
Ka Khasi Students’ Union (KSU) Namdong Area Unit kala ujor sha u District Medical and Health Officer, West Jaintia Hills halor jingbym wan biang por ki nongtrei kaba la wanrah jingeh ia u paid nongpang ka thain.
Kane ka jaka sumar ka dei kaba la kyntiew kyrdan ha kine ki khyndiat bnai naka PHC sha ka kyrdan CHC ha u bnai Naiwieng 2022.
Ka KSU Namdong haka sngi ba Ar kala hiar jurip iaka Namdong CHC bad kala lap ba haduh ka por 11 baje mynstep ym pat wan ki nongtrei kane ka hospital.
U Juhhi Tariang general secretary KSU Namdong Area Unit ula iathuh ba kila jurip ia kane ka hospital hadien ba kila ioh iaka jingujor na u paidbah nongshim dawai ha kane ka jaka sumar bym ju wan tista ki nongtrei nalor kata 2-3 nohphaisngi ki nongtrei kane ka jaka sumar kila mih noh na jaka trei.
Ha kane ka jingjurip ula ong ruh ba kane ka hospital kam don bording bad ka solar panel kaba don ha kane ka hospital ruh kam treikam bad kane ka jaka sumar ka hap ban shong haka jingdum.
Ka KSU kala ai jingmut ia u DMHO ban buh noh da ki DG set ban pynbiang bording ia kane ka jaka sumar bad dawa na u DMHO ban pynthikna ba kane ka hospital kan ai jingshakri ia u paidbah nongpang bad nongshim dawai.
Ka Dorbar Shnong Loom Soo Iung Newhill kala ai khublei Behdieñkhlam basuk ba kmen ia baroh ki khun Niamtre jong ka Seiñraij Jowai ka ban long naduh 6-9 tarik Naitung.
U Waheh Chnong Dorbar Shnong Loom Soo Iung, u Marsanki Pakma ha u kyrwoh ba ula phah ula ong na kaliang ka dorbar shnong kala ai ka jingkyrhuh kyrdoh bad kitbok kitrwiang ia ki khun Nimatre jong ka Seinraij Jowai.
Ula ong ba ai ba kane ka Behdieñkhlam kan wanrah miat ka bha ka imlang ka sahlang bad ba kan beh iaka sniew ka smeh bad ban ioh ia ka met ka phad kaba koit ba khiah bad ka roi ka par kaba salonsar.
Ka Newhil, Pammanik, Mookaswan Dongnein bad ka Myrjai kila khur namjop haka Third Division Football- Ka 3rd Adelbert Laloo Memorial Trophy kaba pyniaid da ka WJDSA haka sngi Balang.
Ka Newhill kala jop da 3-0 kol iaka Khliehsnong Ialong.
Ia kine ki lai kol la thep da u Hamedamanbha Thma (2), Samson Swer (20) bad u Damehipaia Niangtia (70+3).
Haka jingiakhun kaba bud ka Mookaswan Dongnein kala pynliem da 1-0 iaka Salaroh.
Kane ka shikol kala wan lyngba u June Shylla (14).
Ha kawei pat ka jingiakhun ka Myrjai kala jop da 1-0 iaka Chyrmang Wah.
Ia kane ka kol la thep da u Lamphrang Kyndait (7).
Ka jingiakhun kaba khatduh jong ka sngi, ka Pammanik kala jop da 2-1 iaka Riatsaliya Mihmyntdu.
Kine ki ar kol ka Pammanik la thep da u Emlang Pakma (17), bad u Dami Talang (40).
Shikol ka Riatsaliya la thep da Monlangki Chyrmang (6).
Ka jingiakhun lashai ka sngi kan long hadpeng ka Moodop Royal pyrshah iaka Catholic Youth Mihmyntdu haka por 10:30 Am, ka Sohmynting Dongnein pyrshah iaka Pateinki Sabah 12 baje mynsngi, ka Kseh Sylle Ialong pyrshah iaka FAM hak por 1:30 nohphaisngi bad Khliehmyntdu Neinshnong Mihmyntd pyrshah iaka Mookyrdup haka por 3 PM.
Ka SSLC Free Coaching Program 2022 kaba kyrshan da u MLA ne nongthaw aiñ ka Jowai kala long kaba jop bad haduh 80 percent ki samla kiba shah hikai haki san tylli ki centre kila pass bha la kam u Wailadmiki Shylla.
U nongthaw ain ka Jowai ula ong ia kane haka jingpynkup burom iaki samla kiba pass bha haka prokram kaba long ha hall Thomas Jones Synod College, Jowai kaba long haka sngi ba Ar.
U Ma Wailad ula ong ba kine ki centre ki kynthup ha Sohmynting, Chutwakhu, Ladthadlaboh, Mihmyntdu bad Mukhla bad kane SSLC free coaching kan bteng biang mynta ka snem ruh bad  katba u dang long u MLA ka Jowai.
Ula pynbna ba un sam iaka khusnam laptop lane da ka pisa sha kiba ioh First Twenty iaki samla pule ka Jowai Constituency ha u snem ban wan.
Ki khynnah kiba shah pynkup burom na kine ki centre ki don haduh 11 kiba ioh iaka kyrdan first division ryngkat ki distinction.
Ha kane ka juh ka sngi la pynkup burom ruh iaki saw ngut ki samla kynthup iaki lai ngut kiba rung haka First Twenty ka MBOSE naka skul KJP HSS, QC Springside, North Liberty HSS bad iaka Larisa Lamin haka top-10 jong ka Eksamin HSSLC.
U Wailadmiki Shylla haba kren shuh shuh ula ai iaki kyntien pynshlur ïaki samla kiba ïoh pdiang ïaka khusnam ba kin pynthikna ba kin trei shitom shuh shuh ban jop haka jingim pule puthi.
Kiba iadonlang ha kane ka jingialang ki dei ka kong AP Syiem District School Officer, West Jaintia Hills District kaba long kum ka symbud kongsan, u Principal ka Thomas Jones Synod College u Dr.
DG Lyngdoh, u Principal ka North Liberty Higher Secondary School u Richard B.
Uriah.
Iaka jingialang la pyniaid da u Hynniewki Pasleiñ bad ki kyntien ai khublei la ioh na u Nominated MDC JHADC u Octomewot Lamin.
Ka West Jaintia District Sports Association (WJDSA) kala sdang biang iaka jingiakhun Third Division-Adelbert Laloo Memorial Trophy hadien bala pynsangeh shipor namar ka lympung ialehkai ki khynnah skul ka Subroto Cup da ka namjop ka Mookaswan bad Mookymphad ha ka jingiakhun kaba long ha madan Kiang Nangbah Stadium haka sngi ba Ar.
Ar tylli ki jingiakhun kila wai da kaba iakhaid kalong hapdeng ka Mupliang pyrshah iaka Umshangiar.
Ha kane ka jingiakhun ym don mano mano ioh pynkhih jar.
Kawei pat ka jingiakhun kaba iakhaid ka dei hapdeng ka Saindur Mihmyntdu pyrshah iaka Lumsliar Sliar da 3-3.
Ha kane ka jingiakhun ka Saindur kala ioh pynkhih shuwa iaka jar lyngba u Lakhon Phawa tang haka por 5 minit bala iaid ka jingiakjhun.
U Lakhon ula thep iaka kol ba ar jong u haka minit kaba 67.
Shikol la thep da u Tremi Phawa haka minit kaba 41.
Na kaliang ka Lumsliar Sliar la thep da u Dabid Dkhar ar kol haka minit kaba 55 bad 59 bad shikol na u Elja Ryngkhlem haka minit kaba 8.
Ka Mookaswan Dongwah kala jop 1-0 iaka Tympang.
Ia kane ka kol la thep da u Khel Shylla haka minit kaba 19.
Ka Mookymphad Mihmyntdu kala jop da 1-0 iaka Iooksi Youth Welfare.
Kane ka shikol kala mih paw haka minit kaba 50 lyngba u Wailad Shylla.
Ka shnong Mihmyntdu, kaba la niew kum kawei na ki shnong kaba dang duna haka jingdon kiba nang kiba stad, hynrei ka khubor kaba la lam sngewtynnad ka dorbar shnong Mihmyntdu kala mih shakhmat ban pynkup burom iaki khynnah skul bad samla pule kiba pass bha ha ka prokram kaba la pynlong ha iing hall ka Riatsaliya Mihmyntdu haka sngi ba Ar.
Ka shnong Mihmyntdu ka dei ka shnong kaba bun bha ki nongshong shnong kiba im jakpoh da kaba bylla sngi, hynrei ki kmie ki kpa jong ki khynnah kila trei shitom ban pynlut pynsep ban phah skul iaki khun ki kti jong ki ban iabeh ban pynioh jingnang jingstad iaki khun ki kti jong ki.
Ka shnong Mihmyntdu ka dei ka shnong kaba jngai tang 4-5 KM na Jowai, ka sorbah jong ka West Jaintia Hills District, kala nang kiew haka roi ka par bad ka don ka jingbun briew kaba la kynjoh sha ka 10000 ngut ki nongshong shnong bad 1707 iing.
Ka don 16 tylli ki skul bad 7 tylli ki skul haka kyrdan secondary school.
Kane ka jingpynkup burom ka dorbar shnong Mihmyntdu kan long ka sien kaba nyngkong ba kan ithuh iaka jingjop ki samla bad khynnah pule bad ban ai mynsiem iaki ban nang trei shitom haka pule ka puthi.
Ar ngut ki samla kila ioh iaka khusnam da ka laptop bad kine ki kynthup iaka Mayanka Pde  kaba pule ha Jowai Govt.
Public School  kaba ioh 95 percent naka eksam ICSE (10th Exam) bad ka Delightful Lyngdoh kaba la ioh 90.
71 percent haka HSSLC na ka Telangana State Board of Intermediate Education.
Kine ki khynnah kiba shah pynkup burom ki don haduh 35 kiba pass bha bad wan haka kyrdan first division haka SSLC bad ka HSSLC kaba kynthup iaka Science, Commerce bad ka Arts stream.
Nakine ki 35 ngut ka dorbar shnong Mihmyntdu kala pynkup burom ia u Khadwiwed Chyrmang uba ioh pdiang kyrdan Degree of Doctor of Philosophy (PhD) na Annamalai University.
U Waladmiki Shylla nongthaw ain ka Jowai ula long kum u kongsan haka jingiadonlang u Babu Richard B Uriah Principal ka North Liberty Higher Secondary School kum u symbud kongsan haka jing iadonlang ruh u Waheh Shnong Mihmyntdu u ma Abul Phawa, u Nominated MDC ma Octomewot Lamin.
U Babu Richard haba kren ula iaroh iaka dorbar shnong Mihmyntdu iaka sienjam kaba kala shim ban ban ithuh iaka jingjop ki khynnah pule bad wat la ka dei ka jingsdang, ka dei ka nuksa kaba bha kaba pynshlur iaki khynnah bad ki kmie ki kpa ban ai mynsiem iaki haka pule ka puthi.
Haba kyntu iaki samla bad ki khynnah skul ula ong ba ki khynnah, ki samla kim dei ban pynlut iaka por ka por ha ki kamkai kiba ym don jingmyntoi, hynrei ban pyndonkam hok iaka por haka ha ki lynti kiba tei.
Ula ong ba ki kynnah ki dei ban trei shitom da kaba jar jar bad ai ba ka jingjop kan kren khamjam shaka pyrthei.
U Ma Wailadmiki shylla haba kren ula ong ki kmie ki kpa ki don ka bynta kaba kongsan bad dei maki kiban peit thuh iaka sap ki khun ki kti bad ban pynshlur iaki ban leh ia kaei kaba ki kwah bad angnud ban jop haka jingim.
Ula ai nuksa ialade ba u kwah ban pule da lain civil service, ki kmie ki kpa jong u ki pynshlur ban pule doktor bad kane kam poi shaei shaei bad kum ha kane ka juk jong ka jingstad ki kmie ki kpa ki dei ban nang ban peit thuh iaka sap ka phong ki khun ki kti khnang baka lawei jong ki kan nym sepei.
Ula kyntu ruh iaki khynnah bad samla ban bate bha iaka por pule khnang baka jingpule bad ban lehkai ne pynbyrngia bad ban jied ia kaei ka lain pule shuwa ka matrik ban suk ka jingim pule puthi.
Ha kane ka sngi u ma Wailadmiki ula pynbna ba ha u snem ban wan un sam khusnam da ka laptop/pisa sha ki khynnah pule jong ka Jowai Constituecny kiba wan haka top 20 haka SSLC.
La pynphuh pynphieh shuh iaka ne ka jingsam khusnam da ka jingrwai bad shad bala shumbynta da ki samla ka shnong Mihmyntdu.
Baroh ka jingpynlut pynsep haduh ki khusnam bad tiar sah kynmaw la pynlut da ka bor shnong.
U MLA ka Mairang Bah Metbah Lyngdoh haka sngi ba ar ula sam iaki M-Tab sha ki khynnah skul kiba hap haka Mairang Block haka jingialang kaba long ha St.
Thomas Higher Secondary School, Mairang.
Ia kane ka jingsam iaki M-Tab hapoh ka skhim Chief Minister’s Digital Learning Aid Scheme sha ki khynnah Class XI jong u snem 2022-2023 la pynlong da ka ophis ka Block Development Officer, Mairang C &RD Block, Mairang U Bah Metbah uba long ruh u Chairman ka Meghalaya State Planning Board haba kren u la ong ba ki khynnah pule ki long ka lawei jong ka imlang sahlang bad kumta ki dei ban trei minot ban ia ryngkat bor bad ki khynnah pule na kiwei pat ki bynta jong ka pyrthei ha ka rukom pyndonkam ia ka jingstad teknoloji ha ka pule puthi kaba man ka sngi ka jong ki bad u la kyntu ruh ia baroh kiba ia sakhi lang ia kane ka prokram ba kin pdiang ia kiei kiei kiba bha ba ka bor teknoloji ka wanrah ha ka imlang sahlang.
U Bah Metbah u la ong ruh ba ka long ka kabu kaba khraw ia ki khynnah pule ba kin iohpdiang ia kiba kum kine ki lad jingiarap kiba ka sorkar ka ai khlem kano kano ka jingsiew pisa bad ha kane ka prokram, u Bah Metbah u la kren ruh shaphang ka jingkyrduh kam kyrduh jam kaba long kawei na ki mat kaba donkam bha ban iatai ha ka ri bad ka jylla bad ula kyntu ruh ia baroh ba kin ym khmih lynti tang ia ki kam sorkar hynrei ba kin thawlad ia kiwei pat ki rukom kamai jakpoh.
Ha ken ka jingsam ia kine ki M-Tab la iadonlang u Deputy Commissioner ka Eastern West Khasi Hills District, u Bah G.
Kharmawphlang uba long kum u synbud kongsan, BDO  Mairang Block,Dr LR Hynniewta, u Sub- Divisional School Officer, Mairang, u Bah J.
Thyrniang bad kiwei kiwei.
Ka Jaintia Hills Truck Owners’ Association (JHTOA) kaba ieng skhem haka nongrim ban pyrshah iaka jingkit mar ki trok 18 shaka ba pynmih na Rilum Jaintia haka sngi Nyngkong kala pynphai ia kawei ka trok kit dewbilat ba kit mar na kawei ka kharkhana dewbilat.
Kane ka trok kaba shah pynphai kaba don 18 shaka kadei kaba don ia u registration number AS 01 PC 8863 kaba kit dewbilat na karkhana M/S Goldstone Cement LTD, Lumshnong sha Assam.
Ki dkhot ka JHTOA kila lap ia kane ka trok ha Tuber Shohshrieh, East Jaintia HIlls bad mar mar kila pynphai iaka namar ka jingleh pyrshah ki karkhana iaka rai kaba la shim ka JHTOA.
U president ka JHTOA u Biangshwa Shylla ula ong na ka por sha ka por ka JHTOA ka pyrshah ïa kum ïa kine ki trok bun shaka ban kit ïaki mar ba pynmih hapoh ka jylla bad District namar lada ailad ïa kine ki truck kan ktah aika kamai kajih ki trai trok trai ri trai muluk khamtam kiba buh trok.
Ula ong kawei pat ka daw ba ki pyrshah ïa kine ki trok namar ba ka surok kam pat ïa hap ban wan kum kine ki jait trok ban kit mar na kane ka thain tad haduh bala ioh iaki surok kiba paka.
U Myntri Rangbah jong ka sorkar jylla Conrad K Sangma ula ong ba ka sorkar ka dang pynkhreh shait shait iaki buit thymmai ban iarap kyrshan pisa sha ki seng samla naka bynta ki kam bapher bapher.
Ia kane u CM ula ong haka jingrakhe iaka jingdap shi snem pura ka jingpyntreikam iaka Yess Meghalaya ne ka Youth Engagement Through Empowered Youth Organisations kaba long Banquet Hall, Pinewood Hotel haka sngi Nyngkong.
U Myntri Rangbah Conrad K Sangma, ula ong ba ka don ka jingbym biang kaba bun bha ki liang haba phai sha ki kam ba ki samla ki kwah ban leh bad ka jingkyrshan ba ki ioh ban pyntreikam iaki kam ba ki thmu ban leh.
Ula ong ruh ba ki bun ki seng samla bad ki kynhun kiba leh iaki kam khlem kano kano ka jingkyrshan naka sorkar bad ki leh hi dalade bad kane kalong namar ba ki ieit ne sngewtynnad iaka kam.
Kumta ka sorkar kala plan bad thaw ia ki lad ki lynti bad ki buit treikam khang ban lah ban ai jingkyrshan pisa sha ki kynhun jong ki seng samla, la ong u CM bad bynrap ba haduh mynta la pyntreikam iaka lyngba ka Chief Minister’s Secretariat bad mynta la yn aiti noh iaka sha ka Sports & Youth Affairs Department.
Ula iathuh ruh ba kan sa don kiwei ki prokram iaki nongsengkam, ki nongput nongtem, ki nongialehkai bad ki nongshna phlim ba kin ioh pynpaw sha ka pyrthei ia ki kam jong ki bad ki jingjop ba ki ioh khnang ba kiwei ki samla kin ioh mynsiem lang.
Ka Yess Meghalaya ka dei ka prokram kaba pynkup bor iaki samla bad ka jingyntreikam iaka kala long kaba jop bad ki samla kiba bun kila wan shakhmat bad ula kyntu iaki samla bad ki kynhun ban pynrung kyrteng ialade khnang baka sorkar kan lah ban ai ka jingkyrshan.
U Myntri Rangbah ha kane ka jingrakhe iaka jingdap snem ka Yess Meghalaya ula pyllait paidbah ruh ia ki kyndon ba thymmai jong ka bad ula sam ruh ia ki cheque sha ki nongioh myntoi haduh 38 tylli ki kynhun bad ka pisa kala kot sha ka 9.
8 lak tyngka.
Ha kane ka shisnem, ka Sorkar kala pyllait haduh T.
4.
5 klur sha ki palat 1300 tylli ki kynhun jong ki samla.
Ha kane ka jingrakhe iaka jingdap shisnem ka Yess Meghalaya la iadonlang u Myntri kam ialehkai Bah Shakliar Warjri, Commissioner & Secretary ka Tnad Sports & Youth Affairs Dr Vijay Kumar D bad Director ka Sports & Youth Affairs Kong Isawanda Laloo.
Ki thei bad rang ialehkai ka North Liberty Higher Secondary School, Jowai kila rah iaka nam lahduh haka Under-17, katba ka HK Sing Memorial Secondary School kala rah iaka Under-14 Boy’s haka District Level Subroto Mukherjee Cup kaba pyniaid da ka ophis u District Sports Officer, West Jaintia Hills District.
Kane kala wan hadien ba kine ki skul kila jop haka jingiakhun final kaba long haka sngi Nyngkong ha Kiang Nangbah Stadium.
Haka jingiakhun final ki kynthei, ka North Liberty Higher Secondary School kala pynliem da 2-0 iaka Kiang Nangbah Higher Secondary School.
Ia kine ki ar kol la thep da ka Eilad Ksoo (30) bad ka Deigratia Dan (42).
Katba haka jingiakhun ki shynrang ka North Liberty Higher Secondary School kala jop da 3-0 iaka Government Boy’s Higher Secondary School.
Ia kine ki lai kol la thep mar shikol da u Sahame Lyngdoh (4), Lovingstar Suting (48) bad Nickyboy Swer (50).
Ka HK Singh Memorial Secondary School kala pynliem da 1-0 iaka Lumpyrtuh Secondary School haka Under-14 Boy’s.
Ia kane ka kol la thep da u Seibor Dkhar (49).
Ka jingiakhun phainal mynta ka sngi kala long kaba shongshit kaba la wan ban pyndap smam iaka madan da ki nongkyrshan jong kine ki skul wat hadpeng ka jingsniew ka mariang.
U kongsan uba wan sakhi ia kane ka lympung ki khynnah skul u dei u Additional Deputy Commissioner, West Jaintia Hills District u Mark Andrew Challam haka jingiadonlang u District Sports Officer u Khroobok Passah, u Working president ka West Jaintia District Sports Association u EMH.
Passah, ki principal bad ki nonghikai bad kiwei kiwei.
Da kane ka jingjop, kine ki skul kin khreh ban mihkhmat iaka District haka State Level ia kaba yn sa pynlong ia ka mynta hi u bnai da ka tnad Directorate of Sports & Youth Affairs.
Ka Central Executive Committee jong ka ka Kur Phawa-Suangshai kan long haka 8 tarik Naitung (July) haka iing dorbar jong ka Dongmihsngi Jowai.
Kane ka jingialang la pynbeit ba kan sdang 10 baje mynstep thik bad la kyrpad ia baroh ki nongkitkam na ki unit bapher bapher wan sha ka jingialang jong ka CEC ban iakren na ka bynta ka kut snem jong ka kur ka ban long ha u bnai Naiwieng (November), la ong u publicity secretary ka Kur Phawa Siangshai RC Phawa.
Ula ong ruh ba ha kane ka jingialang yn iakren ruh iaki kam sahteng bad iathir sani ia kiwei kiwei ki mat ba iadei bad ka bha ka miat ka kur.
Ka Kynjai Para I kala rah iaka nam lahduh hadien ba kala jop da 3-2 iaka Rishot FC haka jingiakhun Tiger Five Football Tournament kaba pyniaid da ka Chilliangraij Sports & Youth Affairs Committee kaba long ha madan shnong ka Chilliangraij haka sngi Saitjain.
Ia kine ki lai kol ka Kynjai Para I kala ioh thep lyngba Deibor (29), u Premrose (39) bad u Kynsai (59).
Nakaliang ka Rishot la thep da u Kevin (40) bad u Tremiki (42).
Da kane ka namjop ka Kynjai Para-I FC kala ioh rah iaka song pisa T.
50 hajar bad ka trophy, ka Rishot ka lahduh ba ar kala T.
30 hajar bad ka trophy.
U Oliver Pale ula ioh khur iaka khusnam top scorer na ka Oxford FC, Best Goal Keeper u Forlic Dkhar na ka Kynjai Para-I FC bad ka khusnam Best Player da u Premrose na ka Kynjai Para-I FC.
U kongsan u dei u Brightstar Chyrmang, MDC-JHADC haka jingiadonlang u Treiborlang R Suchen, General Secretary JSU Central Body, ki riew rang bah ka shnong bad ki dkhot bad nongkitkam ka sports committee ka Chilliangraij Sports and Youth Affairs Committee.
Ka Movement for Change bad ka Dorbar Shnong Pammanik West Jaiñtia Hills District haka sngi Saitjain kila pynlong ka jingïaid rally bad thang mombati ban sngewlem halor ka jingshah pynïap dusmon ka longkmie (L) Rodit Langstang kaba naka shnong Pammanik.
Kumban shu pynkynmaw kane ka jingjia shah pyniap ka long Rodit Langstang kala jia haka 31 tarik Jymmang haka iing sah jong ka Pammanik.
Kiba haiing kila lap iaka metiap jong ka haka sngi kaba bud 1 tarik Jylliew bad kila mudui ka jingujor ejahar sha ki pulit ka Pharamer Traffic ba ki suba jur ia kane ka kam pyniap la leh da u lok jong ka hi u Roibiang Pakma.
Shuwa ka jingiaid paidbah la don ka jingialang kaba lynkgkot ha community hall ka shnong Pammanik.
Hadien pat la pynlong ka jingïaid rally haduh ban da poi ha iingsah jong ka lanot bad hangne la pynlong ka jingthang mombatti kaba la ïashim bynta daki khynnah skul bapher ka shnong Pammanik, ki nonghikai bad ki paid nongshong shnong kynthei bad shynrang.
Ki khynnah skul bad ki nongshong shong kila mih paidbah ryngkat ki jingthoh pynrem ban dawa ban pynioh iaka jingbishar kaba hok iaka Rodit Langstang.
La dawa ruh naka bor jong ka ain ban pynshitom ia u Roibiang ban pynsaja da kaba set phatok shi jingim Ki nongkren ha kane ka jingiaid paidbah ki kynthup ka Kong Yoophika Langstang, ki nonghikai, ka President Village Organisation jong ka shnong Pammanik ka Kong Fecility Dhar, u P Lyngkot, u P Samaiang bad u C Sungoh kiba la pynrem jur ia kane ka jingshah pyniap ka Rodit Langstang.
Ka 7th East Khasi Hills District Badminton Championship kaba pyniaid da ka East Khasi Hills District Badminton Association (EKDBA), kala poi noh sha kaba kut haka sngi Saitjain.
Kane ka lympung kaba neh lai sngi lynter kala sdang naduh 29 tarik Jylliew bad la wan ban iashim bynta da ki khynnah, ki samla bad kumjuh ki nongialehkai ba la Rangbah jong ka nongbah, ia kaba la pynlong ia ka ha  Indoor Hall jong ka JN Stadium, Polo.
Kongsan ba la wan ban sakhi iaka phainal jong kane ka jingiakob dei u bah Peter T Passah, MCS ba bat kum u Project Director jong ka tnat District Rural Development Agency, ryngkat ka jingiadon lang u nongaibuit ia u Myntri Rangbah ka jylla u bah Hamletson Dohling,  ki dkhot  nongkitkam ka Meghalaya State Badminton Association bad kumjuh jong ka East Khasi Hills District Badminton Association.
Ka jingthmu ha lyndet ka jingpynlong ia kane ka lympung iakob ka long ba ka EKHDBA kan ioh ia ka kabu ba kan jied ia ki rang bad ki thei ialehkai ban khreh pat ban mihkhmat ia ka synjuk ha ka State Level Badminton Championship, ban pynlong ia ka da ka Meghalaya State Badminton Association ha Nongstoin West Khasi Hiulls ha ka taiew ba nyngkong u Nailar mynta ka snem.
Ha kine ki lai sngi jong ka jingiakhun ki la don ki jingialehkai kiba itynnad bad ba iakhaid bha bad kumjuh ka jingdon ruh wat ka jingmih paw ki sap ialehkai kibatbit  na ki khynnah rit ba la wan ban iashim bynta ha kane ka lympung.
Ki nongjop ha kane ka C’ship : U-13 girls’ singles – Asem Chanu Shivani U-13 boys’ singles – Haegan Diengdoh U-15 girls’ singles – Netania T Tariang U-15 boys’ singles – Gavin Kharbuki U-19 girls’ singles – Angenora Momin U-19 boys’ doubles – Pratham Majumdar bad Raynell Kharbuki U-17 girls’ singles – Sneha Chetri U-19 boys’ singles – Mohit Joshi Women’s singles – Elsarica Umdor Men’s doubles – P Joshi and Subadonbor Pyngrope Men’s singles – Mohit Joshi.
Ka Assam Rifles Public School, ka Umphyrnai Presbyterian Secondary School bad ki thei ialehkai ka Iewrynghep Secondary School ki dei ki lahduh ka District Level Subroto Mukherjee Cup kaba pyniaid da ka ophis u District Sports Officer, East Khasi Hills District.
Kane kala wan hadien ba kine ki skul kila jop iaka final haka sngi Saitjain kaba long ha madan jong ka MFA Turf Third Ground, Polo.
Haba phai sha ka U-17 ki khynnah kynthei, ki thei ialehkai ka Iewrynghep Secondary School, ki la lah ban pynliem noh ia ka H.
Elias Memorial Higher Secondary School da  2-1.
Ia kine ki ar kol ka Iewrynghep Secondary School, la thep ia ki da ka Ibalari Nongrum ha ka minit kaba 20 bad ka Iaraplang Nongrum ha ka minit kaba  43, katba ia ka shi kol jong ka H.
Elias Memorial HSS la thep ia ka ha ka minit kaba 50 da ka Ridalin Suting.
Haka U-14 jong ki khynnah shynrang, ki khynnah skul ka Umphyrnai Presbyterian Secondary School, ki la lah ban pynliem noh iua ka Assam Rifles Public School lyngba ka tie breaker kaba long da 4-2.
Katba ha ka U-17 ki khynnah shynrang jong ka Assam Rifles Public School, ki la lah ban pynliem noh ia ka H.
Elias Memorial Higher Secondary School lyngba ka tie breaker kaba long da 4-1.
U kongsan ha kane ka sngi u dei u Ailad Kynta uwei na ki rang ialehkai Phutbol bna nam bha ka jylla, ha kaba la don lang ruh u DSO EKHD u bah O.
Mawthoh, ki Principal bad Headmaster jong ki skul bad ba na sharud ka madan la wan ban sakhi bad ai mynsiem da ki khuynnah jong ki skul ba la iakhun ia ka phainal.
Da kane ka jingjop, kine ki lai tylli ki skul kin khreh ban mihkhmat ia ka District ha ka State Level ia kaba yn sa pynlong ia ka mynta hi u bnai da ka tnat Directorate of Sports & Youth Affairs.
Ka Khasi Students’ Union, East Jaintia Hills District Unit (KSU-EJHDU) lyngba ka Sports Committee kala ai ka jingkitbok kitrwiang ia u samla Cleverson Mynthlu uba la shah jied ban mih khmat ia ka Jylla sha ka jingiakop jngi um National Aquatic Championship ha Hyderabad naduh ka 2-5 tarik Naitung.
Une u samla uba na ka shnong Borghat, East Jaintia Hills u la shah jied na ka Meghalaya Swimming Association (MSA) lem bad kiwei ki paralok.
Une u samla u la ioh ruh ban khur shibun tylli ki tama ha ki jingiakop jngi um ba la pynlong da ka MSA bad u la ioh ruh ban khur haduh 3 tylli ki takma ha ka jingiakop jngi um dangshen ba la pynlong da ka North East Olympic Game 2022.
Ka KSU lyngba ka Sport Committee ka la ioh ruh ban iarap ban synñiang katba shah ka bor kum ka jingiarap bai lynti ia une u samla.
Ka seng ka kyntu ia ki nongmihkhmat jong ka District bad sorkar ban phaikhmat sha kum kine ki samla ban iarap iaka jingdonkam naduh ka kilan met haduh bai bam bai skul ba kin ioh pynleit jingmut bha haka kam ialehkai bad ba kin jop haka jingim ialehkai.
Ka North Liberty Higher Secondary, Jowai kala long kaba pynkhreh ban iaknieh iaka nam lahduh ha ki ar tylli ki kyrdan, kata haka Under -17 Girl’s bad Under-17 Boy’s haka jingiakhun final jong ka Subroto Cup kaba pyniaid da ka ophis u District Sports Officer, West Jaintia Hills District.
Kane ka jingiakhun final kan long haka 3 tarik Naitung ha Kiang Nangbah Satadium.
Nakaliang ki kynthei ka North Liberty Higher Secondary School kan ai reng pyrshah iaka Kiang Nangbah Higher Secondary School.
Katba na ki rang pat kan aireng pyrshah iaka Government Boy’s Higher Secondary School, Jowai.
Kine ki jingiakhun final kin long haka por 10 baje mynstep bad 1 baje nohphaisngi.
Ka jingiakhun final haka Under-14 Boy’s pat kan long hadpeng ka Lumpyrtuh Secondary Schoool pyrshah iaka HK Singh Memorial Secondary School bad kane ka jingiakhun kan long haka por 11 baje mynstep.
Haba phai sha ka jingiakhun semifinal Under-14 Boy’s kaba long mynta ka sngi Saitjain, ka namjop ka Lumpyrtuh Secondary School ka long pyrshah iaka Laishnong Higher Secondary School.
Ha kane ka jingiakhun ka Lumpyrtuh kala jop da ka tie breaker da 3-1.
Haka semifinal kaba ar, ka HK Singh kala pynliem da ka tie breaker da 4-3 iaka RC Evening Sec.
School.
Haka Under-17 Boy’s, ka Saw Lyngdoh kala shah pynliem daka tie breaker da 3-4 haka Govt Boy’s bad ka North Liberty kala jop da 2-0 pyrshah iaka Ummulong Prebyterian Higher Secondary School.
Ki Pulit jong ka East Jaintia Hills District haka jingiakhun pyrshah ia u drok, kila lah ha kaban pynpulom iaka jingthmu pynpoi drok hapoh ka district bad ioh kem saw ngut ki briew ryngkat u kynja ba khia 51.
03 kilo haka miet sngi Thohdieng.
Kine ki saw ngut kiba shah kem ki dei u Amit Mog (29 snem) na Panisagar North District Tripura, Rajesh Kumar Keang (33 snem) na West Tripura, Babu Mog (38 snem) na Panisagar North District Tripura bad Sanjit Debarma (42 snem ) na West Tripura.
Ki Pulit jong ka East Jaintia kila pynpulom iaka kane ka jingthmu pynpoi drok hadien ba kila ioh jingtip ba thikna baka don ka kali kaba don u registration number Tripura kaba iaid lyngba ka Umkiang sha Khliehriat, kaba kit iaki mar beain ne drok.
Kumta ki Pulit kiba la pynkreh lypa kila buh iaka khyrdop talasi ha Umtyra bad iohbat iaka kali Santro kaba don ia u number TR04 A 0254, bad kitei ki saw ngut ki briew.
Ha ka jingkhynra la kyndang iaka kali haki jaka bapher bapher bala buhrieh ia u drok bad ki pulit kila iohkurup ia une u kynja ba khia 51.
03 kilo.
Nalor une u kynja ki pulit kila kurup san tylli ki mobile phones, pisa T.
13,540 bad ka kali Hyundai Santro ba pyndonkam ban kit ia une u drok.
Halor kane ka jingiohkem ka jingtohkit ki pulit kala iaid shakhmat.
Ka Jaintia Student Union (JSU) central body kala pynskhem iaki nongkitkam bathymmai jong ka Jaintia Students Union (JSU) Khliehriat Circle na ka bynta ka samoi 2023-2026 haka jingialang kaba la long ha Community Hall Khliehriat West haka sngi Thohdieng.
Iaka jingialang la pyniaid da u Rikut Pareiñ nongialam barim ka JSU haka jingdonlang u kongsan u MLA barim ka Khliehriat u Justine Dkhar, u DSP ka East Jaintia Hills District u Jason Mairom bad u Dr.
Phervision Nongtdu Principal Jaintia Eastern College, Khliehriat kum ki symbud kongsan kumjuh ki nongialam sengbhalang kynthup ki nongialam ka KSU, HNYF, FKJGP bad EJNC.
Iaki dkhot nongkitkam la pynskhem da u president JSU Central body u Jersom Shylla uba la kyntu iaki nongkitkam bathymmai ban trei shitom haba shakri iaka jaitbynriew.
U kongsan u Justine Dkhar ula kren ai mynsiem iaki dkhot ban iaid haka lynti haka lynti ka hok bad ban trei shitom ban im ka ri bad ka jaitbynbriew.
U Dr.
Phervision haka jingkren ula ong kumba ka JSU kadei ka seng jong ki samla pule kumta ula kyntu iaki nongialam ban buddien bha halor ka jingdawa CUET Examination centre hapoh ka jylla khnang ban lait ki samla ban leit sha bar jong ka jylla.
U General Secretary JSU u Treiborlang R Suchen ula bynniaw halor ka jingpynslem ka sorkar ban pynbiang ia ki jaka eksamin CUET ban ioh myntoi ki khynnah pule.
Ula kren ruh shaphang u drok bad ula ong ba ka JSU ka kloi ban ai ka jingiatreilang bad ki bor pulit kumjuh ki bor shnong ban tehlakam iaka jingwan rung u drok shapoh ka thaiñ ka shnong bad ka jylla.
Ki katto katne ki nongkitkam kiba hakhmat ki long u president Livingson Dkhar Sana, Vice president Winchester Salahe, Secretary Ajoymension Lyngdoh bad kiwei kiwei.
Ka thei ialehkai ka North Liberty HSS bad ka Kiang Nangbah HSS kila buh jaka ialade haka kyrdan jong ka final haka District Level Subroto Cup kaba pyniaid u District Sports Officer, West Jaintia Hills District.
Kane kala wan hadien ba kine ki ar skul kila khur namjop haka jingiakhun semifinal kaba long haka sngi Thohdieng ha madan Kiang Nangbah Stadium.
Ka North Liberty HSS kala jop da 1-0 iaka Jowai Govt UP RMSA.
Katba ka Kiang Nangbah HSS kala pynliem da 2-1 kol iaka Police Public School.
Haba phai sha ka jingïakhun quarter final ba khatduh haka kyrdan Under-14 Boys, ka RC Eve Secondary School ka la pynliem da 1-0 ïaka Ialong Secondary School.
Haka jingiakhun quarter final Under-17 Boy’s, ka Govt.
Boys HS School kala jop da 2-1 iaka Mang Hai Ryum Secondary School, ka Ummulong Presbyterian HS School kala jop da ka tie breaker da 3-2 iaka HK.
Singh Memorial School.
Haka jingiakhun kaba khatduh, ka North Liberty HS School kala jop 4-0 ïaka Nartiang Presbyterian HS School.
Ka dur harum ka jingiakhun semifinal lashai ka sngi Saitjain:.
Ka Dorbar Lyuir jong ka Jaiñtia Hills Autonomous District Council (JHADC) kan long haka 10 tarik Naitung 2023 haka por 10:30 AM.
Ia kane ka Dorbar la khot da u Chairman ka JHADC, ma Sankey Shangpung katkum ka bor kaba la pynkup ha u da ka riti treikam ka konsil.
Ar ngut ki nongkhaii drok kila shah kem ryngkat u drok heroin ba khia 4.
61 gram bad ka pisa T.
1 lak 90 hajar ha ki Pulit ka Jowai hynne ka step.
Kine ki ar ngut kiba shah kem ki dei u Jimmy Sutnga bad u Sdangki Myrphet.
U Superintendent of Police, West Jaintia Hills C Syrti ula ong ba kila iohkem shuwa ia Jimmy bad kila nang ioh ksai shuh shuh bad ioh kem sa ia u Sdangki Myrphet uwei na ki snar nongkhaii drok ha sor Jowai.
Ha ka jingkhynra iaka met jong u la ioh kurup 4.
61 gram u heroin bad ia kane la pynthikna hadien bala test.
Nalor u drok la kurup iaka pisa T.
190500, kawei ka Alto 800 khlem number.
Kiwei pat ki tiar kiba la kurup ki dei ki synduk sabon, tin golden, synduk let bad kiwei kiwei ki tiar.
Ki pulit kila register iaka case pyrshah ia kine ki ar ngut bad ka jingtohkit kala iaid shakhmat.
Tang ha kane ka taiew ki pulit kila kem 4 ngut bad u drok 6.
02 gram.
Kane ka long ka ingpyntip sha phi ki kur ki jait, ki kha ki man bad ki lok ki jor ba u ma Garley Lamin Gassah uba shong ba sah ha Mynthong Jowai u lok jong ka Kong Nancy Sumer u kpa jong ka Eacymin Sumer, u Bantei Sumer, u Ridiamki Sumer, u Hunbit  Sumer u la khlad noh na kane ka pyrthei haka 29/6/2023.
Iaka met ba sah jong u la pynkit noh sha shnongtrai jong u sha Lamin.
Ka sngi ban leit ontep ia u kan long haka 01/07/2023 ha ka por 1:00 pm ha u lum jingtep Balang Presbyterian Lamin.
Kane ka long ka jingpyntip na kiba haïing hasem.
Ki shakri niam ka Raij Jowai haka jingïalam u Dolloi, Pator ryngkat ki Soo Langdoh ba kynthup ïa u Langdoh Chyrmang, Langdoh Jowai, Langdoh Tuber bad u Langdoh Ialong ryngkat ki Phra Kur Phra Kmai bad ki riew rangbah ka Raij ki la leit sha Lum Mookhai ban pyndep ïaka kñia ainguh kyrpang ïa u Syiem Pyrthat bad ïa u Mon Ryngklaw haka sngi Palei.
Kane ka jinglehniam ka dei kaba la pyndep man la ka snem shitaiew shuwa ka Behdienkhlam ka Seinraij Jowai.
Shwa ban mih na Yung Langdoh, kawei na ki lehniam ba hap ban pyndep kadei ka ‘Peit Tpu Niam’ kaba long na bynta u Dolloi, ka Langdoh, u Langdoh bad ka Raij ka shnong ha kaba ïa kine ki lai tylli ki ‘Tpu Niam’ la shet kyrpang da ka Langdoh.
Naduh ba mih na Yung Langdoh uwei na ki riew rangbah lynter lynti ula pyrta pynbna khnang ban tip ki khun ka shnong ka Raij ban wanlang ha Lum Loom Mookhai.
Hakhmat ka Duwan Kñia ïaka Lehniam la pyndep da u Sangot Paswet da ka jingsynranlang u Sangot Pakynteiñ bad Sangot Pasubon kiba long ki pateng khun pateng ksiew jong ka kur Sookpoh Khat-ar Wyrnai.
U Puramon Kynjin, Dolloi Elaka Jowai haba ïakren ula ïathuh halor kane ka lehniam, ula ong kumba ki Soo Langdoh haka nongrim bad jinghikai niam ba la ïoh pateng ki pyndep hok ïaki kular u Trai Kynrad ha u Hynñiewbasa bad u khmih ba ka suk ka saiñ ka bha ka miat bad ka roi ka par kan wan haka shnong ka Raij kumjuh haka Elaka baroh kawei.
Shuh shuh kumba ka jingai nguh ai dem ba shisien shi snem ïa u Syiem Pyrthat bad ïa u  Mon Ryngklaw, ula ong mynta ka sngi ka long kaba hun blei hun syiem da ka jingïatreilang ki Soo Raij Soo Langdoh, ka niam ka rukom dustur ruh kan nangheh nangkrai da kaba ki shakri niam jong ki Soo Raij-Soo Langdoh ki shimkhia ban pyndep hok ïaka mon u Trai Kynrad bad ban nang ruh ban burom kheiñkor bad ban pynkhraw ïaki jingkyrkhu ba la ïoh kiba u Trai Kynrad bad ki blei ki Syiem ki ai na ka por sha ka por.
Khatduh ïa kane ka lehniam la pynkut da ka jingiateh jutang hapdeng u Kongwasan Ka Raij Chyrmang ba ïeng na bynta ki Soo Langdoh bad u Pa Dolloi ka Elaka Jowai.
Ka North Liberty HSS bad ka Govt Boy’s HSS kila liem noh haka kyrdan Under-14 Boy’s, katba ka Police Public School bad ka Kiang Nangbah HSS kila jam sha semifinal haka Under-17 Girl’s haka District Level Subroto Cup kaba pyniaid da ka ophis u District Sports Officer, West Jaintia Hills District.
Ha ka jingiakhun quarter final Under-17 Girl’s kaba long haka sngi Palei ha madan Kiang Nangbah Stadium, ka Kiang Nangbah HSS kala jop da 4-0 iaka Jaintia HSS.
Ka Police Public School kala jop da ka tie breaker da 3-1 iaka Achiever’s SS bad ka Jowai Govt UP RMSA kala jop da ka tie breaker iaka da 3-2 iaka Ummulong Presbyterian HSS.
Haba phai sha ka jingiakhun quarter final Under-14 Boy’s, ka North Liberty bad ka Govt Boy’s HSS ki skul kiba paw ha kane ka lympung ki khynnah skul kila hap mad iaka namrem kaba salit.
Ka Lumpyrtuh Secondary School ka la pynliem da 1-0 ïaka North Liberty HS School bad ka Govt Boy’s HSS kala liem da ka tie breaker da 4-2 haka HK Singh Memorial SS.
Ka Laishnong HS School kala jop da 2-0 ïaka Marian Hill HS School.
Ka Para-i kala jop da 2-1 iaka Kyrchan Para I bad da kane ka nam mjop kala rah syndon iaka nam lahduh haka 6 Aside Football Tournament kaba pyniaid da ka Lion Sports And Youth Affair (LSAYA) kaba long ha madan biar haka sngi Palei.
Iaki artylli ki kol jong ka Para-I la thep da u Arkini Laloo haka minit kaba 43 bad u Bantei Shylla haka minit kaba 59.
Katba ka shikol jong ka Kyrchan Para-I la thep da Dibor Kassar haka minit kaba 39.
U kongsan ba wan sakhi ia kane ka final u dei u MLA Jowai u Wailadmiki Shylla haka jingdonlang u symbud kongsan u SDO PHE (Electrical Division, Jowai) u Roskil Challam, ki nongkitkam ka LSYA, ki riew rangbah ka shnong bad kiwei kiwei.
U Wailadmiki Shylla haba kren kum u kongsan ula kular ban pynioh da ka synthetic Badminton court mat iaka Lion Sports and Youth Affairs na ka MLA Skhim.
Hadien ka jingiakhun la sam iaka khusnam sha ka kynhun lahduh bad kynhun ba ar kumjuh ki khusnam shimet ba kynthup ka nam Best Goalkeeper sha u Damang Rymbai na ka Kyrshan Para-i, ka nam Top Scorer sha u Sanborlang Kharsahnoh bad ka nam Man of the Match la ioh da Arkini Laloo na ka Para-i FC.
Ar ngut ki shijur kila bthah jubor iaka jingim da kaba noh iap ialade haka kawei ka pung um ba ri dohkha ha Nangbah, West Jaintia HIlls District.
Kane ka jingjia kala jia haka sngi Palei ha kabe kine ki ar ngut ki suba ba ieit samla ne pang jingieit kila noh iap ha katei ka pung um.
Ki pulit kila iathuh ba kila ioh jingtip haka por kumba 4 baje nohphaisngi ia kane ka jingjia.
Kine ki arngut ki dei kiba la tip kum u Regardfull Susngi, 24 snem na Nangbah Dukhu bad ka Samphuhbha pala, 24 snem na Moodymmai Lumsalah.
Haba ki pulit kila pynlong iaka jingtohkit kila ap ba kine ki arngut ki shijur ki dei kiba ia ieit samla.
Baroh arngut la wan ithuh da kiba haiing bad ka jingtohkit kala iaid shakhmat.
U Deputy Commissioner, West Jaintia Hills District Bah BS Sohliya ula plie paidbah ïaka ïing sumar iaki briew kiba shitom haka bor jingmut jingpyrkhat kaba tip kum ka “Half Way Home for Rehabilitation of People Living with Mental Illness" ha Sabahmuswang, West Jaintia Hills District.
Ïa kane ka ïingsah la bei pisa da ka tnad Directorate of Social Welfare jong ka sorkar jylla bad yn pynïaid da ka Society for Urban & Rural Empowerment (SURE).
Haka jingïalang plie la iadonlang ka Kong CD Lyngwa Director of Social Welfare, ka Kong J.
Synnah District Social Walfare Officer, ka Kong CW Lyngdoh DSP West Jaintia Hills District, ka Dr.
AN Paswet Psychiatrist, u Dr.
HH Mohrmen Secretary of SURE, Waheh Shnong Sabahmuswang Tellme Phawa bad kiwei kiwei.
Ka Kong N Shylla Project Coordinator HWH SURE, kala ïathuh ba ha kane ka ïing sah yn pdiang ïaki nongpang kiba la pyndep ïaka jingshah sumar na Sanker lane MIMHANS shwa ba kin leit phai sha la ki ïing ki sem jong ki.
Shuh shuh ha kane ïing sah yn don 16 ngut ki nongtrei ki ban ai jinghikai kum ki jait shna jingshna bad counseling nalor ki doctor ki ban wan jngoh ïaki nongpang.
U Deputy Commissioner BS Sohliya haka jingkren ula ai khublei kyrpang ïaka Dorbar Shnong Sahbahmuswang namar ka jingsngewthuh ïaka jingdonkam bad ka ai ka jingkyrshan bad NOC ban pynïeng ïa kane ka ïing.
Ula kyntu ïa kiwei ki shnong ban bud nuksa bad long kiba shnong kiba kloi ban pdiang ïa kum kine ki jaka sah khamtam ïa kito ki nongpang kiba shah ktah haka bor pyrkhat pyrdaiñ.
Ula ong mynshwa ki briew kiba don jingduna haka bor pyrkhat pyrdaiñ ki ju shah niewbeiñ haka imlang sahlang bad don ki por ki im jynjar kumno ban pynïadei bad ka imlang sahlang bad don ruh ka khep ba kine nongpang ki shah set la ymdei ha ïing hynrei haki along hynrei mynta ym long shuh kumta namar ba ki la don ki lad kiba biang ban ai jingsumar ïa kito ki briew kiba pang ha ki jingmut jingpyrkhat.
Ula kular ba ka ophis jong u kan ai ka jingïatreilang kumno ban pynbha shuh shuh ïa kane ka ïing sah bad ba ki nongtrei ruh kin ïoh mynsiem.
Ka Saw Lyngdoh Higher Secondary kan long ka skul kaba nyngkong eh ban ioh buh jaka ialade haka kyrdan jong ka semifinal haka kyrdan Under-17 Boy’s haka lympung ialehkai ki khynnah skul- District Level Subroto Mukherjee Cup kaba pyniaid da ka ophis u District Sports Officer, Jowai kaba long ha Kiang Nangbah Stadium.
Kane kala wan hadien ba ka Saw Lyngdoh Higher Secondary School kala jop ia Ka Syiem Jingsuk haka jingiakhun quarter final kaba long haka sngi Balang.
Ka Saw Lyngdoh ha kane ka jingiakhun kala jop salit da 1-0 kaba la biang pura iaka ban rung sha ka semifinal.
Haba phai sha ka jingiakhun pre quarter final haka kyrdan Under-14 Boy’s, ka Marian Hill HS School ka la pynliem ïaka All Saint Diocesan School da 2-0.
Ka HK Singh Memorial Secondary School kala pynliem 2-1 ïaka David & Lois Rees Memorial School.
Ka Laishnong HS School kala jop da 2-1 ïaka Riwar Jaintia COG Secondary School.
Ka Ialong Secondary School jop da ka tie breaker da 3-1 ïaka Jowai Govt.
UP RMSA School bad ka Lumpyrtuh Secondary School kala pynliem da 2-1 ïaka Ummulong Presbyterian HS School.
Da kane ka namjop kine ki san skul kila buh jaka ialade haka quarter final.
Ka Mowkaiaw Presbytery lyngba ka Social and Economic Life Development Committee ryngkat ka ophis treikam jong ka District Social Welfare Officer, West Jaintia Hills Jowai ka la pynlong ïa ka jingïamareh thong bad ka jingïalang pynshai paidbah haka 22 tarik u Jylliew.
Ïa kane ka prokram bakyrpang la pynlong ha ka shnong Mowkyndeng.
Kane ka jingïamareh thong kaba la sdang na Madankynsaw ka ïaid na Raliang na ka lynti sha Laskein bad pynkut pat ha Mowkyndeng.
La wan ban ïashim bynta da kiba bun ki samla na ki shnong ba marjan kum na Raliang, Nongkynrih, Laskein, Mulum, Madankynsaw, Mowkyndeng bad kiwei kiwei.
Hadien kane la īoh ruh ïa ka jingïalang pynshai paidbah ha ka ïingdorbar jong ka shnong Mowkyndeng, ha ka jingïadonlang i Kong J Synnah, DSWO kaba la batai shai ïa ka jingangnud jong ka sorkar ban rat dyngkhong ïa ka jingkyrni ha ka jingdih droks.
Ha ka juh ka por ka kyntu paidbah ban ïasnohktilang ban pynlong ïa ki shnong ki thaw kiba lait na u drok.
La ïoh ruh ïa ka jingbatai na ka Kong E.
Niang, Laskein CHC, kaba la batai halor ka jingshah ktah ka met ka phad jong u ne ka briew kiba pyndonkm ïa ki jingdih pynbuaid bad kumno ban kiar na kane ka jingmlien ba buh jingma ïalade bad ïa kiwei.
La ïoh ruh ïa ka jingkren lyngkot na u Ma B Iano, MDC barim ka thaiñ, uba ai ïa ki kyntien sneng ïa ki samla na ka liang jong ki nongpynïaid shnong bad ki nongīalam shnong.
U Rev.
BD Shangdiar, Executive Secretary Mowkaiaw Presbytery u la ai ïa ka jingkren lyngkot bad jingduwai kyrpang na ka bynta kito kiba don hapdeng ka jingkyrni bad ki longïing kiba mad ïa kane ka jingeh.
La ïoh ruh ban sam ïa ki khusnam bad ka song pisa sha ki nongjop ha kane ka sngi haka jingmareh thong.
Na kaliang ki shynrang la wan ba nyngkong da U Sanki Lyngdoh (Raliang), uba ar U Sandakirang Suchiang (Raliang), bad uba wan ba lai dei U Niwanki Tyngkan (Nongkynrih).
Na ka liang ki kynthei pat iba wan nyngkong dei i Heiniwanki Nangbah (Nongkynrih), ïa ka khusnam ba ar la ïoh khur da i Darishisha Tyngkan (Nongkynrih), katba ïa ka kyrdan ba lai la ïohrah da i Apwyrta Dhar (Mulum).
La sam ruh ïa jingaisngewbha sha ki nongïashim bynta ba dang khynnah tam, ba la ïoh da ka Mebarika Synnah (Mowkyndeng) 13 snem ka rta bad rangbah tam u Damonmiki Tyngkan (Nongkynrih) 30snem ka rta.
Ïa kane ka jingïalang la pynïaid da u Rev.
LO Garod, ha ka jingïadonlang ki rangbah, ki longkmie bad ki nongshong shnong na kane ka shnong.
Ka Dorbar shnong Khanduli haka sngi ba Ar kala leit ban ujor sha u Deputy Commissioner, West Jaintia Hills halor ka jingpom dusmon ki riew runar iaka khlaw shnong ka Khanduli haka jaka kaba la tip kum ka Samynthoo.
Katkum ka jingujor, ka Dorbar Shnong Khanduli kala kynnoh ba ki ki briew na ka jaidbynriew Karbi kila pom pathar ïaki dieng haka 22 tarik Jylliew ryngkat ka jingsynrang lang ki pulit jong ka Assam bad ki sengbhalang (KSA) na West Karbi Anglong.
U Waheh shnong u Yooshida Nongspung ula ïathuh ba katei ka khlaw kaba dang hap hapoh u pud u ang jong ka Dorbar shnong Khanduli ka dang hap ruh hapoh ka jingpeit jong ka Jaintia Hills Autonomous District Council (JHADC) bad ka don ïaka Land Holding ba pura.
Ula ïathuh ba ka liang ka shnong kam tip na kaei ka daw ki briew na Karbi ki wan ban pynjulor ïa kane ka khlaw kaba ki ju pyndonkam man la u snem.
Haba kyntu iaka bor synshar district, u Waheh Shnong ula kyrpad ia u DC ban shimkhia ban tuklar ia kane ka jingjia khnang ban lait na kino ki jingklumar hapdeng ki shnong ha ki jaka khappud khamtam ki Pnar bad Karbi.
Kki khynnah ialehkai North Liberty Higher Secondary School ki la lah ha kaban buh jaka ialade haka kyrdan quarter final ha baroh lai tylli ki kyrdan, Under-14 Boy’s, Under-17 Boy’s and Girl’s haka lympung ialehkai District Level Inter School Subroto Cup Football Tournament kaba pyniaid da u District Sports Officer, West Jaintia Hills District.
Kane kala wan hadien ba ka North Liberty HSS kala jop haka haka jingiakhun pre quarter final kaba long ha Kiang Nangbah Stadium haka sngi ba ar.
Haka jingiakhun Under-17 Boy’s, ka North Liberty HS School ka la pynliem ïaka Ialong Secondary School da 7-0.
Haka Under-17 Girl’s, ka North Liberty HS School ka la pynliem ïaka HK Singh Memorial Secondary School da 6-0.
Katba haka Under-14 Boy’s ka North Liberty HS School ka la pynliem ïaka Little Flower HS School, Ummulong da 4-2 lyngba ka Tie-breaker.
Kiwei pat ki skul kiba la rung sha ka jingïakhun quarter final ki long ka Jowai Govt.
UP & RMSA School hadien ba kala pynliem ïaka Amwi HS School, Thangbuli da 4-3 lyngba ka Tie-breaker haka jingiakhun Under-17 Girl’s.
Haka Under-14 Boy’s, ka Govt.
Boys HS School kaba la pynliem ïaka Moosachram UP School da 4-3 lyngba ka Tie-breaker bad ka RC Eve Secondary School kaba la pynliem ïaka JNM.
Secondary School, Lamin da 6-0.
Kine harum ka dur ki jingiakhun lashai ka sngi:.
Ar ngut ki nongkhaii drok kiba la tip kyrteng u Romeo Bareh bad u Hadin Da U Timung ki la shah kem na Ïawmusiang Jowai haka sngi ba Ar.
Kine arngut kila shah kem hadien ba ki pulit kila buddien bad la kem iaki na Iawmusiang mar pyrshah ka DC ophis, Jowai haka por 3 baje nohphaisngi.
Haba ki pulit kila khynra iaka met jong kine ki ar ngut la lap 22 tylli ki synduk let bad haba test la pynthikna ba u dei u drok heroin uba khia 1.
41 gram.
Ki pulit kila register iaka case ha Jowai Police Station bad la pynngat ïaki ha kyndon aiñ Narcotic Drugs and Psychotropic Substances Act, 1985.
Kum shibynta ban rakhe iaka International Day Against Drug Abuse and Illicit Trafficking bad ka Nasha Mukt Bharat Abhiyan la pynlong iaka prokram ha Thomas Jones Synod College, Jowai da ka Breakthrough De-Addiction and Rehabilitation Centre, KJP Synod Mihngi haka sngi Nyngkong.
La kyrshan da ka ophis jong ka District Social Welfare Officer Jowai.
Ha kawei pat ka prokram la pynlong ha Chutwakhu Indoor Auditorium, Jowai da ka ophis u Superintendent of Police West Jaintia Hills District.
La pynlong ia kine ki prokram ban pynsngewthuh paidbah halor ka jingma u drok bad ban pynshlur iaki nongshong shnong ban iakhun ban rat dyngkhong.
Ka jingthmu jong kane ka jingïalang ka long ban pynsngewthuh ïaki paidbah nongshong shnong ba kim dei ban ai lad ba u drok un kharoi ne un jyllei hynrei ki dei ban ïeng tylli ban iatreilang ban rat dyngkhong ia u drok Haka jingïalang kaba la pynlong da ka ophis u Superintendent of Police, ïaka jingïalang la pynïaid da ka Kong CW Lyngdoh MPS, Dy Superintendent of Police, West Jaintia Hills District haka jingdonlang u Superintendent of Police West Jaintia Hills District u Chemphang Syrti, ki nonghikai bad ki khynnah skul na ki 7 tylli ki skul ha sor Jowai.
La ïoh ka jingbatai bniah halor ka jingma bad jingsniew jong u drok na u Dr.
VD Sangahiwot Rymbai MPS Additional Superintendent of Police, West Jaintia Hills District kumjuh na ka Kong P Sumer Outreach Worker MCSWA bad na u H Syngkon uba la ai ka jingkren halor ka jingshem jong u bad kumno u lait naka jingkynjri jong u drok.
Ki nongkren ki la kren shaphang ka jingktah u drok ïaka koit ka khiah haka met ka phad, haka jingmut jingpyrkhat, ka jingktah ïaka imlang sahlang, ka ïing ka sem bad ka shnong baroh kawei bad kumjuh ruh ki lad jingïarap kiba lah ban ïoh lada don kiba ngop kum ha kane ka apot.
Haka prorkam kaba long ha Breakthrough De-Addiction and Rehabilitation Centre, KJP Synod Mihngi, la pynïaid da u Rev RK Sutnga haka jingdonlang ka District Social Welfare Officer West Jaintia Hills District, ka Kong J Synnah, Rev PL Pakma Executive Secretary KJP Synod Mihngi bad ki samla pule kane ka kolej.
U B.
Kharmalki General Secretary ka Meghalaya User’s Furom ula iathuh halor ka jingïaid lynti jong u haka kam dih drok bad ki kyntien ai mynsiem la ioh na u Hame Shaniah Suiam u nongialehkai Kick Boxing kumno ban jop haka jingim khlem u drok.
Ka Kong J Synnah ka la batai halor ka Nashamukt Bharat Abhiyan, kaba dei ka skhim jong ka sorkar Kmie ban pynduna ïaka jingdih drok.
Ka laa ong ba u snem 2019 la don haduh 272 tylli ki District ha baroh kawei ka Ri India kiba la ñiew ba kidei kita ki District kiba kynrei palat ka jingdih drok bad kaba sngewsih ka long ba ka West Jaintia Hills District kadei kawei na kita ki District.
Ha u snem 2022 haka jaka ban duna ïa kita ki District kiba kynrei ha u drok hynrei ki kiew pynban sha ka 372 tylli bad ka East Jaintia Hills District ruh kadei kawei na ki District ba la ngop ha u drok.
Haka jingïalang la sam khusnam sha ki nongjop haka jingïakop Drawing bad la pynkut ïaka jingïalang da kaba pule ïaka pledge ba la lamkhmat da ka Kong Synnah bad ki kyntein khublei na u Co-ordinator Breakthrough Centre, Bah Shaphrang Dkhar.
Ka Sawlyngdoh HS School, Mang Hai Ryum Secondary School, Govt.
Boys HS School, HK.
Singh Memorial Secondary School, ka Ummulong Presbyterian HS School bad Nartiang Presbyterian HS School kila buh jaka ialade haka kyrdan quarter final haka lympung ïalehkai District Level Inter School Subroto Cup Football Tournament kaba pyniaid da DSO, West Jaintia Hills ha madan Kiang Nangbah Stadium haka sngi Nyngkong.
Haba phai sha ka jingïakhun jong ka Under-17 Boy’s ka Sawlyngdoh HS School ka la pynliem ïaka Jowai Presbyterian HS School da 2-1.
Ka Mang Hai Ryum Secondary School ka la pynliem ïaka Marian Hill HS School da 3-2.
Ka Govt.
Boy’s HS School ka la pynliem ïaka RC Eve Secondary School da 3-1.
Ka HK Singh Memorial School ka la pynliem ïaka Jowai District Presbyterian Secondary School 1-0.
Ka Ummulong Presbyterian HS School ka la pynliem ïaka Achiever’s Secondary School da 5-0.
Ka Nartiang Presbyterian HS School ka la pynliem ïaka Laishnong HS School da 3-0 lyngba ka Tie-breaker.
Kine harum ki jingialehkai ba dang sah haka pre quarter final:.
Ki katto katne ngut ki nongtrei bylla hapoh rilum Jaintia kila thaw iaka seng ki nongbylla ban kdup lang hapoh kawei ka shatri kaba la tip kum ka All Jaintia Labour Union (Organise and Unorganise Labour).
Ia kane ka seng ki nongbylla la register hapoh Meghalaya Societies Registration Act 1983.
Ka jingthmu kane ka seng ka long ban peit iaka bha ka miat ki nongtrei bylla trai ri kiba im jakpoh daka bylla.
Kawei pat ka thong kalong ban teh lakam iaka jingwan bylla ki briew kiba nabar kaba ktah iaka lad kamai ki trai ri bad ban khang lad ruh iaka jingwanbuhai shnong ki bar jylla.
Ki nongkitkam ka AJLU ki kynthup ia u president Kyrmen Siangshai, vice-president Chandame Sungoh, general secretary Shaphrang Pajuh, joint secretary Lewaphi Sutnga, finance secretary Miju Sutnga, Kwel Lakiang, adviser Pramod Jain.
Ka West Jaintia District Sports Association (WJDSA) ka khot bad wer iaki klob ban iashimbynta haka Under-17 Inpdendence Day Cup ka ban long ha u bnai Naitung ha Kiang Nangbah Stadium.
U Hony.
General Secretary WJDSA u ma Lammat OO Laloo ula ka bai rung ka long T.
1500 kawei ka kynhun.
Ka bai rung uwei u player ka long T.
30 bad ym dei ban palat 25 ngut kawei ka kynhun.
Ka jingot snem kalong ia kiba kha naduh 1 tarik Jylliew 2006 bad ka tarik ba khatduh ban pynpoi iaka bai rung kalong 5 tarik Naitung.
Ki kot ki sla ba donkam ban pynshisha ki kynthup iaka aadhaar card bad ki kot ba ithuh da ka sorkar.
La kyntu iaki klob ban pynthikna shuwa nalade shuwa ban ban jurip iaki nongialehkai bad lada lap ia kino kino kiba wanrah certificate thok yn dain kuna bad pynduh ialehkai shisyndon.
U Bah Laloo ula ong ka por kamdei shuh ka por ban leh thok, kumta ula kyntu ïaki Club ban shimkhia bad lada lap ïa kiba leh thok ïaki certificate shisyndon yn pyndam ryngkat ka jingdaiñ kuna.
Haka miet sngi U Blei kala mih ka jingiakynad hadpeng u paidbah bad ki shipai Border Security Force (BSF) kaba la wanrah ka jingsiat pynma u shipai sha suin.
Ka khubor kaba iohlum ka iathuh ba kane ka jingjia kala jia haka por kumba 10:30 mynmiet hadien ba ki shipai kila khang iaki paidbah ba thmu ban leit sha Dawki ha ktem shipai ha ka shnong Umsyiem.
Dei hadien kane ki paidbah kila tur sha katei ka ktem shipai bad mih ka jinghuri hura bad lum paidbah ha katei ka ktem shipai.
La kynnoh ba u Shipai BSF hadien bym lah ban tem iaka jingtur u paidbah ula sympat lathi bad siat pynma sha suin bad kila don ruh ki katto katne ngut ki paidbah kiba mynsaw na kane ka jingjia.
Ka lympung ialehkai football ki khynnah skul- ka District Level Subroto Cup kaba pyniaid da u District Sports Officer, West Jaintia Hills kala jam noh sha ka pre quarter final hadien bala kut ka jingiakhun ka wat kaba nyngkong ha Kiang Nangbah Stadium haka sngi Saitjain.
Haba phai sha ka jingiakhun haka Under-14 Boy’s ka All Saints Diocesan Secondary School ka la pynliem da 2-0 ïaka Khimusniang Presbyterian Secondary School.
Ka Riwar Jaintia COG Secondary School ka la pynliem ïaka Seiñraij HS School lyngba ka Tie-breaker 4-3.
Ka Laishnong HS School, Nongbareh ka la pynliem kput ïaka Ladthadlaboh Secondary School da 8-0.
Ka Ummulong Presbyterian HS School kala pynliem 6-0 ïaka Jaintia HS School.
Ka Lumpyrtuh Secondary School ka la pynliem da 3-2 ïaka Rising Hills English School, Mowtyrchiah.
Katba haka kyrdan Under-17 Boys ka Syiem Jingsuk Secondary School ka pynliem da 3-1 ïaka Little Flower HS School, Ummulong.
Kane harum ka dur jong ka jingiakhun pre quarter kaban long haka sngi Nyngkong.
Ka ophis jong u District Child Protection Officer, District Child Protection Unit, West Jaintia Hills District, Jowai ula pyntip ba i khunlung kynthei ba lap ha ka 22 tarik Jylliew ila khlad noh hapdeng ka jingshah sumar haka Maternal & Child Health Hospital Jowai haka sngi Saitjain.
I ne u khunlung i dei i ba la shah bret ha i kmie bad la lap na Krem Shohnoh, Mukhla hajan Ummulong CHC.
Ka ophis u DCPO, DCPU Jowai, kala pyntip ba ine i khunlung ila khlad noh haka 24 tarik Jylliew haka por 4:25 baje mynstep ha MCH Jowai.
U DCPO ula pyntip bala dep ban pyndep iaki jingdonkam ka ain, kata ka jingtohkit ki pulit bad post mortem ha Civil Hospital, Ialong.
Kumta na ka ophis jong u DCPO, ula pyntip ba kino kino ki briew lane kiba haïing hasem kiba don ka jingtip ne kiba don ka jingïadei bad ine i khunlung ki lah ban wan kam ïaka met ba dang sah jong i naka jaka buh met iap ne Morgue Room kaba don ha Civil Hospital, lalong hapoh 7 sngi.
Image by -Rita-👩‍🍳 und 📷 mit ❤ from Pixabay.
Ka seng ki nongthoh kot ka Khasi Authors Society (KAS), Jowai unit ryngkat ka jingïatreilang ka Thomas Jones Synod College, Jowai kala rakhe ïaka jingdap 182 snem ka jingwan iuhkjat U Rev Thomas Jones u kpa ki dak thoh Khasi haka sngi Palei.
Ka KAS kala rakhe ia kane ka sngi lympung ïamir jingtip halor ka phang “U Synñiang u Thomas Jones sha ka Jaitbynriew Khasi" ha Thomas Jones Synod kolej.
Shuwa ka jingiamir jingmut la don ka jingialang kaba lyngkot kaba la pyniaid da ka ka Kong Renda Manla Khonglah Jt.
Secretary, shnat Jowai KAS haka jingdonlang u kongsan u Rev K.
Pariat, Senior Executive Secretary KJP Synod Mihngi, ki dkhot ka KAS Shillong, Jowai bad Khliehriat, u Principal ka kolej u Dr.
DG Lyngdoh, ki nonghikai bad ki samla pule ka kolej.
Haka jingiamit jingmut haka wat nyngkong la pynïaid da ka Kong Renewbiang Dkhar KASSJ bad haka sien shong ba ar ïaka jingïalang la pynïaid da u MM Thaiang Vice President shant Jowai KAS.
Ki riew shemphang kiba la ai jingbatai ki long u president ka KAS Shillong u Dr.
DRL Nonglait uba la kren halor ka “Ka thymmei u Thomas Jones bad u Synñiang shaka thoh ka tar" bad u Rev.
HCT Sumer uba la batai halor ka phang “U Synñiang u Thomas Jones sha ka imlang sahlang".
Shwa kane u RP Kharshiïng Finance Secretary KAS, ula ïathuh ba ïaka Khasi Authors’ Society la seng haka 11 tarik Nailur 1979 da ki 9 ngut ki nongthoh kiba long ki riewkhraw jong ka seng ki nongthoh kot Khasi.
Kita ki long u Babu BC Jyrwa, u Dr.
HW Sten, Bah LG.
Shullai, Bah DT.
Laloo, Bah H Mylliemngap, Bah K Rapthap, Bah H Warjri, Bah Kitbor Nongrum bad Bah EW Dkhar.
Ula ong, ka Khasi Authors’ Society naduh ba la seng ïaka, kala shim kawei ka thong ban pynneh pynsah ïaka Ktien Khasi khamtam ban kyntiew haka liang ka thoh ka tar.
Ula ong ba ïaka Ktien Khasi la hikai haki skul bad la pule ïaka haduh ka kyrdan PhD, nalorkata, la lah ruh ban pynlong ïaka ktien Khasi ka ktien synrop jong ka sorkar Meghalaya bad ïaka notification la pynmih naduh ka 4 tarik u Jymmang, 2005 bad la pyndonkam ïaka ktien Khasi haki ophis treikam ka sorkar.
Ula ïathuh ba ka KAS mynta ka dang ïaksaid ban pynrung ïaka ktien Khasi haka Khyrnit kaba Phra jong ka riti synshar jong ka ri India.
Ula pynkynmaw ruh ïaka jingiaid paidbah kiba la pynlong haki District bad nongbah Shillong ban dawa pynrung ïaka ktien Khasi haka Khyrnit kaba Phra jong ka riti synshar jong ka ri India bad ula ong ki jingïaleh ki long kiba jop namarba ka sorkar ka shimkhia ban pass ïaka resolution ban ithuh noh ïaka ktien Khasi bad la phah sha ka sorkar kmie.
Ula khot iaka jingïatreilang ki nongthoh kot ban pynmih ïaki jingthoh bad ki jingdawa ban kyrsiew ïaka sorkar Jylla ba kan tynruh ïaka sorkar kmie ban ithuh bad pynrung noh ïaka ktien Khasi haka khyrnit kaba phra jong ka riti synshar jong ka ri India.
Ula ong ïaka jaitbynriew yn ithuh lada ka ktien ka im, kumba ka ktien ka ong, “Haba im ka ktien im ka Jaitbynriew", bad lada rung ka ktien Khasi haka khyrnit kaba phra, ka ri India kan ithuh ïaka Jaitbynriew kum ka Jaitbynriew kaba kyrpang bad kan plie ruh shibun ki lad jingmyntoi.
U President ka KAS Shillong u Dr.
DRL Nonglait kum u riew shemphang, ula ong haba pyrkhat ïaka jingwan u Thomas Jones sha ri Khasi da ka bor shemphang briew, lah ban ong ba u wan tang kum u missioneri ka Balang Khristan kaba la ïoh ruh katto katne ki jingïarap na ka sorkar phareng ban seng skul bad ruh ban pynrung ïaka rukom pyrkhat ki nongsynshar (English) haki Khasi.
Ula ong ba u Thomas Jones kum u Welsh (colonised) um long u briew jong ka sorkar Bilat, haka jingshisha u long uba naduh la ka jong ka ri ula shah ibeiñ haki English.
Ula wan ban shakri ïa kawei pat ka ri kaba la shah jop ha kijuh ki nongsynshar donbor.
Ka jingshah ibeiñ haki English ka ïai beh ïa u wat haba ula wan sha ri nongwei haduh ki sngi ba khatduh ka jingim jong u, pynban um shym la pyndem haki hynrei tang haka bor lahduh jong U Blei, la ong u president.
Ula ong ruh ba u Thomas Jones ula ïap noh shiteng rta haba ula shah behbeiñ namar ba u ïaleh ban pynïoh ïaka hok ki Khasi.
Ki nongshun jong u Thomas Jones, ki lah ban ïohi ïa u kumba ula shah jop, hynrei ka jaitbynriew Khasi kan ym klet noh ïa u.
Ula ong u Thomas Jones un ïai im kum u kpa ki dak thoh Khasi, u nongseng ïaka nongrim ba neh ka litereshor Khasi bad skul Primary.
Kat ïa kaba u lah, u Thomas Jones ula ai bad ula aiti ruh ïaka jingim.
Hato don ki jingai kiba kham kordor ïaka jaitbynriew Khasi ban ïa kine?.
U Rev.
HCT Sumer ula ong, ka long kaba pynsting ïaka jingsngew-kitram kum ka jaitbynriew Khasi haba la ïoh ban rakhe ïaka 22 tarik Jylliew kum ka “Thomas Jones Day".
Kadei shisha kum ka jaitbynriew Khasi kadei ban kynmaw burom ïa u Thomas Jones uba long u nongrah jingshai bad u nonglehbha ba nyngkong eh ïaka jaitbynriew.
“Ngim lah ban len ba dei lyngba ka jinglenlade bad ka jingtrei shitom jong u Thomas Jones, la thaw dur thymmai bad la kyntiew ïaka jaitbynriew Khasi Jaintia kumne kumba ka long mynta, la ong u pastor Sumer.
Ula ong hashwa ka jingwan jong u Thomas Jones sha kine ki lum Khasi, ngi long ki briew kiba sah haka jingdum bad kiba la shah ibeiñ ha kiwei pat ki jaitbynriew namar ka jingbym don ïaka thoh ka tar bad ka jingduna haka shemphang shembuit.
Hynrei mynta pat da ka jinglenlade bad jingnoh synñiang jong u Thomas Jones la pynkylla dur thymmai noh ïaka jaitbynriew bad la kyntiew ïaka burom ka ijot jong ka sha kata ka kyrdan kaba ïaryngkat bad kiwei pat ki jaitbynriew jong ka pyrthei, la ong u pastor Sumer.
Ka Kiang Nangbah Govt College, Jowai kala snohktilang bad ki ri satlak ka pyrthei ban shimbynta haka International Day of Yoga haka sngi Balang.
La lam khmat da u Ma H Toi Member Secretary Yoga cell haka jingiatreilang bad ka IQAC ka College.
Ha kane ka jingrakhe iaka Yoga Day la iashimbynta da ki NSS ka College kaba lamkhmat da u M Passah, NCC ka kolej da ka D Suchiang bad ki battalion ka 42 Meghalaya Bn NCC Shillong bad ki NSS ka Kiang Nangbah higher secondary school ba ialam da u O Phawa.
Baroh kiba iashimbynta ki don haduh 56 ngut kyntup iaki lecturer ka kolej.
Ka NSS Unit, Jaintia Eastern College, Khliehriat, kala rakhe International Day of Yoga 2023 haka sngi Balang.
Ha kane ka sngi u Dr.
Awadhesh Kumar, i/c MeghaTop Cement Private Ltd, Wahiajer Narpuh, East Jaintia Hills, Meghalaya u la long u kongsan ha kane ka prokram.
U la ai jingkren halor ka phang ba iadei bad kane ka sngi khamtam shaphang ka jingsdang jong ka Yoga.
U la batai bniah shaphang u Maharishi Patanjali uba la sdang nyngkong ia ka Yoga khatsan spah snem tam mynshuwa.
U la ban ba donkam ia ka jingiatreilang ka bor met bad ka bor pyrkhat khnang ban ioh ia ka met kaba shait ba khiah.
Haba kyntu ia ki samla pule, ula ong ba ka donkam ban iatreilang bad ki nonghikai kiba dei ki nongsaindur.
u pynkynmaw lada kine artylli ki iatreilang kam don jingeh ia ka ri ban kiew shaphrang.
Ki samla pule jong kane ka kolej ki la pyni ia katto katne ki rukom ban hikai shaphang ka Yoga.
Ha kane ka juh ka sngi la pynlong ruh iaka jingpynsngewthuh halor ka jingma ka jingdih drok.
Ka kong R.
Patlong, Project Manager, Mihmyntdu Community Social Welfare Association, Khliehriat unit kala ai jingbatai halor ka Drug abuse, physical and Mental wellbeing.
La iadonlang ka kong Ripaia Passah, District Social Welfare, Khliehriat kum ka symbud kongsan.
La ioh ruh ia ka skit halor ka phang “Ka Luti" na i Sam-i-naki War Passah, Mih-Myntdu Community Social Welfare Association (MCSWA).
Ia ka jingialang la pyniaid da u Dr.
P.
Nongtdu Principal Jaintia Eastern College, bad ia ki kyntien ai khublei la ai da u Asst Prof.
S.
Myrchiang P.
O.
NSS Unit.
Ka Joint Action Committee (JAC) kaba kynthup iaka FKJGP, MPUF, JSU bad ka JPWO kala kynnoh baka don ka jingpyndonkam bakla iaka pisa ban pynbha iaka Nartiang Shakti Peeth ban myntoi ki nongiaid pilgrim.
Kane skim kaba pyntrei ha kane ka temple ba rim tam ha Rilum Jaintia ka dei lyngba ka PRASAD Scheme ne ka Pilgrimage Rejuvenation And Spiritual Augmentation Drive jong Ministry of Tourism kaba pyntrei da ka Meghalaya Tourism Nartiang Shakti Peeth.
Ki nongïalam ka JAC u Bin Raliang Chairman JAC uba long ruh u President FKJGP Nartiang Area Unit, u Chalbestar Myria Secretary JAC, Education Secretary MPUF Central Body, u Andy Sumer General Secretary JSU Nartiang Circle, u Rimioo Nongtdu President ka JPWO West Jaiñtia kila ong baka tnad tourism ka sorkar Jylla haka 19 tarik October 2020 kala khot tender naka bynta ki jingtrei iaki jingtei ba har rukom ban pynbha pynmiat iaka temple, mawbynna, ka jingpynthaba da ki light nalor kiwei kiwei ban myntoi ki nongiaid pilgrim kiba wan na kylleng ki jaka kaba la kynjoh palat T.
5 klur tam.
Kaba lyngngoh pat ka JAC lyngba ka jubab RTI kala kynnoh baka don ka jingpyndonkam bakla iaka pisa ban pyntrei ia kane ka skim bad la kynnoh ba la shu trei torti iaki jingtei bad kam iahap bad ka pisa kabala mang.
Ka JAC kala kynnoh ba nalor bym ïahap ka rukom pyntrei bad ka pisa, ki kynnoh ruh ba don ki jingtrei kiba khlem trei ei ei kiba la kot duna 2 klur tam kiba kynthup ïaka Site Development with landscaping, drinking water, Solid waste Management, Resting Shed, Illumination Nartiang Monolith bad Illumination.
Ka JAC ka ïathuh ba shwa kane kala dep ai jingthoh sha u Lat ka Jylla, Assistant Engineer ka MTDC Shillong, Managing Director ka MTDC Shillong, Commissioner & Secretary ka tnat Tourism ka sorkar Jylla, MLA ka thaiñ ban kyntu tuklar ia kane ka kam, hynrei la kynnoh ba ym don mano mano ba shimkhia ban peit iaka rukom pyntrei ia kane ka skim kaba dei kawei na ki lad ban kyntiew ruh iaka kam jngohkai pyrthei.
U Hony.
General Secretary, WJDSA ula Lammat oo Laloo ula pyntip ba la pynsangeh shwa ïaka lympung ïalehkai Third Division Football Tournament- Ka 3rd Adelbert Memorial Trophy namar ba dang iaid ka lympung ialehkai ki khynnah skul ha madan Kiang Nangbah Stadium.
Ula ong iaka tarik ban sdang biang ka lympung ialehkai Third Division yn sa pyntip hadien bala dep ka lympung ialehkai ki khynnah skul, ka District Level Subroto Cup.
Ka Jowai District Presbyterian SS Ialong, RC Eve Secondary School, Mang Hai Ryum Secondary School, Marian Hills Higher Secondary School bad Jowai Presbyterian Higher Secondary School ki la khur jingjop haka Under-17 Boy’s ka District Level Inter School Subroto Cup Football Tournament 2023 kaba pyniaid u DSO Jowai ha Kiang Nangbah Stadium haka sngi Balang.
Katba ka Jowai Govt UP RMSA School kala jop haka kyrdan Under-14 Boy’s pyrshah iaka Police Public School da ka Tie breaker da 2-3.
Ka Jowai District Presbyterian Secondary School, Ïalong ka la pynliem ïaka Muthlong Pioneer Secondary School da 7-6 lyngba ka Tie-breaker.
Ka RC Eve Secondary School ka la pynliem ïaka Seiñraij Higher Secondary School da 2-0.
Ka Mang Hai Ryum Secondary School ka la pynliem ïaka Police Public Secondary School da 2-0.
Ka Marian Hill Higher Secondary School ka la pynliem ïaka Jaintia Higher Secondary School da 1-0.
Ka Jowai Presbyterian Higher Secondary School ka la pynliem ïaka Trangblang Govt.
UP & RMSA da 4-1.
Ka Environment Protection Act bad ka ain Biodiversity Act, ka ophis jong u Range Forest Officer, Mairang Range ha ryngkat ka jingsynranlang jong ki bor pulit ka Eastern West Khasi Hills District ha ka 16 tarik u Jylliew 2023 ki la leit ban jurip ia ki kam thang rnga beain ha ki katto katne ki bynta jong ka distrik bad ha kane ka jingleit jurip la lap ia ka jingthang rnga beain, ka jingkhaii bad kit rnga beain ha kiba bun ki jaka khamtam ha ki thain Sohjarang bad Pathar Lyndan na ka bynta ban pynpoi sha ki kharkana kiba don ha Ri Bhoi distrik.
Ha kane ka sngi la ioh ruh ban pynpra noh ia katto katne ki jaka thang bad ki jaka ha kaba la lumthup ia u rnga beain bad la ioh ruh ban kurup ia u rnga ba la thang beain.
Wat hapdeng kiba bun ki diengpyngkiang kiba ka ophis ka iakynduh n aka por sha ka por, ka ophis jong u Range Forest Officer, Mairang Range lyngba ki snem, ka la iaibteng ban pynlong ia ka jingjurip bad jingkhynra ia kiba kum kine ki jaitkam beain.
Kane ka ophis ka kyntu ruh ia ki nongialam shnong ka thain ba kin iatreilang ryngkat ryngkat bad ka tnat Forest ban pakhang ia kiba kum kine ki kam pynjot mariang bad u Range Forest Officer ka Mairang Range u la ong ruh ba ka ophis kan iai bteng ban pynlong ia ki prokram pynshai paidbah halor kiba bun ki ain iada mariang naka bynta ki paidbah jong ka dong ka thain.
Ka dorbar kyrpang jong ka Jaintia Hills Autonomous District Council (JHADC) kala mynjur iaka Jaintia Hills Autonomous District Council (Village and Town Development Council) Bill 2023 haka sngi ba Ar.
Kane ka bill ka dei naka bynta ban wanrah iaki pynroi sha shnong ki thaw ha ki jaka sor bad nyngkyndong lyngba ka skim sorkar pdeng.
U Chief Executive Member JHADC ma Thombor Shiwat ula ong ba kadaw bala wanrah ia kane ka aiñ kadei hadien bala bthah daka sorkar jylla baki district konsil ki dei ban pynkhreh iaka aiñ village council, namar ba ym shym la pynkup bor iaki, kumta ban pyntreikam iaka iaka village council baroh ki district council ki dei ban thaw iaki aiñ ba kin don ka bor kaba kyrpang ha ki village council.
Ula ong ruh ba imat ka sorkar pdeng ha kane ka dorbar lyuir ha Parliament kan ai noh iaka jingmynjur ban pynkylla thymmai iaka Sixth Schedule ban pynnkhlain bor ïaki konsil.
“Kane ka bill kadei kaba donkam ban tehsong iaki shnong ki thaw lyngba ka Village and Town Development Council ki ban trei katkum ka ain bad ki kyndon ban wanrah iaki roi ka par bad kino kino ki jingtrei ki dei ban iaid lyngba ka konsil," la ong u CEM ma Thombor bad bynrap kane ka bill ka dei naka bynta ka jingmyntoi ki shnong hapoh u pud u ang ka konsil bad kino kino ki jingai jingmut ki tynsad lang bad ngin shim iaki jingai jingmut jong baroh ki para dkhot khnang ba ngin ioh phah noh mar mar sha ka sorkar ban ioh iaka jingmynur u Lat.
Katkum ka Bill; ki dkhot jong ka ki dei ki dkhot shnong ba pura, ki dei ruh ban long ki nongshong shong ba pura ka Jylla bad ki dei na ka jaidbynriew Pnar, Khasi, War, Bhoi, Biate bad Hmar (native of Khaddum nad Sialkan Village).
Ki Village and Town Development Council ki dei kiba ithuh da ka konsil kaba la thaw da ka dorbar shnong.
Ki dkhot jong ka ki dei kim dei ban duna iaka 10 ngut kynthup lai ngut ki kynthei.
Ka dei ban don ia u Chairman, Vice Chairman, Secretary, Assistant Secretary bad Treasurer.
U Waheh Shong u dei u Chairman jong kano kano ka Village and Town Development Council.
Ki dkhot ki dei kiba la kynjoh iaka rta kaba 25 snem shaneng uba dei u trai shnong ba pura bad udei ban long u trai ri bad u/ka ym dei ban long kiba la shah rai pynrem palat iaka 6 bnai.
Ka por treikam kane ka council ka long kam dei ban duna iaka 1 snem lane 3 snem.
Ki dkhot kim dei ban long kiba trei hapoh District Council, MLA, MP, MDC lane ki nongtrei hapoh ki tnad sorkar.
Ka jingtreikam kane ka council kan long beit thik iaki kam pynroi shnong, kata ban shna iaki surok bad ban maramot, ki jaka pynlang um, nala, ban pynpoi um sha ki jaka rep bad kiwei kiwei ki kam pynroi.
Kane ka aiñ ka pynkupbor iaki bor shnong ban don iaka Local Area Development Planning Council bad hapoh kane yn kynthup iaki MDC ban long ki dkhot bad uno un u officer ka konsil un long kum u/ka secretary.
Katba haka District Development Planning Council, ka Executive Committee jong ka konsil ka don ka bynta kaba khraw ha kaban iatai bad wanrah iaki kam pynroi bad u Secretary District Development Planning Council u/ka secretary JHADC.
Shuh shuh ki Village and Town Development Council kin hap ban buh ryntih iaka jingkhein jingdiah, ka don ruh ka social audit bad lah ruh ban pan RTI nalor kiwei kiwei ki lad jingujor lada phiel treikam ki village and town development council.
Ha kane ka ain ki don dollloi/sirdir kim don kano kano ka bynta eiei bad la pynkup bor pura iaki bor shnong.
I Bah Shilling Roy Kharlukhi player football ba la mihkhmat ia ka Jylla ha ka National Junior 1988 ba la long ha Kerela, ha ka Santosh Trophy 1993 ha Madras.
I la long ruh u player ka SSA team ha ka Sr.
inter District football tournament 1997 ba ka SSA ka la long ka Champion ha ka jingialam U Bah Fullmoon kum U Captain, ba la pyniaid da ka Meghalaya FA.
Hadien pat ba la shongthait i la iarap kum u Coach ka Umpling SC bad kiwei de ki team ba iashimbynta ha ka SSA Football League.
Ka Shillong Sports Association ka pynpaw ia ka jingduh kaba khraw bad ka jingsngewlem ia ki ba haiing ha sem bad baroh kiba don ka jingiadei ba iajan bad une u khlur ka mynnor ha ka jingialeh phutball ka dong ka thain bad ka Jylla ka jong ngi.
Ka lympung ialehkai ki khynnah skul- ka District Level Subroto Mukherjee Cup kaba pyniaid da ka ophis u District Sports Officer, West Jaintia Hills District kala sdang haka sngi ba ar da ka jingiakhun haka kyrdan Under-17 Boy’s bad ki skul kiba khur namjop ki dei ka Ialong SS, Laishnong HSS, Nartiang Presbyterian HSS, Achiever’s SS bad ka Ummulong Presbyterian SS.
Ia kane ka jingiakhun la pynlong ha Kiang Nangbah Stadium.
Ka namjop ka Ïalong Secondary School kala wan hadien ba kala pynliem ïaka Ladthadlaboh Secondary School da 1-0.
Ka Laishnong H/S School ka la pynliem ïaka Lumpyrtuh Secondary School da 2-1.
Ka Nartiang Presbyterian H/S School ka la pynliem ïaka Khimusniang Presbyterian Secondary School da tie breaker 4-2.
Ka Achiever’s Secondary School ka la pynliem ïaka JNV School da 1-0, katba ka Ummulong Presbyterian H/S School ka la pynliem ïaka Amwi H/S School Thangbuli da 2-0.
Lashai ka sngi Balang ka jingïakhun jong ka kyrdan Under-17 Boys kan long hapdeng ka Muthlong Pioneer Secondary School pyrshah ïaka Jowai District Press.
Sec School, Ïalong haka por 8.
00 baje mynstep.
Ka RC Eve Sec School pyrshah ïaka Seiñraij H/S School haka por 9.
30 baje mynstep.
Ka Police Public Sec School pyrshah ïaka Mang Hai Ryum Sec School haka por 11.
00 baje mynstep.
Ka Marian Hill H/S School pyrshah ïaka Jaintia H/S School haka por 12.
30 baje nohphai sngi.
Ka Jowai Press.
H/S School pyrshah ïaka Trangblang Govt UP & RMSA haka por 2.
00 baje nohphai sngi.
Ka Police Public School pyrshah ïaka Jowai Govt.
U/P & RMSA School haka por 3.
30 baje janmiet.
Ka ophis u District Sports Officer, West Jaintia Hills ula pyntip ba ka jingialehkai District Level Subroto Mukherjee Cup kaban sdang haka sngi ba ar (20/06/23) kan long noh tang ha madan Kiang Nangbah Stadium.
Ula ong la hap ban pyndam ban pynialehkai ha madan Kiang Nangbah Govt College namar ka jingsniew ka madan.
Ki jingïakhun kiba la thmu ban pynlong haka 20 tarik ha madan Kiang Nangbah Govt.
College yn pynlong noh haka 21 tarik ha madan Kiang Nangbah Stadium.
Ha kane ka lympung ïalehkai jong ki khynnah skul la wan shim bynta haduh 64 tylli ki skul kynthup shynrang bad kynthei.
Haka Under- 17 Boys la don 28 tylli ki skul, haka Under-14 Boys 26 tylli bad haka Under-17 Girls la don 9 tylli ki skul.
Ki thei ialehkai ka Laitkor SC kiba bat ruh ia ka nam kum ki lahduh lem bad ka PFR Academy, ki la lah ha kaban khur ia ki jingjop ki jong ki ba long da 6-0 bad 16-0, ha ka sngi ba sdang jong ka lympung ialehkai ki khynnah kynthei ka SSA Women Football League 2023, ba la long ha madan Third Ground ka MFA Turf, Polo haka sngi Nyngkong.
Ia ka pyrda kane ka lympung ialehkai, la plie da u Vice President ka SSA u bah K.
S Kubah, ha kaba la don lang u Hony secretary u bah SS Rapthap, u Assistant Secretary bah DL Nongbri bad kiwei kiwei ki dkhot ka SSA.
Ha ka jingialehkai ba sdang, ka Iaraplang Nongrum, ka la lah ba kanthep haduh 5 tylli ki kol ba la wan ha ka minit kaba 2mins,  10mins, 20mins, 73mins & 77mins bad sa shi kol la thep da ka Nisilia Majaw kaba la biang pura ia ki thei ialehkai jong ka Laitkor ba kin lah ban pynliem noh iaka Umpling SC.
Ha ka jingialehkai kaba ar, ki thei ialehkiai ka PFR Academy, ki la lah ban pynliem da 16-0  ia ki  thei ialehkai jong ka Mawkriah West SC.
Lashai ka sngi kaba ar, ki jingiakhun kin long hapdeng ka Lumparing SC vs Kharang SC haka por 2:30 Pm bud sa ka jingiakhun ka Mawlai SC vs Iasnohktilang FC haka por 4:15 PM.
Ka Meghalaya State Olympic Association (MSOA) ryngkat ka ARMS – PT/EDGE 10 – SPORTALITY, da ka jingiatrei lang bad ka Department of Sports & Youth Affairs ka sorkar jylla, kala pynbna ia ka jingsdang biang ka Elite Pathway Training 2 nd Camp, kaba la long ha ka 17 bad 19tarik Jylliew ha JN Stadium, Polo Shillong.
Ka thong jong katei ka prokram ka long ban pynkylla ia ka rukom pynmih ia ki nongialehkai na kane ka thain kata da kaba sdang ban hikai, pyntbit ia ki naduh ba dang rit bad buddien haduh ba kin da pura.
Katei ka Elite Pathway Program ka long ruh ka bynta ba kongsan jong ka STAR Program, kaba la pynmih da ka sorkar jylla bad pyntreikam pat da ka Edge10 Group, ka kynhun na Australia ryngkat ka Meghalaya State Olympic Association, ban wad bad pyntbit ia ki riew donsap kiba don ha ka jylla.
Ha kane sngi la iadonlang u Sampat Kumar, IAS, Principal Secretary, Programme Implementation & Evaluation Department, ka sorkar jylla nalor u  Ian Campbell, u rangialehkai Olympic uba la dep ban mihkhmat ia ka Australia ha ka 1980 Olympics.
Nalorkine la donlang ruh u Bah John F Kharshiing, Working President ka Meghalaya State Olympic Association, Bah PB War Nongbri, Assistant Director jong ka Department of Sports and Youth Affairs, kiba la pashat lang katto katne ki mat ba kongsan.
Katba na ka liang u Bah P.
Laloo, Joint Secretary ka Meghalaya State Olympic Association bad Kong IsawandaLaloo, Director ka tnad Sports and Youth Affairs, ka sorkar jylla ki la pynpaw ia ka jingkmen ryngkat ka jingkyrmen ba katei ka jingiatrei lang bad ka EPP kan wanrah ia u soh ka jingjop.
U Bah John Kharshiing haba kren ha kane ka jingialang u la ong, “Nga dap da ka jingkmen ban sakhi ia ka Elite Pathway Program na bynta ki nongialehkai ka Meghalaya.
Kane ka prokram da ka jingiatreilang bad ka MSOA bad ruh ka Edge10 Group, ka la plie lad plie lynti ban lap ia ki riew donsap bad ruh kumno ban pyntbit ia ki nongialehkai.
Kane ka prokram ka long ruh kum ka jingsdang jong ka jingkyrmen na bynta ki nongialehkai ba dang khie da kaba plie iaka lad ba kin ioh ia ki jingkilan met kiba paka ryngkat ka jingdonlang ki nonghikai kiba kynsai.
Nga pynpaw ruh ka jingsngewnguh ia ka jingaiti bad ka jingtbit jong u Ian Campbell, u nongialehkai Olympic ba pawnam bad ka kynhun kiba lamkhmat ia kane ka prokram.
" Ha kajuh ka por u ong ruh ba ki dap ka jingsngewnguh ia ka jingkyrshan kaba radbah ba ki ioh na u Myntri Rangbah ka Jylla, Conrad K Sangam bad ruh u Myntri ka tnad Bah Shakliar Warjri kiba da ka jingtrei borbah jong ki ka Meghalaya ka la sdang mynta ban pyni ia u soh.
Na ka liang u Ian Campbell ha ka jingkren u la ong ba kane ka jylla nalor ba ka don ia ka mariang kaba ithiang u lap ruh ba ki don bun ki riewdonsap kiba dang khie.
“Hadien ba nga la dep ban peit ia palat 14,500 ngut ki nongialehkai lyngba ki jingialehkai ba harukom ha baroh kawei ka jylla, nga sdang ban sngewhtuh ia ka jingbun ki riewdonsap kaba don ha ki.
Ka jingtbit, ka jinglah kaba la don lypa ha ki, ka pyni ia ka jingkyrmen na ka bynta ka lawei," u la ong da kaba pynpaw ruh ia ka jingsngewnguh ia u Working President ka MSOA  bad ka kynhun kiba la shaniah ha u ban pyniaid ia katei ka kam shakhmat ban lap ia ki nongialehkai kiba kynsai bad kiba don ruh ka jinglah ba kin kiew shuh shuh ha ki kam ialehkai ba bunjait.
Shuh shuh u ong ruh ba ka thong ka long ban lah sei uwei lada ym lah shibun, ia ki nongialhekai ban mihkhmat ia ka jylla ha ki lympung ialehkai jong ki ri ka pyrthei (International professional athlete) kiban aireng ha ki lympung ialehkai kiba heh tam ha ka pyrthei.
Lyngba ka EPP ki la don haduh 14,500 ngut ki khynnah kiba la wan ban pyni ia ka jigntbit jong ki ha kylleng ki bynta jong ka jylla bad na kine ki la don haduh 200 ngut ei ei kiba la shah jied na ka bynta katei EPP.
Kine ki nongialehkai ki don mynta ha ka prokram ba shisnem kaba la phiah ha ki ar bynta kaba kynthup ia ki jinghikai pyntbit ba ai da ki coach bad ruh ka jingpeitngor kaba man ka taiew ban peit ia ka jingtbit kaba ki don.
Ka bynta kaba ar pat jong ka EPP ka long ka jingkilan met kaba markhmat ha SAI Centre NEHU hakaba ki nongialehkai ba la shah jied ki ioh ia ka jinghikai hapoh ka jingialam jong u Ian Campbell bad ka kynhun.
Kane ka jinghikai ki ioh ruh na ki coach ba pawnam da kaba ai nuksa ba ha u Iaiong 2023 ki nongialehkai ki ioh ruh ia ka jinghikai na u rangialehkai ba rim ka Manchester United U Jesper Olsen nalor kiwei kiwei ki coach.
Ha kajuh ka por na ka liang ka tnad Ialehkai ka jylla ka buddien bad peitngor ia kitei ki nongialehkai bad ka buh thong ruh ba kitei ki nongialehkai kin ioh ia ka jinghikai kaba paka tam eh.
Nalorkata, ka Mass Talent Identification Program kan iai bteng ban wad ia ki nongialehkai kiba don ia katei ka jingtbit lypa.
Ka tnad ka don ruh ka jingkyrmen ba da ka jingiatrei lagn bad ka MSOA ryngkat ka Edge10 Group kin ioh ban pynwandur shuh shuh ia ki kam ialehkai ha kane ka jylla da kaba pynkupbor bad plie lad iaki nongialehkai ba kin khie rasong wat ha ki lympung iakhun jong ki ri ka pyrthei.
Ka jingpyrshang ia ki khynnah ha kane ka camp ka kynthup ia ka vertical jump, compass drill, 10m ladder run bad ka 20m sprint,.
U Pynskhem Mukhim u nongialehkai khmat ka Da-i-hi SC ula khyrwit lai kol haka jingjop ka Da i Hi 6-1 pyrshah iaka Nangbah Pohshnong haka jingiakhun Third Division Football Tournament kaba pyniaid da ka WJDSA kaba long ha Kiang Nangbah haka sngi Saitjain.
U Pynskhem marwei ula khyrwit lai kol kiba wan haka minit kaba 33, 37, 40, ar kol la thep da u Pyndap Pyrtuh (31, 52) bad shikol na u Wanbok Dhar (48).
Ia ka shikol Nangbah Pohshnong la thep da u Riyo Dhar (12) Ha kawei pat ka jingïakhun ka Madankynsaw Mookyndeng kala pynliem da 2-1 ïaka Pasyih Youth Cultural.
Ïaki artylli ki kol jong ka Madankynsaw Mookyndeng la thep da u Dangri Phawa haka minit kaba 18 bad 67.
Katba ka shikol jong ka Pasyih Youth Cultural la thep da u Ianeh Phawa haka minit kaba 49.
Katba ka jingiakhun ka Mukhla Umlangshor pyrshah ïaka Lumchyrmang Mihmyntdu kala wai khlem don mano mano ba ioh pynkhih jar.
U Living Suja marwei ula khyrwit 4 tylli bad lam lynti iaka Nonglatem SC ban jop da 6-0 pyrshah iaka Loompyrdi Iongpiah haka lympung ïalehkai football 3rd Division Football Tournament-3rd Adelbert Memorial Trophy kaba pyniaid da ka WJDSA kaba long ha Kiang Nangbah Stadium haka sngi Nyngkong.
Kitei ki saw kol u Living, ula thep haka minit kaba 22′, 52′, 54′ bad 60′ bad sa ar kol la thep da u Tomi Lamare 13′ bad shi kol ka dei ka own goal kaba thep da u Iakhroo Laloo 30′.
Haka jingïakhun kaba bud, ka Lumbhahdakha ka la pynliem ïaka Pammanik da 2-0 bad ïa kine ki kol jong ka Lumbhahdakha la thep da u Sumarmiki Suting haka minit 38′ bad u Pynkhreh Talang haka minit kaba 66′.
Ka Nangbah Mooknor ka la pynliem da 2-0 ïaka Tpepale.
Ïa kine ki kol jong ka Nangbah Mooknor la thep da u Poimidanial Thubru haka minit kaba 49′ bad u Soki Lamare haka minit kaba 60′.
Haka jingiakhun pyrshah iaka kynhun ki nongkhaii drok ba pyniaid iew ia u drok, ki Pulit jong ka East Jaintia Hills District kila ioh kurup drok ba heh duh ba khia haduh 2.
738 kilo ba shongdor T.
15 klur ha ka iew ka pyrthei ne International Market haka sngi Nyngkong.
Ia une u drok heroin la ioh kurup hajan ka BMS Fuel Station Nongsning bad la ioh kem ruh ia ki ar ngut ki briew kiba na Manipur bad Nagaland.
Kine ki kiba shah kem ki dei u M.
Tuanbiaklian Guite, 32 snem na Churachandpur, Manipur bad u Imliakum Longkumer 40-snem na Dimapur, Nagaland.
Ki Pulit ANTF bad Pulit Ladrymbai kila ioh kurup ia u ne u drok bad ia kine ki ar ki nongkhaii drok da kaba pynap shrip ha katei ka jaka bad iohbat iaka kali Tata Winger kaba don ia u Registration No.
NL 07T 0815 ba kit ia une u drok.
Haka jingkhynra iaka kali ha ki jaka bapher bapher ha kane ka kali la lap haduh 200 tylli ki synduk sabon ba la burieh ia u drok.
Haka jingtest ia une u drok uba khia 2.
738 kilo haka jingiadonlang ki nongsakhi ba laitluid la pynthikna ba u dei u drok heroin.
Ki Pulit kila register iaka case ha Khliehriat PS bad ka jingtohkit ka la iaid shakhmat bad ka jinthwet ia kiwei pat ki suba donkti kala iaid shakhmat.
Ki Pulit kila kurup ar tylli ki mobile, ka pisa T.
2500 bad ia kane ka kali kaba ki pyndonkam ban kit ia u drok.
U Deputy Commissioner (Supply), East Jaintia Hills District ula pynbna ba u khaw Mid-Day Meal na ka bynta ki khynnah skul haka kyrdan Lower Primary School, Upper Primary School and Bal- Vatika na ka bynta Pre- Primary Level kaba hap hapoh ka Mid-Day Meal Scheme la dep pyllait hapoh ka district.
Une u khaw u dei na ka bynta ka bhah jong u bnai Iaiong, Jymmang bad Jylliew.
Ia une u khaw yn pynpoi sha baroh ki skul.
Ka bhah ka long 6 kilo uwei u khynnah skul na ka bynta ki Pre- Primary Level (Bal- Vatika), bad Lower Primary School bad 9.
600 kilo na ka bynta uwei u khynnah skul ha ka kyrdan Upper Primary School.
Ka Executive Committee kaba ialam u Bah Titosstarwell Chyne ha Khasi Hills Autonomous District Council (KHADC) kala khyllem noh daka No Confidence Motion haka sngi Nyngkong.
Kane ka executive Committee ka dei kaba ialam da u bah Titosstarwell Chyne la pynkhyllem ia u da ka No Confidence Motion kaba la wanrah da u MDC NPP na Rambrai Jyrngam u Bah Bajop Pyngrope ha ryngkat ka jingkyrshan ki MDC ka Congress haka sngi sdang ka dorbar lyuir ka konsil.
Kane ka No Confidence Motion kaba la wanrah u Bajop kala ioh ka jingkyrshan jong ki 17 ngut ki dkhot kynthup ki MDC Congress.
U Bah Lamphrang Blah chairman ka KHADC, ula pynbna ba ka EC u bah Titosstarwell kala khyllem bad ka jingjied ia u CEM kan long haka 20 tarik Jylliew.
Ula pynbna ba ki kyrtong kiba kwah iakhun iaka shuki CEM kin thep kyrteng noh sha u Secretary Legislative ka konsil bad ia ka jingbishar kyrteng yn sa pynlong mynta hi ka sngi.
U Bah Titosstarwell haba kren ula ong ba ka jingkhyllem ka EC jong u kum u CEM kam don kano kano ka daw ban duh jingshaniah, hynrei ka dei ka jingshetkylla.
Kane ka jingshah shet kylla ka UDP ka jia long hadien ka jingiatrelang ka Congress bad NPP tang ban pynkhyllem iaka EC kaba ialam ka UDP Hadien bala khyllem ka EC kaba ialam u bah Titosstarwell Chyne na ka UDP, U MDC ka Sohryngkham Bah Pyniaid Sing Syiem u la thep kyrteng kum u kyrtong ka NPP ban iakhun ia shuki CEM ba thymmai ka KHADC.
U Deputy Commissioner (Supply), East Jaintia Hills District, Khliehriat ula pynbna ba la pyllait ia u khaw rashon (NFSA) na ka bynta ka bhah jong u bnai Jylliew (June).
Ia u Khaw AAY yn sam 35 kilo shiing shibnai khlem da donkam ban siew eiei (Free of Cost), ia u Khaw PHH yn sam 5 kilo shikhlieh shibnai khlem donkam ban siew eiei (Free Of Cost), katba ia u Khaw Non- NFSA pat yn sam 7.
215 kilo shiing- shibnai haka ka dor Die Lang ka ba long Rs.
12.
00/- tyngka shi kilo bad ka dor Die Khutia ka bym dei ban palat ia ka Rs.
14.
00/- tyngka shi kilo.
Kumta, la kyrpad ia ki paidbah ba lada ki lap ba ki FPS Dealer hapoh ki center ki shim da ka dor ia u Khaw ba don ia ka Card Ration AAY bad PHH lait noh ia ka Card Ration Non- NFSA kumba la bthah ne kdew haneng, ki dei ban wan ujor sha u Deputy Commissioner (Supply), ka East Jaintia Hills District lane phone sha u Toll free No.
1697, lane sha u District Grievances Officer ka East Jaintia Hills District.
Ka lympung ïalehkai football jong ki khynnah skul ka District Level Inter School Subroto Cup Football Tournament kaba pynïaid da ka ophis u District Sports Officer (DSO), West Jaintia Hills District kan sdang haka 20 tarik ha ki ar tylli ki madan, kata ha Kiang Nangbah Stadium bad madan ialehkai ka Kiang Nangbah Govt.
College.
Katkum ka prokram ialehkai ka jingiakhun kan sdang naduh ka por baje 8 mynstep haduh 3:30 baje nohphaisngi.
Ha kane ka kynti ki don haduh 54 tylli ki skul kiba iashimbynta.
Na kine 28 tylli ki skul ki dei haka kyrdan Under-17 Boys bad 26 tylli ki skul haka kyrdan Under-14 Boys.
Ka jingiakhun ban sdang nyngkong ia kane ka lympung ka dei da ka jingiakhun hapdeng ka Ladthadlaboh SS pyrshah iaka Ialong Sec School haka por 8 baje mynstep ha Kiang Nangbah Stadium.
Ka Sein Kur Shylla Khasi Jaintia kan pynkup burom ia ki samla ka kur Shylla ki ba pass ha 1st division ha SSLC bad HSSLC bad ki ba pass PhD.
Nalor kiba pass bha ka Kur Shylla kan pynkup burom ruh ia kiba wan nongkong ha sport ha ka state bad ka Ri.
La kyntu iaki samla ka kur ban pynpoi ia ki mark sheet bad ki kot ki ba donkam ha poh ka 20-6-2023 bad ka prokram pynkup burom kan long ha ka 1-7-2023 ha Umbir Ribhoi District.
Kino kino kiba kwah ban ioh jingtip shuh shuh ki lah ban phone ha une number 8787845188.
Ka North Liberty Higher Secondary School, kaba don ha Mookyrdup, Jowai haka sngi Saitjain ka plie paidbah iaka Vocational Course in Agriculture ban bsuh iaka kam rep ha skul khnang ban hikai iaki khynnah iaka rep ka riang.
Ha kane ka juh ka sngi North Liberty Higher Secondary School kala pynkup burom ruh ïa baroh ki khynnah skul jong ka kiba la pass bha haka eksamin SSLC bad HSSLC (Arts bad Science stream) jong une u snem 2023 bad kala plie Ka North Liberty Higher Secondary School kala pynkup burom ruh iaki nonglehkai athletic kiba ioh iaka takma ksiar, la sam ruh iaki award kaba kyrpang kaba la tip kum ka Creative Minds.
Kane ka dei ka khusnam iaki khynnah skul kiba shimbynta ha ki prokram bapher bapher kiba pynlong skul na ka bynta ban pynbha pynmiat bad btin lynti iaki khynnah klas rit ban dro dur, thoh dur nalor kiwei kiwei ban shut iaka jabieng.
Ha kaba iadei pat bad ka Vocational Course in Agriculture, kane ka course ka dei kaba nyngkong ka ban sdang da ka skul ha Rilum Jaintia.
Ka jingthmu ban sdang ia kane ka course kaba iadei bad ka kam rep kam riang kalong ban hikai ia u/ka khynnah skul ban ioh jingtip ban rep ban riang ban thung iaki syntiew ki skud bad haduh u pud ba kin lah ban pynmih ia u mar rep bad ban die sha iew.
U kongsan ba plie bad pynkup burom ia ki khynnah u dei u Deputy Chief Minister ka Jylla ma Sniawbhalang Dhar haka jingiadonlang ka symbud kongsan Kong AP Syiem District School Education Officer, West Jaintia Hills District, u District Sports Officer, West Jaintia Hills ma Khroobok Passah, U Dolloi Elaka Jowai ma Puramon Kynjing nalor ki waheh shnong ka Jowai bad ki Marjan shnong bad kiwei kiwei kiba shah khot sngewbha.
U Principal ka school North Liberty HSS Babu Richard B Uriah ula pynbna ruh ha kane sngi 10 ngut ki khynnah skul kiba la ioh palat 80 percent kin ioh iaka scholarship ne ki ba ioh rung klas haka XI Science khlem da hap ban siew eiei ban leit skul.
Ula iathuh ruh ba u wei pat u khynnah ialehkai sports u Kynsai Bareh uba pule ha kane skul ha kane ka skul na ka sports quota hadien ba u la pyndep bad lehbha iaka matrik bad namar ba u don ka jingthrang ban pule da ka science stream, ula ioh biang ban bteng iaka jingpule ha kane ka skul da ka scholarship.
Ha kane ka kynti haka SSLC ki don haduh 93 ngut kiba shah pynkup burom, 61 ngut haka HSSLC Arts bad 53 ngut haka HSSLC Science.
Kine ki kynthup iaki lai ngut kiba rung haka First Twenty na ka SSLC.
Kine ki kynthup ia ka Reesa Ee Christine Suting kaba la wan haka kyrdang 11, u  Mendelson M Langstang ula wan haka kyrdan 14 bad ka Rilanaika Sari kaba la wan haka kyrdan 20.
U Babu Richard ula iathuh ruh ba ha kaba iadei bad ka coaching NEET bad ka JEE Main ka coaching iaki khynnah ka dang iaid shakhmat ha kane ka skul.
Ula ong 6 ngut ki khynnah skul kila ioh pule da ka quota Meghalaya ban pule MBBS hadien ba kila pass iaka entrance bad bun bah ki khynnah skul na kane ka skul kiba pule haka lain engineer.
U kongsan ma Sniawbhalang Dhar ula iaroh ia u principal ka skul Babu Richard uba la kylla long u nonghikai na u engineer ban sam ka jingnang jingstad bha tam ha Rilum Jaintia.
Bad ula kitok kitrwiang ia ka skul bad ki nonghikai ban nangtreishitom shuh shuh ha kaban sam iaka jingnang jingstad ban mih khraw pyrkhat ka imlang ka sahlang.
Haba kyntu iaki khynnah skul ula ong ba ki khynnah ki dei ban don ka mynsiem iakhun ban jop haka jingim pule puthi bad ban long kita ki myntoi ka imlang ka sahlang.
Ka ophis jong u Superintendent of Police, West Jaintia Hills haka sngi Saitjain kala pynlong iaka jingpynsngewthuh paidbah ban iakhun iaka jingkyrni haka jingdih ia u drok bad khaii beain.
Ia kane ka jingpynsngewthuh paidbah la pynlong ha Iawthymmei, Ladthadlaboh, Jowai haka jingialamkhmat u Officer Incharge Jowai Police Station S Mannar.
La iatreilang bad ka Mihmyntdu Community Social Welfare Association, (MCSWA) kaba pyniaid iaka project ka Meghalaya Aids Control Society kaba la tip kum ka Targeted intervention ne ban iit bniah ia ki briew kiba don haka jingma (highrisk group) kum ki ba kyrni ha u Drok bad kiba shongkha klumar kiba tip kum ki IDU bad FSW kiba lah ban bit iaka jingpang HIV.
Ha kane sngi la ioh ruh ka jingkren na u dkhot ka MCSWA u H Syngkon uba la kren halor ka jingshem jong u bad kumno ruh u la lah ban lait na ka jingkynjri jong u drug.
Kong D Challam kala batai ia ka trei kam jong ka MCSWA bad ruh ia u dawai ban lait na ka jingkyrni ban dih ia u drug.
La ioh ruh ka jingkren na u OC Jowai ma S Mannar, OC Women PS, Ibashisha Kharpran, traffic incharge, D.
Lamare bad kiwei kiwei La sam ruh iaki kot lyngkdop ban batai sha iaka jingma bad jingsniew u drok.
U Deputy Commissioner (Supply) ka Eastern West Khasi Hills District u pynbna paidbah sha baroh ki longiing hapoh ka distrik ba la pyllait lyngba ki dukan rashon ia u khaw rashon katkum ka National Food Security Act, 2013 bad ruh ia u khaw bym donkam ban siew pisa katkum ka skim PMGKAY na ka bynta u bnai Nohprah, 2022.
Na ka bynta u khaw khaw PHH, yn sam 5 kilo shikhlieh briew ha ka dor 3 tyngka shi kilo, na ka bynta u khaw AAY, yn sam 35 kilo shi card ha ka dor 3 tyngka shi kilo katba ia u khaw Non- NFSA pat yn sam 7.
215 kilo shi card ha ka dor 13 tyngka shi kilo.
Shuhshuh, ia u khaw bym donkam ban siew pisa, kata, u khaw katkum ka skhim PMGKAY, yn sam mar 5 kilo shi khlieh briew naka bynta kito ki ba don ia ki card rashon AAY bad PHH.
Ym bit ban ai duna ne ot na ka bhah ba la buh ne mang da ka sorkar ha kaba iadei bad ka jingsam ia uno uno u marbam ba la ai lyngba ka shkim PMGKAY, NFSA bad Non- NFSA bad la bthah ruh ia baroh ki FPS dealer ba kim dei ban pynduh khaw ia kito ki nongbam ki bym pat don ia u Aadhaar Card bad ia kito ki ba la pynjah ia ki ration card jong ki.
Ia  ka bai kit bad bai kali ban pynpoi ia kine ki marbam hapoh jong kitei ki lai tylli ki skhim yn bei pisa  da ka sorkar sha ki Wholesaler ne Dealer kumba ju leh na ka por sha ka por bad ha ka jaka sam khaw la bthah ba baroh kin ieng la kumno kumno shi mitar ka jingjngai iwei na iwei pat ha u lain.
Shuhshuh, baroh ki nongshim rashon kin hap ban deng ia ki jingda dur khmat (Mask) ha ki jaka sam khaw.
Lada lap ia kino kino kiba pynkhein ia kitei ki kyndon yn pynshitom katkum ka ain bad lada don kano kano ka jingujor halor ka jing bym thikna ka jingsam ia ki mar rashon, ki nongiohbhah ki lah ban phah da ka jingthoh sha u District Grievance Redressal Officer& Additional Deputy Commissioner (Supply), Eastern West Khasi Hills District, Mairang lane ki lah ban thep ha ka Complaint Box ba la buh da ka office u Deputy Commissioner (Supply), bynrap shuhshuh ka kyrwoh jong u Deputy Commissioner (Supply)  ka Eastern West Khasi Hills District (SDPRO, Mairang).
U Da-u-ruhi Pale ula khyrwit ar tylli ki hattrick ha ka juh ka jingialehkai kaba la pynlong iaka Sailung Ialong ban jop kput haduh 9-0 pyrshah iaka Nangbah Iawmusiang haka jingiakhun semifinal ba nyngkong haka 1st Division Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Thohdieng.
Ia kine ki 9 kol, u Da-u-ruhi Pale marwei ula khyrwit 6 kol ne ar tylli hattrick ha ka juh ka jingialehkai.
Ia kine ki kol u Da-u-ruhi ula thep haka minit kaba 45, 47, 55, 63, 75 & 85.
U Batskhem Dhar ula thep ar kol (19, 21) bad shikol la thep da u Jefkeemanson Rymbai (89).
Ka Nangbah Iawmusiang ha kane ka jingiakhun kam shym la khie khlieh bad ka hap ban hun ban pdiang ia kane ka namrem kaba bun kol.
Da kane ka namjop ka Sailung Ialong kala buh jaka ialade haka final bad kan aireng pyrshah iaka kynhun kaba jop lashai ka sngi hapdeng ka Moosyiem Shangpung pyrshah iaka Mukhla Raij haka por 1:30PM.
Ka Dulong kala pynliem da 1-0 iaka Chutwakhu haka jingiakhun 1st Division Football Tournament- Chatister Kharkongor Memorial Trophy kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Kane ka shikol ka Dulong shuwa ban wai ka por iakhun kaba la biang pura iaka ban khur iaka namjop.
Ia kane ka kol lathep da u Emi wa oo Laloo (88′).
Lashai ka sngi Palei, ka jingiakhun kan long hapdeng ka Demthring pyrshah iaka Sailung Ialong haka por 2:30 PM.
U Ma Alan Niangti waheh shnong Loompyrdi Iongpiah ula shah jied biang kum u president jong ka Synjuk Waheh Shnong Jowai na ka bynta ka samoi treikam u snem 2022-23.
Ia kane ka jingjied nongkit kam thymmai ka synjuk la pynlong ha ïing dorbar ka Loomsooiung, Newhill haka sngi Saitjain.
Nalor u Ma Alan la jied ia u waheh shnong Tympang Iawmuiang Eddie S.
Shylla kum u vice president, Secretary, Riquoma Rq.
Laloo, Waheh shnong Panaliar, Assistant Secretary Ryum T.
Khonglah, General Secretary Mynthong, Treasurer Dame H.
Pde, waheh shnong Chiliangraij.
Ki Auditors ki kynthup ia u Lamphrang Pohktai, waheh shnong Mynthong Jowai (Convener), Titos Bamon, waheh shnong Khimusniang (Member) bad u Jlan Kupar Rymbai, waheh shnong Loompariat (Member).
Baroh ki waheh shnong ha sor Jowai ki long ki executive member jong ka synjuk.
Shuwa ka jingialang jied nongkitkam la pynsngew ia ka report treikam ka synjuk ha u snem 2021-22.
Ka lehniam Behdeiñkhlam jong ka Raid Kongwasan Chyrmang ba kynthup iaka shnong Iongnoh bad ka Chyrmang kala poi noh sha kaba kut haka sngi Balang hapdeng ka jingiphuh iphieng.
Kane jinglehniam jong kane Raid ka dei kaba ju leh nyngkong nyngkong eh ha rilum Jaintia.
Mynshem ia kane ka Behdeiñkhlam ym shym la lah ban pynlong namar ka jingkhangdam COVID-19.
Kane ka jingleh niam Behdeiñkhlam ha katei ka Raid kadei kaba kongsan, namar dei hadien ba kila pyndep ia kane ka jinglehniam ki nongshong shnong kin leit ban bet ia u symbai u phniang sha ki hali ki pynthor.
Kane ka jinglehniam kala sdang da ka jingknia Ryngkaw, pynbud sa ka Chad Iung- ka jingleit shad sha ki rympei ing jing ki khun ka Raid ryngkat ka jingsawa ka bom, ka tangmuri bad kiwei kiwei ban duwai phirat ryngkat ka suit ka shor.
Mynta ka kynti ki khun katei ka Raid kila wanrah haduh 9 tylli ki rot ha Aitnar da ka shnong Chyrmang bad ka shnong Iongnoh hadien bala dep bret iaki ha aitnar.
U MDC ka thain U Saron Pasweth, u Dolloi Elaka Jowai Puramon Kynjing, u president seinraij Tuber u Harwis Phawa nalor kiwei kiwei kila sakhi ia kane ka shad niam Behdeiñkhlam.
Ka Ummulong Sports Club kala jop da 82 run pyrshah iaka Evergreen Sports Club Mukhla Mission haka lympung ialehkai Open to All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan Khliehrtyshi haka sngi ba Ar.
Ka Ummulong kaba la jop iaka toss kala bat shuwa bad kala kamai haduh 264/9 na ka 35 over.
U namtam ha kane ka jingiakhun u dei u Wellmanson Passah uba la lam lynti ia ka kynhun jong ka Ummulong ban khur iaka namjop.
U Wellmanson marwei ula synniang 68 run naka 53 ball bad ula ialehkai bha ruh bad ka ball da kaba khur lai wicket kaba la biang pura ia u ban ioh iaka khusnam man of the match ha kane ka jingiakhun.
Kiwei pat kiba synniang sha ka jingkamai run ka Ummulong ki dei u Carefully Gassah (53 run 53 ball) bad u Heisniawlangki Lamare (41 run 41 ball).
Katba ki nongkawang ball ka Evergreen u Khimti Dkhar ula khur 3 wicket bad u Felixdon Bang ula ioh 2 wicket.
Haba poi ka pali jong ka Evergreen ban tied kala liem 9 wicket bad kamai run tang 182 na ki 35 over.
U  Evilin Challam bad u Dangahi Suna kila synniang run 45 bad 49.
Ka Dorbar Shnong Caroline Colony kala khot bad wer ia baroh ki trai jaka kiba don jaka na Community Hall ka Dorbar Shnong Caroline Colony shaduh sha surok Jowai Bypass ban wan iakynduh ia u waheh shnong haka 13 tarik Jymmang (May) ha kaba iadei bad ka jingshna iaka surok iaid kali.
Ka Dorbar Shnong Caroline Colony haka jingpynbna kaba la pynbna paidbah kala kyrpad ia baroh ki trai jaka na Community Hall ka shnong shaduh sha Jowai Bypass (harud ka Wah Myntdu) ba kin sngewbha ban wan iakynduh ia u waheh shnong haka 13 tarik Jymmang haka por 9:30 baje mynstep.
Ka Dorbar Shnong kala kyntu ia baroh ki trai jaka bad wanrah lang bad ki kot sla jaka puta jong ki ban pynshisha iaki jaka khnang ban iaid beit iaid ryntih ka jingshna iaka surok shnong (Approach Road) da ka tnad PWD.
Ka lympung ialehkai State Level U-12 Chief Minister Football Tournament bala pynlong ia ka da ka tnat Directorate of Sports & Youth Affairs ka sorkar jylla, ka la poi noh sha kaba kut ha madan ialehkai Phutbol ka SAI STC, NEHU, Shillong haka sngi Thohdieng.
Ha ka jingiakhun ia ka phainal ki khynnah kynthei, ka kynhun ialehkai jong ka West Khasi Hills ki la lah ba kin pynliem noh ia ka East Jaintia Hills da ka tie breaker da 4-2, katba na kaliang ki shynrang ka kynhun ialehkai jong ka Ri-Bhoi District ka la lah ban pynliem noh ia ka West Jaintia Hills District da 4-0.
Haba phai sha ka jingiakhun, ia ki 4 tylli ki kol ka Ri-Bhoi la thep ia ki da u Shanborlang Khongjee uba la thep haduh lai kol (haka mnit 2, 37, 50) kaba dei artad ka hattrick bad sa shi kol la thep da u Prin Lang Roi  L.
Nonglait (20) mins.
Katba ha ka jingiakhun ki khynnah kynthei haduh ba la kut ka por ba la buh ka West Khasi Hills bad East Jaintia Hills ka jingiakhun kala wai khlem don mano mano ba ioh pynkhih ia ka jar bad haba la rah sha ka tie breaker, ki khynnah jong ka West Khasi Hills ki la jop da 4-2 ia ka East Jaintia Hills.
Kongsan ba la don lang ha kane ka sngi dei kong R.
M Kurbah (IAS) Deputy Commissioner East Khasi Hills, nangta u working president ka Meghalaya State Olympic Association u bah  John F.
Kharshiing, u Ian Campbell jong ka kynhun ka H 10.
Ha kane ka sngi la sam ruh ia ki khusnam ba shimet ba kynthup ia ka nam Best Goalkeeper na ka liang ki shynrang  ka leit sha ka Subhrata Rabha (North Garo Hills) , Best Player na ka liang ki shynrang ka leit sha u  Shamiki Myrchiang (West Jaintia Hills), na ka liang ki kynthei ka nam best goalkeeper ka leit sha ka Best Goalkeeper Larishisha Dkhar (East Jaintia Hills) bad Girls Best Player Nazarine D Sangma (West Khasi Hills).
Ka iakop khwai kaba la thmu ban pynlong lashai ka sngi 17th June 2023 ha Shkenpyrsit, Tehlahaw, Amlarem Sub Division la pynkynriah noh sha kawei ka sngi namar ba jur palat u slap.
Kane ka jingiakop khwai ka dei kaba pyniaid da u Shainskit Dkhar bad Sar Lyngdoh.
Ia ka tarik ban pynlong biang ia kane ka iakop khwai yn sa pyntip hadien.
Arngut ki briew kila shah kem noh haki pulit jong ka jong ka East Jaintia hills District haka sngi Palei halor ka jingdonkti ban kit ia u drok uba khia palat 600 gram.
Kine ki ar ngut ki dei u Shokhothang Touthang 41 snem ka rta Imphal Langol Manipur bad u Sujit Paul 31 snem ka rta ba na Karimganj, Assam.
Ki pulit kila kem shuwa ia u Shokhothang ba rah ia u drok ba khia 278.
3 gram ha ki 26 tylli ki synduk sabon.
Hadien pat kila ioh kem ia u Sujit Paul naka kali Mahindra Scorpio kaba don ia u number.
MZ01 D 6525.
Na kali ne u Paul, ki pulit ki kurup 353.
3 gram u drok heroin na ki 33 tylli ki synduk sabon bala song bha ia une u drok.
Une u Paul ula pyrshang ban phet krad naka jaka ap pahara ki pulit ha Nongsning.
Baroh ar ngut kine ki nongkhaii drok lakem iaki bad la pyngngat iaki hapoh ka kyndon aiñ NDPS Act bad la register iaka case ha Khliehriat Police Station.
Kumba ki sngi ki taiew jong ka Shad Niam Behdienkhlam hapoh ka Raij Jowai ki la jan poi kumta ki Shakri niam ka Raij naduh u Dolloi, Pator, Langdoh, Sangot, ki Wasan ryngkat ki Kñi jong ki kur ba iadon bynta ha ki kam niam ki la iabunkam ha ka ban pyndep ia ki jinglehñiam ne knia ainguh bapher kiba long kat kum ki adong niam ba ladep buh ryntih naduh basdang ka Raij ka Shnong.
Haka sngi Palei, ka shakri niam ka Seinraij Jowai, kila pyndep kawei na ki jinglehniam kaba la tip kum ka Knia Khang, kaba long ka jingknia ainguh aidem ia ki Blei Shnong Blei Raij kiba ieng ban ker ban da ia ka shnong ka raij na ka sniew ka smeh, ka tyrut ka smer kiba wan ha ki rukom bapher.
Mynta u snem hapdeng ka jingjur u slap haman ki phang ka jingpyndep ia kane ka jingknia ainguh da ki Shakri niam ka Raij ka long kaba iaibeit iaidryntih bad shongkun shongblei, bad da ka jinglah ban pyndep ia kane ka jingknia ainguh ba shisien shisnem shwa ban poi ki sngi ki ia jong ka Shad Niam Behdeinkhlam ka shnong ka raij kan nangioh ia ka shongsuk shongsain, ka manbha manmiat ryngkat ka roi ka par ha baroh ki liang.
Ka jinglehniam Behdienkhlam mynta kynti kan sdang naduh 6 tarik haduh 9 tarik Naitung 2023.
Ka Lutituber Ialong, ka Mulang Ïalong ki la khur jingjop katba ka Lumpyrtuh Mihmyntdu bad Royal Pole Mihmyntdu kila ïakhaid haka lympung ïalehkai Third Division Football Tournament kaba pyniaid ka West Jaintia District Sports Association (WJDSA) kaba long ha Kiang Nangbah Stadium haka sngi Palei.
haka jingiakhun Lutituber Ialong ka la pynliem ïaka Youth Social Welfare Pynthor da 1-0.
Ïa kane ka kol jong ka Lutituber Ïalong la thep da u Phrangki Dhar haka minit kaba 41.
Ha kawei pat ka jingïakhun ka Mulang Ialong ka la pynliem ïaka Madan Thadmuthlong da 1-0.
Kane ka shikol ka Mulang Ialong la thep da u Dangaitlang Mulieh haka minit kaba 70+1.
Haka jingïalehkai kaba khatduh hadpeng ka Lumpyrtuh Mihmyntdu pyrshah ïaka Royal Pole Mihmyntdu kala wai da kaba iakhaid 1-1 kol Ka Lumpyrtuh Mihmyntdu kal ioh shuwa ban thep shikol lyngba u Nikhil Dkhar haka minit kaba 18.
Dei haka kylla miet Royal Pole Mihmyntdu kala tan kylla iaka jingiakhun sha kaba iakhaid lyngba ka kol u Hamewan Sayoo haka minit kaba 70+2.
Ka Sohmynting Dongnein, ka Khliehmyntdu Neinchnong bad ka Lumkhangdong Kyndong Tuber kila khur namjop haka jingiakhun 3rd Division Football Tournament kaba pyniaid da ka West Jaintia District Sports Association (WJDSA) ha madan Kiang Nangbah Stadium Jowai haka sngi Balang.
Haba phai sha ka jingiakhun ka Sohmynting Dongnein ka la pynliem ïaka Umshangiar da 1-0.
Ïa kane ka shikol la thep da u Wanmi Kyndait haka minit kaba 46.
Haka jingïakhun kaba bud ka Khliehmyntdu Neinchnong Mihmyntdu ka la pynliem ïaka Pateinki Sabah da 2-1.
Ïaki kol jong ka Khliehmyntdu Neinchnong Mihmyntdu la thep da u Arkini Chyrmang haka minit kaba 21 bad u Bandaia i Ryngki haka minit kaba 54 katba ka Pateinki Sabah la thep da u Prayme Kyndait haka minit kaba 11.
Ka jingïakhun kaba khatduh ka Lumkhangdong Kyndong Tuber ka la pynliem ïaka Nangbah Mooknor da 3-2.
Ïaki kol jong ka Lumkhangdong Kyndong Tuber la thep da u Damepaia Shylla haka minit kaba 5 bad 37, bad u Fourki Chyrmang haka minit kaba 28.
Ïaki artylli ki kol jong ka Nangbah Mooknor la thep da u Pynshngain Hinge haka minit kaba 40 bad u Poimidanial Thubru haka minit kaba 54.
Lashai ka sngi ka jingïakhun kan long hapdeng ka Lutituber Ïalong pyrshah ïaka Youth Social Walfare Pynthor haka por 12.
30 baje shiteng sngi, ka Mulang Ïalong pyrshah ïaka Madan Thadmuthlong haka por 2.
00 baje nohphai sngi bad ka Lumpyrtuh Mihmyntdu pyrshah ïaka Royal Pole Mihmyntdu haka por 3.
30 baje janmiet.
Ka Ophis treikam jong ka District Mission Coordinator, SSA-SEMAM, West Jaintia Hills haka sngi ba Ar kala pynlong biang sa ia kawei ka prokram ha ka jingiadei bad ka Janbhagidari Events and Activities kiba kynthup ia ka Bicycle Rally, ka Story Telling bad ka Exhibition on Teaching Learning Material.
Ia kane ka Bicycle Rally la sdang na Compound ka Kiang Nangbah Govt.
College bad pynkut pat ha Madan Chilliangraij bad ha kane ka prokram lawan ban iashimbynta da ki khynnah skul ryngkat ka jingiadonlang ki dkhot ka West Jaintia Hills District Bicycle Association.
Ka M Lakiang, DMC-SSA, West Jaintia Hills halor ka thong jong ka Janbhagidari Events and Activities.
Shwa ban sdang ka jingiaid paidbah da ki cycle ka la lamkhmat ruh ban pule ia ka NIPUN Bharat Pledge.
Shuh shuh ha kane ka sngi ladon ruh ka Story Telling ne ka jingiathuhkhana ia ki heprit ba pule ha ki Pre-Primary ia kaba lawan ban sam da ka Sam-i-naki Passah bad ruh ka Exhibition on Teaching Learning Material ba la shimbynta da ka H.
K.
Signh Memorial School, Jowai, St.
Michael English School, Loompyrdi Iongpiah UPS SSA, Jowai RMSA School, Khimusniang Upper Primary School, Chutwakhu UPS SSA, Kurimai Memorial UPS SSA, Police Public School  bad ki Model ne ki jingshna ba la wanrah da ki skul ki long beit kyrpang ha kaba iadei bad ka Mariang kat kum ba la pruid dak hapoh ka G-20 Agenda.
Ia kane ka prokram lawan ba sakhilang ruh da u S Blah, Sr.
Lecturer DIET, Thadlaskein kum u kongsan ryngkat ka jingiadonlang ka AP Syiem, DSEO-West Jaintia Hills, ki Jt.
DMC-SSA West Jaintia Hills bad ki Block Mission Coordinator, SSA ba kynthup ia Ka Amlarem, Laskein bad Thadlaskein Block.
Khatduh la pynkut ia kane ka prokram da ka jingsam ia ki khusnam sha ki skul ba jop ha ka Exhibition On Teaching Learning Material kiba kynthup ia ka H.
K.
Signh Memorial School, Jowai, St.
Michael English School bad ka Loompyrdi Iongpiah UPS SSA.
Ka health Camp ban it iaki nongpang kiba kit iaka jingpang HIV ha East Jaintia Hills District kala lap thymmai iaka jingdon ki briew kiba bit ia kane ka jingpang.
Ia kane la ong da u Bah A.
Lanong Deputy Director (Main Streaming) Meghalaya AIDS Control Society, Shillong.
Ula ïathuh naduh ka 2 tarik Jylliew haduh mynta la dep ban pynlong 8 tylli ki Health Camp sha ki 40 tylli ki shnong jong ka East Jaintia Hills District bad kiba la wan shakhmat sha kine ki Health Camp ki long 1516 ngut bad na kine 8 ngut dei kiba kit ïa u khñiang jingpang HIV.
Kane ka health camp ka dei kaba la tip kum ka Integrated Health Campaign, Extended Outreach Camps kaba la pynlong da ka Meghalaya AIDS Control Society ryngkat ka jingiatreilang ka bor pyniaid district East jaintia hills bad ka ophis u District Medical Health Officer ka District bad kiwei kiwei ki tnad sorkar.
U Bah Lanong ula iathuh shuh shuh ba ïa kane ka campaign la buh thong ban pyndep hapoh lai bnai ka ban kut ha u Nailar 2023 bad kin leit sha ki 198 tylli ki shnong na ki 63 tylli ki Health Camp.
Haduh u bnai Rymphang (February) 2023, ki briew kiba im bad u khñiang jingpang HIV hapoh ka Jylla ki don 7000 tam ngut kiba la dep ban register bad ka Society bad kiba shim ïa u dawai ART ki don kumba 4700 ngut, la ong u Bah Lanong.
Da ka thong ban pynthikna ban pynioh ia u nongshong shnong ia ka met kaba koit kaba khiah bad ban iada na ki jingpang haka sngi ba Ar, la pynlong biang ia kane ka health camp ha Lad Rymbai Dongwah ha kaba ka MLA Sutnga Saipung Kong Santa Mary Shylla kala long ka kongsan haka jingiadonlang  DC Abhilash Baranwal, ki ophis ka tnad ka koit ka khiah bad kiwei kiwei.
Ka kong Santa Mary kala pynpaw ka jingsngewkhia namar ba ka East Jaintia Hills District kadei kawei na ki District hapoh ka ri India kaba don bun ki briew kiba shah ktah ha u khñiang jingpang HIV.
Ka Kong Shylla ka la kyntu ïaki nongshong shnong ba kimdei ban lehraiñ hynrei ban mihshakhmat ban jurip iaka koit ka khiah khnang ban ai ka jingiada ialade bad ban lait ban pynsaphriang iaka kane ka jingpang U Deputy Commissioner ka East Jaintia Hills District u Abhilash Baranwal, IAS ula ong, ka East Jaiñtia Hills District kadei ka district kaba la kiew bha haka jingdon ïa u khñiang jingpang HIV.
Ula ong lada leh screening bad test ïaki 100 ngut ki briew kumba 2.
8% kin ïoh ïa u khñiang jingpang HIV.
Ula ong, katkum ka kaiphot ba la ïoh lum, ki don haduh 2,500 ngut ki briew hapoh ka district kiba im lang bad une u khñiang jingpang HIV bad lada shim jingkheiñ bniah kin don palat ïaka 4,000 ngut.
Ula kyntu ïaki nongshong shnong ban wan shakhmat ban phah test khnang ba kin lah ban ïada ialade, ïaka ïing ka sem bad ïaka imlang ka sahlang.
Ula ban jur ruh ïaki nongshong shnong ba kimdei ban tieng ban phah test namar ka jingtest ka long kaba jar jar ka ban nym pynbna lada don ne lada ym don ïa uta u khñiang jingpang.
Ula pyni nuksa ban test shuwa ialade ban pynshlur ia ki nongshong shnong ban tip iaka jinglong jingman jong ka koit ka khiah jong uwei pa uwei u nongshong shnong.
Ïaka jingïalang la pynïaid da u J.
Shylla Additional Deputy Commissioner, East Jaintia Hills District haka jingdonlang u R.
Brahma, EAC, ka Dr J.
N.
Shullai Director jong ka Mihmyntdu Community Social Welfare Association (MCSWA).
Kane ka health camp la pynlong ruh ha Lad Rymbai Datsympein Community Hall, Lad Rymbai B, Mooknor Community ha kaba ki paidbah kila wan ban phah test ïalade n aka bynta ka jingpang HIV, STD, STI, Hepatitis B, Hepatitis C, Tuberculosis, bad la pynrung kyrteng ruh ïaki nongshong shnong haki MHIS bad Aadhaar ha kine ki camp.
Ka Khliehshnong Ïalong bad ka Chyrmang Wah ki la khur jingjop katba ka Myrjai bad ka Newhill kila iakhaid haka 3rd Division Football Tournament kaba tip kum ka 3rd U Adelbert Loloo Memorial Trophy kaba pyniaid da ka West Jaintia District Sports Association (WJDSA) ha madan Kiang Nangbah Stadium haka sngi Nyngkong.
Haka jingïalehkai kaba nyngkong ka Khliehshnong Ïalong ka la pynliem ïaka Mookaswan Dongñein 1-0 bad ïa kane ka kol la thep da u Saiñhikiru Pale haka minit kaba 8.
Haka jingïalehkai kaba bud ka jingïakhun hapdeng ka Myrjai pyrshah ïaka Newhill ka la kut khlem da lah ban pynkhih ïaka jar kol.
Haka jingïakhun kaba khatduh ka Chyrmang Wah ka la pynliem ïaka Salaroh da 3-0.
Ïa kine ki lai tylli ki kol jong ka Chyrmang wah la thep da u Niwan Syad haka minit kaba 8, u Wanskem Khlem 38 bad u Lamki Dkhar haka minit kaba 63.
Lashai ka sngi ka jingïakhun kan long hapdeng ka Lumbhahdakha pyrshah ïaka Moodop Royal haka por 12.
30 baje shiteng sngi, ka Catholic Youth Mihmyntdu pyrshah ïaka Riatsaliya Mihmyntdu haka por 2.
00 baje nohphai sngi, ka Mookyrdup pyrshah ïaka Mupliang haka por 3.
30 baje nohphai sngi.
U Kynsai Kupar Bareh (16 Snem) na  ka shnong Sutnga, East Jaintia Hills District bad u Federick Kupar Kupar Kurbah (17) na Mawkalum, Ladmawreng, East Khasi Hills ki long ki arngut ki khynnah ialehkai Phutbol, kiba shen kin khreh ban leit shah hikai shuh shuh haka liang ka jingialehkai phutbol ha kawei ka shlem ba la tip kum ka Rush Football Academy ba don ha sorbah Valencia, Spain.
Ha lyndet ka jingioh lad u Kynsai bad u Federick ka la wan hadien ba ki la leit ban iashim bynta sha kawei na ki prokram ban jurip ia ka sap ialehkai ba nylla ki khynnah na kane ka jylla ba la lah ban wanrah ia ka da ka Ryntih Football Club ia ka kynhun jong ka Max Sports  Academy, kaba la shim ia ka sienjam ba kan pynlong ia kum kine ki prokram ha ki lai tylli ki jylla kum ka Delhi, Odisha bad Meghalaya.
Haba kren bad u Wanllam Kupar Kharpran jong ka Ryntih FC, u pynpaw ba na ka liang kane ka kynhun ka la lah ban the ia ka soskular bad ka Max Sports Academy, namar ka shem ba ka don ka lad ka lynti, katno tam lei lei hadien ba la ioh jingtip ba ka Max Sports Academy ka don ia ka jingiadei kaba iajan bha bad ki kato katne ki club ba don ha Spain bad Portugal.
U Wallam u iathuh ba ha kane ka jingpyrshang la wan ban iashim bynta da kum,ba 100 ngut ki khynnah, ha kaba na kine ki spah ngut ar ngut katta u Kynsai bad Federick ki la shah jied, daka jingkhmih lynti artad ba kine ki anrgut ba la shah jied kin lah ban leh bha ynda haba ki la poi ban iuh kjat ha Valencia ne wat haduh ba kin da lah ban shah jied ban iakhun ha ki lympung ialehkai jong ka 4th ne 3rd division  ha Spain.
Nalor katta u Wallam u la ong ruh ba  mynta ka kynti ka jingpynlong ia kum kane ka prokram ka dei tang ka sien jam ba nyngkong, ia kaba u khmih lynti ba yn sa lah ban pynlong biang ruh sa kawei pat ka prokram kaba ka jingjiaid ia ki khynnah kan dei pat naka bynta ban ioh shah hikai ne ban pyntbit sha Portugal.
Ka prokram kan nym kut eh tang ha kaban jied ia ki player, hynrei u Wallam u pynpaw ba kan  sa don ruh ka prokram ban lah ban jied wat ia kito ki samla rangbah ba kwah ban pyntbit ia ka lain ban long kum ki coach ha kaba ki lah ruh ban ioh wat ia ka license jong ka UEFA.
Image Credit: Ryntih FC.
Ka District Disaster Management Authority (DDMA), East Khasi Hills haka sngi Nyngkong kala pynmih da ka jingbthah ban kyntu ia u paidbah ban shim iaki lad jingiada ha kane ka aiom lyuir ban wan.
Kane ka jingbthah ba pynmih da ka Chairperson, DDMA, East Khasi Hills District, ka kyntu iaki paidbah ban long kiba husiar haka por ba ther pyrthat, slap, phria, ka lyer bad ka ‘leilieh ban lait na kino kino ki jingjia ba sngewsih Kine harum kidei ki jingbthah lada don shabar na la ki iing ki sem ne ki jingker jingda : Ki ba dei ban leh : Ban kiar na ka ding ‘leilieh haba don shabar na la ki iing, kine harum ki long katto katne ki jingbthah ban shngain bad ban lait na ki jingmynsaw: Ki Bymdei ban leh: Ki Badei Bad Bymdei Ban Leh Haba Mih Leit Jingleit: Lada don kano kano ka jingjia, ki paidbah ki lah ban pyntip da kaba phone sha ka District Emergency Operations Centre ha u nombar 0364-2225289/2502094 bad ruh ka State Emergency Operations Centre ha u nombar 0364-2502098.
Ka KSU Narpuh Circle kala pyntip ba kan pynkup burom iaki samla kiba pass bad kiba wan tang haka first division kiba kynthup iaki SSLC, HSSLC, Bachelor Degree, Master Degree na ki board bapher bapher jong une u snem 2023.
Ka jingpynkup burom mynta ka kynti ka dei ka “12th Mait Shaphrang Academic Award 2023".
U Chanmi Syrti education secretary KSU Narpuh Circle ula kyntu iaki samla ban pynpoi iaki mark sheet bad certificate kiba la dep photo copy ha ophis ka KSU ha Lumshnong lane phone ha kine ki number 6009103554 /8787897288 /9862702117 /6009655041.
Lah ruh ban phah ha ka email ksunarpuh@gmail.
com halane shwa ka 20/06/2023.
Ia ka tarik, por bad jaka ban pynlong iaka jingpynkup burom ka KSU kan sa pyntip hadien.
Ka East Jaintia Hills District Football Association kala khot bad wer ia baroh ki Club ban pynthymmai iaka jingpyniasoh (affiliation) bad ka synjuk.
Ka EJHDFA kala pynbna ba kane ka jingpynthymmai kan sdang naduh 12 tarik Jylliew bad kan kut 17 tarik Jylliew.
Baroh ki club ki dei ban wan ophis treikam ka EJHDFA ha Deinchynrum.
Ki club kiba wan pynthymmai ki dei ban wanrah iaki thup jong ki nongkitkam, dkhot EC, Registration bad ka bai pyniasoh kalong T.
500/-.
La kyntu ruh ia kino kino ki Club kiba ym pat iasoh bad ka EJHDSA, ka jingkhang ka plie da kaba phah iaka application sha ki nongialam ka synjuk.
Shuh shuh ka EJHDFA kala pyntip ruh ba ka iew iadie iathied player ne interclub transfer kan sdang naduh 15-24 Jylliew.
Ka jingkyrkieh ne ka jingtorti, hynrei iaka daw u tip khambha u kontraktor bad ka tnad PWD Roads central division kaba hap hapoh ka jingpeit jong ka ban maramot iaka surok Jowai Bypass na Thadlaskein haduh Mihmyntdu.
Kane ka surok ka jngai tang 8 Kilometre.
Ka kiar iaka Jowai na Thadlaskein, Mukhla bad mih sha Mihmyntdu (Soomer).
Kane ka surok ka dei ka surok kaba iaid da ki spah spah tylli ki trok haka shisngi, pynban la lap ba ka jingmaramot ia kane ka surok la leh kyrkieh bad wat hapdeng u slap ka jingpyntrei iaka surok ka iaid beit shakhmat.
Na kaliang u nongialam ka HANM Shaniahlang Suchen, ula kynnoh ba ka jingpyntrei ia kane ka surok kadei kaba torti shaba palat bad ka sorkar bad ka tnad PWD ka dei ban phah siang biang iaka surok ha u contract ba pyntrei iaka namar la lap tang hadien katto katne sngi ki don bun ki bynta jong ka surok kala khoh biang.
Ka lympung ialehkai kaba mar 6 ngut shiliang, kaba tip kum ka 6-Aside Football Tournament ba la pyniaid da ka Lion Sports and Youth Affairs (LSAYA) ka la sdang haka madan ka Biar haka sngi Saitjain.
Ha kane ka lympung ialehkai la wan ia shim bynta da ki 18 tylli ki kynhun ialehkai.
U kongsan u Nibatskhem Marang uba trei kum u kontrak ula plie paidbah ia kane ka jingialehkai haka jingdonlang u symbud kongsan u muktiar Soumitra Chakravarty, ki nongkitkam ka Dorbar shnong Lion Mission Compound bad kiwei kiwei haka jingialang lyngkot ba la pyniaid da u President LSAYA u Donkupar Syngkrem.
Haka sngi sdang jong ka jingialehkai, ka jingiakhun ka long hapdeng ka Phiam FC pyrshah ia ka Ku Chaphrang.
Ka Chaphrang United pyrshah iaka Golden Rise.
Haka jingiakhun kaba nyngkong ka Phiam FC ka la jop da 3-1 pyrshah iaka Ku Chaphrang.
Iaki lai tylli ki kol jong ka Phiam FC la thep da u Banteibor Syngkrem bad u Rimi O Lyngdoh uba la ioh thep artylli.
Katba iaka shikol jong ka Ku Chaphrang la thep da u Sahame Sumer.
Haka jingialehkai kaba bud, ka Chaphrang United ka la pynliem da 6-5 iaka Golden Rise kaba la wan da ka jingiashut penalty (Penalty shoot out) hadien ba ka jingiakhun kaba la buh haka por ka la kut da ka jingiakhait kaba mar 1-1.
Ka Greta Solutions Training Academy ka la sam da ki tiar shet tiar tiew sha ki 52 ngut ki samla kiba la pyndep ïaki jinghikai pyntbit haka kam die jingdie bam kaba la tip kum ka Street Food Vendors-Standalone kum shi bynta ban pynshlur ïaki ban ïeng ha la ki kjat ban seng kam lajong.
Ïa kane ka jingai jinghikai la kyrshan da ka Meghalaya State Skills Development Society (MSSDS) ryngkat ka jingïatreilang ka IQAC jong ka Kiang Nangbah Government College Jowai kaba la sdang naduh ka 6 tarik Risaw 2022 haduh 6 tarik Kyllalyngkot 2023.
Ïa kine ki tiar shet tiar tiew la sam haka sngi Thohdieng da u kongsan u MLA ka Jowai u Wailadmiki Shylla haka jingdonlang u MDC JHADC u Octomewot Lamin, ka Kong DV Lyngdoh Additional Deputy Commissioner West Jaintia Hills District, ka principal jong ka Kiang Nangbah Government College ka Dr.
EM Blah bad kiwei kiwei haka jingïalang kaba la long ha Multi-purpose hall ka Kiang Nangbah Govt’s College Jowai.
U Wailadmiki Shylla haka jingkren ula kyntu ïaki samla ba kim dei ban ap khmih lynti tang ïaki kam sorkar hynrei dei ban long ki samla kiba lah ban thaw kam ruh na lade lyngba ki sap ba la dep hikai khnang ba kan long ka jingkyrkhu ïa kiwei pat.
Ula kyntu ïaki samla ba kidei ban pyndonkam hok ïaka sap kaba kila dep shah pyntbit namar kan long ka jingkyrkhu ïaka lawei jong ki.
Kiwei de kiba la ai jingkren ki long ka Kong DV.
Lyngdoh ADC, u Lambormi Suchen Skills Development Officer, West Jaintia Hills District, u Dasan Warlaitham Coordinator ka Greta Solutions Training Academy, u Golden Dkhar Skill incharge Kiang Nangbah Government College haka jingïalang la pynïaid da u Sonjoy Shylla Centre Head.
Ka Red FM 93.
5 Shillong bad ka tnat treikam jong ka pule puthi hapoh ka jingpeit u State Project Director, SEMAM, Meghalya Shillong ryngkat ka jingïatreilang ka ophis treikam ka District Mission Coordinator, SSA West Jaintia Hills bad District School Education Officer, West Jaintia Hills haka sngi Palei ki la pynlong ïaka prokram kyrpang na ka bynta ki khynnah skul ha H.
K.
Singh Memorial Secondary School Jowai.
