Kawei na kita jingjynjar ka long ka jing wan rung kyrthep ki poiwir ki poihap, bad ka jingknieh noh jong ki ïa ka khyndew ka shyiap jong ka Ri Hynñiewtrep bad ruh ka jing wan knieh noh ïa ka kamai kajih jong u Trai Ri Trai Muluk.
Lah da ki phew phew snem ka jaitbynriew jong ngi ka im ha ka jingïaleh bad ki tei ki poiwir poihap, ka jingïaleh kam da dei eh tang da ka ktien ne tang da ki jingthoh, hynrei ka jingïaleh ka dei ruh lyngba ka jingïa umsnam.
Haba wad ïa ki daw tynrai jong kine ki jingeh, la lap pylleiñ pylleiñ ïa ka daw bad kata ka daw ka long ba u Khasi u tih liewlep da lade ïalade.
Kata ka mut ba u mut ban dung bneng, pynban u tih ïala ka lyhuh na ka bynta ka longrynïeng lajong.
Ka jingmut jong u Khasi ban dung ne ban suh sha bneng ka long ba u mut ban kamai spah bad ban riewspah kumba long kiwei kiwei pat ki riew heh spah jong ka pyrthei.
Hynrei haba um pat nang ban kamai sphah u tieh liewlep pynban ïalade bad u thep pynban kruk ïalade bad ïala ki jong ki khun ki ksiew ha kata ka liewlep.
Ym lah ban len ba kiba bun ki briew ha ka Ri jong ngi ki dei kiba kangar spah.
Kham ñiar ban shem kiba kamai da ka Hok.
To mynta ngin peit noh, kaei kata ka jing kangar spah bad kaei ka jingeh kaba mih na ka jingkangar?Jyn lada dei ba ki Khlieh nongshynshar jong ngi naduh ki Syiem, Lyngdoh, Doloi, kim kangar spah, ka Ri jong ngi kan ym duh noh ïa ka khyndew ka shyiap bad ba ki para Ri jong ngi kin shong suk kynjai khlem don kano kano ka jingïaleh bad jingïa umsnam.
Ka jingkangar spah jong ki kala wanrah ha ka khim khait ïa ki khun ki Hajar jong ka Hima, ka Raid, ka Elaka bad ka Jaitbynriew hi baroh kawei.
Ka jingkangar spah ka wan ha ka dur jong ka roi ka par, ha ka dur ba hana u Khasi um pat lah ban trei, ba hana ban phah shong ïng ïa ki bar jylla ba kin shong kin sah, kin rep kin riang ha ki jaka khap-pud bad ki jaka ba kham kylluid bad ba kin peit ïa ka khyndew ka shyiap bad na kane ka buit ki khlieh nongshynshar jong ngi ki ïoh ban lum bai musur na ki.
Kumta katba dang bun kiba wan shong shnong, katta dang kiew u bai musur bad dang dap la u pla u pdok bad dang ïar la u saipan jong ki khlieh nongshynshar.
Suki pa suki, ka poi ka pud haduh ba ka ki bar jylla ki dang wan dang wan, dang seng shnong, dang tei ïng, dang tei ki karkhana bad kiwei kiwei haduh ba poi u pud ba kala kylla long ka sor bah bad haduh ba poi u pud ba kila kam trai syndon ïa ka khyndew ka shyiap jong ka It ka Hima/Raid.
Kumta ngi ïohi ba ka khyndew ka shyiap jong ka Jaitbynriew jong ngi ka dang tuid suki jai pa jai sha ki bar jylla bad ka map jong ka Meghalaya (khamtam Khasi Jaintia Hills) ka dang kjiap dang kjiap mala ki sngi.
Ym dei eh ba ka kjiap tang na rud na kiar, phewse ka da kjiap ruh ha ki bynta ba sha pdeng bad ba kham long sor.
Ki khlieh nongshar jong ngi, nalor ba kangar spah bud sa ka tiengeit kumta la hap ban dem bad kohnguh katba ong ki bar jylla, haba u bar jylla u ong kaba lieh kin ong kaba lieh haba u ong kaba ïong un ong kaba ïong.
Lada kam dei kumta balei ka don ka jingshah knieh jaka? Hato um don Hok ban dawa ïa kata?Nalor ki khlieh nongsynshar, bud sa ki paidbah ruh bun kiba kangar spah shisha.
U bar jylla dot dot u wan kiew nangthie na ri thor tang ban ïoh i bai kali u shlan ban poi shane.
Ynda u poi shane sha ka Ri jong ngi, u shu shong khrong, khar tiar jot, suh juti, leit tyrwa tiar bad shi miet ar miet ne shi taïew u thiah bad synthap kat haba ïoh ei.
Mar nangta hi u leit kynduh ïa ki Khasi jong ngi ban pan ïng, bad ki Khasi jong ngi ha ka jing kangar spah, ‘ale ale mama, wan shong ha ka ïng jong ngi kaba lait, ka um ha juh, ka jaka sait jaiñ ha juh, ka jaka buh kali ruh ka pahuh’.
Hangta u bar jylla u shong syaid bad u trei dukhi miet sngi ban pyndap bai ïng bad ban dap i bai bam malu mala bad haba u pyrkhat u sngew kynjah bad sngew synei ïala ki jong ki para jait para kynja jong u kiba im kordit sha ka shnong trai jong u, kumta u wan ïalam lut khrui shane, Khasi jong ngi pat namar ba kangar spah, lada u bar jylla u ong ba un pynheh noh ka bai wai ïng ki da rymmuiñ ha lyndet lyndet bad ka ong sted artad ‘to mama’.
Haba ngi ki Khasi ba na nongkyndong haba ngi wad ïng wai ha sor ha ka por ba ngi leit pule jynjar shisha ban ïoh ïng.
Da don ki ïng ruh ka dor kaba heh ba heh bad kham bun la ai wai beit sha ki bar jylla kiba biang ka pisa.
Ki bun ki briew ha jaka sor ki tieng ruh ban ai wai ïng ïa ngi ki khynnah nongkyndong kiba wan na ka longing ba kyrduh hana ba ïohba ngim lah ban siew bai wai ïng.
Hana dang lah ban ai wai ha u bar jylla u ba ai lypa la pisa bai wai ïng da ki bnai (saw bnai san bnai bad don ruh shi snem).
I don lei iwei i kong ha Laitumkhrah iba kren tohmet ïa nga shisen da kaba ong ban aiwai ïng ïa ki nongkyndong sngewthait namar da ki shnong slem ruh kin shong eh tang 2snem haduh 5snem ba ki shu wan pule shane.
Dang lah ba ai wai ha u bar jylla uba shong da ki phew phew snem bad ka dor ruh um juh salia katno katno ruh.
Kumta keiñ ka dang pyndap da ki bar jylla ïa ki lum ki them bad ki ranab ki madan kiba don shnong ha ka Ri jong ngi.
Da shisha, kane ka jingkangar spah jong ki para Ri jong ngi naduh ki khlieh nongshynshar haduh ki paidbah ka la pynjot bad pynjynjar tasam shisha ïala ka Jaitbynriew.
Ngi wanrah hi ïa ki jingeh, ka jingma bad ngi leit rung hi ha khim khait.
Mynta lei ka jaitbynriew jong ngi lei kat dang khih kat dang ngam, ban shong ruh jhieh bad ban ïeng ruh kynduh.
Lehse phin lyngngoh balei nga kren kumta, ka daw ka long ba mynta ka Jaitbynriew jong ngi kam klai shuh ban khieh namar tang shu khih katta u shiah un dang ngam, nuksa lada ngi khih kan long ka jingsangsot namar la syrtap da ki shipai ki swar suda bad ki bar jylla kiba lah jan ïa ryngkat ha ka jingbun paid bad u trai Ri.
Lada kum ka Jaitbynriew ngim kyndit bynriew, ngin ym don jingkyrmen ha ka pateng ki khun ki ksiew jong ngi.
Ka sorkar ka lah ban leh kat ba mon kumba jia ha Jamu bad Kashir.
Wat ong ba ngi la don ka District Council, ngin lait na ki jingeh na ka jing wan tyllep u poiwir.
Lada kumba ka long mynta ka District Council ka dei pynban ka nong shet kylla ba nyngkong eh ïa ka Jaitbynriew jong ngi.
Lehse phin lyngngoh balei nga ong ba ka District Council ka dei ka nongshet kylla ba ha nyngkong eh ka daw ka long ba ka kamram jong ka District Council ka long ban pynneh pynsah ïa ka khyndew ka syiap bad ïa ka Riti Dustur hynrei hato phi ïohi ba ka pynneh pynsah shisha ïa ka khyndew ka shyiap? Lada ka la pynneh pysah ïa ka khyndew ka syiap katno sien ka la leit ujor sha Supreme Court halor ka jing shah knieh jaka jong ka Jylla jong ngi? Katno sien ka la leit tied jingkhang sha ka UNO ban pan jingïarap na ka tei ka tnad treikam ba khlaiñ bor jong ka pyrthei na ka bynta ka jing shah thombor ki para ri bad ka khyndew ka shyiap jong ngi sha ki thaiñ khap-pud bad kiwei kiwei ki jaka? Balei ka khyndew (map) jong ka Jylla jong ngi (khamtam Khasi Jaintia Hills) ka dang kjiap dang kjiap katba dang mih ki sngi? Hato ngi shngaiñ ba don ka District Council? Haba kumta, hato ka pynneh pynsah bad ïada ïa ka khyndew ka shyiap? Lada ka ïai long kumne kan sa poi ka por ba u Hynñiewtrep un sa ong ba ka jingdon ïa ka District Council (KHADC & JHADC) ka long ka jingtim ïa ka Jaitbynriew.
Kynmaw para Ri baieid, ha kawei ka sngi la phi ngeit ne phim ngeit ba kane ka khyndew ka syiap jong ngi kan sa kylla khyndew sorkar noh baroh.
Ka jingkiew sted jong ki briew ha ka jingbun paid ka pynlong ba ka sorkar India ba kan ym don jaka ban pynshong pynsah ïa ki bad ha kata ka por, ka rai kan long ban pynduh noh ïa ka Hok bat khyndew bat shyiap jong ka Jaitbynriew jong ngi bad ban phah wan shong wan sah ïa ki bar jylla shane bad ba kine ki bar jylla kiba la don lypa hangne ruh kin ïoh la ka bhah (khyndew ka syiap).
Wat sngew hieng khmut bad sngew heh spah ba phi don ka jaka ka khyndew ka shyiap kaba bun, shisien ka sngi ka jaka ka jong phi kan ym dei shuh ka jong phi lada ngim kyndit bynriew noh kloi kloi.
Ngi la jied bun bun sien ki nongthaw aiñ na ka bynta ban thaw ki aiñ ki ba pher ba pher ban ïada ïa ngi, hato ka don mo kata ka aiñ kaba la ïada bad ai jingshngaiñ shisha ïa ngi? Ngi ïohi ba ki bar jylla (kiba long Scheduled Tribe) ki dang thied jaka shaid shaid bad dang ïoh bhah kumjuh kumba ïoh ma ngi ki trai Muluk ha ka ïoh kam ïoh jam bad kiwei kiwei ki bynta.
Ha kiba bun ki bynta, sorkar jylla ka long bad kan sa long tang kum ka nongrah ktien ha khmat ka sorkar pdeng bad kam lah ban thaw ki aiñ ki ban long pyrshah ïa ki aiñ jong ka sorkar pdeng.
Kumta keiñ para Ri baieid (Khlieh nongshynshar bad Paidbah), sa katno shuh ngi dang kangar spah? Lada kum ka shnong kam shah ïa ki bar jylla ban wan shong wai bad wan trei, hato don kiba nud ban wan tuklar jubor ïa phi ba phin shah? Lada phi kiba don ïng wai/jaka ai wai phim ai wai shuh sha ki bar jylla, hato don kiba nud ban wan tuklar ïa phi ba phi dei ban ai wai beit sha ki bar jylla? Lada phi kum u Syiem/Lyngdoh/Doiloi phim ai wai bad shah ïa ki bar jylla ba kin shong kin sah ha ka khyndew ka shyiap jong ka Hima/Raid jong phi, hato don ki nud ban wan tukar? Lada phi kloi ban ai jak ïa ki bar jylla ban shong ban sah (kumba long ha ki sawdong jong ka ïewduh bad kiwei ki jaka), kan eh aïu pat ban ai jaka ïala u jong u khun u hajar? Ym tang kata, ki nongbat ïa ka bor ha District Council ruh ki don ka pali ban kylla dien trai bad weng noh mardor ïa ka jing kangar spah.
Lym kumta, ka nongrim jong ka District Council kan sa shong kynrong noh bad ha kata ka por, ki Trai Ri kin sa ong ba kam myntoi shuh ban don ïa ka District Council namar ba ka dei tang ka nong pynjot ïa ka Khyndew bad ka Jaitbynriew, kumta la dei ban kyndit bynriew bad pynjanai noh ha shwa ban jot thiaw.
Kane baroh ka jingthoh jong nga kam dei ka jingpynrem ne kren beiñ ïa phi halor ki tei ki jingshisha, hynrei ka dei ka jingkyrsiew.
Bad ym baroh kiba long ki riew kangar spah kumtei, kumta nga kitbok kitrwiang ïa baroh kiba trei hok bad ki bym kangar spah ba phin dang long ka nuksa ïa kiwei bad ba phin dang imbha manbha ha kiba bun ki bynta ban im la ka Ri bad ka Jaitbynriew.
Shillong: Sa uwei u rangbah briew, u la khlad noh namar u COVID-19 ha ka jylla ha kaba ka jingkhlad noh jong kiba iohpang ka la kiew sha ka hynñiew ngut.
Katkum ka tyllong khubor, la iathuh ba une u rangbah udei uba la 58 snem ka rta uba shong ba sah ha Jhalupara, Shillong.
La iathuh ruh ba une u rangbah u la khlad noh hynnin ka miet jong ka 21 tarik Nailar 2020 ha Shillong Civil Hospital, ha ka por kumba 10:15 mynmiet.
Une u rangbah udei uba don jingshitom ban ring mynsiem bad la kheiñ lang ia u kum uba khlad na u COVID namar u don artad ia u khñiang jingpang COVID-19.
“Une uba la khlad udei u ba pang COVID, u dei ruh uba pang shini bad u don jingshitom ruh ha u klongsnam" iathuh ka khubor na Civil Hospital Shillong.
Shillong: Ka Khasi Students’ Union(KSU) Upper Shillong Circle ha ka 21tarik u Nailar 2020 ka la leit ban ai ka jing kitbok kitrwiang ia u heprit Gerrard Dakerlang Sun ha ing sah jong u ha Lummawbah, u ba la shah jied ban pyntbit ia ka kam ialehkai football ha ka BOCA Junior Football School ka ba don ha Bengaluru.
Ha kane ka sngi ki Nongialam ka KSU Upper Shillong Circle lem bad ki dkhot ka KSU Lummawbah Unit ha ryngkat ki jingai sngewbha ki la ai ruh jingkitbok kit rwiang ba u ne u heprit un dang kiew shaphrang khnang ba un wanrah ia ka nam ka burom ia ka iing ka sem, ka shnong ka thaw bad ka jaitbynriew hi baroh kawei, bad kum juh ki la ai ka jingkyntu kynpham ba un kynmaw ban trei shitom khnang ba un ioh kheit ia u soh ka jingjop bad un poi sha ka khet ka ba donburom, bad khamtam eh haba un sa leit sha barjylla ba un ri ia ka akor ka burom bad ba un nym klet noh ia ka Ri bad Jaitbynriew khnang ba haei haei ba un sa poi ka mynsiem ieit Ri kan nym jah da lei lei ruh ban kan nang kyrsoi shuh shuh.
Ki dkhot ka KSU ki la ioh ruh ban ia kren bad ki kmie ki kpa ki bahaing jong une u heprit u ban sa mih na ka nongbah Shillong la shai ka sngi ka ta ka 22tarik u Nailar 2020 ki ba la iathuh kato katne shaphang une u heprit.
Nyngkong eh u Gerrard Dakerlang Sun naduh ba u dang rit u ju sngewtynnad tang ban ialehkai football ha phyllaw iing lajong, hadieñ kata u la ioh ia ka jingshah hikai da ka Touch Line lyngba ka skul ba u pule ha St.
Edmund’s School Shillong, ha ka rta ka ba 10 snem u la ialehkai na ka Royal Wahingdoh Football club under 12 ba la pyniaid da ka SSA.
U la shah jied ban leit mih khmat ia ka Ri India na ka Shillong Lajong FC sha ka BRICS Junior Football International Tournament under 12 ka ba la long ha China naduh 15 Tarik haduh ka 22 tarik u Nailar 2017.
Ha u snem 2018 u la ioh ban leit mihkhmat na ka Skul sha ka Inter-School Goethals Cup, Darjeeling bad u la ioh ia ka nam best player of the Tournament.
U Heprit Gerrard u la ia shim bynta ruh ia ka jingialehkai Football ba la pyniaid da ka KSU Lummawbah unit bad u la ioh rah ia ka nam nongialehkai ba kynsai tam(Best Player) ha kane ka jingialehkai football.
Ka KSU lyngba kane ka kyrwoh ka pynpaw ruh iaka jingkmen kaba khraw ba ki hep barit bad ki samla jong ka Ri ki dang mih shakhmat ha ban wanrah nam bad burom iaka Ri bad ka jaidbynriew hi baroh kawei, bad ka jingleit kynduh ka KSU ia une u Heprit ka long kum shibynta ban pynshlur shuh shuh ia u shimet ban nang iai trei minot bad kan long ruh ka nuksa kaba bha ban pyni sha kiwei bad ki para heprit bad samla.
Ka la ju don ka jingiakren ha ki riewngeit khristan, ia ka jingmih jong ki khrist lamler bad ha kane ka kynti, ka Nagaland Baptist Church Council (NBCC), ka ai jing maham ia ki riewngeit lane ki dkhot jong katei ka balang, ba kin husiar ialade, halor ka jingleit rung ka balang thymmai ha katei ka Jylla, kaba la tip da ka kyrteng Church of Almighty God from China.
La kynnoh, da ka NBCC, ba katei ka kynhun, ka shim ia ka jing hikai kaba thok bad kaba lamler, ka bym iahap satia bad ka jingngeit Khristan.
U General Secretary, ka NBCC, U  Zelhou Keyho, ha ka shithi, kaba ula phah sha ki  Executive secretary bad ki director jong ki Baptist association, ula ong “Nga thoh ia kane ka shithi, da ka jingsngewkhia, halor ka jingmih jong kawei ka niam, kaba la tip kyrteng Church of Almighty God kaba na China, ha kaba ka la rung ha ka ri jongngi".
“Ka Church of Almighty God lane ka Eastern Lightning, ka dei ka kynhun kaba stad shiun bad ka don shibun ki peij ha ka facebook, ki don ki jingthoh kiba itynnad bad kiba khring ia ki paidbah bad ki don ruh ia ki jing batai, katba kum ka jingthoh jong ka Baibl", ula ong shuh shuh.
Ha katei ka shithi, kaba 19tarik Nailar 2020, ula  ong ba katei ka kynhun niam, ka pyni ba U Jisu, ula wan phai sha ka pyrthei, ha ka dur jong ka kynthei, kaba kyrteng ka  Yang Xiangbin, lane kaba la tip kum ka  Lightning Deng bad la iathuh ba ha ka jaka jong ka New Testament, ki la pynmih bujli, da kawei pat ka kot bah, kaba ki ai kyrteng “The Word Appears in the Flesh".
“Kitei ki kam, ba U Blei, ula wan biang sha ka pyrthei, lyngba jong katei ka briew bad ki thoh ia ki jingkren jong katei ka kynthei, kum ka jingphla ba kynja mynsiem bad ki thoh bad pynmih paidbah ia kitei ki kot, lyngba ki phlim, ki video bad ki kot ruh" ong shuh u nongialam jong ka NBCC.
U Keyho, ula ong biang ba U Jisu, ha ka ktien jongu hi, ula kren shai ba un sa wan phai biang sha ka pyrthei, kum U Syiem bad kumba ula long mynshwa bad um dei satia, lyngba katei ka briew kaba na China".
Shillong: U Director ka tnad ka koit ka khiah, u Dr Aman War u la iathuh ba mynta ka sngi ba ki don 93 ngut ki briew kiba ioh jingpang covid  ha ka jylla baroh kawei, bad ki nongpang covid ha ka jylla ki la kot baroh, sha ka 1035 ngut.
Haba ia kren bad ki lad pathai khubor u Dr War, u iathuh ba ki briew ki ba la test covid positive mynta ka sngi, ha East Khasi Hills District ki don 66 ngut, RiBhoi District 2 ngut, East Jaintia Hills 4 ngut, ha West Khasi Hills District 10 ngut, ha West Garo Hills District 9 ngut,  North Garo Hills District 2 ngut.
Ha East Khasi Hills ki 66 ngut ki ba la test covid positive ki kynthup ia ki 21 ngut ki kynhun shipai bapher bapher bad 45 ngut ki riew paidbah kiba kynthup ia ki 10 ngut na ka jingtest naphang ha khlieh iew, 9 ngut ki dei na ka jingtest naphang ha Motphran, 9 ngut ki ba test naphang ha Anjalee bad uwei na ka jingtest naphang ha Khyndailad, 9 ngut ki dei ki High risk contact jong  uwei u nongtrei ka tnad ka koit ka khiah, 2 ngut ki ba leit ban shim dawai namar ki don jingshitom, uwei u dei nongtrei ka tnad ka koit khiah, 3 ngut ki dei ki ba wan phai na shabar ka jylla.
Ha  RiBhoi District, ki don 2 ngut kiba wan na shabar jylla, ha west Khasi Hills District 10 ngut ki dei kiba test naphang ha Shallang.
Ha West Jaintia Hills District 2 ngut ki dei ki ba wan phai na shabar jylla bad 2 ngut ki dei ki high risk contact jong u ba long positive.
Ha West Garo Hills District 4 ngut ki dei ki kynhun shipai bapher bapher 3 ngut ki dei ki na ka jingpynlong ia ka jingtest naphang ha Phulbari bad 2 ngut ki dei ki ba wan phai na shabar jylla.
Ha North Garo hills, ki 2 ngut kiba ioh pang covid, ki dei kiba ia kynduh bad kiba la don jingpang lypa bad ki ia bit, ha ka por ba ki leit shim dawai.
Ka jylla haduh mynta  kiba don ia kane ka jingpang ki la kot sha ka 1035 ngut, ha East Khasi Hills District 662 ngut, ha Ri Bhoi District 93 ngut, ha West Khasi Hills District 28 ngut, ha South West Khasi Hill District uwei, ha West Jaintia Hills District 3 ngut, ha East Jaintia Hills District 12 ngut  ha East Garo Hills District 3 ngut, ha West Garo Hills District  215  ngut, ha South Garo Hills District 2 ngut, ha North  Garo Hills District 12 ngut bad ha South West Garo Hill District 4 ngut.
Ki briew ki ba la ioh jingkoit pura ki long 769  ngut kynthup ia ki 20 ngut ki ba la koit mynta ka sngi, ki sample ki ba ladep ban phah test ki long 72,409  tylli  ki ba long negative ki long 70,029  tylli bad ki result ki ba dang ap ki long 579 tylli.
Ki  briew ki ba la khlad na ka jingpang Covid ki long 7 ngut kynthup ia u ba khlad hynnin ka mied.
Haba batai shai shaphang u briew ba khlad hynnin ka mied u Dr War u la iathuh ba u ne u briew u dei u ba la tip kyrteng Kim u Ramvasan Rai, 58 snem ka rta u dei u ba shong ba sah ha Jhalupara.
Shillong: U Director ka tnad ka koit ka khiah u Dr Aman War, u iathuh ba  lyngba ka jingpynlong ia ka jingtest naphang lane ka Random testing ha baroh kawei ka jylla 23,221 ngut ki briew ki ba ladep ban test bad na kine ki 397 ngut ki dei kiba long positive.
Haba iakren bad ki lad pathai khubor u Dr War u la iathuh ba ha East Khasi Hills District, ki don 1,283 ngut ki briew kiba la dep ban test bad na kine 203 ngut ki dei ki ba pang Covid -19.
Ha west Khasi Hills District 506 ngut ki dei ba ladep test bad na kine 27 ngut ki ba long positive.
Ha East Jaintia Hills District 1266 bad na kine 3 ngut kiba long positive, ha West Jaintia Hills District 908 kiba la dep test bad baroh ki long negative.
Ha RiBhoi District 2150 ngut ki ba ladep ban test bad na kine 23 ngut ki long positive.
Ha North Garo Hills District 1028 ngut kiba la dep ban test bad na kine 12 ngut ki long positive, ha East Garo Hills District  593 la dep ban test bad na kine 3 ngut ki long positive, ha  West Garo Hills District 3295 ngut ki ba la dep test bad na kine 124 ngut ki ba long positive, ha South Garo Hills 630 ki bala dep test bad baroh ki long negative bad ha South West Garo Hills District 198 kiba la dep test bad baroh ki long negative.
Shillong: U DHS(MI) jong ka jylla, u Dr.
Aman War, u la ong mynta ka sngi ba ka jylla ka duna palat ki doktor ha ki hospital bad ki don kiba leit pule doktor na ka jylla kiba la soi ia ka bond bad ki don mynta ha ka jylla.
U Dr.
War u la iathuh ruh ba kan sa poi ka por ba ia kine kiba soi ia ka bond yn sa pynmih ia ka kyrteng jong kito kiba khlem burom ia ka bond kaba ki soi bad kane ka bond ka long kumba 10 lak bad 25 lak bad ka Health Department kan nym ailad ba kin lehkai ia ka bond, hynrei la ailad ia ki ba kin wan ban pyntip bad ban wan mih hi hapoh u bnai Nailar, hynrei lada kim wan, yn sa pynmih ia ki kyrteng jong ki bad lada kim treh ban trei bad ka sorkar, ki hap ban siew noh ia ka bond.
Shuh shuh u Dr War u la ban tyngeh, da ka iathuh ba ha ka por ba ki soi ia ka bond, ki kwah ban leit pule medical bad ki da ioh ei ruh ia ka seat.
Kane ka dei ka jingai sngewbha ba ki leh bha ha ka eksamin ka jong ki.
Kumta, ki la dei ka por ban iatreilang bad ka sorkar bad ban wan ai jingtip sha ki badei peit.
“Lada ki kwah ban treilang bad ka sorkar ruh ka lad ka plie, lada ki kwah ban siew noh ia ka bond, ka long kaba bha ia ki," pynkut u Dr.
Aman War.
Shillong: Ka dorbar shnong jong ka Kench’s Trace, Oxford Hill and Rilbong, ka la thoh sha ka Deputy Commissioner, East Khasi Hills, ha kaba ki iathuh ba ula don uwei u nongtrei jong ka kotkhubor The Shillong Times, uba ioh pang khlam corona virus bad ka dorbar shnong, ka la iakren bad ka sorkar, ba kan khang dam ia katei ka jingtei, hynrei, haduh mynta, ym shym la leh eiei satia.
Mynta ka sngi, la iathuh ba ki don sa arngut ki nongtrei jong katei ka kotkhubor, kiba ioh ia katei ka jingpang khlam bad ka dorbar shnong, ka dawa ia ki bor District ba kin shim khia ia katei ka kam bad ban khang dam ia katei ka ophis trei kam jong ka kotkhubor, ong ka dorkhas, ba la phah da U Glanding Lyngdoh, Rangbah Shnong.
Shillong: Hadien ba kawei ka longing jong u Borming Nongbsaw kaba dei na ka shnong Manad, ka la hap sah kyrpang ha khlaw, bad la don ki jingkynthoh na ka liang ki sengbhalang bad ki paidbah, ha kaba la kynnoh ba ka shnong Manad ka iuhroit ia ka hok jong ki; hynrei na ka liang jong u Director of Health Service, u Dr Aman War u la iathuh ba kane ka longing kam dei satia ba shah pynbor ha ka shnong, hynrei ki leit sah hi da lade sha kane ka khlaw ha kaba ha kane ka juh hi ka jaka ki ju leit ban rep ban riang.
Kane ka longing ki la shim ia kane ka rai ba kin sah jngai na ka shnong hadien ba ka khun jong ki ka dang wanphai na Shillong.
Kane ruh ka long kum shibynta ba ki paidbah ka shnong kin lait na ka jingshongsyier na u khñiang COVID-19 tangba hadien ba ladep tes ia kane ka iing lashem ba ym don napdeng jong ki ba ioh ia u COVID-19.
Da ka mynsiem kaba sngewkhia eh nga duwai bad shim ia u khulom ban thoh ban kren ia kane ka khubor, ka bih seiniong ha ka ri bad ka jaitbynriew jong ngi.
Da kaba sngew burom ia kito kiba niew donkam eh ban pyndonkam ia ka, ha kano kano ka kam, to ka shong ha ka jingngeit bad ka jingsngewthuh jong ki hi.
Na ka ktien U Blei ngi shem ba u soitan u kylla bsein bad u bsein u kylla soitan.
Ka kitab Jenesis 3:4 ka ong, “Te uta u bsein u la ong ha kata ka briew, phin nym iap noh shisha".
Na kaba kohnguh ia u bsein ka pop ka la rung ha ka pyrthei.
Ka Proberb u Solomon U Syiem Israel, u kren maham ia kaba dih wain ne dih kyiad Prob 31:45, “ Kam dei ia ki syiem, ko Lemuel , kam dei ia ki syiem ban dih wain, lymne ia ki myntri syiem ban ong, Hangno ka kyiad? Ioh haba ki dih ki klet ia ka ain bad pynbakla ia ka jingbishar….
" Ia ka wain ia ka kyiad ym dei tang ki syiem ki myntri ki heh ki hain lada ki dih ia kano kano ka ain kin nym sngewthuh shuh hi, bad kin bakla ha kino kino ki kam baroh, la ki sngew ba ki biang hynrei la lait lut hi baroh, namar U Blei Um sngewbha ia ki.
Tang ban ia tip khyndiat la ka lah ban ia pher na ka jingtip kaba bun na kiwei.
Kaei bad kumno ka kylla bih sein iong kaba lah shisha ban pynlehrain ban pynjot, ban pynpra khiew ja, khiew jhur ban pynklet wat ia ki ain ki kanun ba la ia teh ia spain la ka long kha long man, bad ka pyniap briew barabor wat ki kali ba bun jait, don kiba da ka Bus ruh barabor ki hap sha riat da ki spah ki briew ki mynsaw bad ki iap ruh.
Ah ka Ri ka Jaitbynriew jong ngi.
Ka bih sein iong ka tuid ha man la ki shnong, mynta lei lei la da pynbna da ki bor ba ha khlieh ba yn leit ai pynbiang (supply) sha kito kiba donkam “Wow! Wow! Kan kylla “Woe – Woe" – kordit kordit.
Kumno ka long “kyiad" ba bang ki briew ban dih? Kumno ka long bih sein iong haba la dih? La shna kyiad da ki jait jingbam ba bha eh ba la ai U Blei ha ki briew.
Don lai jait ngan batai khyndiat ia kane ka phang :-I.
Donkam ban pynduh noh ia kane “KA BIH SEINIONG" naba ka don ka jingma : Ha ka por hyndai ki khun Israel haba don u briew uba la ngam ha ka “buaid", uba kata ka bor ka “kian" pynjot kaba ka iing kam lah shuh ban Synshar ia U, ki la ai ha ki tymmen ki san ka nongbah haba um kohnguh, ki lynthem maw ia u haduh ban da iap.
Ka kitab Deuteronomi 21:20, “Kin lynthem maw ia u ban un iap, kumta kin pynduh noh ia kaba sniew napdeng jong ki bad ki Israel kin ioh sngew baroh bad kin sheptieng".
Ha ngi mynta ngi dei ban ia ieng rangbah ban pynduh noh ia ka “Kyiad" ban pynim ia ki briew.
Kaba ai lad ban Pynroi ia ka “Kyiad" ka dei kaba phi ai lad ia ka jingsniew ba bun jait baroh.
Ka Proberb U Solomon 31:4, ka ong, “Kam dei ia ki syiem ki myntri ban dih kyiad (wine) bad kim dei ban ong hangno ka kyiad? “ Prob 23:21, ka ong , “Naba uba buaid bad uba bam lalot kin poi sha ka jingduk bad kaba sam thiah kan pynkup ia u briew da ki jain jot".
Ka dkhot 29- 32 ka iathuh ia ka jingma jong ka, “kin don ka jingkordit, ka jingsngewsih, ka jingiapyneh, ka jingud, ka jingmong khlem daw, ka jingsaw ki khmat, bad haba kaba kut ka dait kum u ‘sein iong".
Ki riewkhraw nongiathuhlypa U Blei ki la maham ki la kren jur ia “ka Kyiad" ka nongshun kaba khraw tam jong ki bynriew ha ka pyrthei.
Isa 5:11 u ong , “Kiba ia beh ia ka kyiad kin kordit".
Isa 28:1, “Kin kordit, ka pansngiat ka burom , ka jingitynnad jong ki, kan jlop, katba ki dang im ki ieng ha khlieh ka them kaba sngaid (Fat valley) kiba la jop da “ka kyiad" (wine).
U Nongiathuhlypa Nahum 1:10 u ong, “Yn thang duh ia ki kum U Lang tyrkhong".
Ym tang ki nongiathuhlypa ba kren ba maham ia kane “Ka kyiad", Bih sein iong, U Jisu U kren U maham, U Apostol Paul u kyntu u khot ban kiar na kane ka nongpynjot kaba shyrkhei, kaban khanglad ia u briew ban leit sha ka hima U Blei 1 Kor 6:10, “kiba buaid kin nym ioh kein ia ka hima U Blei".
Ko ki lok ki jor Kynthei bad shynrang to ngin sumar ialade marwei marwei ban iarap pynkynmaw ia kito kiba ieit ia ka BIH SEIN IONG, ban kylla kabamut katba ka por ka dang biang, U Blei U ieit ia ka mynsiem jong phi, phai sha U, pdiang ia U, ba phin ioh ia ka jingsuk bad jingpynim.
To U Blei Un kyrkhu ia kane ka khubor na ka bynta ka burom jong U hi.
AMEN……….
Ka Kanimozhi, kaba dei ka nongialam jong ka seng DMK bad kaba dei ruh ka dkhot jong iing dorbar  Lok Sabha, ka dawa mynta ka sngi, ba dei ban weng kam shi syndon ia U Vaidya Rajesh Kotecha, Secretary, ka AYUSH, namar ba ula beh ia ki samla ki bym nang kren hindi, na ka jaka ai jing hikai ia ki doktor.
Ka Kanimozhi, ka la thoh sha u myntri ka tnat AYUSH, U Shripad Yesso Naik, ha kaba ka dawa, ba dei ban weng kam ia U Kotecha.
Ka Kanimozhi, ka la ong ha ka tweet jongka “Kumno kane kan iai jia, ba ki bym nang kren hindi, kin iai shah pyndik ha kane ka rukom?".
La iathuh ba la pynlong ia ka jingai jinghikai, ia ki doktor, da ka  Ministry of AYUSH bad bun na ki nongkren, ki kren da ka hindi, hynrei, ki don bun kiwei pat ki bym sngewthuh hindi, kiba kynthup ia ki 37ngut na Tamil Nadu bad kitei kim sngewthuh eiei satia.
U Kotecha, la iathuh ba haba kren ia kitei kiba leit sha katei ka jingialang, u iathuh ba ialade um nang satia ban kren English bad kumta, ula bthah ia kito ki bym sngewthuh ba kin mih noh, na ka jaka jingialang.
Ka thei iap saw, kaba na Hyderabad, jong ka jylla Telengana, ka la ujor sha ki pulit, ba ki don haduh 139 ngut ki shynrang, kiba la bat bor ia ka, ha kine ki khyndiat snem ba ladep.
Katei ka iap saw, kaba 25 snem ka rta, ka la jer kyrteng ia ki nong ialam jong ki seng samla pule, kiba trei bad ki riew sain pyrthei, ki nong ia said ain, ki nongthoh khubor, ki nongkhaii bad kitei ki don ha ka thup jong ki 139 ngut kiba la bat bor ia ka, ha kaba ka la ujor ejahar ha ka  thanat ha Panjagutta.
La iathuh ba ka la ia pyllait noh bad u tnga jongka, hadien ba ka la ia shong tang shisnem bad u, hadien ba ka la ia poi kha ha u snem 2009 bad hadien kata, ka ju shah bat bor man ka por, ha shibun ngut ki briew, ka la ujor ha ka ejahar, kaba 42 sla.
Ka la kynnoh ruh ba katei ka jingslem jongka, ban ejahar, ka long namar ka jingshah byrngem jongka, kaba man ka por , ha kitei kiba ju bat bor ia ka bad kiba ju pyn mynsaw ruh ia ka, da kaba kynthah da ka ding sikret bad kiwei kiwei.
Aug: Ka nongbah jong ka Netherlands, ka don kawei ka buit bad kata ka long, ban ailad ia ki shynrang, ba kin leit pi beit ha katei ka jaka bad ba kin nym pi pathar sha ki rud ki kiar ha lynti syngkien.
Ka  Urban Senses, kawei ka kompeni ka la buh ia 12 tylli, kitei ki  jaka leit pi lane ki GreenPee ha ki jaka bapher jong ka nongbah Amsterdam bad kiba la ju tip, ba ki dei ki jaka, kiba ki jubor bha, kiba ju leit pi pathar.
U Richard de Vries, uba lap ia katei ka buit jong ka  GreenPee, u iathuh ba ki la sdang ia katei ka buit ha u snem 2018, hynrei mynta pat ki la buh tam sa phra tylli, hadien ba ki lap ba ki ia bun bha ki briew, kiba leit pi noh ha kitei ki jaka ba la buh khnang.
“Ka jingmih ka long ba ka la duna haduh 50 percent ka jingleit pi pathar" ong U  De Vries haba iakren bad ka CNN.
Ka jingdon kitei ki jaka leit shabar, ka long, ha kaba la shna bad pyndap da ki niut ha kitei ki jaka leit shabar bad kitei ki jaka, kiba don kitei ki niut, kim donkam shibun ban theh um bad ki ai jaka ruh ia ki khniang ba kin leit shong leit sah lane ia ki ngap ba kin wad jingbam bad nangta ka um pi, ka kylla long ruh ka sboh bad ka um ia kitei ki jingthung kiba don ha katei ka jaka leit shabar.
Katei ka jaka, ka iarap ban pynduh ia ka jingtwa noh ka khyndew, na ka jingleit pi pathar sha ki khlaw bad ka iarap ruh ban khanglad na ka jingiap jing mynsaw jong ki briew, namar ba kiba bun ki ju hap sha ki nala, ha ka por miet, ha kaba leit wad jaka pi.
Ka nongbah Amsterdam, ka dang pynkhreh mynta, ban lap ia ka jingstad ruh ban pynsuk ia ki kynthei, ba kin leit shabar ha ki rud surok ne ha ki lynti shnong.
U De Vries, u dang trei bor bah, lyngba ka GreenPees, ban pyn treikam sha ki bynta bapher jong ka pyrthei bad u kyrmen ruh, ba un sa lah ha ki snem ban sa wan, ban pynkylla bor ding, lyngba ka um pynjhieh jong u briew.
Shillong:  Ka nongpang, kaba don ia ka jingpang at ha ka shadem jongka, ka la leit shah sumar ialade ha ka General ward jong ka  NEIGRIHMS, ha U Naitung ba ladep bad ka dei ban shah sumar ha ka taiew ban wan, hynrei, ka la ioh ia ka jingpang iabit covid 19, ong ka khubor na katei ka hospital, ba la phah mynta ka sngi.
Ki don 19 ngut kiba iajan bad ka, ki don mynta ha ka jingshong kyrpang.
Lyngba katei ka jingjia, ka  Department of General Surgery, NEIGRIHMS, kan khang shwa naduh mynta ka sngi bad haduh ban da pynbna da kumwei pat, katba kiwei pat ki jingtrei kam ha ka hospital, kin iaid beit shakhmat, kumba ki ju long.
Phi kwah ban shu shong jai pdeh, hynrei ban ioh pisa pat? Ka don kawei ka lad bad ka sorkar Germany, ka ai ia katei ka kamai kaba T.
1.
41lak na ka bynta kito ki jaituh, kiba shu shong kyllain kti.
La iathuh ba ka  University of Fine Arts, kaba don ha Hamburg, Germany, ka don ia katei ka jingtyrwa kaba ai kamai kaba  1600 euros lane kaba T.
1.
41 lak, sha kito kiba shu im jaipdeh, lane ki bym trei eiei ruh em.
Na ka bynta ban ioh ia katei ka kamai, kito kiba kwah ki dei ban jubab ia saw tylli ki jing kylli bad kitei ki long ba balei kim kwah ban trei eiei bad haduh katno slem ba kin iai kwah ban im khlem da trei da ktah.
Nangta sa kawei ka jingkylli ka long, ba balei ka donkam, lada jia ba u briew, um don ia katei ka jingim ba jaituh bad nangta sa kaei ka jingbha lada u briew, u pynduh noh ia katei ka jingim jaipdeh.
Katei ka phang, ka dei kaba la wan rah da U  Friedrich von Borries, ha kaba u kwah ban sngewthuh ia ka jinglong jingman jong ki briew kiba im jaipdeh bad nangta ban wan rah ruh ha ka jingiadei jongki bad kito pat kiba smat ba sting.
Haba iakren bad ka kotkhubor  The Guardian, u ong “Ngi kwah ban sngewthuh ia kaei ka jingmut kaba don ha ki riew jaipdeh.
Lada jia ba phi ong ba phim kwah ban leh eiei, na ka bynta shi taiew, kata ka long kaba sngew tynnad bad lada phi dang kwah shuh ban nang pynjlan shuh shuh, kata ruh kan dei hi ka jingmut kaba kham sngew tynnad pynban".
Kito kiba kwah ban tyrwa ialade, ban ioh ia katei ka bai nong, kin lah ban wad jingtip na katei ka University, haduh ka 15tarik Nailur 2020 bad yn jied ia ki jubab jong kiba bit eh, ha U Kyllalyngkot 2021.
Ka don ka kyntien, kaba ong “Ban ieid ka pynmong" bad katei ka la urlong shisha, ha kaba ka tnga, ka la dawa ban ia pyllait san shyieng noh bad u tnga jongka bad ka daw, ka long ba ula ieid palat pud ia ka.
Katei ka jingjia, ka dei ha ka Jylla Uttar Pradesh.
La iathuh ba kitei ki shi tnga, ki la ia shong ia sah ryngkat la 18 bnai mynta, hynrei ha ki khyndiat sngi ba ladep, ka tnga, ka la leit sha ka Sharia Court bad ka daw ka long ba ka kwah ban ia pyllait san shyieng noh bad u tnga jongka, namar ba kam sngew bang satia, ba utei u tnga jongka, ula leit palat pud ia ka, ong ka khubor The Week.
Ka tnga ka iathuh ba bun bun sien, wat ba kan shet kan tiew, kan sait jain sait nep ruh, um shah shuh, hynrei, ula trei hi dalade bad kumta, kam ju ioh lad shuh, wat ban ia mai ruh bad u, namar ba um ju kyrngiah satia, kat ia kaba ka ong.
“Nga shait leh bakla khnang bunsien, ba nga kwah ba un mai ia nga, hynrei, um ju mai satia bad u shu sngap bad u shu map noh pynban" ka la ong shuh shuh.
Ka kashari, ka la kyntait ia ka jingkwah jong ka lok ban ia pyllait noh, da kaba ong ba kam don nongrim satia ban ia pyllait tnga noh, haba haduh katta, ula leh bha u tnga jongka.
U President ka Turkey, U  Recep Erdogan, hynnin ka sngi, ula hukum ban pynkylla noh ia ka iing mane barim jong ka balang  Orthodox, sha ka mosque lane ka iing mane jong ki Muslim.
Katei ka dei ka iingmane jong ka Chora Church, kaba don ha Istanbul, lane kaba la tip kum ka  Kariye Museum.
Kham mynshwa, dang shibnai eiei, U Erdogan, ula pyn kylla ia kawei ka iing mane sha ka mosque bad katei ka dei ka Hagia Sophia, kaba la ithuh da ka UNESCO, kum ka jaka tei nam ba khraw jong ka pyrthei.
Na ka liang ka Greece, kaba don marjan bad ka Turkey, ka shim ba katei ka dei ka jing pynshit niam jong U Erdogan.
Ka Hagia Sophia, ka dei ka iingmane kaba la shi hajar snem ka rta jongka bad ka dei ka iing mane jong ka Byzantine Church, kaba la tei ha ki spah snem kiba 14.
Shillong:U myntri jong ka Urban Affairs, u Bah Hamletson Dohling mynta ka sngi u la pyn paw ba ka jingthoh jong ka Swachh Survek shan, 2020 ba ka sor Shillong ka long ka jaka kaba jaboh tam ha ka Ri, ka long kaba “bakla".
“Ban bynta ia ka sor shillong kum ka jaka kaba jakhlia tam ha ka Ri India ka long kaei kaei kaba bakla shibun eh," iathuh u Bah Hamlet.
Na ka liang jong u, u la ong ba kat ka Sor Shillong ka ioh ka ia ka kyrdan ha kaba iadei bad ka jingkhuid jingsuba katkum ka survey jong ka Swachh Survekshan 2020.
U la ong ba na ka por sha ka por la ju peitbniah ia ka khuid ka suba ha sor shillong da ka Department of Urban Affairs bad ka Shillong Municipal Board.
U bah Hamlet Dohling u la ong ba ka sorkar jylla kan sa shong ban iakren ha kine ki sngi bad ka Meghalaya Solid Waste Management Policy ban iapyrkhat halor ka khuid ka suba ha sor Shillong bad ki jaka ba marjan.
Shillong:Myn hynnin ka sngi, U Dr MR Basaiawmoit, District Medical Health Officer (DMHO), ula leit jurip ia ka jaka ieng jong ki trok, ki ban leit kit mar sha ka kad khaii ha Tamabil, kaba dang trei shait shait ha kine ki sngi ha Madan Langtad, kaba don harum Pynursla.
Ha katei ka jingleit, U DMHO, ula iohi da la ki khmat ia ka jaka ieng kali kaba heh bha, kaba dei ban ngiam da ki bun spah tylli ki kali bad nangta ula iohi ia ka kamra, kaba la buh na ka bynta ba ki nongniah kali, kin ia shong kyrpang lane ka quarantine centre, kaba ngiam ia ki 40ngut ki nongniah kali, nangta ka don sa ka jaka shongthait ki nongniah kali, ka jaka sum jaka sait bad ki don ki painkhana bad sa ki jaka bam ia ki nongniah kali, nalor kiwei pat.
Ha ka jingiakren bad ki nongialam ka seng ki nongkhaii maw, U Dr Basaiawmoit, u la bthah ba ki dei ban test thikna ban peit ia ka jingshit met jong ki nongniah kali, ha ka por ba ki leit ban pynhap mar sha Tamabil bad nangta, ha ka por ba ki wan phai ruh bad ia kito kiba kiew ka jingshit, yn buh ha kitei ki kamra ba kin shong kyrpang bad ban pyntip mar mar sha ki doktor ka Pynursla PHC bad lada u nongniah, u don ia kiwei ki jingpang, un sah ha katei ka jaka sah ba kyrpang bad lada u ioh jingpang khlam covid 19, kumta dei ban rah mar mar sha Civil Hospital, Shillong.
La bthah ruh da U DMHO, ba shisien man ka shiphew sngi, yn test ia baroh ki nongniah kali da ka RTPCR ban peit bniah, ioh ki don kiba ioh pang corona bad U DMHO, u iahap jingmut ruh ban test naphang shwa ia baroh ki nongniah kali, ha shwa ban sdang ba kin hiar leit pynhap mar sha Tambail.
Haba iakren bad ki nongthoh kotkhubor, U DMHO, u iathuh ba ka jingtrei ia mynta ka dang iaid shakhmat bad u khmih lynti, ba kin lah ban pyndep pura ha ka taiew ban wan ia ki kam kiba dang sah, kum ka ka kamra ba kin sah ki nongniah kali bad nangta sa kiwei de ki jingtrei kiba sahteng malu mala, hynrei U Dr Basaiawmoit, u pynpaw ia ka jingsngew hun jongu, ba ka jingtrei ka la iaid shakhmat, katba kum ki kyndon jong ka tnat ka koit ka khiah ka sorkar Jylla.
Ia katei ka jaka ieng kali ha katei ka jaka, la trei bor bah da ka Covid 19 team jong ka Riwar Mihngi Truck Owner and Driver Association bad ka Riwar Mihngi Exporter and Importer Asociation lem bad ki trai par jong ka Pynursla Civil Sub.
Ha katei ka jingleit jngoh jong U DMHO, la don lang da U Bah Nestarlin Khongkhlad Secretary Covid 19 team, Bah Nebaron Khongbinan President jong ka Riwar Mihngi Exporter bad U Bah R Nongrum, President Truck Association.
Ha ka jingiakren bad U Bah Nestarlin Khongkhlad, u iathuh ba ka tnat ka koit ka khiah, kan lah ban pynpoi ia ki kyndon jong ka leit ka wan bad ka kit ka bah ha ka Lah Sngi U Blei bad la khmih lynti, ba yn lah ban sdang ia ka jing khaii ha ka taiew ka ban wan.
U Bah Khongkhlad, u iathuh shuh shuh, ba katei kam dei tang kawei ka jaka ieng kali, hynrei ki don shuh shuh sa ar tyll kiwei pat kiba dang trei shakhmat bad kiba yn pyndep noh shen bad kumta baroh ki jaka sah kyrpang jong ki nongniah kali lane kiwei ki volunteer, kan poi sha ka 120 ngut.
Ym tang katta, la iathuh shuh shuh ba ki nong shalan maw ruh, ki la buh la ki jong ki jaka sah ba kyrpang ia ki nongniah kali jongki, ha kaba kin peit bad sumar ia la ki nongniah kali, lada jia ba ki don ka jingpang ha kine ki sngi ban sa wan bad la iathuh ruh ba ka jing kitkhlieh ban peit ban sumar ia ki nongniah kali, ka dei eh hi ha ki nongshalan maw, hynrei ka seng, kan iarap, haba don ki jingjia kiba kyrkieh bad la iathuh shuh shuh ba ka Covid komiti, ka bah khlieh, wat ia ki kali kiba sniew ruh, ha lynti, ha kaba ka la pynkhreh ia ka kali tan, ban leit shim ia ka kali, ka bym lah shuh ban shna ha surok bad nangta ka don ruh ka kali kit nongpang, haba don ki nongniah kali, lane ki nongtrei kiba la buh kyrpang ha katei ka jaka ieng kali, kiba lah ban ioh pang nangne shakhmat ha ka por ba ki don ha katei ka jaka trei kam, ba la buh da ka covid komiti jong kitei ki nongkhaii bad ki nongniah trok.
Kiba ioh pang corona virus ha India, ki la nang tam sa  69,878 ngut hynnin ka sngi bad mynta, kiba ioh pang baroh, ki la jan poi sha ka 30lak ngut baroh.
Kiba iap hynnin ka sngi, ki long 945 ngut bad baroh kiba iap, ki la pi sha ka  55,794, ong ka khubor jong ka Ministry of Health and Family Welfare.
Haduh mynta kiba ioh pang covid 19 ha India, ki la poi sha ka  29,75,702 bad kiba dang shah sumar, ki long  6,97,330 bad sa  22,22,578 ngut kiba la koit na ka jingpang bad kiba iap ki long baroh 55,794.
Kiba don ia katei ka jingpang, haduh mynta ki long  23.
82% na baroh kiba ioh ia katei ka jingpang bad kiba iap, ki long  1.
89 %, katba kiba la jem noh ki long  74.
30%, ong ka khubor jong ka  Health Ministry.
Nongpoh:Wat haba ki bor Distrik ka Ri Bhoi, ki la pynkupbor ia ki rang bah shnong ba ki lah ban ai Identity Card (ID) sha ki paidbah jong katei ka thain, khnang ba kin lait na kaba shah bat ha ka COVID-19 Screening Center kaba don ha Byrnihat, pynban haba iadei bad katei ki la don lai tylli ki kynhun sengbhalang na Byrnihat, kiba la kyntu ia ki rangbah jong katei ka thain ba ki dei ban da bishar shwa ha ka por ba ki thmu ban ai ID iano iano, ym ban shu ai kulmar.
Haba kren sha ki lad pathaikhubor, ki nongialam jong lai tylli ki kynhun sengbhalang kiba don ha Byrnihat, kaba kynthup ia u Bah Ricky Chyne, President ka FKJGP, u Bah Maitlynti Klein, President ka KSU bad u Bah Vigian Kharkongor, President ka RBYF, ki la ong ba ka nongrim kaba la pynlong ia ki kim ki sengbhalang ban kyntu ia ki rangbah shnong, ka dei namar ba ki tieng ioh don ki rangbah shnong kiba ai ID kulmar ia ki briew kiba na shabar ka jylla, namar katei ka thain ka dei kaba iajan eh bad ka Assam.
Na ka liang kitei ki nongialam sengbhalang, ki la ai ka jingiaroh halor ka jingtrei shitom da ki nongialam shnong bad ki paidbah, hynrei ka nongrim kaba la pynlong ia ki ba kim banse ban kyntu ia ki rangbah shnong ba ki dei ban husiar ha ka rukom ban ai ID, ka dei namar ki tieng ioh don ki rangbah shnong kiba ai ID kulmar ia ki briew, khamtam ba katei ka thain ka dei kaba iajan eh bad ka Assam, kitei ki nongialam sengbhalang ki la kyntu ia ki nongialam shnong ba ki dei ban ai beit thik tang ia kito kiba donkam hok bad kiba dei ki nongshong shnong kiba pura.
U Rev.
(Dr) John Roberts u dei uwei na ki Missionary bakhraw uba la wan sha kane ka Ri Khasi baieid jong ngi.
U long uwei na ki Missionary uba dap rynieng ha ka jingnoh synñiang sha ngi kum ka Jaitbynriew Khasi Pnar.
U dei uwei na ki Missionary uba ieid bha ia ka RI KHASI jong ngi.
U dei uwei na ki nong noh synñiang ha ka thoh ka tar jong ngi U Khasi.
Na kata ka daw la ai nam ia u kum “U KPA JONG KA KHASI LITERATURE".
U Rev.
Daffydd Andrew Jones u la ai nam ia une u Riewkhraw ha ka kot kaba u la ai kyrteng, From Corris to Cherra The life and work of the Rev.
Dr.
John Roberts 1842-1908 ba u dei U PREACHER, TEACHER, PASTOR, TRANSLATOR BAD u AUTHOR.
La kha ia une u Missionary bakhraw jong ka Ri Wales ha ka shnong Corris ha Ri Wales ha ka snem 1842 hadien shisnem ka jingpoi jong U Thomas Jones I ha Ri Khasi.
U la wan poi ha Ri Khasi hajan bakut jong ka snem 1871.
Une u Missionary u la shakri ha Ri Khasi kumba 37 snem tam.
U la khlad na kane ka Pyrthei ha ka 23 tarik Naitung 1908 haba u la dap 66 snem ka rta.
La tep donburom ia une u Shakri jong U Blei ha u lum jingtep ka Balang Nongsawlia ha ka sngi saitjaiñ 25 tarik da ka jingiam briew kaba khraw.
U Mr.
J.
Herbert Roberts u la khot ieit ia kane ka jaka (NONGSAWLIA) da “KA BALA KA RI KHASI".
Mar sien poi ha Ri Khasi la buh shuwa ia u ban trei sha Shella kaba long ka Lyngkha Trei bathymmai jong ka mission ha kato ka por.
Hangne u la trei kumba 5 snem hapdeng bun ki jingeh.
Dei ha ka snem 1876 u la wan poi sha ka shnong Nongsawlia bad u la shimti ban peit ia ka kam skul.
Bad u la shimti ban pyniaid ha la ka tyrpeng ia ka kam shakri bakhraw ha ka thoh ka pule kum u nongpyniaid ia ka Normal School, namar ba u Rev.
Hugh Roberts uba long u Headmaster jong kane ka Skul naduh u snem 1867-1875 un leit jynduh noh sha la ka ri ha ka snem 1876.
Ia kane ka Normal School hadien la tip ia ka kum ka Cherra Teacher’s Training Centre naduh ka snem 1947 ia kaba la seng da u Rev Thomas Jones ha ka snem 1865.
Nalor ka kam ban peit ia ki kam skul, u la hikai ruh ia ka subject Khasi bad ka Literature da lade hi.
U Babu Soso Tham uba dei uwei na ki khynnah skul ba paw (Distinguished student) jong u Rev.
Dr.
John Roberts u don ban ong kumne, “Nalor kaba hikai ia ka Theology, U Dr.
John Roberts u hikai ruh ia ka English Literature bad ia ka Khasi Langauge.
Bad u ju pynrem ruh ba ngi duna ia ka jingtip ia la ka ktien lajong.
" (La thoh da i Bah M.
G Lyngdoh ha ka Pateng Khristan, February, 1929 ha ka sla kaba 23).
Kitei ki kyntien jong U Soso Tham ki pyni ia ka Jingieid jong U Dr.
John Roberts ia KA KTIEN KHASI bad ka JINGTREI SHITOM jong u ban kyntiew ia ka.
Ha ka Kot Jingrwai jong ka Balang Presbyterian (Khasi Hymn Book), ka kyrteng jong Une u Riewkhraw ka la paw ha ki 71 tylli ki jingrwai.
Kane ka paw shai ba u dei uwei na ki nongthoh jingrwai na ki Missionari na Ri Welsh uba kham paw bha ha Khasi Hills.
Ki jingrwai jong u ki long kiba ioh shibun ki jinghikai bad kiba sngewtynnad ban sngap.
Nalor U Dr.
John Roberts, U Rev.
J.
C Evans u dei uba bud ban noh synñiang ha ki Jingrwai ha ka Kot jingrwai (Khasi Hymn Book) ha kaba u la thoh kumba 53 tylli ki jingrwai.
I Bah H.
Mylliemngap i la thoh kumne, “Rev.
Evans has also composed 53 beautiful, sweet, deep and spiritually powerful hymns book until presently".
Nangta ha ka snem 1887 la seng ia ka skul Theology ia kaba la tip hadien da ka Cherra Theological College.
Ia ka skul Theology la buh hapoh ka jingpyniaid jong u Rev.
(Dr) John Roberts kum U Principal (Founder Principal).
Te hadien ba la bynshet ha u ia kane ka kam Principal u la aiti noh ia ka kam skul ban pyniaid ia ka Normal School ha u Rev.
J.
C Evans.
Nalor kaba trei shitom ban pynbit pynbiang ia kane ka Theological Institution kaba Thymmai, la shaniah ruh ha U Rev.
(Dr) John Roberts ban sumar bad khmih ia ka Balang Nongsawlia bad ia ka District.
Une u Sahep u la hikai hi da lade baroh ia ki subject ha kaba sdang kata – Bible, Theology, Philosophy bad English Literature.
La iathuh ba u da iarap kyrpang ruh ia kito kiba kham duna kiba ym ia ryngkat bor bad ki nongpule kiba kham stad.
Ha ka snem 1994 ia kane ka Cherra Theological College la rah noh sha Mawklot, Shillong bad la ai kyrteng noh da ka “John Roberts Theological Seminary" kaba ngi ju khot JRTS (Mynta pat la tip kum ka JRTC).
Ki samla pule kiba nyngkong eh kiba la rung ha kane ka College ki dei U Rev.
Khnong, u Rev.
Amirkha, u Rev.
Sahon, u Rev.
Sorkin, u Rev.
Sahonrai bad u Rev.
Jobin Roy.
I Rev.
Dr.
W Manners i thoh kumne, “U Dr.
John Roberts ula long ka jingai kaba kor tam jong U Blei ia ka Ri Khasi khamtam".
I TBn.
B.
R Kharlukhi ha ka jingthoh ka jong i ha ka thup souvenir sah kynmaw jong ka jingdap 175 snem ka jingwan ka Gospel ha Ri Khasi i la thoh kumne shaphang jong U Dr.
John Roberts, “U Dr.
John Roberts um ju buhteng ia kano kano ka kam.
Um sngewtynnad ia ki riew jaipdeh bad ula pynpaw ia kane ha ka jingrwai jong u, Shuh me u jaipdeh".
U Rev.
(Dr) John Roberts u la leit shuti ha ka snem 1897 shuwa ban jia u jumai bah ha Ri Khasi ha une u juh u snem.
Bad haba u don ha la Ri Wales u la shah jied ban shimti ia ka kam Moderator jong ka General Assembly ha Wales.
Hynrei ha kane kajuh ka snem ha ka 12 tarik June 1897 ka la jia U Jumai Bah ha Assam, ha Ri Khasi bad la don ka jingpynjot kaba shyrkhei.
La twa lut ki Iing ki Sem, ki Iingmane, ki Iing Skul bad la julor ki jingthung jingtep, khamtam ha Ri War.
U tang shu ioh sngew ia kane ka khubor kaba sngewsih bad ka jingshitom jingjynjar jong ki khristan ha Ri Khasi, u la wan phai kyrkieh sha Nongsawlia lem bad i Mem Roberts bad i khun kynthei i Miss Bessie Roberts.
Hadien shiphew snem u la leit shuti biang sha la ri sha Wales.
Bad dei ha kane ka snem u la iohlad ban shimti ban shong ha ka shuki Moderator ka General Assembly ka Balang Presbyterian ha Ri Wales.
Bad ha kane kajuh ka snem u lashah pynkup ia ka Degree Doctor of Divinity (D.
D na ka Ripon University, Wiscousin, USA.
Kum ka dak ka jingniewkor ia ka jingshakri jong U kum U Missionary U Khrist bad khamtam ia ka jingtrei jong u ban thoh bad pynmih ia ki kot ki sla kiba bun.
U Rev.
(Dr) John Roberts u la long u nong noh synniang uba ha khmat eh sha ka thoh ka tar ha ka ktien Khasi.
Ki kot kiba u la ribais bad la thoh ki long:-Ma u bad u Rev.
J.
C Evans ki la long ki nongseng ia ka kot khubor, U Nongialam Khristan ha ka snem 1902.
U la long ruh uwei na ki Editor kane ka kotkhubor balang haduh ka sngi ka jingkhlad noh jong u.
Une u sahep Missionary uba khraw u ieit eh ia ka Ri Khasi bad haduh ba u la shna ia kato ka jingrwai kaba ong:“Ri Khasi, Ri KhasiNga ieit ia pha etc.
"I Dr.
DRL Nonglait ha ka jingthoh jong i ha ka thup Souvenir jong ka jingdap 175 snem jong ka jingpoi ka Gospel i la ong ba Une U Dr.
John Roberts ha katei ka jingrwai u don shibun ki jingmut haba u shna.
Hynrei kaba kham paw shai ka dei ka jingthrang jong U Dr.
John Roberts ban sam lem ia ka Jingtip ka jong u sha ki Khasi jong ngi kiba u khein kum la ka jong ka jaitbynriew.
Khlem pep ki jingrwai jong u ki dei kiba ai mynsiem bad ka jingtip ia kiba bun ki nongthoh Poetry ha kato ka por kynthup ia U Babu Myllung Soso Tham u nongthaw jingrwai uba paw bha.
Bad dei lyngba kane ka jingnoh synniang ba la ai nam ia u Rev.
(Dr).
John Roberts kum “U KPA KA KHASI LITERATURE".
I Dr.
DRL Nonglait i la thoh kumne ha ka jingthoh shaphang u Dr.
John Roberts ha ka ktien English, “John Roberts has achieved a large measures of success in providing materials for the then school syllabus.
His contribution deserves the acknowledgement as the Father of Khasi Literature".
U Rev.
(Dr) John Roberts u la khlad na kane ka Pyrthei ha ka 23 tarik July 1908 haba u la dap 66 snem ka rta.
La tep donburom ia une u Shakri jong U Blei ha u lum jingtep ka Balang Nongsawlia ha ka sngi saitjain 25 tarik da ka jingiam briew kaba khraw.
Ki la don ki riew rangbah ki ba ai jingkren ha katei ka sngi naduh U Rev.
Robert Jones, U Sahep Dr.
E Williams bad kiwei kiba la pynpaw ia ka jingduh kaba khraw ia une u sahep uba la paw kum u “Lurshai".
Uwei u dkhar u la ong kumne, “He is really a great man and greatly respected and has done a great work for the Khasi Hills".
Uwei u Khristan u ong, “Ka long kaba phyla ba u sahep John Roberts u lah ban pynrit ia lade ban leit shong ha Nongsawlia".
Ngi iohi ia ka jingsan jong ka Literature na ka jingmih jong ki Nongthoh kiba la pynpaw ia ki sap nongthoh da kaba ki la thoh ia ki kot ha ka Prose, ka Poetry bad ka Drama.
Kum ka Balang Presbyterian ngi sngew sarong ba ka la pynmih ia kiba bun ki Riewkhraw ha ka Thoh ka Tar kata naduh u Tbn.
Dr.
Homiwell Lyngdoh (Balang Mawkhar), Babu V.
G Bareh (Balang Jaiaw), TBn.
L.
Gilbert Shullai (Balang Riatsamthiah), u TBn.
Babu Primrose Gatphoh (Balang Jaiaw).
Kiwei pat ki Nongthoh kiba la sei nalor kitei ki long:i.
TBn.
Dr.
I.
M Simonii.
TBn.
Maurice G Lyngdohiii.
Babu D.
Nihon Sing Wahlangiv.
Rangbah S.
J Duncanv.
Rangbah D.
S Khongdupvi.
Babu Wilson Readevii.
Rev.
Morkha Josephviii.
Prof.
Hamlet Bareh Ngapkyntaix.
Babu Frank M.
Pughx.
B.
C Jyrwaxi.
W.
R Laitflangxii.
TBn.
Dr.
Bajubon R Kharlukhixiii.
H.
Mylliemngapxiv.
Sandor S.
Majaw(Nalor kitei ki dang don shuh kiwei pat ki Nongthoh kiba KA JAITBYNRIEW JONG NGI ka la sei).
Kum kiba ngeit to ngin iai kynmaw ieid bad burom ia une u shipai babha U Jisu Khrist bad kum ka jaitbynriew kum U Kpa ka Thoh ka Tar ha ka Ktien Khasi.
Symbai babha ba ngi bytep,Ha jingpyrshang bakhraw ne barit,Haba ngi sdang la wan bun ki jingpynpep,Ka step ruh ka wan hadien ka miet ba dum iong ngit.
Ki Par Jingtip:Ka jingnoh synniang jong u f.
m Pugh sha ka thoh ka tar khasi in details.
Nongpoh:Ki nongialam ka Ri Bhoi Youth Federation (RBYF) Seng kmie, hynnin ka sngi ki la leit ban kynduh bad phah ruh da ka Dorkhas sha u James K.
Sangma, Myntri ki kam bording hapoh ka jylla, ba dei ban pynurlong noh ia u 132KV Power Station ha Nongpoh.
Ha ka dorkhas kaba ki la phah sha u myntri ki kam bording, ia kaba la soi da u Bah Bipul Thangkhiew, President bad u Bah O.
B Marbanniang General Secretary, ki la kdew ba u 33Kv Power Station um da lah shuh ban ai ka jingshakri kaba janai ia ki paidbah hapoh ka Distrik, ha kaba ki paidbah hapoh ka Distrik, ki la mad ia shibun ki jingeh halor ka jingthut kaba khah khah ka bording, namarkata ka la donkam kyrkieh ban pynurlong noh ia u 132 KV Power Station ha Nongpoh.
Lyngba katei ka Dorkhas, ka Ri Bhoi, ka la kdew ruh ba ka Ri Bhoi ka lah ban pynmih bording 250 haduh 300 spah Mega Watts ka bording Ilektrik bad ha kajuh ruh ka por  ka dei kawei na ki Distrik hapoh ka jylla, kaba ioh ban lum bun bha ka bai khajna na ki kam bording, kata ka long ba ka la ioh ban lum khajna kumba T.
25 haduh T.
30 Klur ha ka shi snem.
Shuh shuh, ha katei ka Dorkhas kaba ka RBYF ka la phah sha u Myntri ki kam Bording, ki la kdew b aka Ri Bhoi, ka dei kawei na ki Distrik kaba bun bha ki nongpyndonkam bording bad kata ka long, na ka jingioh lum khajna da ka tnat MePDCL, ha kaba ka jingioh lum pisa ha ka shisnem shisnem kam duna ia ka T.
29 haduh T.
klur ha ka shisnem.
Namarkata, kumba ka Ri Bhoi ka la pynmih shibun ka bording Ilektrik bad ba ka la ioh ban lum shibun ka khajna na ka jingpynmih bording, ka la dei ka por ia ka tnat Bording jong ka sorkar jylla ba ka dei ban pyrkhat kyrpang ia ka Ri Bhoi bad kata ka long ba dei ban pynurlong beit ia u 132 KV Power Station.
Kitei ki nongialam ka RBYF, ki kyrmen skhem ba ka sorkar kan shimkhia halor katei ka phang ban pynurlong ia utei u 132 KV Power Station, khnang ban weng noh ia ka jingeh ki paidbah, kiba la iakynduh jingeh na ka jingthut kaba khah khah ka bording hapoh ka Distrik.
Kane ka jingpang covid, ka la pyn kulmar jingmut than ia baroh u paidlang ha ka pyrthei hi baroh kawei bad katei ka jing kulmar jingmut, ka la pur sha ki bynta jong ka Ri Khasi Jaintia ruh, ha kaba la iohi, ha kine ki sngi, ba ki bor sorkar, ki riew paidbah lem bad ki bor shnong ruh, ki la kulmar jingmut hi thlim na kane ka khlam.
Ka mat jingiakren hangne, ka long   halor ka jing shim kabu jong ki bor pyniaid shnong ia ki riew paidbah, da ki kyndon kiba pher bapher, halor ka mat jing iada  ia ka jing ia pur ka khlam covid.
La iohi ia ki khubor, ba ki don kiba leit sah sha khlaw,  don kiba shah khang sbak ha la iing, na ka daw ba ki mih na shnong, ban leit jingleit shabar bad kitei ki dei tang khyndiat tylli ki nuksa, hynrei ki dang don bun bah, ki jingshah pyndik jong ki riew paidbah, ha ki kyndon bapher bad kitei ki jingleh baroh, ki long kiba beain bad kiba ki bor sorkar, ki dei ban nym shah da lei lei ruh.
Mynta ka dei ka juk mobile, ha kaba kawei pa kawei ka kti, ka don mobile bad kumta, ba kin don kine ki kam bieit, ka long ka jing leh niewbein kaba jur bad ki bor District, ki dei ban shimti ia ka jing kitkhlieh ban pynbeit toin, ia kiba kum kine ki kam beain.
Kam dei tang ka jingleit shong sha khlaw, lane ka jingshah set kut ha iing, hynrei ki don bun ki shnong, kiba dang pynieng ia ki khyrdop, ha bar shnong, da kaba ki khanglad ia ka rung ka mih jong ki riew paidbah, (katba ki ailad pat ia kiba leit on kyiad man ka sngi) bad katei ka khanglad ia ki nongshong shnong, ba kin leit sha ki bri ki khyndew, leit bylla sha ki marjan shnong marjan thaw bad katei ka dei ka kam pyndik kaba la palat.
Ka jingshisha, kaba paw na kine ki jingjia ha kine ki sngi, ka pyni ba ka jing ia trei lang hapdeng ki shnong bad ki Block ophis bad ki ophis jong ki Deputy Commissioner, kam don satia bad haba ka long kumne, ki don bun kiba shim kabu ia ka ain ha la ka jong ka kti.
Ka nuksa, kaba ki shnong ki dei ban shim, ka long ba kiba bun ki iing ha sor, ki don ha ka jing khang dam bad kitei ki dei beit tang kito ki jaka, kiba la thikna ba don kiba pang corona lane ba don kiba iajan bad kiba ioh pang bad kam dei shuh kato ka ain leh antad, kaba mynshwa, ha kaba ia khang ia uba shait ba khlain, ha ka por ba tang u corona ruh um pat tip lynti ban wan rung sha Ri Khasi.
Haba ka Kmie ka la khie na ba thiah, ka la lyngngoh balei ba ka Rida ka kylla jaipdeh kumne.
! Kumta ka leit ban kyrsiew noh ia ka.
Khyndiat khynsoit i la rung i jingsuba sniew ioh lehse don kaei re kaei hapdeng ka miet.
Ynda haba ka Khun ka la khie, ka Kmie ka la lynga ka mynsiem ba ka kwah ban kylli ei ei.
Hynrei namar ba u Panah u dang don ha iing ka la shu sngap bad ka trei ka beng la ka kam.
Katba dang ia shong hangta, i Kmie ka Rida im lah ban shu sngap i la kylli na u“Phin leit jingleit Kpa.
?U Panah u la jubab pynban" Balei phi kren ia nga…?"Ka Rida ka la shu peit.
“Long ym kwah iakren shuh…?" Phai ktien sa i myn Kmie“Hooid… Tang ka Rida ba lah ban kren…" La ong u KpaJnang khak ka Kmie kam sngew nang ong ei ei shuh.
Ka Rida kaba don hangta ka la nang sngew tieng ia lade.
Kumta, ka phet noh nangta kam kwah sngap ia ka jingiania jong ki.
Ka mih noh shabar.
I Kmie ka Rida i la sngew pher bha ia ka jingkren kob sob u Panah.
I ruh i la dom bha bad i la ai nia dain bad dain haduh ba poi u pud ba i kob wat ban beh noh“Lada phi long kumne ngam sngew tynnat shuh ia phi … " la ong i Kmie ka Rida“O phi mut beh ia nga ne ngan beh nga ia phi…?" La phai nia u PanahLa thnam ka thma Ktien puk, u Panah u la ieng da ka jingbitar bad u la mih nangta na iing khlem bam khlem dih.
Ka Rida ynda haba ka la iohi ba u Panah u la mih ka sa rung ha iing.
Hangta i Kmie jong ka, dain dain i la kren dom sa ia ka Rida.
“Balei Mei…?" La kylli ka Rida“Kaei ka jingiadei jong pha bad u Panah, haduh ba u kren sat bad ym niew snep shuh ia nga…?" La kylli ka Kmie“Kumno kumta Mei phi kren… Ngam don ei ei kaba kum kata.
!" La iathuh ka Rida“Em ngam ngeit imat pha la ia leh kaei re kaei… Haduh ba ym long shuh ban kren ma nga tang ma pha… Naduh kato ka miet ba pha ia wan miet nga la i pher ia u…" La ban nia biang ka Kmie“Ngam tip ia kaei phi kren.
" La ong ka Rida“.
Ngam tip ngam tip….
Pham iohi wat ban thiah bad nga ruh um treh shuh…" La ban nia biang ka Kmie" Imat la ia shoh jingieid ne… Peit bha ho…" La byrngem ka KmieKa Rida ka la jaw ummat jrup na ka jingkren ka Kmie bad kam sngew kwah bam kwah dih shuh namar ka sngewthuh na ka Kmie jong ka, ka la suba sniew ia ka bad u Panah.
Ka la diaw mynsiem baroh shi sngi.
Mynmiet haba la wan u Panah, marsien rung u la khot“Rida, shano phi don.
"“Shane.
ap nga dang khylliap jain.
" Ka la ong“To sa wan shet sha… " u la ongYnda haba ka Rida ka la wan u ithuh ba ka mat sngewsih kumta hi u kylli“Balei phi i leh diaw…?"“Em ym lei lei… " la ong ka Rida“Sa iathuh ia nga ho.
Kaei ka jingeh.
La shoh i Mei ne.
?" U kylli pat“Em " la jubab ka RidaYnda la ih ka sha u sei ki jingbam na ka pla plastik ba u rah bad shi nat ka kait kaji.
U ai ia kita ki jingbam ha kti ka Rida.
I Kmie ka Rida i la shu peit tang ka khmat.
Hynrei im nud pat ban ong ei ei namar tang shu kren khlem pep i tip ba la hab iania biang.
U Panah u la thmu lypa ha la dohnud ban ia shong noh bad ka Rida ha kata ka miet… U la ia leh katba lah ban pynieid bad pynbiej ia ka….
Ka lynnong kaba XL bad XLI.
Ha kane ka lynnong pat,u nongthoh u iai ban biang sa shisien halor ka jingdonkam bad jingkordor ka akor babha.
U ong ba,dei ka akor babha kein kaba teh skhem bad pynia ieit,pyniajan ia ka jingiadei shi kur shi jait,ka jingiadei ba ha iing ha sem da ka hok ka sot.
Kumba la batai sha khmat,dei ka akor babha kein kaba tam ha pyrthei kaba pynwandur bad wanrah jingkyrkhu na u Blei.
Ia kane ka jingsneng ym dei ban khein kai ne pynpute bad ym dei ruh ban leh klet ne leh dule.
U nongthoh u ong ba kane ka akor babha kam dei ban neh tang shi pateng ar pateng hynrei ka iai bteng ha ki khun ki pyrsa ter ter.
Dei tang haba don ka akor bad ka jinglong kaba bha ba ka don ka shong suk shong sain ha u para bynriew la ha iing ha sem bad ha shnong ha thaw ruh kumjuh.
Lada ki khun ki ksiew bad ki iing ki sem kilong kiba don akor bad don burom,katno ka long ka jingsarong bad ka jingkmen ia ki kmie ki kpa.
Ki kmie ki kpa kin phuh mut phuh mat kum u syntiew.
Hynrei haba ki khun ki ksiew kilong kiba sniew jinglong bad khlem akor,ka jingsngewsih bad pangnud kan jia ha ki kmie ki kpa.
Kan lip rong,jah burom khein burom ei ki kmie ki kpa.
Budnam ei khait ki kmie ki kpa.
Ka kupar ne nusip jot kan pyn lip rong ne pynjah burom ia ka nam bad ka kyrteng ki kmie ki kpa bad ka ing ka sem hi baroh kawei.
Ha ka lynnong ba khaduh pat(lynnong XLI) u nongthoh u kyntu ba ym dei ban klet ban duwai ne kynmaw ia u Blei man ka por.
Dei ma U uba ai bor,Uba pynbit pynbiang bad kyrkhu ha ka jing im jongngi kaba man la ka sngi ha kane ka pyrthei.
Kaba kynmaw bad iai duwai ia u Blei kan pyneh rngiew pyneh rwiang ha ki liang baroh naduh ka trei ka ktah,ka khaii ka pateng bad ka thoh ka pule ban nang kiew,nangroi bad nang iohnong kyrkhai.
Duwai bad kyrkhu ia u Blei ba un ai ka spah ka phew(synniang bynhei),kan biang ka kam ka jam bad ban khraw ne pawnam ka main ne ka kyrdan long kynthei ne long shynrang ha kane ka pyrthei.
Haba ioh nam ioh burom maphi,phuh bad phieng bad ioh burom kit burom lang ka jait ka khong jongphi bad shngain bad phuh mut phuh mat ki kur ki kha bad kiba ha iing ha sem baroh.
Dei ban ainguh bad duwai ia u Blei shwa ban khie mynstep bad shwa ba phin trei phin ktah bad shwa ban thiah ruh kum myn miet kumjuh.
Dei ma U uba thaw uba buh naduh hyndai kulong kumah naduh u Thawlang,u Suidnia bad ka Iawbei ba kin sei bad iai bteng ka long bynriew man bynriew pateng la pateng ha ka long shynrang ne long kynthei.
Dei ban nguh bad mane tang ia U hi(ym dei ia kiwei pat) namar kadei nongrim bah ne dhorom jong ka met bad ka mynsiem jong u briew ne ka briew katba ki dang don ha kane ka pyrthei.
U nongthoh u kyntu ia baroh ki longdien man dien ba ym dei ban klet da lei lei ruh ia kata ka nongrim bah ne dhorom kaba dang neh dang sah naduh hyndai hynthai haduh kane ka pateng ba mynta bad ka pateng ban dang wan ruh bad kan iai tyllun bad iai neh ha kane ka snieh pyrthei baroh.
Haba duwai bad nguh ia u Blei pat,dei ban da pdiang da kaba nguh ar ti ar jat bad da nguh bad da dem ngon la ka khlieh kum ka dak ba phi burom shisha ia U bad u Blei u la tip ban iarap,shanbor bad kyrkhu shisha la haba rieh ne ba paw ruh kumjuh kam pher.
Hynrei,kaba sngewsih bad pynpang dohnud eh ia u nongsneng kalong ba,ha kine ki por,ki khun samla bad ki londien man dien kim salia shuh ia ka akor ka burom khasi ba la hikai ki kni ki kpa tymmen jongngi mynshwa.
Ki iaid lait,leh mon pynban bad leh khongpong pynban ia kaba la hikai ki longshwa manshwa ia kaba hok,kaba bha bad kaba dei.
Ym don ba kheinkor ne niewkor shuh,ym don ba pdiang ne kohnguh shuh hynrei ki saitlah pynban bad leh katba ki sngewbit.
Ki kren da kumwei bad leh pat da khongpong.
Long thik kumba ‘kohnguh ka khlieh kyrngah pat u tdong kum u ksew’Dei kane kein kaba pyllong bad wanrah ka jingsniew,ka jingthala bad ka jingjah burom bad jem syndon ka rngiew ka rwiang ka jait bynriew hakhmat ka pyrthei ba iar.
Kumta,U nongsneng u pynkut da kaba khyrwit ia ka jaitbynriew jongngi lyngba kine ki lain:"A!Jingsneng Akor Khasi, Hangno pha don mynta sha, Ha dohnud ki khun ka Ri, Ne ym don ba pdiang ia pha? (lah kut ka Jingsneng tymmen,next issue,pule shaphang ka Dorbar ki Khasi Hyndai na ka kot pule’Ki Dienjat ki Longshwa)Kamut aiu byllud tdong miaw n balei ba ngim dei ban iaid kmta.
Shillong: Namar ka jingdon jong kiba ioh pang khlam covid 19 lane kiba don jing iadei kaba jan bad kiba ioh ia katei ka jingpang ha Lawsohtun, kumta ka  District Magistrate, East Khasi Hills District, hynnin ka sngi, ka la khang dam ia ka iing jong ka kong Berina Shabong (Lumpdeng) Lawsohtun Block II.
Katei ka kyndon, ka khang ia ka leit ka wan bad ka jing ia rung ia mih ha katei ka iing.
Kito kiba shong ha katei ka iing ruh, kim bit satia ban mih shabar ban iakhleh bad kiwei pat ki para marjan jongki.
La pyntip shuh shuh, ba na ka jingdon kiba ioh pang covid lane kiba iajan bad kiba pang covid, kumta ka District Magistrate, East Khasi Hills, ka la khang dam ia ka Rana Compound bad ka Md Salim Compound, ha Lower Mawprem, naduh ka 21tarik Nailar 2020.
Nangta la pynbna shuh shuh, ba la khang  dam ia ka iing jong ka kong B Dkhar, ha  Amjad Ali Road, Laban, naduh ka 21tarik Nailar 2020.
Shillong: Hadien ba la wai ka jingialang kaba kyrpang jong u Myntri Rangbah ka jylla bad ki MLA jong ki constituency jong ka East Khasi Hills, ka Kong Mazel Ampareen Lyngdoh, MLA ka Malki-Laitumkhrah Constituency ka la ai ka jingiaroh ia ka sorkar ba ka la shim ia une u sienjam ban lum lang ia baroh ki MLA ban iasyllok ha kaban iakhun ia une u khñiang jingpang COVID-19 ha ka jylla.
Ha ka jingiakren bad ka Kong Ampareen Lyngdoh, ka la iathuh ba ka la don ka jingai jingmut ia ka sorkar ba ka dei ban pynbiang ia ki jingdonkam kiba kham kyrkieh kum ka umdih, ka bam, ki dawai sha ki paidbah kiba sah ha ka containment area khnang ban kin lait na ka jingeh.
Ka la ong ruh ba ka sorkar ka dei ban pynkhat sani bha namar kam dei kaba suk ia ki briew ban shong ha ka home quarantine namar bun napdeng jong ki kim biang ka jaka sah bad ki bun ruh kiba iasah lang hajuh shi ïing shi sem bad kane ka buh jingeh ia ki ha kaban sumar dalade na une u khñiang jingpang.
Ka la don ruh ka jingai jingmut sha ka sorkar ba kadei ban pynbiang bad ban pynbun shuh shuh ia ki jaka test lane ka screening centre ha ka jylla, hadien ba la iohi ba kat nang iaid ki sngi, la nang iohi shuh shuh ia ka jingkiew jong kiba ioh ia une u khñiang jingpang.
Ka kong Ampareen ka la kyrpad ruh ia ki paidbah ba kim dei ban mih shabar lane ban leitkai shane shatai, tangba kidei ban mih tang ha ki por ba ki donkam.
Shillong: Hadien ka jing iai ujor ka Seng ia ka jingjyllei ki dukan die dawai ki bar jylla ha iew Shahlang kiba khlem kot khlem sla, Ka Hynniewtrep Youths Council Umdang area unit hapoh ka jingialam U Samla Edmond Mawsor General Secretary ryngkat ki dkhot ka seng, ha ka 19tarik Nailar, 2020 ka la hiar ha iew Shahlang ryngkat bad ki nongtrei ka DHMO, ba la ialam da U Bah B.
C Kharsyntiew drug inspector.
Ha katei ka jingleit, la ioh ban peit ia ki kot jong ki 5tylli ki dukan pharmacy kiba plie ha katei ka sngi bad la lap ba  2tylli na kitei ki biang ki kot ki sla bad 3 tylli kim biang ki kot ki sla bad u drug Inspector bad ka seng ka la khang noh shisyndon ia ki tei ki dukan.
Ha kane ka jingjurip la lap ruh ia ki dukan kiba buh  ia ki dawai ba la kut por.
Na ka liang ka seng, ka iai dawa, ba ki shnong kim dei shuh ban ai jingmynjur, ia ki dukan bar jylla bad kumjuh u Syiem ka Hima Nongstoin bad ka KHADC ba kim dei shuh ban ai Trading licence ia ki Dukan Barjylla namar bun ki Samla khlem kam, kin ioh shongdukan ha iew Shahlang, ong ka kyrwoh na u Samla Phersngi Nongbri President HYC Umdang area unit.
Shillong: U Myntri Rangbah jong ka jylla, u Conrad K Sangma, u la iathuh ba ka rai ka ba kham ha khmat eh ka ba la shim hynnin ka sngi, ha ka jing ia kynduh bad ki MLA,  ka long ban thaw ia ki COVID-19 Kommiti, ha man ki constituency ha kaba ia kine ki Committee yn khlieh da u MLA jong ka constituency.
Kane ka jingialang kaba la pynlong myn hynnin ka sngi hapdeng ka sorkar bad ki MLA jong ki 17 tylli ki Constituency ka long ban ia kren halor ka jingiakhun pyrshah ia ka jingsaphriang ka khlam COVID-19 ha ka jylla baroh kawei.
Haba ia kren bad ki lad pathai khubor u Myntri Rangbah ka jylla u la iathuh ba da ka jingdon ia kane ka Committee kan pynsuk ia ka jingiadei bad ki COVID-19 Committee ha ki shnong ki thaw, kan don ka jingiadei bad biang bad ki bor jong ki District Administration, ha ki Block bad ki tnad sorkar kiba ia dei bad kane ka kam.
U la ong ruh ba ia kane ka juh ka jingialang yn sa pynlong ha kiwei ki District ha ka jylla ruh kum juh ha kaba yn sap hah ia ki myntri Kabinet ba kin khot ia ka jingialang bad ki MLA jong ki District ban ia kren bad ban shim ia kane ka juh ka rai ha kiwei ki District ruh.
Ha ka juh ka por u myntri rangbah u la kyrpad ruh ia kiwei MLA ban peit ruh ia kaei ka ban long ha ki por ki ban dang wan kaei kan jia na kane ka khlam COVID-19 ba kumno ki kommittee ha ki shnong bapher bapher ban peit lada long kaba lah ban pynshong ha iing wat ia kiba la test Positive la da don ka lad.
Ha kane ka jingialang la ia kren ruh lada long kaba lah ban don ia ki “Corona Care Centre" ha ki shnong bad la ia kren ruh kumno ban dang pynkhlain shuh shuh ia ki Corona Centre kiba don mynta ha ki District bapher bapher ha ki District hapoh ka jylla.
U Myntri Rangbah ka jylla u la iathuh ba baroh ki MLA kiba la wan ban ia shim bynta ha kane ka jingialang ki la pynsngew ia ka jingeh kaba ki don bad ha ka juh ka por ki la ai jingmut ruh sha ka sorkar bad ka sorkar ka la shim ia ka jingai jingmut ka jong ki kumno ban iada na kane ka khlam COVID-19.
Shillong: Ka Regional Democratic Alliance (RDA) mynta ka sngi ka la rai ba kan sa leit iakynduh ia u Myntri Rangbah ka Jylla, u Conrad K Sangma ba pynpaw ha u ia kaba iadei bad u pud u sam ha Langpih, ia ka jingwanrah ia ka lynti rel sha ka Jylla bad ban kyntiew ia ka ktien Khasi bad Garo ha ka Eighth Schedule jong ka Indian Constitution.
La rai ia kane ha ka jingialang mynta ka sngi ha kaba la don ryngkat ki hynñiew ngut ki MLA jong ka United Democratic Party (UDP) bad arngut ki MLA jong ka Hill State People’s Democratic Party (HSPDP).
Kine baroh artylli ki party kidei ba don bynta ha ka National People’s Party kaba la ialam da ka sorkar Meghalaya Democratic Alliance(MDA).
Hadien ka jingialang, u general secretary ka UDP uba dei ruh u MLA barim ka Nongthymmai, u Bah Jemino Mawthoh u la iathuh ba kane ka rai jong ka RDA ka long ban leit iakynduh bad ban pynpaw ha u Conrad Sangma ia ka jingthmu jong ka, ha ka sngi Nyngkong.
U la ong ba ka la don teng ka jingiakren hapdeng ki arngut ki Myntri Rangbah bad ki Chief Secretary jong ka jylla Meghalaya bad Assam ban iapynbeit ia u pud u sam ha Langpih kham mynshuwa hynrei ym don jingseisoh satia.
Shillong: Ha ka jingiakren bad u nongthoh khubor mynta ka sngi, u UK Nayal DIG/PRO jong ka BSF Meghalaya Frontier, u la iathuh ba kumba 200 ngut ki Border Security Force (BSF), kiba la jem na u khñiang jingpang COVID-19, ki la kloi ban ai sngewbha ia ka plasma ka jong ki.
“Palat 200 ngut ki shipai jong ngi ki la kloi ban ai sngewbha ia ka plasma ha kano kano ka por da la ioh jingtip na NEIGRIHMS ne na ka State Health Department," ong u UK Nayal.
U la ong ba kumba don ka mynsiem ban trei na ka bynta ka ri bad ka jaitbynriew, ki BSF ki la shim ia ka bynta ban ai mynsiem ia kiwei pat ki ba la jem na u COVID-19 ba kin ai sngewbha ia ki plasma.
U Nayal u la iathuh ba arngut ki shipai BSF kiba la tip kyrteng kum u Constable P.
P Saikia bad u Constable MD Rasidul Karim jong ka 97 Bn, Ftr HQ BSF Meghalaya kiba don ha Assam mynta ki ladep ban ai sngewbha ia ki plasma ha GMC Hospital Guwahati, Assam hynnin ka 20 tarik.
Na ka liang jong u, u la pynpaw ba kane ka khlam COVID-19 kadei ka jingpang kaba la ktah ia kylleng ka pyrthei bad kane ka dei ka jingeh ha ka jingiakhun ban wad ia ki lad kumno ban iada bad ban shem ia u dawai uba biang.
Shillong:U Bah Bigstar Thangkhiew, 70 snem ka rta, u la jah na la ïing naduh ka 18 tarik mynta u bnai la lap noh ia u na kawei ka wah ia kaba la tip kum ka wah Umkaliar kaba don ha lynti sha MES.
Ha ka jingiakren jong u nongthoh khu bor uwei na u ba ha ïing jong une u paieid, uba shong ba sah ha Umpling, hajan ka Hubert Memorial School, la iathuh ba ine u paieid u dei uba don jingshitom haka bor pyrkhat.
La iathuh ba ine u paieid la iohi khatduh ha Jingkieng Umpling ha ka 18 tarik da ki katto katne ngut ki briew ha ka por janmiet.
Ha kaba iadei bad kane ka jingjia la iathuh ba une u paieid, u la btuit na ka jingkieng siej ba shu shna shipor ha jingkieng Umpling, bad u la shah rong ha ka um bad la lap noh ia una ka jingkieng jong ka Wah umkaliar kaba don ha ka Dongsharum lynti ban leit sha MES Umpling ha ka por kumba 3:15 eiei janmiet ki bahaing jong u ha ka por ba ki dang leit wad ryngkat bad ki pulit ka Rynjah P.
S.
Namar ba ka jingjylliew ha ki bynta jong ka um, ki pulit ki Rynjah Police Station ki la shimpor ban sei ia ka metiap, tad haduh da wan poi ki pulit jong ka Search & Rescue Team jong ka tnad Fire & Emergency Service,Fire Brigade.
Namar ka jingbym don dak sniew iano iano ruh, ka iïng ka sem kam shym la aiti sha ka tnad pulit ban leh ia ka post-mortem bad la rah noh ia ka met jong u paieid sha ka ïingsah jongu ha Umpling ban pyndep ia ka niam ka rukom.
Shillong: U Director ka tnad ka koit ka khiah u Dr Aman War, u iathuh ba mynta ka sngi, ki don 57 ngut ki briew kiba la test Covid positive bad kitei ki kynthup ia 33 ngut ha East Khasi Hills, ha West  Khasi Hills District 17 ngut ha West Jaintia Hills District uwei, ha West Garo Hills District 3, ha RiBhoi District uwei, ha East Garo Hills District 2 ngut.
Haba ia kren bad ki lad pathai khubor; na ka liang u Dr A War u la iathuh ba ha East Khasi Hills District, ki 33 ngut ki briew ki ba la test Covid positive ki kynthup ia ki 2 ngut ki Arm forces bad 31 ngut ki riewpaidbah.
Ki 31 ngut ki riewpaidbah ki ba la test Covid positive ha East khasi Hills District ki kynthup ia ki 7 ngut ki ba la test naphang ha  Khlieh iew, 12 ngut na kiba la test naphang ha Motphran, 8 ngut ki dei kiba la test naphang ha Anjalee, uwei dei ba test naphang ha khyndailad,  uwei u dei ba wan phai na shabar ka jylla, kawei dei ba phah sumar ha Ganesh Das Hospital, uwei dei ba phah sumar ha Woodland Hospital.
Ha West Khasi Hills District ki 17 ngut ki ba la test covid positive ki dei na ka jingtest naphang ha Shalang, ha RiBhoi District u ba la test covid positive udei u ba wan phai na shabar ka jylla, ha West Jaintia Hills District uwei u dei u ba phah sumar ha RP chest Hospital, ha West Garo Hills District 3 ngut ki dei ki kynhun shipai.
Ha ka jylla haduh mynta ki briew ki ba don ia kane ka jingpang ki long 963 ngut, ha East Khasi Hills District 599 ngut, ha Ri Bhoi District 92 ngut, ha West Khasi Hills District 18 ngut, ha South West Khasi Hill District uwei, ha West Jaintia Hills District 5 ngut, ha East Jaintia Hills District 8 ngut ha East Garo Hills District 3 ngut, ha West Garo Hills District 221 ngut, ha South Garo Hills District 2 ngut, ha North Garo Hills District 10 ngut bad ha South West Garo Hill District 4 ngut.
Ki briew ki ba la ioh jingkoit pura ki long 747 ngut kynthup ia ki 19 ngut ki ba la koit mynta ka sngi.
Ki sample ki ba ladep ban phah test ki long 70413 tylli  ki ba long negative ki long 43378  tylli bad ki result ki ba dang ap ki long 339 tylli.
Ka Election Commission of India ka la mynjur ia ki jingai jingmut ban pynlong ia ki elekshon/ elekshon shiteng samoi (bye-election) ha ka por jong ka khlam Covid-19.
Ia kane phi lah ban ioh ha ka  ka jingsdang ka khlam COVID-19 ha India, ka Tnat Kam Pohiing jong ka Sorkar Pdeng (MHA) bad ka Tnat ka Koit ka Khiah jong ka Sorkar Pdeng (MoHFW) ki lah pynmih ia ki jingbthah na ka por sha ka por.
Ha ka jingpynbna ba dang shen jong ki kaba ha ka 29 tarik Naitung, 2020, ka MHA ka la pynmih ia ki jingbthah/ jingai jingmut kiba dei ban bud ha kylleng ka ri.
Kumjuh ruh, ka Tnat ka koit ka khiah jong ka Sorkar Pdeng ruh ka la pynmih ia ki SOP halor ka jingsynreit dawai, jingpynkhuid bad jingiada na ka bynta ban tehlakam ia ka khlam COVID-19.
Nyngkong, ka Commission, ha ka 17 tarik Naitung, 2020, ka la pan ia ki jingai jingmut jong ki Seng Sain pyrthei ha ka ri/jylla haduh ka 31 tarik Naitung, 2020 bad ka la bteng shuh shuh ia kane haduh ka 11 tarik Nailar, 2020 halor ka jingkyrpad jong ki Seng Sain pyrthei.
Ka Commission ka lah pyrkhat ia ki jingai jingmut ba ka la ioh pdiang na ki Seng Sain pyrthei bapher bapher bad ki Chief Electoral Officer jong ki Jylla /UT ha kaba iadei bad ki jingialap elekshon bad ki jingialang paidbah.
Ki mat ba kongsan jong ki jingai jingmut kilong kumne:Ka Commission ka la peit bniah ia ki kyndon jong ka jingdon ki briew kiba wan synran ia u kyrtong bad ka jingdon ki kali kiba wan ha ka por thep kyrteng.
Ka la plie ruh ka lad ban leh online halor ka jingpyndap ia ki phom thep kyrteng bad affidavit kumjuh ruh ha ka por ba ki phah ia kine ki jingdonkam baroh, hadien ba la ioh ka jingshon (print) na u RO ba dei khmih.
Ha ka sien ba nyngkong, ki kyrtong kin hap ban buh ia ka pisa security lyngba ka online deposit na ka bynta ka jingiakhun ha ka elekshon.
Da kaba kynmaw ia ki jingbthah ba iadei bad ka jingtehlakam (containment), ka Commission ka la pynduna sha ka san ngut ka jingdon ki briew ba kynthup u kyrtong ha ka jingleit ialap elekshon sha man ki thliew iing.
Ia ki jingialang paidbah bad ki road show yn shah ryngkat ki jingbthah ba biang ba iadei bad ki jingai jingmut halor ka jingtehlakam kumba la pynmih da ka MHA/ki Jylla.
Dei ban pyndonkam ia ka jingda khmat, sanitizer, ki thermal scanner, ki jingdeng kti, ka face shield bad ki PPE ha ki kam baroh ba iadei bad ka elekshon da kaba pynthikna ia ki kyndon jong ka jingpyniajngai iwei na iwei.
Dei ban ai ia ki jingdeng kti sha baroh ki briew kiba wan thep vote ban soi ha ka register ba don ki kyrteng jong ki nongthep vote bad ka jingnion ia u budam na ka bynta ka jingjied ia u kyrtong.
Ki Chief Electoral Officer jong ki Jylla/UT bapher bapher, kin pynkhreh na ka bynta ka elekshon ban pynbiang ki jingdonkam katkum ki kyndon da kaba kynmaw ia ki jinglong jingman jong ki jaka.
Ia ki jingpynkhreh yn sa iamir jingmut bad u Nodal Officer na ka bynta ka COVID-19 ha la ki jong ki jong ki Jylla/UT.
(PIB).
Shillong: Mynta ka sngi, kiba ioh pang corona virus ha ka Jylla, ki long 57 ngut bad na kitei ki kynthup ia 33 ngut ha East Khasi Hills bad kitei ki kynthup ia 2 ngut ki shipai, 31 ngut ki riew paidbah.
Ha West Garo Hills, ki don 3 ngut ki BSF, kiba ioh pang thymmai, nangta ha Ribhoi District, uwei u riew paidbah, ha West Jaintia Hills, uwei u riew paidbah,  ha West Khasi Hills, ki don 17 ngut ki riew paidbah bad nangta ha East Garo Hills 2 ngut ki riew paidbah.
Kiba la jem na ka jingpang mynta ka sngi, ki long 19 ngut bad kitei ki kynthup ia ar ngut ki riew paidbah ha East Khasi Hills, uwei u riew paidbah ha West Garo Hills, 9 ngut ki shipai ha Ribhoi District bad uwei u riew paidbah, nangta sa uwei u riew paidbah ha West Jaintia Hills bad nangta sa 4 ngut ki BSF bad uwei u riew paidbah ha East Khasi Hills.
Baroh kiba dang don ha ka jingpang, ki long mynta 963 ngut bad ha East Khasi Hills, ki don 599 ngut.
Nongpoh: Tang mar ia ioh jingtip ba ki Pulit Assam lem bad ki dkhot ka Karbi Student Association, ki ka khanglad ia ki kali na Meghalaya ban leit pynpoi marbam sha ki shnong Khasi kiba don ha ka thain Block-2 ha Ri Bhoi, hynne ka sngi ki Pulit na Ri Bhoi, kata lyngba ka Umiam Police Station bad ka Mawlasnai Police Outpost, ki la leit ban synran ia ki ar tylli ki kali kit marbam, kiba la thmu ban pynpoi marbam shapoh ka shnong Pdengtleit.
Ka jingtip kaba la iohlum da u Nongthohkhubor, la ong ba ia katei ka jingleit synran ia kitei ki kali kit marbam, la ialam da u Bah Pherbak Marwein, Circle Inspector ka Umiam PS lem bad kiwei ki pulit na Umiam bad Mawlasnai, nalorkata la don ryngkat ruh da ki dkhot ka RBYF.
La ioh jingtip ruh ba ha katei ka por kaba ki Pulit ka Ri Bhoi, ki la leit ban synran ia kitei ki kali kit marbam, ym shem la don mano mano ba pynthut bad ki la ioh ban pynpoi da kaba suk sha katei ka shnong, hynrei ha ka por ba ki Pulit ka Ri Bhoi, kitei ki Pulit ka Assam, ki la khot iakren ia ki Pulit ka Ri Bhoi bad ha katei ka jingiakren kam shem la don kano kano ka huri hura, namar baroh arliang mamla, ki la iasngewthuh jingmut hapdeng ki para Pulit.
Na ka jingtip kaba la iohlum da u Nongthohkhubor, la ong ba ka daw hi kaba la pynlong ia ki Pulit Assam bad KSA ban khanglad ia katei kali kit marbam hynnin ka sngi, ka dei halor ka nongrim ba ki bor sorkar na Meghalaya kim shym la pyntip ba ki Bor pyniaid distrik ka Hamren, halor katei ka jingthmu ban leit pynpoi marbam sha katei ka shnong Khasi, kaba dei kawei na ki shnong khappud ka Meghalaya bad Assam, katba lyngba ka West Karbi Anglong District.
Shillong: U Director ka tnad ka koit ka khiah u Dr Aman War, mynta ka sngi haba iakren bad ki lad pathai khubor u la iathuh ba ka jingbun jong ki briew ki ba iabit ia ki jingpang Covid -19 ha ki iew ka lah ban dei na ki kali kiba kit ia ki mar.
U Dr War u la ong ba ki kali kit marbam ki dei ki ba wan na Assam bad ki ju pynhap ia ki marbam ha khlieh iew bad haba ki briew ki wan shim ia ki mar kim ju buh pyrkhing ia ki kyndon ka tnad ka koit ka khiah kum ka ban sait bha ia ki kti ka jingpynjngai uwei na uwei bad ka jingdeng mask bad kane ka pynlong ba ka jingpang Covid -19 ka la saphriang bha ha ki riewpaidbah.
Mynta ka sngi haduh 28 ngut ki briew kiba la test covid positive, lyngba ka jingtest naphang kaba kynthup ia ki 7 ngut na Khlieh iew, 12 ngut na Motphran, 8 ngut na Anjalee bad uwei ha khyndai lad.
U Dr War u la iathuh ba haduh 963 ngut ki briew ki dei ki ba don ia ka jingpang Corana Virus  ha baroh kawei ka jylla kiba kynthup ia ki 380 ngut ki kynhun shipai bapher bapher bad 583 ngut ki dei ki riewpaidbah.
Ha ka ba ia dei bad ka West Khasi Hills District u Dr War u la iathuh ba haduh 17 ngut la lap ba ki long Covid positive lyngba ka jingtest naphang ha Shalang.
U Dr War u la iathuh ba ha kine ki 2 sngi la leh ia ka jingtest naphang ia ki 176 ngut ha ki thain Shalang bad Riangdo  bad na kine mynnin ka sngi 14 ngut bad 10 ngut mynta ka sngi ki long Covid positive katba ha Riangdo la lap ba 2 ngut ki long covid positive.
U Dr War u la iathuh ruh ba ia kine ki ba long covid positive mynta ka sngi ym pat pynrung ha ki thup jingkhein namar ba ka jingtest naphang (random testing ) ka dang iaid Shakhmat.
Shillong: Ka Deputy Commissioner, East Khasi Hills District, ka la pynbna, ba namar ba ki don kiba ioh pang corona lane kiba don jing iajan bad kiba don ia katei ka jingpang, kumta ka la rai ban khang dam ia ki iing kiba kynthup ia ka Naz Hotel bad ka Grace Hotel ha  Bimola Point, Sweeper Colony, Mawlonghat naduh mynta ka sngi.
Ha kawei pat ka khubor, la iathuh ba la khang dam ia ka iing jong ka kong S Syiem ha New Kench’s Trace, naduh mynta ka sngi.
Ha kawei pat ka khubor, la pynbna ban khang dam ia ka iing jong ka kong D Lamin, Riat Laban East, Madan Laban bad kumjuh ia ka iing jong U bah LB Rapthap ha Bishnupur, kaba don mar pyrshah bad ka Benz Residency, la pynbna ban khang dam naduh myna ka sngi.
Ha kawei pat ka hukum, la pynbna ban khang dam ia ka iing U bah Nirbor Kharkongngor bad ka kong Rikynti Kharkongngor ha Mynsiang Neng, Upper Lumparing naduh mynta ka sngi.
Ha kawei pat ka hukum mynta ka sngi, la iathuh ba la iai pynneh ban khang dam, ia ka dukan jong ka Lovely Store ha Malki Point bad nangta sa ka iing jong ka kong Riat Mawthoh, ha Riat Bharat, Malki Nongshiliang.
Ka hukum mynta ka sngi, ka dei kaba la pynmih biang, hadien  ka hukum kaba mynshwa jong ka 10tarik Nailar 2020.
Shillong: Ka Deputy Commissioner, East Khasi Hills, Shillong, ka la mynjur ban ai jingbit, na ka bynta ban plie noh ia ka Iew ha Lad Smit, kaba la khang naduh ka 27tarik Naitung 2020.
La bthah ha kajuh ka por, ba ki nongshong iew, ki dei ban bud pyrkhingia ki kyndon jong ka tnat ka koit ka khiah jong ka sorkar Jylla.
Katei ka iew, kan plie naduh ka por 8baje mynstep haduh ka por 6baje janmiet man ka sngi, lait noh ka Sngi U Blei.
La bthah ia ki nongdie dukan, ba kin ia shong pajih iwei ia iwei pat, ba kin da tap da ki mask ha ka por ba ki shong dukan.
La aiti ia ka komiti jong ka  Dorbar Umphyrnai, Kynton U Mon bad ka Ur Masi U Joh, ba kin peit bad pyn trei kam ia ki kyndon ba la buh da ka sorkar Jylla.
Yn shah ruh ban plie ia ki dukan, tang lyngba ki dukan kiba don ha ki iing kiba la dep shna bad kito kiba die madan, kin die ha kawei pat ka jaka, kaba don ha rud surok.
Lah ban pynkynmaw, ba la khang ia katei ka dukan, hadien ka jinglap ia kito kiba ia kynduh bad kiba don jingpang corona, ha kaba la khang, naduh ka 27tarik Naitung 2020.
Shillong: Ka seng HYC Mawlai, hynnin shiteng miet, ka la ioh ban kem ia laingut ki bar jylla kiba wan rung beain bad uwei u draibar khasi jong kawei ka trok kaba don ia u numbor NL O1 K 1866, ha kaba la shem ba um don ia ki kot ki sla kiba biang kum ka permission na ki bor district.
Ia kitei ki bar Jylla la tip kyrteng kum u Abdul Mukalam, Nur Alom, Sanjit Ray.
Ha kane ka miet, katba ki dkhot jong ka HYC ki dang ring video bad ban shondur, ka la don ka jingia pynibor hapdeng jong ki bad ki pulit, namar ki pulit ki la knieh noh ia ki mobile bad ki la delete ia ki dur.
Hadien ba la ia pyninia la kham slem, ki bor pulit ki la thmu nyngkong ban pyllait suk ia kitei ki briew na Assam, tangba hadien ki la pynjem noh hadien ba ka seng ka la dawa ba dei ban rah noh ia ki sha Polo COVID screening centre ban leh ia ka test, bad ban phah shong quarantine.
Dei tad haduh ba la wan shimti ki kali na ka ophis DC, ki dkhot jong ka seng HYC ki sa iapra noh na katei ka jaka ha Mawiong COVID check point ha ka por 12.
45 mynstep jong ka 21tarik Nailar 2020.
Haba la ioh iakren bad u Bah Donboklang Kharlyngdoh President HYC Mawlai circle u la ong, “Kan myntoi aiu ka Notification jong ka SOP kaba la pynbna da ka sorkar lyngba u Principal Secretary ka tnad Labour, lada ia ki nongbylla bar jylla yn pdiang laitluid da kaba iaid lait ia kitei ki kyndon.
Lada ia ki driver khasi kiba iaid da u even number ha ka sngi Jong u odd number phi daiñ kuna da ka pisa, balei ia kine ki bar Jylla khamtam kiba wan na kawei ka jylla la shu pyllait kumto.
Hato don ei ei ha lyndet jong ka COVID 19 check point, ne ioh ka la kylla long ka khyrdop khrong khajna haba kumta ?.
"U la ong ruh ba kane ka pyni ia ka jingbymler ka COVID check point jong ka sorkar kaba don ha Byrnihat bad Mawiong view point.
Ka seng ka kren shai ba kumba ka la mih shakhmat ban ia tynrong lem ia ka jingkit bakhia jong ka jaidbynriew ha kaba iadei bad ka jingiakhun ia kane ka khlam COVID 19, mynta ruh ka kren shai sha ka sorkar ba lada kam lah ban buh ia ki briew kiba biang hapoh kitei ki check point, ka seng ka long ba la kloi ban buh volunteer hi noh ha ki checkpoint.
Kine ki long tang ki mat ba lyngkot eh ba nga shu pynkynmaw lang kum ki para samla.
Khublei ShibunU Blei Un kyrkhu ia phi.
Shillong: Mynta ka sngi, ki don sa 55 ngut kiba ioh pang thymmai, na ka khlam corona virus ha ka Jylla.
Kitei ki kynthup ia 31 ngut ha East Khasi Hills bad kitei ki kynthup ia 2 ngut ki shipai, bad 29 ngut ki riew paidbah.
Ha East Garo Hills,ki don 2 ngut kiba dei riew paidbah bad ha West Garo Hills, ki don  lai ngut bad baroh lai ngut ki dei ki shipai BSF, ha Ri Bhoi District,  uwei  uba dei u  riew paidbah, ha West Jaintia  Hills u don uwei uba dei u riewpaidbah, ha West Khasi Hills ki don 17 ngut bad baroh 17 ngut ki dei ki riewpaidbah.
Kiba la jem na ka jingpang, ki long 14 ngut kata na West Khasi Hills 2 ngut kiba dei ki riewpaidbah,  ha West Garo Hills uwei uba dei u riewpaidbah,  ha Ri Bhoi District 10 ngut kita kynthup ia 9 ngut ki shipai bad uwei u riewpaidbah bad ha West Jaintia Hills uwei  uba dei ruh u riewpaidbah.
Kiba dang don ia ka jingpang haduh mynta ha ka Jylla, ki long baroh 966 ngut bad ha East Khasi Hills ki long 602 ngut baroh.
Shillong:Ka party United Democratic Party (UDP) myn hynnin ka sngi ka la rai ba kan sa pynlong ia ka jingialang ha kaba iadei bad ka bynta ka bha ka miat jong ka ri khasi bad ban pynbeit ia ki jingdawa jong ki paidbah jong ka jylla.
U general secretary ka UDP uba dei ruh u MLA barim jong ka Nongthymmai, u Bah Jemino Mawthoh u la iathuh ba ki la don lai tylli ki mat kiba kongsan ba ki la iakren ha ka jingialang, bad kita ki long halor ka jingjia ba dang shen ha Langpih kaba iadei bad u pud u sam, ka jingwanrah ia ka lynti rel sha ka jylla bad ka jingkyntiew ia ka ktien Khasi ha ka Eighth Schedule jong ka Constitution of India.
U la iathuh ba ka party UDP kan sa khot ia ka jingialang bad ka Regional Democratic Alliance (RDA), ka Hill State People’s Democratic Party (HSPDP) lashai ka sngi, ba kin ioh ban iasnohkti lang bad ka sorkar jylla ha kaba iadei bad kine ki mat ba kongsan.
Nongpoh:Ha ka sngi kaba U Bah A.
L Hek, myntri ka koit ka khiah jong ka sorkar jylla, u la hiar ban jurip kyrpang ia ka PHC Byrnihat, u la pynbna syndon ba shen yn sa kyntiew kyrdan CHC noh ia katei ka PHC, namar ka dei ka jaka sumar kaba la ai jing shakri ia kumba 50 hajar ngut ki paidbah bad kaba don hok ban kyntiew noh sha ka kyrdan CHC.
Ha katei ka sngi, kaba utei u myntri sorkar u la hiar ban jurip ia katei ka PHC, la synranlang ruh da ki heh ophisar ka koit ka khiah, kaba kynthup ia u Dr.
Aman War, nangta u Bah Sosthenes Sohtun, u Bah Victor Ranee, ki doktor, ki nurse lem bad ki nongialam shnong ka thain Byrnihat, ha kaba ka la don ruh ka jingialang kaba kyrpang hapoh ka kamra jong katei ka PHC.
Lyngba katei ka jingialang, u Dr.
Aman War, u la pynshai sha ki nongialam shnong jong katei ka thain halor ka khlam COVID-19 bad ha kajuh ruh ka por, la ioh ia ka jingkren na u Bah A.
L Hek, uba la ai jingiaroh ia ki rangbah shnong lem bad ia ki briew ka koit ka khiah, ha kaba u la ong ba lada khlem ka jingiatreilang ki rangbah shnong lem bad ki briew ka koit ka khiah, tang ka sorkar hi kam lah ban leh eiei.
Haba iadei bad ka jingdawa ban kyntiew kyrdan CHC noh ia katei ka PHC, u Bah A.
L Hek, u la ong ba ka sorkar ka shaniah ha ki heh ka koit ka khiah ba kan bishar bniah bad lada donkam shisha ban kyntiew kyrdan, kam don jingeh ia ka sorkar ba kan kyntiew kyrdan noh ia katei ka PHC, ha kaba ka sur na utei u Myntri Sorkar la sngewthuh shai ba shen yn sa kyntiew kyrdan CHC ia katei ka Byrnihat PHC.
Ha kawei pat ka liang, haba kren halor ki jaka sumar hapoh ka jylla, utei u Myntri Sorkar, u la ong ba ia mynta ka sorkar ka don jingthmu ban kyntiew kyrdan noh ia kiba bun ki jaka sumar kiba la donkam shisha ban kyntiew kyrdan, namar ka fund ruh ka la biang kata haduh T.
75 klur tyngka, hynrei wat la katta ka sorkar kan dang shong pyrkhat bha, khnang ba lada kyntiew ruh kan ym don jingktah haei haei ruh.
Shillong:Ka tnad jong ka Health Department hapoh ka jingialam jong u Dr S.
Kharkongor, Trainer Incharge ha ka Health Department, ha ryngkat bad ka ophis treikam jong u DTO, ki la sdang ban pynlong ia ka prokram ai jinghikai ia ki draibar tourist mynta ka sngi ha Soso Tham Auditorium.
Haba iakren bad ki lad pathai khubor hadien ka prokram, u Dr.
Kharkongor u la iathuh ba kane ka prokram kadei ban ai jinghikai ia ki draibar tourist kumno ba kin leh ha kum kane ka por ba wan lyngshop kane ka khlam COVID-19 bad kumno ba kin iada ialade khnang ban lait na ka jingshah ktah ha une u khñiang jingpang, bad ia kane ka prokram la wan ban iarap ruh da ki katto katne ki nong trei ka Secretariat, ki nongtrei jong ka tnad transport bad ki nong trei jong ka health department.
Ha ka sngi ba-ar ki la don kumba 40-50 ngut kiba la ioh ia ka jinghikai bad ha ka taiew ba ladep pat ladep ai jinghikai ia kumba 90 ngut ki draibar ha Polo ha kaba don ka jaka leh tes COVID-19.
U la iathuh ba kiba bun ki nongniah kali tourist kim da don jingtip kaba bniah kumno ban iada ialade haba ki kamai, kumta da ka jingaibor u DTO, la lah ban pynlong ia kane ka prokram.
U Dr.
S.
Kharkongor u la iathuh ba ladep ban ai jinghikai ia ki Lab technician, ia ki doktor, ia ki nos, ia ki nongtrei sorkar, ia ki manager jong ki hotel bad kaba dang iaid kadei kane ka jinghikai ia ki draibar tourist.
La iathuh shuh shuh ba shen yn sa pynlong prokram jinghikai sa ia ki nongniah kali kiba hap hapoh ka lama jong ka Drivers’ Association ha kaba ki bun ki nongniah bos, ki nongniah kali saw, ki nongniah taksi kiba donkam ia kane ka jingai jinghikai bad kin don palat ia ka 600 ngut ki draibar kiba dang ap khmih lynti ia kane ka prokram ai jinghikai bad ban pyndep ia kane, ka Health Department kan sa bteng biang ia ka jinghikai lashai ka sngi bad ha ki sngi kiba bud bad ka lah ban shipor palat ia ka shi bnai.
Nongpoh:Ka jingap khmih lynti kaba la bun bun snem da ki paidbah ban plie noh ia ka Blood Bank kaba don ha Civil Hospital Nongpoh, ka la wan ban urlong noh myn hynnin ka sngi bad kata ka long ba u Bah A.
L Hek, Myntri ka koit ka khiah jong ka sorkar jylla, u la leit ban plie paidbah noh ia katei ka Blood Bank.
Kiba la donlang ha kaba plie paidbah ia katei ka Blood Bank, ki kynthup ia u Bah Mayrald Born Syiem, MLA ka Nongpoh, u Bah Jason S.
Mawlong, MLA ka Umsning, u Dasakhiatbha Lamare, MLA ka Mawhati, u Bah Balajied Ranee, MDC Nongpoh, ka Kong RM Kurbah, DC ka Ri Bhoi lem bad kiwei de ki heh ophisar jong ka koit ka khiah.
Haba iadei bad ka jingplie ia katei ka Blood Bank, u Bah A.
L Hek, u la pynpaw ba ma u kum u myntri sorkar, u angnud ba katei ka Blood Bank, kan treikam ha kata ka rukom kaba biang bad ka ban ai jingmyntoi ia ki paidbah, khamtam eh na bynta jong kito kiba donkam ban ioh snam kaba kyrkieh, haba don kino kino ki jingshitom lane mynsaw.
Utei u Myntri ka sorkar jylla, u la kubur ba ha Nongpoh Civil Hospital ka long shisha kaba donkam eh ban don ia katei ka Blood Bank, khamtam eh ba ka don harud ka surok bah NH-6 bad hapdeng ka sor Nongpoh, namar hapoh katei ka Hospital ka ai jingsumar ia kiba bun ki briew bad katno tam na bynta kito kiba mynsaw na ki jingjia aksiden kali bad kiba donkam ban ioh snam kaba kyrkieh.
Katba na ka liang u Bah Mayrald Born Syiem, hadien ba la plie ia katei ka Blood Bank, u la pynsngew sha utei u Myntri ka sorkar jylla, ba la kumno kumno dei ban plie noh sa ka ka Trauma Center, kaba dei ka jaka ka ban ai jingsumar na bynta kito kiba mynsaw.
Utei u MLA ka Nongpoh, u la ong ruh ka Trauma Center bad ka Blood Bank, ki don ka jingiadei kaba jan namarkata donkam ban plie noh ia katei ka Trauma Center ruh kumjuh, khnang ba kan ai jingmyntoi ia ki paidbah ym tang ha ka thain Nongpoh, hynrei ia ki paidbah hapoh ka Distrik bad ia baroh kiba iaid ba ieng bad kiba kynduh ia ki jingjia aksiden ha ka surok bah NH-6 ha Ri Bhoi.
Shillong:Kum shi bynta ban  pynneh pynsah ia ka jingai dawai kynbat kaba ki Khasi ki la sdang naduh ki por kulong kumah, ia kaba dang iai bteng haduh kine ki sngi, kumta ka Khasi Hills Autonomous District Council (KHADC) ka la tei ia ka “Khasi Traditional Medicine Institute" ha lum Sohpetbneng.
Ka jingtei ia ki iing na ka bynta kane ka kam ban pynneh pynsah ia kane ka jingai dawai kynbat la lah ban pyndep ha ka jinglut kaba T.
7.
77 klur, ha lum Sohpetbneng kaba dei ka jaka jong ka KHADC bad kaba sah mynta ka long ban shna ia ki surok bad ban ker kynroh ia kane ka jaka ba don katei ka KTMI.
U bah Teiborlang Ptahaw EM ba dei peit ia ki iing jong ka KHADC, u la ong ba na ka liang jong ka KHADC ka kwah ban pyndep noh ia kane ka Institute kaba kyrpang namar kaba sah mynta ka long sa tang ka jingker kynroh ia kane ka jaka, ban ring um bad ban ring ia ka light bad katto katne tylli ki kynroh kiba hap ban leh.
La iathuh ba ka jingpyntrei ia kine ki iing kiba don ha katei ka jaka ka la kot sha ka T.
7.
77 klur bad mynta kan wan sha ka bynta kaba lai ban ker ia ka kynroh bad ban shna ia ki surok hapoh kane ka jaka bad ban ring ia ka um bad kum juh ka light, haba ia dei bad kane dang pynkhreh kumno ban pyndep ia kine ki jingtrei.
Haba ia dei bad ka jingieh ia kine ki iing kumto khlem nongpeit ia kiba la dep ban shna ia ki, na ka liang jong u bah Pathaw u la ong ba la pan na ka EC ban buh ia ki nongap, namar ia mynta la shu phah ap ha kito ki nongap khlaw jong ka KHADC kiba don phra ngut ha katei ka jaka.
Shillong: U Myntri ba dei peit ia ka tnad ka koit ka khiah u bah Alexander L Hek, u iathuh mynta ka sngi ba ki don haduh 126 ngut ki briew kiba  ioh ia ka pang khlam corona ha ka Jylla.
Ha East Khasi Hills District ki don   106 ngut; ha West Garo Hills District 12 ngut; ha Ri Bhoi District, 6 ngut ha East Jaintia Hills District uwei, ha West Jaintia Hills District uwei.
Ha East Khasi Hills District ki briew ki ba la test Covid Positive ki long 106 ngut kiba kynthup ia ki 41 ngut ki Arm Forces, 16 ngut ki BSF, 3 ngut ki CRPF, 11 ngut kiba test naphang ha Khliehiew, 10 ngut kiba test naphang ha Motphran,13 ngut kiba test naphang ha Anjalee, 5 ngut ki ba test naphang ha Khyndai lad, uwei u dei u ba leit shim dawai na RP Chest Hospital, 5 ngut ki dei ki nongtrei jong ka Ganesh Das Hospital, uwei u dei na Rilbong.
Ha West Garo Hills District, ki don 12 ngut kiba kynthup ia ki 10 ngut ki shipai BSF bad 2 ngut na Tikrikilla, ha East Jaintia Hills District u dei u ba wan phai na shabar ka jylla,  ha Ribhoi District  ha 6 ngut ki briew ki ba la test Covid positive kynthup ia ki 5 ngut ki ba wan phai na shabar bad uwei u dei u high Risk Contact jong u ba ioh positive, ha West Jaintia Hills District uwei u dei u ba nongtrei ha Corona Center Jowai.
Ha ka jylla haduh mynta ki briew ki ba don ia kane ka jingpang ki long 925 ngut, ha East Khasi Hills District 517  ngut, ha Ri Bhoi District 101  ngut, ha West Khasi Hills District 3 ngut, ha South West Khasi Hill District uwei, ha West Jaintia Hills District 5  ngut, ha East Jaintia Hills District 8 ngut  ha West Garo Hills District  219  ngut, ha East Garo Hills District uwei, ha South Garo Hills District 2 ngut, ha North  Garo Hills District 6 ngut bad ha South West Garo Hill District 4 ngut.
Ki briew kiba la ioh jingkoit pura ki long 730 ngut kynthup ki sample kiba ladep ban phah test ki long 45151 tylli  ki ba long negative ki long 43020 tylli bad ki result ki ba dang ap ki long 470 tylli.
Nongpoh: U Bah Hercules Suting, President ka HYC Ri Bhoi District, u la iathuh ba mynta ka sngi, ki la don ki dkhot ka kynhun sengbhalang na karbi Anglong ka Karbi Student Association (KSA), kiba la khang ban pynpoi ia u khaw Ration na Meghalaya sha ka shnong Pdengtleit Ummat, kawei na ki shnong kaba don ha ki thain Block-2 khappud ka Meghalaya bad Assam.
Haba iadei bad katei ka jingpynthut da kitei ki dkhot ka KSA ban pynpoi khaw Rashon sha katei ka shnong, u Bah Hercules Suting, u la ong ba katei ka jingleh da kitei ki dkhot ka KSA, ka pynpaw ba katei ka KSA ka thmu ban wanrah ia ka jingiapher jaidbynriew hapdeng ki Karbi bad khasi.
Utei u nongialam ka HYC ha Ri Bhoi, u la ong ruh ba lada ki dkhot na kata ka seng KSA ka iai pyrshah ban poi ia u khaw na Meghalaya sha katei ka shnong Khasi kaba don ha khappud, kaba ki khasi ki dei hok ban ioh, na ka liang ka HYC ruh kam ban se ban mih sha madan ban pynioh iaka hok jong ki paidbah Khasi ba sah ha khappud.
Shuh shuh, u la ong ruh ba ka KSA ka dei ban burom ia ki paidbah Khasi kiba sah khappud, namar ki don shibun ki jaidbynriew karbi kiba sah ha Meghalaya ki shong suk ki ioh ki jong myntoi ba pher ba pher khlem da shah pynthud haei haei ruh, hynrei lada ka KSA ka pyndik ia ki paidbah Khasi kiba sah ha khappud, ka seng kam banse ban pynkhat bha bad ban shim da kiwei pat ki lad ki lynti.
U la ong ruh nalor ba ki khasi ba sah ha khappud kim ioh khaw na jylla Assam kum ba ioh ki wei ki jaidbynriew kum ki Karbi Nepali ki ioh na ka Assam, hynrei lada kitei ki Khasi ki iakynduh jingeh wat ban ioh khaw na Meghalaya, ka da pynbitar eh ia ka seng bad khamtam eh ha kaba kum kane ka por ba ki don shibun ki Khasi kiba kynduh jingeh.
Katei ka jingkhanglad ban poi ia u khaw sha katei ka shnong, la donkti ka Seng na Karbi Anglong KSA bad ki pulit Assam, kumta ka seng ka kyntu ruh ia ka sorkar Meghalaya ba ka dei ban shimkhia halor ka tei ka jingshah pynthud ban poi ia u khaw sha katei ka shnong, u la bynrap.
Shillong: U Symbud Myntri Rangbah ka Jylla, u Bah Prestone Tynsong u la iathuh ba lashai ka sngi, ka sorkar jylla kan sa pynlong ia ka jingialang ba kyrpang ha ryngkat bad ki 17 ngut ki MLA kiba dei jong ki 17 tylli ki constituency ba kin iaphylliew jingmut bad ban iasyllok kumno ban ialeh pyrshah ia u khñiang jingpang COVID-19.
Ha kane ka jingialang yn don ryngkat ruh u Myntri Rangbah ka Jylla, u Conrad K Sangma, u Symbud Myntri Rangbah ka Jylla, u Bah Prestone Tynsong, u Myntri ka koit ka khiah u Bah A.
L Hek ha ryngkat lang bad ki MLA jong ki constituency kiba don ha East Khasi Hills District.
Ha kane ka jingialang u Myntri Rangbah ka Jylla ha ryngkat bad u Myntri ka koit ka khiah kin sa ia pynbeit ban leit ruh sha kiwei pat ki district jong ka jylla ban iakren bad ban leit iasyllok bad ki nongmihkhmat jong ki district bapher bapher khnang ba yn ioh ban tehlakam ia ka jingsaphriang une u khñiang jingpang coronavirus.
Shillong:  Kawei ka longing jong u Borming Nongbsaw kaba dei na ka shnong Manad, ka la hap sah kyrpang ha khlaw, tang na ka daw ba wan phai ka khun na Shillong ha ka 6 tarik mynta u bnai.
Ka KSU San Shnong Area Unit, ka la ioh ban leit tohkit bad lap ia ka jingshisha ba mar ia poi ha shnong la wan ki briew shnong bad ki la phah beit ia ki ban leit sah noh sha khlaw namar ha shnong ym shah ia kiba wan na shillong ban sah hapoh shnong.
Kane ka longing kaba dang rit ki khun hap kit baroh ban leit sah sha khlaw bad kaba sngew synei ka long ba kane ka khun ba wanphai na shillong ka don ha ka jingshitom pangsuh kahap ban shah ia ka jingshitom.
Kaba kham sngewsih shuh shuh ka long ba na ka liang ki bor shnong kim shym la leit ban jngoh ia ki haduh ba kin wanphai pat ka shnong, yn da la kut ka por ba phah sah sha khlaw.
Na ka liang ka seng ka pynrem jur iakane namar lada jia ba iap thngan ne shitom mano ban bah khlieh.
Ka seng ka dawa ruh na ka District Administration jongka South West Khasi Hills District ba ka dei ban shimkhia ban tohkit bniah iakane namar la iuhroit ia ka hok longbriew manbriew, ia ka hok jong kane ka longing.
Ka Seng ka dawa iaki bor district ban buh da ka Enquiry bad pynshitom ruh iaki ba donkti ban niewbein ia kane ka longing tang naka daw ba ki wan na Shillong, ong ka   kyrwoh na u samla Mansaljune K.
Hari , General Secretary, KSU San Shnong Area Unit.
Shillong: U Symbud myntri rangbah ka jylla u bah Prestone Tynsong, u  iathuh ba ha ka jingia lang kaba la pynlong mynta ka sngi, ka Sorkar jylla ka la shim ia ka rai ban naduh la shai ka sngi,  kito kiba wan phai na shabar ka jylla kin hap ban shong kyrpang lane leh ia ka Quarantine kaba long 10 sngi bad kane ka long kat kum ka jingbthah jong ka ICMR ia baroh ki jylla ha ka Ri India.
Haba kren ha ki lad pathai khubor u bah Prestone Tynsong, u iathuh  ba  kito kiba wan phai sha ka jylla lyngba ki jaka rung kiba ka sorkar ka la buh, la bthah ba kin hap ban leh ia ki test jong ki ha ki khyrdop rung lyngba u Antigen Test kits.
U la ong ruh ba lada ki test jong ki, ki long negative yn phah noh ba kin leit noh sha la ki ing ki sem bad kin leh ia ka quarantine lane ka jingshong kyrpang ia lade na ka bynta 10 sngi bad ha kane ka por kim dei ban ia khleh bad no bad no, hynrei lada ka test ka long positive yn rah ia ki sha ki Corona Care centre ban peit bniah shuh shuh ia ki da ka tnad ka koit ka khiah.
U symbud myntri rangbah, u  iathuh shuh shuh  ba naduh lashai ka sngi, ka sorkar ka la pynbeit ba ia kito kiba don jingpang ne  ki bym don ia kane ka jingpang, kin hap shong kyrpang tang 10 sngi, ym dei shuh 14 sngi.
“Namar ba ka pop ka man bun, ka jingieit kiba bun ka man khriat".
Kane kadei ka jingong jong u Jisu.
Mathaios 24:12.
Haba ka pop ka bun ha ki briew, ka jingiaieit pat ka duna.
Ka jingbishni jingiashun, jingieit tang ialade, jingia knieh bad kiba kumkita ki pyllong ka pop.
Te haba ka pop ka bun hangno pat kata ka mynsiem jingiaieit? Namar ba kata ka jingieit ka la kylla  khongpong sha ka pop.
Ngi iohi dala ki khmat ha kine ki sngi ba ka jingiaieit parabriew kala nangduh la ha sor ne ha nongkyndong, ha ka imlang sahlang, ha ka synshar khaddar ne ha ki ing ki sem.
Kadaw ka long ka jingtrei donbor jongka pop ha u briew.
Teng teng u briew u sngewba ki jingleh jong u ki bha kamlong pop, hynrei baroh kaba u briew u leh ha kine ki sngi ki long tang ka jingmyntoi ialade shimet, ymdon shuh uba don jingsngew iakiwei pat.
Biang ialade kiwei mat dep shato.
Kane ka mih na ki daw ka jingtrei donbor jongka pop kein.
Ka ktien u Blei ka ong – “kum baka long ha ki sngi u Noah, kumta ruh kin long kita ki sngi ha shwa ka jingwan u khun u briew (Jisu).
Kumno la long ha kita ki sngi u Noah? Ki briew ki iabam ia dih (dihkiad), ia shongkurim, ia pynshong kurim".
Mathaios 24:37-38.
Hangne ngi iohi ia kata ka mynsiem jingiaieit ia burom kam don shuh.
Bad kata ka jingjia mynta ha kane ka pateng kaba lalong shisha kum ki por u Noah.
Ki briew kim sngewpher ban iabam ia dih, ki briew kim sngewpher ban ia ioh kurim matah madei, ioh kurim bad ia phet kurim wat haba ki ladon la ki khun ki kti.
Ki briew ki leh ia kiei kiei tang ban pynsngewbha ialade.
Leh awria pynsngewbha ia ka met.
Dih ki jingdih ba pynbuaid, sngewbha ruh dih sngew sih ruh dih.
Bad ka la long kaba sngewlehrain ruh ban tip ba ki bun ki nongdih ha ka jylla bad ha ka Ri bad ha ka pyrthei ruh kaba mynta.
Bunsien ki sorkar ki juh ioh khajna kaba heh na ki kam iabam iadih wat ka jylla jongngi ruh haduh ba ka la mih ka jingleit tyrwa kiad ha ki ing (home delivery).
Hato kimdei mo kine ki long ki sngi ba khadduh? Kimdei mo kita ki sngi kiba la long kum ha ki sngi u Noah? Ngi tip ba hashwa ba u Blei un pynjot ia ka pyrthei ha kito ki por, ki briew ki laleh ia kine ki jait pop.
Te kumta ruh ka la long mynta, ha shwa ba u Jisu un wan pat sha kane ka Pyrthei (kan long ruh ha kata ka por ka jingwan u khun u briew kamut ha shwa ba u Jisu un wan pat) Mathaios 24:37.
Kine kiei kiei, ki dei ban jia bad ymlah ban pyndam ia ki.
Mathaios 24:6.
Yn pyndep iaki jingthoh baroh jong ka ktien u Blei ha shwa ba u Jisu un wan sha kane ka pyrthei.
Ka pyrthei ka la nangsniew ki jingjia la nang iai jia.
La pyndep ia ki jingthoh ka ktien u Blei.
Namar kata – “Uta u bymhok to nangleh bymhok: uta u ba tngit te un nangtngit: uta u ba hok te un nangleh hok: uta u ba khuid to un nangkhuid".
Jingpynpaw 22:11.
To u briew un bishar ialade hashwa ba u Blei un bishar ia u, namar ba “ka pop ka man bun".
Shillong: Ka sorkar Jylla mynta ka sngi ka la shim ia ka rai ba kan khang noh shuwa ia ka khyrdop ban rung sha ka jylla ha ka taiew kaba nyngkong manla u bnai kaba sdang naduh u bnai Nailur haduh u bnai Naiwieng.
U Symbud Myntri Rangbah ka Jylla, u Bah Prestone Tynsong u la ong, “Ngi la shim ia ka rai ba ngin khang noh shuwa ia ka entry point ba la buh da ka sorkar jylla naduh ka 1 tarik u bnai Nailur haduh ka 7 tarik u bnai Nailur kaba mut ban kane kan long manla ka taiew ba nyngkong bad kan iaid haduh u bnai Naiwieng.
"U la ong ba kane ka jingshim rai ka long na ka bynta ban pynsting ia ki kam jong ki nongtrei ka koit ka khiah kiba la buh ha ki entry points bad ba ki donkam ban pynkhuid ialade.
“Kumta, nga kyrpad ia ki paidbah ba wanphai na shabar ka jylla ba kin sngewbha ban iaishah lem ia kane ka rai jong ka sorkar bad la kyrpad ba phin ym wanphai sha ka jylla naduh ka 1 tarik haduh ka 7 man la ka taiew banyngkong jong u bnai Nailur haduh u bnai Naiwieng," ong u Bah Tynsong.
Shillong: Ki pulit ka Meghalaya, ki la pynbna  mynta ka sngi, ba baroh ki jaka rung jaka mih sha ka Jylla, yn khang na ka bynta shi taiew kynthih, ha ka shibnai bad katei kan trei kam haduh lai bnai, ong ka khubor.
Ia katei yn pyntreikam naduh U Nailur 2020 bad katei ka long ban kham pyn jynsur ia ka jingkhia ka kam, ia kito kiba peit ia ka tnat jong ka koit ka khiah bad ia kiwei de kiba pahara, ban teh lakam ia ka jing jubor ka khlam Covid 19.
New Delhi: U Gajendra Singh Shekhawat, myntri ka sorkar India, ula thoh ha ka tweet jongu mynta ka sngi, ba ula ioh ia ka khlam corona virus.
U Singh (52), u dei u myntri ba hynriew jong ka sorkar India, u ban ioh ia katei ka jingpang ia bit corona.
“Hadien ba nga sngewthuh ia ki katto katne ki dak ki shin, nga la phah test ialade bad ka la shisha, ba ka dei ka jingpang corona.
Nga la leit sha hospital, ha ka jingai jingmut ki doktor bad nga ai jingmut ia kito kiba la iakynduh ia nga, ba kin shong kyrpang ialade bad ba kin phah test ialade" ong shuh U Shekhawat.
Utei u myntri, un leit sah ha Medanta Hospital ha Gurgaon, hajan Delhi.
Ha India, kiba ioh ia ka pang khlam  coronavirus, ki la poi sha ka  28,36,926, da ka jingdon ki 69,652 ngut kiba ioh pang hynnin ka sngi.
Kiba la jem na ka jingpang, ki long 20.
96lak ngut baroh bad kiba iap ki la poi sha ka 53,866 ngut da ka jingiap jong ki 977ngut hynnin ka sngi.
Ki don sa  2,116 ngut kiba ioh pang khlam corona virus ha Assam, hynnin ka sngi bad baroh kiba ioh pang, ki la poi mynta sha ka  84,317.
Kitei kiba ioh pang hynnin ka sngi, ki dei 311 ngut na Kamrup Metro, 190 ngut na Cachar, 174 ngut na Dibrugarh bad 125 ngut na Jorhat.
Kiba dang don ha ka jingpang, haduh mynta, ki long 23,753 ngut bad kiba iap hynnin ka sngi, ki don 10 ngut bad baroh kiba iap, ki la poi sha ka 213 ngut.
Shillong: Mynta ka sngi, ki don sa 63 ngut kiba ioh pang thymmai, na ka khlam corona virus ha ka Jylla.
Kitei ki kynthup ia 50 ngut ha East Khasi Hills bad kitei ki kynthup ia 41 ngut ki shipai, uwei u BSF bad 8 ngut ki riew paidbah.
Ha East Garo Hills, u don uwei u riew paidbah  bad ha West Garo Hills, u don uwei u riew paidbah bad ha Ri Bhoi District, ki don  ngut ki riew paidbah.
Kiba la jem na ka jingpang, ki long 5 ngut bad kitei ki kynthup ia 4ngut ki BSF ha East Khasi Hills bad uwei u riew paidbah.
Kiba dang don ia ka jingpang haduh mynta ha ka Jylla, ki long baroh 862 ngut bad ha East Khasi Hills ki long 515 ngut baroh.
Ka high court jong ka New Zealand, ka la pynmih ia ka hukum jong ka hynnin ka sngi, ha kaba ka la khein beain, ia ka jingkhot pakhang shnong kaba la pynlong nyngkong ha katei ka Ri.
Katei ka dei ka pakhang shnong, kaba la khot ia ki paidbah, ban ia shong khop ha iing, na ka bynta ban khanglad ia ka jing ia bit jong ka jingpang corona virus.
Uwei u riewsaid, U  Andrew Borrowdale, ula ujor ia ka pakhang shnong, kaba la pynlong naduh ka 26tarik Nailar haduh ka 3tarik Iaiong 2020, ha kaba la pynbna paidbah da ka Jacinda Ardern, ka myntri rangbahduh jong katei ka Ri.
Ki nongbishar baroh lai ngut, ki la pynbna, ba katei ka hukum, ka long kaba bakla, ha kaba la pynbor ia ki nongshong shnong jong ka Ri, ba kin shong kin sah ha iing, ha kitei ki sngi pakhang shnong.
La iathuh ba ia katei ka ain, kaba dei ban pynshong iing ia ki paidbah, ym pat pynlong ain satia, da ka sorkar jong katei ka Ri,  haduh ka 3tarik Iaiong 2020 bad kumta ka kashari, ka shim ba ka jing pynshong iing na ka bynta kitei ki 9 sngi kiba sdang, ka long kaba beain bad kam iaid satia, katba kum ka section 5 jong ka New Zealand Bill of Rights Act, ong ka kashari.
Ha kane ka khlam covid 19, ngi la iohi ia shibun ki jingkylla, ha ka jinglong jingman jong ki briew bad ha ki jingtrei kam jong ka sorkar ruh kumjuh bad kawei na kitei ki jingkylla, kaba ngi hap ban ai jing iaroh, ka dei ia ka jingkren khasi jong ki ophisar bad ki myntri sorkar, haba ki kren sha ki kotkhubor bad katei ka dei ka jingleh, kaba ngi dei ban ai jing iaroh shi katdei ia kane ka sorkar jong U Conrad Sangma, kaba la ailad ia ki myntri bad khamtam ia ki ophisar ban iathuh ia ki rai kiba man ka sngi lane ia ki jingpang, kiba iai jia ha ka ktien Khasi.
Halor kane ka phang, ka la dei ia ka Khasi Authors Society (KAS) lane ia kiwei pat ki seng, ba kin ai jingiaroh halor kane ka jingleh jong ka sorkar Jylla, namar ba mynta ki khubor, ba ki ai, ki rung beit beit ha ki shkor jong u luk u lak bad ba ym donkam shuh ban pyn kylla ktien lem da kiwei pat.
Ha ka Ri India baroh kawei, ngi iohi, ba ka jingkren ia ka ktien kmie lane ka ktien shnong, ka khraw haduh katta katta, ha kaba u myntri rangbah duh, ki myntri jong ka sorkar India, ki kren beit da ka ktien hindi bad nangta sa ki myntri rangbah ki myntri sorkar, ba ki kren da ki ktien shnong jongki bad ym ju kham ioh sngew bha, ba kin pyndonkam ia ka ktien English, ha kaba wat ha Parliament ruh, kiba nang hindi, ki myntoi tang kiba sngewthuh hindi, katba ki bym sngewthuh ki duhnong shibun.
Ha kine ki sngi, ba ka sorkar India, ka pynmih ia ka ain pule puthi kaba thymmai, kumta ka donkam shibun, ba ki nongialam sorkar Jylla, ba kin sngewthuh shai kdar, ba ka ktien khasi, ka dei ka ktien kaba la pdiang da u paidlang jong ka Jylla baroh kawei ha ki rilum Khasi, Jaintia bad kumta, ka donkam ban nang pynkhlain ia ka ktien Khasi bad bad ban pyn urlong ba kan dei ka ktien, ka ban ithuh da ka sorkar India bad ka phang kaba kongsan eh, ka long ba ngi dei ban pynshlur ia ka ktien khasi, ha ki skul bad nangta, ba ngi dei ban thoh bad kren da ka ktien kmie, ha ki ophis sorkar bad kiwei.
Lyngba ka khlam corona, ka la dei namarkata ba kan nym long tang ka jingsdang, hynrei ba ki myntri sorkar, ki ophisar sorkar, ki dei ban pynmlien nangne shakhmat ruh ban thoh bad ban kren da ka ktien Khasi bad katei kan long ka jing myntoi ia u luk u lak, uba dang bun, um bym nang satia ban kren da ka hindi lane ka English.
Nga sngew dei ïaka jing ong i bah RM Shabong, ba ki myntri sorkar kin kren noh beit daka Khasi.
Khublei shibun ïa phi baroh ki minister haki tnad bapher bapher jong ka Sorkar Jylla kiba la kten daka Khasi.
Shillong:Ka HYC Photjaud Rangthong Unit, ka la ioh kem noh ia u Tlibarjune Syiemlieh, 30 snem ka rta uba la donkti ha ka jingdonkti jong u ban thombor bad ban bat tnga jubor ia kawei ka longkmie kaba la 55 snem ka rta ha iing jong ka ha Mawtngam.
La ioh kem noh ia une u runar hadien ka ka seng HYC hapoh ka jingialam jong u President u Bah Pynhunlang Lyngdoh, ka la ioh jingtip na u mytri ka mawtngam ba u don ha shnong bad u la riehtngen ha iing kmie jong u.
Haba iakren bad u bah Pynhun, u la iathuh ba une u runar u la riehtngen bad ula ialeh ban lait na ka jingshahkem, hynrei hadien ba u myntri u la iohi ia u, u la pyntip noh kloi sha ka seng HYC, bad ka seng ka la hiar sha kane ka shnong ha Mawtngam, bad la ioh kem suk ia u na ka iing kmie jong u.
Kum ban shu pynkynmaw ba ha ka shitengmiet jong ka 2 tarik u Nailar 2020, une u runar u la prongtuh bad u la thombor ia ka longrynieng jong ine I longkmie bad u la ialeh ban pyniap ruh ia ka da kaba dung da ka wait ba u rah ha kti.
Ia une u runar ka seng HYC ka la leit aiti noh sha ki pulit ha Lad Rangthong ban rah ia u sha thanad bad ban pynngat ia u ha ki kyndon jong ka aiñ.
Shillong:  Ka ophis jong ka Deputy Commissioner, East Khasi hills District, ka la rai ban khang dam naduh hynnin ka sngi, ia ki iing ha Them Metor bad kitei ki kynthup ia ka iing jong U Baldeep Singh, in Plot 1, Block A bad nangta ia ka iing jong ka Maya Kaur, in Plot I, Block A, nangta ia ka iing jong ka Janki Kaur, Plot I, Block A bad ka daw, ka long namar ka jingdon kiba ioh pang corona virus lane kiba ia kynduh bad kiba ioh pang corona virus na katei ka jaka.
Nangta la pynbna ruh ba la weng noh myn hynnin ka miet, ia ka jingkhang dam, ia ka iing jong ka Kong Pynhunlang Lyngdoh ha Lower Lummawrie, Laitumkhrah.
Nangta la khang dam naduh hynnin ka miet, ia ki dukan kiba naduh na Police Point shaduh sha Mohanson Dry Clean ha Laitumkhrah, na ka daw ba ki pynkhein ia ki kyndon jong ka koit ka khiah ka sorkar Jylla.
Ka Deputy Commissioner, ka la khang dam ruh hynnin ka sngi, ia ka iing jong ka Kong Nud Syiemiong, Pynthorumkhrah Block II, na ka daw jong ka jingdon kiba ioh pang corona lane kiba iajan bad kiba don ia katei ka jingpang.
Nangta la rai pat ban weng noh ia ka jingkhang dam ia ka iing kaba don hadien ka Victoria Landmark Guest House, kaba don ha Upper Nongrim hills naduh hynnin ka sngi.
Ka DC East Khasi Hills, ka la nang pyniar ruh ia ka jingkhang dam ha Jhalupara, ha kaba nalor ka iing jong U Gopal Ji bad ka Musa Compound, mynta la pynrung ruh ia ka Maya Compound, kum ka jaka ka ban khang dam.
Shillong:Mynta ka sngi, ki Sordar jong ki hynriew shnong, ki la pynlong da ka jing shong kyllain myngngor, ha phyllaw jong ka PHC Mawryngkneng.
Katei ka jingshong kyllain myngngor, ka dei halor halor ka jingleh sting bad thok ka Health Department ia ki nongialam shnong jong ka thain Mawryngkneng.
La pynlong ia ka jingshong kyllain myngngor, naduh ka por 10 baje mynta ka sngi, haduh ka por 2 baje nohsngi.
Ha ka 24tarik Nailar, kan don sa ka jingshong kyllain myngngor, da ki dkhot jong ka Executive Committee jong ka Dorbar Shnong Mawryngkneng, ka ban long ha ka 24tarik Nailar 2020, naduh ka por 10 baje mynstep haduh ka por 2 baje nohsngi ha katei hi ka jaka.
Shillong: Mynta ka janmiet, ia u Satya Pal Malik la pynsmai kum u lat bathymmai ka jylla, ha Raj Bhavan.
La pynsmai ia u da u Chief Justice jong ka Meghalaya High Court, u Justice Biswanath Somadder.
Ha kane ka prokram la don ryngkat lang u Myntri Rangbah ka Jylla, u Conrad K Sangma, ki myntri sorkar bad  kiwei kiwei ki riewpawkhmat ka jylla.
U Satya Pal Malik u la shimti ia kane ka kam na u Tathagata Roy, uba la kut noh ka por kum u lat ka Tripura laisnem bad kum u lat ka jylla Meghalaya arsnem.
U Satya Malik u la long u lat ka jylla Jammu and Kashmir naduh u bnai August 2018 haduh u bnai October 2019.
U Satya Malik u la iathuh ba u kloi ban iasnohkti lang bad ka sorkar jylla na ka bynta ka bha ka miat jong ka jylla bad un buh thong ia ka jingkiew sted ka jylla.
Shillong:Ka National Students’ Union of India (NSUI) Ri Bhoi Unit, mynta ka sngi ka la pynlong ia ka program pynkup burom ia I Kong Lakyntiew Syiemlieh ha ka shnong Lumumpih kaba don ha Umsning.
Ine I longkmie idei I ba la pass ia ka HSSLC eksam mynta u snem ha ka ka rta ba 50 snem.
I long ruh i longkmie ba la don khun bad la don ksiew ruh.
Katkum ka kyrwoh ba la phah da u Bah Arkin Warjri, NSUI General Secretary, u la iathuh ba Ia kane ka program la pyniaid da u President ka NSUI Ri-Bhoi, Landingstar Nongbri bad la ia don ryngkat lang da u President ka Meghalaya Pradesh Congress Committee, U Dr.
Celestine Lyngdoh bad u State President jong ka NSUI u Bah Bansharailang Pyngrope.
Shillong: U Director ka tnad ka koit ka khiah u Dr Aman War u la iathuh ba mynta ka sngi 78 ngut ki briew ki ba la test Covid positive, ha East Khasi Hills District 47 ngut, ha East Jaintia Hills District 2 ngut, ha West Garo Hills District 27 ngut bad ha North Garo Hills District 2 ngut.
Haba ia kren bad ki lad pathai khubor na ka liang u Dr A War, u la iathuh ba ha East Khasi Hills District 47 ngut ki briew ki ba la test Covid positive ki kynthup ia ki 17 ngut ki shipai BSF bad 30 ngut ki riewpaidbah.
Ki 30 ngut ki riewpaidbah ki ba la test Covid positive ha East khasi Hills District ki kynthup ia ki 18 ngut  na Jhalupara, 6 ngut na Anjalee,6 ngut na Upper Mawprem  bad ia kine la lap lyngba ka  jingtest naphang (Random testing).
Ha East Jaintai Hills District ki 2 ngut ki briew kiba la test Covid positive ki dei ki ba dang shu wan phai na shabar ka jylla.
Ha West Garo Hills District 27 ngut ki ba la test Covid positive ki kynthup ia ki 18 ngut ki shipai BSF 3 ngut ha Tikrikilla bad 6 ngut ha Phulbari bad ia kine ruh la lap lyngba ka jingleh ia ka jingtest naphang (Random testing).
Ha North Garo Hills District uwei u dei u bawan phai na Assam bad uwei u la lap lyngba ka jingleh ia ka jingtest naphang (random testing).
Ha ka jylla haduh mynta ki briew ki ba don ia kane ka jingpang ki long 804 ngut, ha East Khasi Hills District 470 ngut, ha Ri Bhoi District 95 ngut, ha West Khasi Hills District 3 ngut, ha South West Khasi Hill District uwei, ha West Jaintia Hills District 4 ngut, ha East Jaintia Hills District 8 ngut  ha West Garo Hills District  207 ngut, ha South Garo Hills District 2 ngut, ha North  Garo Hills District 10 ngut bad ha South West Garo Hill District 4 ngut.
Ki briew kiba la ioh jingkoit pura ki long 725 ngut kynthup ia ki 40 ngut ki ba la koit mynta ka sngi, ki sample ki ba ladep ban phah test ki long 44,695 tylli  ki ba long negative ki long 42700  tylli bad ki result ki ba dang ap ki long 460 tylli.
Shillong: U Director ka tnad ka koit ka khiah u Dr Aman War u la iathuh ba ki dak ki shin jong ka  jing ia bit jingpang, ha ka nongbah Shillong ka la sdang, ha kaba ha ka jingtest naphang (Random testing) ia ki riewpaidbah ha ki 11 tylli ki bynta jong ka sor Shillong 96 ngut ki briew ki ioh jingpang  Covid.
U Dr War u la iathuh ba  ha ki 11 tylli ki jaka ki ba la pynlong ia ka jingtest naphang ka ba la sdang naduh ka 16 tarik u Nailar 2020 haduh mynta ka sngi  96 ngut ki riewpaidbah ki ba shu wan ban test kum to bad ki bym dei ki High Risk Contact jong ki nongpang ki long positive.
U Dr War u la iathuh ba mynta ka sngi ka 19 tarik u Nailar 2020 la test naphang ha Anjalee ia ki 120 ngut ki briew na kine 9 ngut ki long positive, ha Khliehiew la test ia ki 82 ngut ki briew bad na kine 9 ngut ki long positive, ha Motphran 148 ngut ki briew kiba la leh ia ka test bad na kine 7 ngut ki ba long positive ha Khyndai lad 165 ngut ki briew ba la test bad na kine 3 ngut ki ba long positive kat ba ha Diengiei latest 23 ngut bad na kine baroh ki long negative.
Ha ka 16 tarik u Nailar 2020 la pynlong ia ka jingtest naphang  ha  Rilbong ka ba ladep ban test ia ki 701 ngut ki briew bad 38 ngut ki ba long Covid Positive, ha ka 17 tarik u Nailar 2020 la pynlong ia ka jingtest naphang ha Mawpat la dep ban test ia ki 79 ngut ki briew bad ym don ba long positive ha ka 18 tarik u Nailar 2020 la pynlong ia ka jingtest naphang ha Jhalupara ia ki 150 ngut ki briew bad ki ba long positive ki long 18 ngut.
Ha ka 18 tarik u Nailar 2020 la leh ia ka jingtest naphang ha Upper Mawprem 140 ngut bad ki ba long positive ki long 6 ngut, ha Umpling 123 ngut ki ba la dep ban test bad ha Lumsohra , Laitumkhrah  94 ngut ki ba la test bad baroh ki long negative.
Ha ka 18 tarik  u Nailar 2020 ki la pynlong ia ka jingtest naphang ha Anjalee ia ki 93  ngut ki briew bad na kine 6 ngut ki long positive bad ha khyndai lad la test ia ki 144 ngut kine ki long negative.
Ha kaba iadei bad ka West Garo Hills District u Dr war u la iathuh ba ka jaka kaba la sdang ka jing ia bit jingpang, ka dei ha  ha ki bynta ba long madan jong ka West Garo Hills District, khamtam ha Tikrikila.
Na ka liang u Dr War, u la buh ka jingkyrpad ia ki paidbah ba kin kiar na kaba iaid ba ieng, khlem ka kam ka jam ban lah ban tehlakam ia ka khlam Covid-19 ban kan saphriang sted ha kane ka jylla.
Shillong: U Myntri ba dei peit ia ka rep ka riang ha ka jylla, u Bah Banteidor Lyngdoh hadien ka jingialang bad ki nongialam jong ka Hills Farmer Union, u la iathuh ba ka jingialang ka long beit tang ia ka jingwad jingtip ka HFU, na ka sorkar jylla ha kaba iadei bad ka jingrakhe ia ka Farmers Years 2020 mynta u snem.
U Bah Banteidor u la iathuh ba ma u ha ryngkat bad u Myntri Rangbah ka jylla kin sa pynbna ha kine ki khydiat sngi ia ka jingiarap sha ki nongrep bad ha kaba iadei bad kane ki ladep iakren ruh ha ka farmers parliament.
Haba kren ia ka jingrakhe ia ka sngi ki nongrep u Bah Bantei u la ong ba namar ka jingwan kane ka khlam COVID-19, ka sorkar kam shym la shongthait satia bad kan sa shong pyrkhat pat ha kine ki sngi bad la iarai lang ia kane, mynta ka sngi ryngkat bad ki HFU bad katto katne ki ophisar.
Ha kaba iadei bad ki jingdonkam ki seng ki nongrep, u la iathuh ba yn sa kyntiew ia ka kam rep, ki ka ri jingri khnang ban ioh ruh ban khaii sha kiwei pat ki jylla bad ka long ka jingiapynbeit jong baroh ki ba don ha ka jingialang.
U la ong ba ka jingiatreilang bad ki nongrep kam shym la sangeh noh wat hapdeng ka jingwan u COVID-19, ka jingioh award na ka sorkar kmie kaba shi klur ladep sam ia ki symbai sha ki nongrep ha manla ki district.
U la ong ba ha kaba iadei bad ka jingeh ki nongrep, u bah Bantei ha ryngkat bad u Myntri Rangbah ka jylla kin sa pynbna ia kiba bun ki jingiarap ban ai sha ki nongrep bn wanrah bad ban kyntiew ia ka rep ka riang ha ka jylla.
Ha kaba iadei bad ka jingrakhe ia ka sngi ki nongrep, u la ong ba ym lah ba rakhe ia kane ka sngi tang hapdeng ki ophisar ne ki seng jong ki nongrep, hynrei ban rakhe lang bad baroh ki nongrep, hynrei ban kyntiew ia ki nongrep bad ban ai jingmut ia ki nongrep kiba trei shitom na lade bad ban plie lynti ia ki ha kaba iadei bad ka ioh ka kot.
Shillong: U bah Banteidor Lyngdoh, myntri ba dei peit ia ka kam rep u la ong ba ha kaba iadei bad ka KCC loan, lane ka ram ia ki nongrep, ka sorkar jylla kan iarap ynda ladep ai ia ka jingpynbna kham hadien.
La iathuh ba 2 percent yn bei pisa ka sorkar jylla na ka bynta kane ka ram khamtam na ka bynta ki nongrep kiba ju shim ram na ki bank da ka KCC, bad ia kiba siew tista kum hynniew percent ka ram.
Lada ki siew tista ki hap ban siew noh tang san percent bad ka sorkar ka iarap ar percent ia ki, bad lada ka iarap ka sorkar ar percent ka la long ka jingiarap bad ka jingmyntoi na ka bynta jong ki.
U Bah Bantei u la ong ba ha kaba iadei bad ki khubor hamsaia, ba yn sa map noh ia ka ram jong ki nongrep u la ong ba la ai lad ia ki nongrep ban siew suki suki ia ka ram ba ki shim bad yn nym phah ia ki ban siew ia ka bai lutksan wat hadien ba la kut noh ka por jong ki ban pyndep ia ka jingsiew.
U la ong ba kane ka liang jong ka sorkar hi, kan nym lah ban map ia kine ki ram, namar kane ka dei ka ram ba ki nongrep ki shim hashwa ban sdang ka jingkhang dam ha ka Ri baroh kawei.
U bah Bantei la iathuh ba haduh mynta ki ladon kumba sawphew hajar duna ki nongrep kiba shim ia kane ka ram tangba mynta u snem ki duna kiba shim ia kane ka ram namar ka jinglyngshop noh kane ka khlam COVID-19.
Haba kylli halor ka jingiarap ka sorkar kmie ia ki nongrep kaba iaid lai percent, u la ong ba ka jingiarap ka sorkar kmie ka dei tang na ka bynta ka bank NABARD kaba dei ka nodal agency na ka bynta ka loan bad hangne ka sorkar kmie ka ai ka jingiarap kaba lai percent, hynrei ka sorkar jylla ka ai jingiarap ar percent tang ia kiba nongrep kiba shim da ka KCC loan.
Hadien ba ladon ka jingkren bynñiaw jong uwei u dkhot ka BJP halor ba bun ki nongrep kim ioh iaka jingiarap na ka PM Kisan, u bah Bantei u la ong ba ka PM Kisan kadei jong baroh ki nongrep bad ki nongrep kiba la pynbiang lut ia ki kot ki sla ki bun kiba la ioh ia ka jingiarap kumba hynriew hajar tyngka bad ki bym lah ban pynbiang ia ki kot ki sla ki bun ki bym ioh bad ki la don kumba shi lak duna kiba la ioh ia kane ka jingiarap na ka sorkar haduh mynta.
Shillong: Ka Khun Hynniewtrep National Awakening Movement (KHNAM), ha ka jingpynmih mynta ka sngi, ka la pynsngew ba ki hukum ban khang iew, khang shnong lane khang dukan syndet syndet lane shimiet shimiet jong ka sorkar jylla, ka long kaba ktah bha ia kiba bun.
Katei ka seng, ka ong shuh shuh ba   ban khangdam lada donkam ban iada na ka jingpur u khniang covid-19,  ka sorkar ka dei ban kiar na ka jingpynjari syndet syndet, khlem poi pyrkhat ia kino kino ki jingkhang Shnong khang thaw, namar kiba bun ki ba kamai kajih ki duhnong bha khamtam kito kiba die ia ki marbam mardih.
Ka sorkar ka dei ban ai por kumno kumno ruh shi sngi khnang ba ki nongdie jingdie kin ym lutsan.
Ka KHNAM, ka ong ba  kane ka dei halor ka hukum ka sorkar jylla ban khang ia ki katto katne ki bynta kiba don hapdeng sor haka step jong ka 19 tarik mynta u bnai, ha kaba la iohi, ba  mynstep ki dukan ki plie kumba la bthah ka sorkar, hynrei syndet syndet la phah khangdam bad kiba bun ki la shu sah ha ka umdum.
Ka seng ka pynsngew ruh sha ka sorkar ba haba pynbna positive ia u/ka briew, dei ban pynthikna shwa namar la sakhi ba ha ka test report kaba nyngkong la pynbna ba dei positive, hynrei ha ka test report kaba ar(kaba long kaba kham bniah) pat la pynthikna ba dei negative.
La ong shuh da katei ka seng, ba ka jingbym pyntip ia ki kyrteng kiba ioh ia u Covid-19 ka wanrah ia shibun ki jingkylli bad ka pynmutsniew ioh kadon eiei kaba sharieh.
Kumta sa shisien ka seng ka kyntu ia ka sorkar badei ban pyntip ia ka kyrteng kiba ioh covid.
Ka jingburieh ia ki kyrteng da ka sorkar halor ka nongrim ban lait na ka stigmatisation ka long ka bymdon nongrim namar la sakhi ba marsien pynbna positive ka shnong ka thaw marjan marpa kiba ithuh ithaw ter ter ki la tip lypa hi bad kiba lah ban stigmatised ki dei kine hi, namar ymdon ba lah ban stigmatise lada ym ithuh.
Kane ka jingburieh ia ka kyrteng ka lah ban long naka bynta ka jingmyntoi ka sorkar ym naka bynta ka jingmyntoi u paidbah.
Ka sorkar ka pynbna man ka sngi, ia  kiba ioh covid bad katno ngut ki koit, hynrei namar ka jingburieh kyrteng ka sorkar ka pynmutdur ioh ki kyrteng kiba ka sorkar ka pynbna kum ki positive kidei kiba mih result positive ha ka test kaba nyngkong bad kiba ka sorkar ka pynbna kum kita kiba la koit ki dei kiba mih negative ha ka test report kaba ar,  lada ki khlem pang Covid kumno ka sorkar kan ong ba ki la jem.
Ka seng ka ban jur ba ka sorkar kadei ban pynmih kyrteng khnang ba kan don ka jingkhuid jingsuba khamtam halor ka Pisa tyngka kiba ka sorkar ka pyndonkam khnang ban lait na ka bamsap, pynkut ka khubor na U bah Thomas Passah, President KHNAM, State Youth Wing.
Shillong: U District Transport Officer, East Khasi Hills District, u pynbna mynta ka sngi, ba ka jing ai jinghikai ia ki nongniah kali, halor ka khlam corona, lane ka  “Training of Drivers on COVID-19" yn pynlong ha  U Soso Tham Auditorium, Shillong, ha ka 20 bad 21tarik Nailar, 2020 ha ka por 2 baje nohsngi.
Shillong: Halor kajing iohi ia ka jinglong jing man hapoh Southwest khasi Hills District, ha dien ba la wan uwei ubriew uba la shu phet tuh na ka Quarantine center na Shillong, ka Seng HANM Southwest khasi Hills District ha ka jing ialam jong u President Mr Twaiding Thongni,U Mr jules wahlang assistant general secretary bad u Mr lambokstar marwein vice-president ha ka 14 tarik Nailar 2020 ki la leit iakynduh ia ka Deputy Commissioner jongka Southwest khasi Hills District bad buh da ka jingthoh ban dawa ban Ujor ejahar (First Information Report) ia uto u briew uba la pynkhein ia ki kyndon ain jongka sorkar.
Shuhshuh ka Seng ka dawa ba dei ban phah siew bai lutksan ha uto u briew ba pynkhein ain na ka bynta ki briew kiba la duh ka trei ka ktah ka bylla ka sngi khamtam kiba duk ba toi kiba shu bylla kyndoi jakpoh tang ban ioh pyndap iaka jingbam ba man ka sngi.
Ka Seng ka banjur ba dei ban leh noh kloi iakine ki jing dawa khnang ban ym jia shuh kum kine ki jingjia nangne shakhmat.
Nangta ka Seng ka kyrpad ruh ia ki bor pyniaid district ban pyntreikam biang iaka checkpoint kaba don ha shnong Mawthong namar ioh kin don ki briew kiba wan rung na kato ka surok hapoh jongka Southwest khasi Hills District khlem da ioh ban pynrung kyrteng ialade bad ban leh ruh ia ki test ba dei ban leh.
Shillong: U Rev Dr JF Jyrwa, u dang shu pynmih ia ka kot thymmai jongu.
Ha katei ka kot, ba dang shu pynmih, la thoh ia ki sermon jongu, kiba u la kren ha ki jingiaseng Synod naduh ka snem 1975.
Lah ban ioh ia kane ka kot na ki dukan die kot jong ka KJP Assembly,Ri Khasi Book Agency bad World Mission.
Shillong: Kiba ioh pang khlam corona virus, mynta ka sngi, haduh ka por 10 baje mynstep, ki don sa 49 ngut bad kitei ki kynthup ia 47 ngut ha East Khasi Hills.
Na kitei ki 47 ngut, ki BSF ki long 17 ngut bad ki riew paidbah 30ngut, ong ka khubor na ka tnat ka koit khiah ka sorkar Jylla.
Ka kynja jingkhluit, kaba don ha ka haw haw jong ka pyrthei, ka lang iar ha kine ki sngi bad katei ka pyn khuslai jingmut jur ia ki saiantis.
Na ka liang ka NASA, ka kren diaw mynsiem jur, ba lada katei ka jingkhluit, ka nang pur jngai, kumta kan mih ka jingeh, ha kaba kan lah ban thang ia ki satellite, ki mashin bapher kiba la pynher da ki ri bapher jong ka pyrthei bad kiba sdien mynta ha suin bneng.
Katei ka jingkhluit, ka don bynta ha ki bynta jong ka  South America bad ka  South Atlantic Ocean bad ka la don hangtei da ki phew phew snem, hynrei mynta, la iathuh ba ka la nang pur kham sha jngai bad ka pur sha ki bynta ba sha sepngi jong ka pyrthei bad katei kan buh jingeh ia ki lad pathai khubor jong ka pyrthei, kiba don ha ki haw haw.
Ki saiantis jong ka NASA, ki dang pyrkhat ia ki lad ki lynti ba katei ka jingkhluit kaba don ha ka haw haw, kan nym klang kham shajngai lane ba kan nym pynjulor satia ia ki satellite bad kiwei ki mashin bapher, kiba don ha suin bneng.
U President jong ka Belarus, U  Alexander Lukashenko, ula pynbna hynnin ka sngi, ba kan nym don satia ka elekshon kaba thymmai ha katei ka Ri bad u ong “Yn nym don elekshon satia ha ka ri, lait noh, sa tang lada phi pyniap shwa ia nga".
U Lukashenko, u kren ia kitei ki kyntien, haba leit ha kawei ka jingialang ha kawei ka jaka trei karkhana, ha kaba ki la don bun ki nongtrei kiba kren bitar ia u, da kaba “Mih shi syndon".
La iathuh ba ka elekshon ba dang shu pynlong, ka long kaba don jing bym hun na baroh, ha kaba U Lukashenko, ula kam, ba u long u nongjop.
“Phi iakren ia ka elekshon ka bym hok bad phi kwah ia ka elekshon kaba thymmai, hynrei ka jubab jongnga ka long ‘Ngi la pynlong elekshon bad sa tang lada phin pyniap ia nga, hynrei yn nym don elekshoh shuh" bad halor katei ki paidbah, ki la jubab “Hoid hoid kein, ngim kwah shuh ia me".
U Lukashenko, ula don ha ka jing synshar la 26 snem kynthih bad ula shah kynnoh jur ha u paidlang katei ka Ri, ba u dang iai bat jubor ia ka jing synshar, khlem ka jing mynjur u paidlang ka Ri.
Kiba bun ki pyrman, ki kynnoh, ba ka elekshon, kaba la long ha ka 9tarik mynta u bnai, kam dei satia ka elekshon kaba khuid ba suba.
Ka ju don ka jingong, ba ka mana ka hap na bneng bad ha kane ka sien, la imat, kumba kan sa urlong shen bad kata ka long ba ka don ka ksiar, kaba bun bah ha ka haw haw bad kaba ki saiantis, ki dang thaw lad ban leit sha katei ka haw haw bad ban tih ia katei ka ksiar.
Ka NASA, ka don ia ka mishon jongka, kaba la ai kyrteng Psyche bad la iathuh ba u don uwei u  asteroid, uba heh haduh 226 kilometre bad utei u don ha ka solar system hapdeng ki ar tylli ki met bneng U Mars bad U Jupiter bad ka dei ha une u asteroid, ba la ngeit ba ka don ka ksiar kaba byllien bah, ha kaba ka spah, ka ban ioh na utei u asteroid, kan palat bun shah ia ka spah kaba don ha satlak pyrthei.
Ki stad saian, ki iathuh ba ha utei u asteroid, ka don ka ksiar kaba remdor bha, kaba tylli mlun mlun bad ka don ruh ka nickel bad haba khein antad, kan shongdor kumba  $10,000 quadrillion bad la ong ba lada ki saiantis, kin ioh ban tih ia katei ka ksiar, kumta kin lah ban sam pahuh ia katei ka ksiar bad ban pynlong millionaire, ia uwei pa uwei u briew ha ka pyrthei.
Ka NASA, ka la thung ia ka Space X jong U Elon Musk, ban leit sha katei ka mishon, ha kaba la sngewthuh ba ha u snem 2022, kin leit her sha katei ka haw haw bad kin leit peit bniah ia katei ka spah, ka bym lah shuh ha sahit bneng.
Economics 101- value depends on supplyMore the supply less the value.
Ki nonghikai bad baroh ki nongtrei, kiba don ha ki skul bad ki kolej, ki dei ban test noh ialade, la ki don ne em ia ka khlam coronavirus ha met jongki bad lada jia ba kim don, ki dei ban pynkhreh, ba kin sdang noh shakhmat, ia la ki jong ki kam jongki, ynda haba yn plie ia ki skul bad ki kolej, ha ka 1tarik Nailur 2020, ong U Himanta Biswa Sarma, myntri ka tnat pule puthi ka sorkar Assam.
Ka jingtest ia ki nonghikai bad kiba trei ha ki skul bad ki kolej, kan sdang naduh ka 21tarik mynta u bnai, ong U Sarma.
Nongpoh:Na ka bynta ban pynsuk ia ki nong rep, kiba la kynduh jingeh ha ka ban pynpoi ia ki mar rep mar riang sha ki jaka ba long kum ki kynja iew, ka Balang Catholic Marngar, ka la ai sngewbha da kawei ka jaka kaba don ha shnong Sari Kushi, khnang ba ki nongrep kin lah ban pynlong ia katei ka jaka kum ka Iew step bad kaba ki lah ban leit die ia ki mar rep kaba ki la trei shitom.
Ia katei ka Iew Step kaba don hapoh ka shnong Sari Kushi, la leit ban plie paidbah da u Bah Mayral Born Syiem, MLA ka Nong poh, ha ryngkat ka jingdonlang u Bah Balajied Rani, MDC ka Nongpoh lem bad kiwei de ki riew rang bah jong katei ka thain, kaba kynthup lang ia ki nongialam ka Balang Catholic Marngar.
Na ka jingkren da kitei ki nongialam ka Balang Catholic bad kumjuh ruh na ki nongialam shnong ka Sari Kushi, ki la ong ba ka nongrim kaba la pynlong ia ki ban kin shah sngewbha ia katei ka jaka ban pynlong kum ka Iew step, ka dei hadien ba ki la iohi ia ka jingeh kaba la iakynduh da ki nongrep jong katei ka thain, kaba dei ruh ka thain kaba bun bha ki nongrep bad kiba pynmih ia ki jhur ki jhep bad ki soh ki pai kiba bunjait.
Ki la ong ruh ba ka jingai sngewbha ia katei ka jaka, ka long ban pynsuk ia ki nongrep katei ka thain, namar kim donkam shuh ban leit die ia ki mar rep shaduh Nongpoh bad ha kajuh ruh ka por ba kin lah ban pyndonkam ia kata ka Social Distancing ne ka jingiajngai uwei na uwei pat u nongshong dukan.
Katba na ka liang ki nongmihkhmat ka Nongpoh, kaba kynthup ia u Bah Mayrald Born Syiem bad u Bah Balajied Ranee, ki la pynpaw ia ka jingkmen ban iohi b aka Balang Catholic Marngar, ka la ai sngewbha ia katei ka jaka na ka bynta ban pynlong kum ka Iew step, namar lyngba katei ka Iew kan da long shisha ka jingkyrkhu, na bynta ki nongrep jong katei ka thain.
Ki don sa 64, 500 ngut kiba ioh ia ka khlam corona virus, ha ki 24 kynta ba ladep bad kiba iap, ki long 1,092 ngut.
Mynta baroh kiba ioh pang, ki la poi sha ka  27,67,273 ngut bad kiba iap, ki long  52,889 ngut baroh.
Kiba la jem na katei ka jingpang, ki long  20,37,870ngut lane  73.
64 per cent, katba kiba dang don ia katei ka jingpang, ki long  8.
