Halor kane ka jingioh kurup la rejistar case pyrshah ia kine kiba donkti hapoh Khliehriat.
Kine ki lai ngut kiba shah kem u Altaf Hussain (32 snem) udei uba na Badarpur, Karimganj Assam, Ratan Dkhar (56 snem) ba na Ummulong village, West Jaintia Hills bad ka Temporary Address ka dei Dkhiah West, East Jaintia Hills bad Shahin Rahman (32 snem), na Lathimara, Katigorah, Assam.
Ki pulit kila register iaka case pyrshah ia kine ki lai ngut ha Khliehriat Police Station katkum ka Case No.
76(9)2023 u/s 22(c)/25/29 NDPS Act bad ka jingtohkit kala iaid shakhmat ban thwet ia kiba donkti ban shalan ia kine ki dawai beain.
Ka Sorkar Assam bad Meghalaya ha ka jingialang kaba la long ha ka sngi Saitjain ba la lah ha Khanapara ki la shim ia ka rai kaba khatduh ha kaba iadei bad ka jingpynkhreh ban thung mawpud bad ka jingbynta noh ia u pud u sam hapdeng kine ki ar jylla ha kaba ki la pynbna ruh ba ki lah ban pyndep noh ia kane ka kam hapoh ka 31 tarik Nohprah 2023, kata na ka bynta baroh ki 6 tylli ki jaka ba la dep ban iakren ia pynbeit ha ka kylla kaba nyngkong.
Nalor kata na ka liang u Myntri Rangbah ka Meghalaya u Conrad K Sangma bad u Himanta Biswa Sarma ka Assam ki la shim ruh ia ka rai ban pynlong ka jingleit jurip ia ka thain Khanduli-Psiar ha ka taiew kaba kut jong une u bnai Risaw.
Kine ki ar jylla ki la pynpaw ruh ia ka jingangnud ban pynkut noh kloi ia ka kam iakajia pud ha ki lai na ki hynriew tylli ki jaka khappud kiba don hapdeng ka jingiapher jingmut, kata kaba kynthup ia ka Langpih, Borduar bad Deshdoomreah.
Na ka liang u CM ka Assam u la ong ba u sngewkmen ban pyntip sha ki paidbah ka Assam bad Meghalaya ba hadien ki jingiakren ba jlan mynta ki la pynkhreh ban shim ia ka rai kaba khatduh eh halor ka kam thung mawpud bad halor u pud u sam ha ki hynriew tylli ki jaka kiba don hapdeng ka jingiakajia ia kiba la dep ban iasoi ia ka MoU ha ka jingiadonlang u Myntri kam Pohiing jong  ka Ri.
Nalor kata u pyntip ruh ba na ka liang ka Survey of India ka la dep ha kaba iadei bad ka jingleh ia ka survey ha Hahim sector bad mynta yn pynkhreh ban thung noh ia ki mawpud ia kaba la pdiang sngewbha da ki sorkar jong kine ki ar jylla.
“Ngi la kyntu ia ki heh jong ka tnat Survey of India ba kin pynkloi ban pyndep noh ia ka survey na ka bynta ki santylli kiwei pat ki jaka shwa ka 31 tarik u Nohprah u ban wan, bad ba  jingleh ia ka survey na ka bynta ki laitylli ki jaka ka la jan dep artad.
Shuh shuh u la ong kumba ka long mynta tang kawei ki la iakynduh jingeh tang ha kaba iadei bad kawei ka jaka ia kaba la tip kum ka Mallang Salbari ba la tip ruh kum ka Tarabari.
Halor kane u la ong ba ki la kyntu ia sha ka liang ka Assam ba kan kham jynsur ha kaba iadei bad ka jingpruid dak ia ki jaka khappud khnang ba ki nongshong shnong kiba dei ki trai shnong kin ym ngat ha kino kino ki jingeh bad khnang ban lah ban ia pynbeit da ka lynti kaba suk ba sain.
Saw ngut ki briew kila ngat ha ka jingmynsaw jur na ka jingbthei ki tyndong rong (Spray Can) hapoh kawei ka dukan buh tiar jot (scrap) ha Keating Road, Shillong haka Sngi U Blei ha ka por kumba 1 baje nohphai sngi.
Napdeng kine ki saw ngut ar ngut ki dei ki nongtrei jong kane ka dukan scrap bad arngut kiwei pat ki dei kiba dang shong hapoh kawei ka dukan khap shniuh kaba don markhap.
Hadien kane ka jingjia mar mar na ka liang ki bor pulit na ka tnat bomb squad bad ka kynhun ki ksew K-9 ha ryngkat ki kali pynlip ding ki la wan poi mardor sha kane ka jaka ban tehlakam ia ka jinglong jingman baroh.
Na ka liang u Superintendent of Police ka East Khasi Hills u Bah Sylvester Nongtnger u la ong ba kane ka jingbthei ka la wan jia na ki tyndong spray kiba kloi ban kem ding ha ka por ba kine ki nongtrei ki dang pynpait ia ki ha ryngkat ka dih sikret hapoh kane ka jaka kaba khapngiah.
Kumta ka long mynta na ka liang ki pulit ki la lah ban tehlakam ia ka jinglong jingman baroh.
Ka Meghalaya kaba mihkhmat da ka skul HK Singh Memorial Secondary School, Jowai kala jop da 3-0 iaka Sainik School haka 62nd Edition jong ka Subroto Cup International Football Tournament Under-14 (Sub Junior Boys) kaba long ha Bengaluru, Karnataka kaba long haka Sngi U Blei.
Kane ka namjop ka HK Singh (Meghalaya) iakla Sainik School kala ai mynsiem iaka kynhun baroh kawei bad ba kin nang ban ialehkai bha haka jingiakhun kiba shakhmat.
Ka HK Singh kaba hap haka Pool A kan hap ban iakhun sa iaka KVS, Tripura bad ka NVS.
Ka jingiakhun kaba ar jong ka HK Singh kan long haka 2 tarik Risaw pyrshah iaka KVS.
Ka jingialang hapdeng ki Myntri Rangbah ka Assam bad Meghalaya kaba la long ha ka sngi Saitjain hapoh Khanapara, Guwahati ban iakren halor ka kam ia pynbeit na ka bynta ki hynriew tylli ki jaka kiba dang sahteng ha ka wat kaba ar ka la shim ia ka rai ban pynkut noh ia ka jingtohkit lyngba ka judicial enquiry commission ia kaba la thung da kine ki ar jylla ha kaba iadei bad ka jingjia shah siat iap ha ka shnong Mukroh kaba la jia ha ka snem ba la dep bad ban aiti noh ia kane ka jingtohkit sha ka tnat Central Bureau of Investigation (CBI).
U CM ka Assam u Himanta Biswa Sarma haba kren sha ki lad pathai khubor hadien kane ka jingialang u la ba kam shym la don satia ka jingiatreilang hapdeng ki ophisar na jylla Assam bad Meghalaya bad ki commisson ba l thung jong kine ki ar jylla, bad kumta ban ym ban khia ia ki ophisar na kine ki ar jylla ki la rai ban aiti noh ia kane ka jingtohkit sha ka CBI.
Nalor kata u la ong ba ki la shim ruh ia ka rai ban weng noh ia ki bor pahara na ki jaka khappud kiba don hapdeng ka jingiakynad bad ban phah noh da ki pulit CRPF.
U la ong ruh ba ki la shim ia ka rai ban ia pynbeit shwa ha kaba iadei bad ki laitylli napdeng ki hynriew tylli ki jaka kiba don ha ka jingiakynad kiba kynthup ia ka Langpih bad kyntu ruh ia ki regional committee ba kin kham pynkloi ha kaba iadei bad kane ka phang.
Shuh shuh halor ka jingdonkam jong ki paid Khasi Pnar ban leit ot ia u kba nalor kiwei pat ki mar rep sha ki pynthor kiba don sha ki jaka rep ka jingialang ka la shim ia ka rai ban bthah ia ki DC ba kin khmih halor kane ka bynta bad lada jia ba mih biang kano kano ka jingiakajia ki regional committee jong ki ar jylla kin hap ban leit sha katei ka jaka ban bishar bniah ia ka jinglong jingman.
Ka Salaroh kala jop da 1-0 pyrshah iaka Rymbai Shkenshynriah haka semifinal kaba ar bad da kane ka namjop kan aireng pyrshah iaka Mukhla ban iaknieh iaka nam lahduh ba nyngkong eh haka (L) Kesilroy Pala Invitation Football Tournament kaba pyniaid da ka WJDSA.
Kumban shu pynkynmaw ka Mukhla FC ka la rung shaka kyrdna jong ka final hadien ba kala jop da 2-0 iaka CSA United haka jingiakhun kaba long haka sngi Thohdieng Haka jingialehkai semifinal kaba long haka sngi Saitjain ha Kiang Nangbah Stadium, ka Salaroh kala ioh ia kane ka namjop da 1-0 haka extra time.
Haka por kaba la buh ka jingialehkai hapdeng ka Salaroh bad ka Rymbai kala kut da kaba iakhaid.
Dei hadien baka rah sha ka extra time u Apbor Kurbah ula ioh iaka kabu ksiar bad um shym la pynlehnoh ei iaka kabu bad pynkylla iaka sha ka kol haka minit kaba 103’.
Ka jingiakhun final kan long haka 7 tarik hapdeng ka Salaroh pyrshah iaka Mukhla FC.
Ka President jong ka Seng Voice of the People Party (VPP), Narpuh Circle ka Kong Deiwi  ka la ong ba hapdeng ka jingduh jingkyrmen hynrei u Blei u la sei ia ka Seng VPP hapoh ka jingialam jong u Bah Ardent Miller Basaiawmoit ha kaba la iohi pat ia ka jingkyrmen na ka bynta ka lawei jong ka ri bad ka jaidbynriew lyngba ka jingsynshar kaba khuid.
Ia kane ka la pynpaw haba kren ha ka jingialang pynskhem ia ki nongkitkam ba pura jong ka party hapoh Narpuh Constituency ia kaba la tip kum ka VPP Narpuh Circle ha ka jingialang kaba la long hynnin ka sngi Thohdieng ha Community Hall ka Dorbar Shnong Lumshnong.
Ha kane ka sngi la ia don lang ruh u MLA ka Mawlai constituency u Bah Brightstarwell Marbaniang bad kiwei pat ki nongialam ka party kumjuh ki nongshong shnong jong ka thaiñ Narpuh.
Ia ki nongkitkam la pynskhem da u Organizing Secretary ka VPP East Jaiñtia Hills u Ma Damewanhi Rymbai ha kaba la jied ia I Kong Deiwi Tongper kum ka President ka VPP, Narpuh Circle.
Na ka liang u Bah Bright MLA ka Mawlai u la ai ka jingkren kyntu kynpham bad ai mynsiem bad kyrkhu kyrdoh ruh ia kane ka Circle ba kan iaineh skhem bad kan lah ban iaid shaphrang ha ki kam ki jam jong ka party bad ban kyntiew ia ka thaiñ bad ia ka ri bad jaidbynriew hi baroh kawei.
Kiwei pat ki nongkitkam ka party ki kynthup ia u Vice-President Ma Yoomiky Kyndait, General Secretary  Dauniki Dhar, Asst Secretary Spaiñlin Nongrum, Organising Secretary Keldrim Sumer, Finance Secretary Kong Finzy Mary Ksih, Treasurer Kong Hutmon Dhar kynthup ia 8 ngut ki executive members bad nalor ki spah ngut ki dkhot kiba wan na kylleng ki shnong ka thaiñ Narpuh.
Ka Khasi Students’ Union (KSU) Central Body mynta ka sngi Saitjain ka la pynlong ka jingleit teh banar ha kylleng ki bynta jong ka nongbah Shillong kum shibynta ban iasnohkti lang bad ka Khasi Author Society (KAS) ban dawa na ka sorkar pdeng ban  pynrung noh ia ka ktien Khasi ha ka khyrnit kaba phra jong ka riti synshar ka Ri India.
Kane ka la wan long ruh ha ka sngi kaba bud hadien ka jingplie paidbah ia ka jingialang phylliew jingmut halor ka ktien Khasi bad ka kolshor u Khasi ha nongbah Delhi da ka Khasi Author Society.
Ha kine ki banar la iohi ia ki jingthoh  kiba thoh  “Im ka Ktien Im ka jaidbynriew" “Para Khasi to ngin kyrshan pura ia ka KAS.
Shuh shuh la don ruh ki jingthoh kiba ong “Ko sorkar India wat leh mutlop shuh" bad la don ruh ki kyntien kiba ka seng ka thoh “Pynrung noh ia ka ktien Khasi ha ka khyrnit kaba phra".
Ka Khliehriat West FC ka la khur jingjop katba ka Chiehruphi SYWSC bad ka Rymbai Synrang Shahkhain kila ia sam poin haka jingiakhun First Division Football Tournament kaba pyniaid daka East Jaintia Hills District Football Association (EJHDFA) ha madan artificial turf Diengshynrum haka sngi Thohdieng.
Ka Khliehriat West FC kala jop da 1-0 iaka Bataw YWSC.
Ia kane ka kol la thep da u Mihlang Sutnga  69’.
Shuwa kane ka jingiakhun hadpeng ka Chiehruphi SYWSC pyrshah iaka Rymbai Synrang Shahkhain kala kut da 1-1.
Ka Chiehruphi kala ioh shuwa ban thep lyngba da u Defender Pajat 47’.
Ka Rymbai Synrang Shahkhain kaba la wan nadien ka ioh iaka kabu ksiar ban tan kylla iaka jingialehkai sha kaba iakhaid lyngba ka kol kaba la thep u Richard Dkhar 83’.
Ka Mukhla FC ka la rung shaka kyrdna jong ka final hadien ba kala jop da 2-0 iaka CSA United haka (L) Kesilroy Pala Invitation Football Tournament 2023 ba la pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Thohdieng Kine ki ar ka Mukhla kila mih paw haka kylla miet kaba la biang pura iaka Mukhla ban buh jaka haka final jong kane ka tournament.
Ia kine ki kol la thep da u Teddy Bang 64’ bad u Wadajied Ryngkhlem 90’+1.
Ka Semifinal kaba ar kan long mynta ka sngi Saitjain hapdeng ka Rymbai Shken Shynriah pyrshah iaka Salaroh FC haka por 2.
00 baje nohphai sngi.
Ka sorkar jylla ka la ai ka jingmynjur ha kaba iadei bad ka jingkyrpad jong ki longiing kiba shong ba sah hapoh them metor na ka bynta ban pynheh ia ka jaka na ka bynta ban shna iing hashwa ba kin kynriah noh na kane ka jaka kaba ki shong ki sah mynta.
Ia kane la pyntip da ka iingbishar Meghalaya High Court hadien ka jingshong bishar ia ka mukotduma ba la mudui da ka sorkar Meghalaya bad ka Harijan Panchayat Committee (HPC) hynne ka sngi Thohdieng hynnin ka sngi Thohdieng.
Ka iingbishar lyngba u Chief Justice Sanjib Banerjee bad u Justice B Bhattacharjee ki la pynpaw ka jingsngewkhia namar wat hadien ka jingkylluid jong ka por ba la ai na ka bynta ban pynlong ka jingiakren pynbeit halor kane ka kam hynrei kam shym la poi shano shano ruh.
Nalor kata ka la ong ruh ba ka sorkar jylla ka la phah ia ki jingkyrpad ba la kyrpad da kine ki longiing na them metor, bad na ka liang ka sorkar ka la mynjur ruh ban pynheh shuh shuh ia ka jaka ban shna ia ki iing ki sem.
Shuh shuh ka la ong ruh ba na ka liang ka sorkar ka la dep pynpaw ba kam shym la don satia kano kano ka jingai jubab na ka liang kine ki longiing, katba kine ki longiing ki la kam ba kim ioh jingtip ei ei ruh ha kaba iadei bad kane ka jingtyrwa na ka bynta kane ka jingpynheh jaka.
Ha kajuh ka por ka iingbishar ka pyntip ruh ba na ka liang kine ki nongshong shnong ki la leit rah ia kane ka kam sha ka sorkar pdeng ha kaba na ka liang ka jong ka ruh ka la khmih halor kane ka jingkyrpad ka jong ki da ka jingsngew synei.
Da kaba pynpaw ba kane ka mat jong ka jingialeh ka dei kaba jem, ka iingbishar ka la ong ba ka sorkar jylla kadei ban aijingtip na ka bynta ban thaw ia ka committee halor kane ka bynta ban pynthikna la kine ki nongshong shnong ki la leit shong ne em ha katei ka jaka ba la ai sha ki.
Ha kajuh ka por na ka liang ka iingbishar ka la pynbeit ban bishar biang ia kane ka kam ha ka 3 tarik u bnai Risaw u ban wan.
Uwei u rangbah uba kyrteng u Justin Sohphoh 54 snem rta u la jah rngai noh na la iing naduh ka 16 tarik mynta u bnai na ka shnong Akonggre, Tura ha ryngkat ka kali private kaba don ia u No MLO5 Y 7258 Katkum ka jingiathuh da kiba haiing la ong ba u Bah Sohphoh u la mih na la iing da ka jingthmu ban leit theh umphniang na petrol pump hynrei naduh katei hi ka sngi um shym la wanphai shuh.
Ha kaba nyngkong ka kurim jong u ka la phone sha ka khun kaba sah ha Shillong da ka jingtharai ioh ba u wan sha Shillong, bad ha ka 19 tarik mynta u bnai na ka liang kiba haiing hasem na Sakwang, South West Khasi Hills ruh ki la leit sha Tura ban wad jingtip hynrei ym shym la lapdien satia.
Kumta ha ka 20 tarik mynta u bnai na ka liang ka kurim bad ki khun ki la ujor noh da ka FIR ha Tura PS.
Kumta la kyntu ba lada don kiba iohi ne don jingtip ha kaba iadei bad une u rangbah kin sngewbha ban phone sha kine ki nombor: 9863389561, 6909030952, 6909643618, 9436363922.
Ka jingiakren halor ka kam ia pynbeit pud hapdeng u Myntri Rangbah ka Assam bad Meghalaya kan long lashai ka 30 tarik (Sngi Saitjain) hapoh State Guest House (Koinadora), Khanapara, Guwahati ha ka por 1 baje nohphai sngi.
Ha kane ka jingiakren ha ka kylla kaba ar hapdeng u CM ka Meghalaya u Conrad K Sangma bad u CM ka Assam u Himanta Biswa Sarma kan long halor ki hynriew tylli ki jaka kiba dang sahteng kiba don hapdeng ka jingiakajia hapdeng kine ki ar jylla.
Haba pyntip ia kane u Symbud Myntri Rangbah ka jylla u Bah Sniawbhalang Dhar u la ong ba ia ka mat kaba iadei bad ka shnong Lapangap ruh yn rah lang ha kane ka jingiakren ka ban long lashai ka sngi.
“Ngin iakren ruh halor ka mat kaba iadei bad ki jingjia jong ka jingiakynad kiba la jia ha ka shnong Lapangap.
Ngin sa shim ia ka rai kaba khatduh hadien ka jingimir jingmut lang hapdeng ki ar jylla," ong u Bah Dhar, uba dei ruh u Chairman jong ka regional committee na ka bynta ka West Jaintia Hills District.
Da kaba pynpaw ba la lah ban tehlakam ia ka jinglong jingman, u Dy.
CM u la ong ba ka shnong Lapangap kam hap satia ha ka jaka kaba don hapdeng ka jingiapher jingmut.
Hynrei haba ki nongshong shnong ka Lapangap ki la leit ban kheit ia u Kba na ki pyntha ki jong ki, dei ha kaba kum kane ka por ba ka la mih ka jingiakajia.
Kumta ruh u la ong ba kin sa peit lashai ka sngi kaei ka rai kaba kin shim ha kaba iadei bad kane ka bynta.
Nalor kata une u Myntri u pyntip ruh ba na ka liang ki Deputy Commissioner napoh Assam bad Meghalaya ruh kin aiti ia ki kaiphot jong ki ha kaba iadei bad katei ka jingjia ha kane ka jingialang hapdeng kine ki arngut ki CM.
“Ngin pyrshang ban weng ia kane ka mat bad ngi kwah ban pynneh ia ka shongsuk shongsain la ka long kumno kumno ruh," u la ong shuh shuh.
Ka jingiakynad kaba dang shen hapdeng ki paid Karbi bad ki nongshong shnong kiba dei ki Khasi Pnar ka la khie ha ka shnong Lapangap ha ki bynta khappud bad ka Assam namar ki mar rep kiba don ha kawei ka jaka rep naduh ka 26 tarik mynta u bnai.
Na ka liang ki bor sorkar ki la phah shuh shuh ia ki kynhun pulit  sha katei ka jaka na ka bynta ban wanrah pat ia ka shongsuk shongshngain.
Ka seng Voice of the People Party (VPP) haka sngi Thohdieng ka la pynrem jur ia ka ia ka jingshim rai ka Sorkar Pdeng ban khot pynlong da ka jingpynkhuid shnong ha ka sngi U Blei, kata ha ka 1 tarik Risaw 2023, bad kyntu ruh ia baroh ki paid Khristan ban boycott ne ban ym iashim bynta ha kane ka prokram.
“Kane ka jingshim rai jong ka sorkar ka long beit beit ban ym khein burom ia ka jingsngew jong ki paid riewngeit Khristan hapoh ka ri," ong u General Secretary ka VPP u Dr Ricky AJ Syngkon.
Kumta u la ong ba na ka liang ka party ka kyrpad ia baroh ki paid Khristan ka jylla ba kin boycot ia kane ka prokram bad ban ym leit iashim bynta ha ki kam pynkhuid shnong ha katei ka sngi ba la kdew.
Katkum ka jingsngew ka jong u ia kane ka jingpynkhuid shnong kumba ju long barabor la ju pynlong ha ka 2 tarik u bnai Risaw man la ka snem kum shibynta ban rakhe kynmaw burom ia ka lyngkhuh sngikha u Mahatma Gandhi.
Ka Tnat shipai Border Secuity Force (BSF) Meghalaya ha ka 28 tarik mynta u bnai ka la rakhe ia ka ‘Amrit KalashYatra’ kaba hap hapoh ka jingialap ‘Meri Mati MeraDesh’ ha ki shnong kiba don ha ki thain khappud jong ka ri ha Meghalaya.
Ka ‘Amrit KalashYatra’ ka dei ka jingleh burom na ka bynta ki shipai kiba la aiti iala ka jong ka jingim kumjuh ki nongshong shnong ha ka jingialeh laitluid bad ka jingshong shngain jong ka ri India.
Ia kane ka jingrakhe la plie da ka sorkar India ha ka 1 tarik Nailur 2023, shibynta ban rakhe burom ia ka lyngkhuh snem jinglaitluid kaba 75 jong ka ri India, bad kane ka jingialap ka dei ruh kaba la pynioh ia ka mynsiem ka jingieit ri bad ka jingsarong ia ka ri hi baroh kawei.
Shibynta jong kane ka jingrakhe la shim ruh ia ka khyndew na ki shnong kiba don ha ka thain khappud, kata na ka shnong Lyngkhat, Pyrdwah, Umsyiem, Dawki, Kongwang bad kiwei pat kiba hap hapoh East Khasi Hills bad West Jaintia Hills district.
Ha kane ka jingrakhe la wan iashim bynta ruh da ki nongshong shnong jong ka thain ha ryngkat ka jingpynpaw ia ka mynsiem ieit ri.
Ka jingpynkhreh ia ka jingiakob mareh thong kaba ar ba la tip ia ka kum ka “2nd Sohra International Marathon" kan long lashai ka step 30 tarik Nailur 2023 (Sngi Saitjain) ka la long kaba iaid beit iaid ryntih ha kaba ki nongwan ban iashim bynta baroh, ki la phai la ki jong ki khmat ban ia mih madan bad ban poi sha ka thong ka jingjop.
Kum ban shu pyunkynmaw ba ia kane ka iakob mareh kaba ar, ka dei kaba la buria pisa da ka sorkar jylla lyngba ka tnat jong ka Directorate of Sports & Youth Affairs ka sorkar jylla ryngkat bad ka Meghalaya State Olympic Association.
Kane ka jingiakob mareh ka dei ruh kaba la ithuh pura da ka Athletics Federation of India (AFI), bad ka dei tang kane ka iakob mareh kaba la biang pura katta ka nam ka kyrdan iakob mareh kaba bna nam ha ka thain shatei la mihngi jong ka ri hi baroh kawei.
Ha kane ka kynti na ka liang kla Athletic Federation of India ka la  phah ym duna ia 30 ngut ki  briew ki jong ka, kum shi bynta ba kin pyniaid bad ba kin pynbeit ia kane ka jingiakob mareh kaba la phiah ha ki lai bynta, katta ka 21K, 10 K bad ka 5K.
Haba iakren bad ki lad pathai khubor, u Working President ka Meghalaya State Olympic Association u bah John F Kharshiing u pyntip ba ki nongiamareh na bar ri kiba la wan ban iashim bynta ha kane ka kynti kaba mynta ki long 6 ngut ba kynthup ia ki kynthei bad ki shynrang bad kine baroh ki dei napoh ka ri Kenya.
Kine ki kynthup ia ka Susan Chebet, u Elkana Kipkoech Runo, Richard Kiprop, u Elijah Kipruto Kemei bad ka Agner Mueni Mutua.
Kiwei pat ki nongiamareh ki dei na kiwei pat ki jylla jong ka ri India bad ki nongiamreh kiba dei na kane ka jylla.
Haba khein kyllum ka jingdon jong ki nongwan iashim bynta mynta ka long palat ia ka lai hajar ngut.
U Bah John u pyntip ruh ba ka jingpynlut na ka liang ka tnat Sports haba pynlong ia kane ka jingiakob kam duna ia ka shi klur tam ka pisa, ha kaba ka thong haba pynlong ia kane ka jingiakob ka long ban iarap ia ka jylla ba kan kiew ha ka liang jong ka kam jngohkai ne tourism ha ka jylla hi baroh kawei.
Haba ia nujor bad u snem ba la dep, mynta ka kynti kane ka jingiakob kan long kaban pynsngewtynnad bha ia baroh ki nongiashim bynta, namar ba shi lynter jong ka  surok ban ia mare ha katta naduh  ba sdang ia ka 21K ka shnong Laitsohpliah ka surok ka la long kaba biang bha namar ba la dep ban siang rong thymmai.
Nalor katta  kane ka jingiakob mynta ka  kynti ka la sei ruh ia kiba bun bha ki nongiashim bynta  khamtam ki khynnah bad ki samla kiba dei na ka ka shnong Sohra bad na ki shnong kiba marjan bad ka.
Nalor kata u Bah John u pynpaw ruh ba katba nangmih ki snem ka MSOA bad ka  tnat Sports ka iai don ia ka thong ba da kumno kan lah ban nang kham pynbha ia kane ka jingiakob bad u kyrmen ba ka jingiarap pisa kan  ym da dei than shuh tang na ka liang ka sorkar jylla, hynrei yn hap wat ban pyrshang ban ioh ia ka jingiarap pisa wat na ki kompeni.
Sa shisien u bah John u pynkynmmaw ba na ka bynta kane ka jingiamareh kaba lashai ka sngi ki paidbah shipor kin hap ban long kiba iai shah namar ba kan don ka jingkhang iaid ia ki kali na Shillong-Sohra, Sohra sha Shillong kaban treikam naduh ka por 6 baje mynstep haduh 9 baje mynstep.
Ha kane ka jingiakynduh bad ki nongthoh khubor nalor u bah John la iadon lang ruh u bah P.
Laloo Vice President MSOA bad u G krishnan, u dkhot nongpyniaid na AFI.
U Myntri ka Tnat DoNER ka sorkar pdeng u G.
Kishan Reddy mynta ka sngi Thohdieng lyngba ka kor internet ne virtuallay u la iashim bynta ha ka jingplie paidbah ia ka 5G Applications na ka bynta ki 7 tylli ki jylla ka thain shatei lammihngi (North East) (Lait noh na ka bynta ka Arunachal Pradesh) kumjuh ia ka 5G Experience Centre ha Bongora, Guwahati.
Ka jingplie ia kane ka long ban bteng bad pyniaid shakhmat ia ka jingiohi jngoh jong u Myntri Rangbahduh ka ri u  Narendra Modi kaba u la pynpaw ha ka jingrakhe ia ka Golden Jubilee jong ka North Eastern Council kaba la long ha ka 18 tarik u Nohprah 2022.
Ia kane ka projek la pyntrei da ka AMTRON ha ryngkat ka jingiatreilang bad ki tnat sorkar bapher bapher, kata kum ka Ministry of DoNER, Department of Telecommunications, Telecom Sector Skill Council, School of Planning & Architecture, New Delhi; Vardhaman Mahavir Medical College & Safdarjung Hospital, New Delhi; Design Innovation Center, UIET, Panjab University, ALIMCO, a PSU of Ministry of Social Justice & Development, Government of India.
Hapdeng kine ka NEC ka la lamkhmat na ka bynta ban btin lynti bad ban ai ka jingiatreilang.
Haba kren ha ka jingialang u Reddy u la ong ba hapoh ka jingialam jong u PM Modi ka jingkiew ha ka ioh ka kot lyngba ka digital ka la kiew shaphang na kawei ka sngi sha kawei pat bad kaba la pynlong ia ka India ban kan kham shakhmat haba ia nujor bad ki katto katne ki ri kiba la kiew ha ka liang ka ioh ka kot.
U la ong ruh ba ka jingai jingshakri kum ka Aadhar, United Payments Interface (UPI) bad  Digilocker ka la kyntiew ha ka liang ka ioh ka kot kaba iadei lyngba ki kor internet.
Da kaba pynshong nongrim halor kane ka jingiohi jngai, ka  North Eastern Council, Ministry of DoNER ka la ioh ia ka jingkyrshan pisa kaba 100% ban pyntreikam ia ka 5G Training Labs bad 5G Health Use Case applications kaba nyngkong eh jong ka India ha baroh ki phra tylli ki jylla jong ka thain North East.
U Reddy u la pynpaw ruh ba ia kane ka projek la lah ban pyndep ha abroh ki 8 tylli ki jylla ka thain North East, kata tang hapoh kumba 75 sngi kaba dei ruh ka rekod na ka bynta kino kino ki jait projek ba la pyntreikam jong ka North Eastern Council kaba hap hapoh ka policy jong ka “Act First & Fast for North East".
Kane ka projek ka kynthup ia ki sawtylli ki bynta ba kongsan, kata kaba kynthup ia ka 5G Training Labs kawei kawei na ka bynta kawei ka jylla jong ka thain North East bad ka cloud supported MOOC Courses halor ka 5G bad  TSSC (Telecom Sector Skill Council) lyngba ki  Master Trainer  na ka bynta ki 5G Labs.
Ki nongmihkhmat bad ki heh sorkar bapher bapher kiba la iashim bynta ha kane ka  jingialang lyngba ka online bad offline ki kynthup ia u Pema Khandu, CM ka Sikkim,   Alo Libang Myntri ka Tnat ka koit ka khiah ka Arunachal, ka Dr.
Ampareen Lynndoh Myntri ka Tnat ka koit ka khiah ka sorkar Meghalaya, LorhoFoze, MP, Ritu Barman Sarmah, Vice Chairman, AMPRTON,  Syeddin Abbasi, Additional Chief Secretary,  Rajaraman,  Secretary barim ka Deptt.
Of Telecom, GoI, bad ki heh ophisar jong baroh ki jylla ka thain North East.
Ka Dr.
HC Lyndem, Director Health Services (MI) mynta ka sngi ka la plie ia ka Ayushman Bharat Digital Mission (ABDM) Scan & Share Implementation Program hapoh OPD Registration Block jong ka Civil Hospital, Shillong.
Hadien ka jingplie ia kane ka prokram la pynbud da ka jingpyni ha kaba iadei bad ka rukom pyntreikam ia ka ABDM Scan da ka kynhun ka ABDM.
Ka jingthmu ha kaba pynlong ia kane ka prokram ka long ban kyntiew ia ka koit ka khiah lyngba ka jingshakri lyngba ka digital ne ka ‘digital health’ na ka bynta ban pynurlong ia ka thong ba la buh da ka  World Health Organisation ban sngewthuh halor ka jingkdup ia ki rukom aijingsumar ha ka pyrthei na ka bynta uwei pa kawei ki nongshong shnong jong ka ri.
Ka NHA lyngba ka ABDM ka la pyntreikam ia ka QR-code based solution ha ki kor ki bor ka ABDM khnang ban pynlah ia ki nongpang ba ki scan ia u QR code bad ban pynpaw iala ki jong ki jingeh jong ki.
Kane ka sienjam kan weng noh ia ka jingeh kaba iadei bad ka jingieng ia u lain uba jrong ha ka por ba rejistar kyrteng na ka bynta ki nongpang kiba wan shim dawai.
Barabor ngi ong ba ka surok, u dei u shabi jong ka roi ka par hynrei namar ba ki bor ba dei peit kila lehklet iaka surok kaba pyniasoh ia bun tylli ki shnong hapdeng ka East Jaintia Hills District bad West Jaintia Hills District bad kumjuh kaba hap ha ki thain khappud India bad Bangladesh kala pynlong ia u paidbah nongshong shnong ban tynrong halade iaka jingkitkhlieh ban shna hi iaka surok kaba la iehshrah la bun bun snem.
Kane ka surok ka dei kaba la tip kum ka Rymbai-Bataw- Borghat-Jalalpur Road.
Kane ka surok lada ka long jyllih ban iaid kali naduh ki kali rit haduh ki kali heh, ka pyniasoh iaka East Jaintia Hills bad West jaintia Hills lyngba ka jingkieng Borkhat, kaba la dep ban shna ha u snem 2019.
U syllad.
com uba la hiar sha katei ka thain, ula lap ba kane ka surok ym lah shuh ban niew iaka kum ka surok bad kam don shuh ka rong bad kala long thik kum ka surok khlaw, kaba la pynduh iaka hok jong ki nongshong shnong bad ki hap ban im iaka jingim hapdeng ka jingsyrtok ban iaid ha kane ka surok mynta la 17 snem kynthih.
Kane ka thain ka long kaba kham kyndong bad sahdien ha ki bynta khappud ka India bad Bangaldesh tang namar ba sniew tasam ka surok naduh ka shnong Lama shaduh Borkhat bad kiwei kiwei ki shnong.
Ki paidbah ka thain kaba kynthup iaka shnong Borkhat bad Natbor namar ba ka jingiakynduh mawsiang haka leit ka wan kila mih paidbah ban trei hi iaka surok kumba 11 KM ban pyndap da ki maw bad khyndew ha ki thliew ki syar ban kham pynsuk iaka leit ka wan bad ban pynpoi iaki mar rep mariang jong ki shnong na katei ka thain naduh Lama Borkhat haduh Natbor, Kwator bad kiwei kiwei.
Haba iakren bad u waheh shnong Borkhat u Kyrmen Swer ula ong, kaba pynlong iaki ar shnong ban tynrong halade iaka jingkitkhlieh ban maramot ia kane ka surok, kadei hadien ba ki mad iaka jingsohsat haka iaid ka ieng, ka kit ka bah khamtam haka pang ka shitom bad haka por lyiur ba jur u slap bunsien ki kali kim ju lait shuh ban ïaid namar ba ka la jur sa tang ka jyrsieh, ka thliew ka syar bad kaba la buh jingma ruh ïa ka jingim briew.
Ula kyrpad iaka sorkar bad ki nongthaw aiñ ban phai khmat sha katei ka thain ban pynjem iaka jingeh u paidbah khnang ka jingdon ka surok kan wanrah jingmyntoi ia u nongshong shnong.
U heh ka tnat shipai Border Security Force (BSF) Meghalaya, u Pradip Kumar, IPS, IG BSF ha ka 31 tarik u Naitung 2023, u la plie paidbah ia ka rally pynshai paidbah shibynta ban pynshlur ha kaba iadei bad ka jingdonkam ban thung ia ki tynrai dieng hapoh ka jaka treikam jong ka ha Umpling, Shillong.
Ha kane ka sngi la thung haduh palat 500 tylli ki tynrai dieng bapher bapher da ki heh shipai jong kane ka tnat BSF hapoh kane ka jaka treikam jong ka ha kaba la wan iashim bynta lang da ki khynnah skul ka BSF Senior Secondary School kumjuh da ki shipai ba la shongthait jong kane ka tnat.
Ia kane ka prokram thung tynrai dieng la pynlong ruh shabar ka jaka shong jong ki shipai BSF na Shillong, kata sha ki jaka shong ki shipai BSF kiba don ha ki thain khappud hapdeng ka India bad ka Bangladesh.
Ha ka jingkren na ka liang u Pradip Kumar, IG BSF Meghalaya u la pynpaw halor ka jingdonkam ban burom bad ban iada ia ki khlaw ki btap kumjuh ia ki jingdon jingem hapoh jong ka na ka bynta ka lawei.
Ha kajuh ka por u la ai ruh ka jingiaroh ia ki khynnah skul jong kane ka tnat kumjuh ia ki shipai kiba la shongthait halor ka jingwan shakhmat bad ka jingnoh synniang ka jong ki na ka bynta ban pynneh pynsah ia ka mei mariang.
Ki pulit ka Khliehriat, East Jaintia Hills District ki la ioh ban kurup haduh 47.
157 kilo u kynja na kawei ka kali Alto kaba don ia u  B/R No AS23 J 0171 kaba wan na Tripura da ka jingthmu ban wan sha Shillong ha kaba la kem noh ruh ia arngut ki suba donkti.
Na ka liang ki pulit ki la ong ba ha ka miet jong ka 31.
07.
2023, hadien ba la ioh ia ka jingtip kaba thikna halor ka jingdon jong ki arngut ki nongkhaii drok kiba la wan da katei ka kali Alto na ka jylla Tripura da ka jingthmu ban wan rung sha ka nongbah Shillong, kumta ruh na ka liang ka tnat pulit ka la pynap ka jingap shrip ka shnong Umtya bad ioh ban bat noh ia kane ka kali.
Hadien kane ki pulit ki la kem noh ia ki arngut ki suba donkti na kane ka kali bad pynlong ka jingtalasi ia kane ka kali ha ka jingiadon lang ki sakhi ba laitluid hadien ba la lap haduh 37 tylli ki song ba la kyllain da ka brown tape.
Hadien ba la leh ia ka tes la shem ba u dei u kynja uba don ka jingkhia kaba haduh  47.
157 kilo.
Ia kine ki arngut ki suba la tip kyrteng kum u Shir Debbarma 37 bad u Pradip Debbarma 32 snem rta kiba dei na ka thain West Tripura District.
Nalor ka kali ba la kurup, na kine ki arngut la ioh ruh ban kurup noh ia artylli ki mobile phone bad ka pisa T.
10530.
Halor kane ka jingjia la rejistar case hapoh ki kyndon jong ka NDPS hapoh Khliehriat PS bad ka jingtohkit ka dang iai shakhmat ban lapdien shuh shuh ia kiba donkti ha kane ka kam khaii beain.
Ka Jowai Presbyterian Higher Secondary School haka sngi Nyngkong kala sdang iaka jingrakhe dap 25 snem ka skul haka jingiaid lynti jong ka.
Ha kane sngi sdang ia kane ka jingrakhe dap 25 snem kane ka skul la don ka jingalang ha Jubilee Hall ka Balang Presbyterian Jowai.
La pyniaid iaka jingialang da u Pastor CL Laloo bad la pynher iaka lama ka skul da u Moderator Presbyterian Church of India Rev BB Lamin ha ka jingiadonlang Pastor E Nongpluh, Pro Pastor S Paswet, ki riewrangbah ka Balang Presbyterian Jowai bad ki khynnah skul bad ki nonghikai.
Ka Lumchyrmang Mihmyntdu, ka Iooksi kila khur namjop haka jingiakhun Third Division Football, katba ka Mukhla Raij kala jop haka Independence Day Cup Under-17 Football kiba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Nyngkong.
Haba phai sha ka jingialehkai Third Division, ka Lumchyrmang Mihmyntdu ka la pynliem da 3-1 iaka Loompyrdi Iongpiah.
U Sooki Chyrmang haka minit kaba 24, u Ohi Dkhar haka minit kaba 52 bad u Wanphi Chyrmang haka minit kaba 59 kila thep iaka kol jong ka Lumchyrmang, katba ka shikol ka Iongpiah la thep da u Salan Passah haka minit kaba 31.
Haka jingiakhun kaba bud, ka Iooksi SC kala jop da 2-0 iaka Lumsliarsliar.
Ki kol u Pyrshang Tangliang haka minit kaba 44 bad u Ngaitni Syngkon haka minit kaba 58 kila biang pura iaka Iooksi ban khur jingjop.
Haba phai pat sha ka jingialehkai Under-17, ka Mukhla Raij kala jop da 3-0 iaka Panaliar.
Ia kine ki lai kol la thep da u Guidingstar Suna haka minit kaba 3 & 13 bad u Sanga Sumer haka minit kaba 42.
Shuwa kane ka jingialehkai, ka jingiakhun hadpeng ka Demthring pyrshah iaka Khimusniang kala kut noh da kaba iakhaid khlem don mano mano ba ioh pynkhih jar.
Ka Jaintia Students’ Movement (JSM) Western Region ka la rai ban leit hiar hi dalade sha ka shnong Khanduli ban leit weng ia katei ka Entry Tax Gate da ka Karbi Anglong Autonomous Council (KAAC) bad lada jia ei ei ia ngi ka Sorkar ka dei ban bah khlieh ia kita kiei kiei baroh.
La shim ia kane la rai hadien ka jingbym lah jong ka Sorkar MDA hapoh ka jingialam jong ka NPP ban tehlakam ia ka jing kyntur pud jongka Assam sha Meghalaya ka shnong Khanduli.
Ha ka kyrwoh bala phah da u President jong ka JSM Western Region u Ribok Biam ula ong ka jing kyntur pud beain bad kaba khlem nongrim jong ka Karbi Anglong kala nang paw tynkrein katba ngan iaid ki por bad ki sngi.
U la ong hynrei ka Sorkar Jylla Meghalaya pat ym tip na kiei ki daw, i kumba ka ailad khnang ia ka Karbi Anglong ban kam ia ki jaka puta badei ka hok nongkynti jong ka Jylla Meghalaya.
U la kdew ia ka jingbuh Tax Gate ka KAAC ha ka shnong Khanduli naduh ka 15th April 2023, wat lada kane ka jaka ka hap hapoh u pud u sam jong ka Shnong Khanduli wat la kane jaka kam hap ha ki jaka ia khajia pud bad ka Assam hynrei ka sorkar haduh mynta kam pat lah ban leh eiei ban weng ia katei ka Tax Gate jong ka KAAC haduh mynta.
Na ka liang ka JSM, u Ribok u la ong ka la sngewdei ban ai ka jingiaroh ia kane ka Sorkar, kaba kloi ban shim ia ka sien jam kaba nyngkong ban shimkhia ban pynbiet ia u pud u sam bad ka Assam ia kaba la sahteng da ki Sanphew snem shadien.
U la pynpaw ia ka jingsngewkhia bad jingbitar halor ka jingwan sieh signboard jingmana ka ba jngai kumba 400 metre eiei na ka Tax Gate hapoh U pud U sam ka shnong Khanduli.
Ula pynrem jur ia ka JHADC wat hadein ba ngi la dep ban buh jingthoh kam leh eiei bad ka sngap mynthi tad haduh mynta.
Ula kynnoh ba kane ka pyni shai ba ka JHADC kam don ia kata ka iktiar kumba la pynkham ha ka, ban iada ia ka khyndew ka shyiap, ka Riti Dustur bad ia ki jait bynriew ritpaid.
Ula bynrap Imat ki MDC ki ba shong ha kane ka Council ki long tang kum ki dieng iap, tang shu wan ka lyer iong kin sa ur bad khyllem noh.
Kane ka la pynskhem shisha ia ka jing ong mano re mano " Ka JHADC ka la jan ngam jyllop".
Ban wad iaki lad ki lynti ban iada iaka wah Myntdu, ka ophis jong u Deputy Commissioner West Jaintia Hills District kala pynlong jingialang bad ka Jowai Municipal Board, Divisional Forest officer (Social Forestry), District Urban Planner, ka tnad PHE, Meghalaya State Pollution Control Board, ka seng Khooid Ya Ka Wah Myndtu (KYKWM), ka Synjuk ki Waheh Shnong Jowai kiba na sor bad khapsor bad ki katto kattne ki sengbhalang.
Iaka jingialang kaba long ha Conference Hall ka ophis u DC haka sngi Nyngkong kaba la pyniaid da u Ma M.
Challam (ADM).
U president ka seng Khooid Ya Ka Wah Myntdu u KL Pariat haba kren sha ki lad pathai khubor hadien ka jingialang, ula pyntip ba haka jingshong jingialang la iakren halor ka pisa kaba la ai sngewbha da u uwei na ki kontraktor u ma Friday Hinge T.
San lak na bynta ban pynbha ïa ka Myntdu.
Ula iathuh ba na ka liang ka seng ka la kyrpad ia u DC ban thaw da ka WJH Environment & Restoration Fund ne ka Govt Account na ka bynta ka Myntdu, bad ban thep ïa ka pisa bala synniang u Friday Hinge ha katei ka account khnang ban pynbha ïa ka Myntdu.
Nalorkata ula iathuh ba haka jingialang la ai jingmut ban khlong ïa u shyiap haka jaka pyllang um ba sam ka PHE na Myntdu Mupiah.
Ula iathuh ruh ba ka committee ka la rai ban pdiang bad ban pyntreikam ïa katei ka jingai jingmut bad yn sa thaw ïa ki kyndon katei ka fund katkum ka Meghalaya Environment & Restoration Fund bad ka committee ka la rai ruh ban pyntreikam tyngeh ïa ki kyndon ka aiñ Solid waste management ka ba aibor ban dain kuna T.
25,000/- ïa kiba bret khyndew sha ka Myntdu.
Ka MLA ka Sutnga Saipung, ka Kong Santa Mary Shylla, mynta ka sngi ka la phah da ka jingthoh sha u Myntri Rangbah ka jylla u Conrad K Sangma ban tuklar lem ha kaba iadei bad ka jingsniew jong ka surok NH6 na Mynkren sha ka shnong Malidor ha East Jaintia Hills.
Na ka liang ka MLA lyngba une u kyrwoh ka la pynpaw ka jingsngewkhia kaba jur ha kaba iadei bad kane ka rukom pyntrei ia kane ka surok lyngba ka NHAI, bad pynpaw ruh halor ka jingkhih bitar jong ki paidbah halor kane ka jinglong jingman.
Halor kane ka jinglong jingman ka MLA ka la khot ruh na ka bynta ban pyntrei thymmai ban siang rong ia kane ka surok kaba la julor palat pud bad kaba la wanrah ka jingeh kaba khraw ia ki paidbah nongleit nongwan.
Nalor kata kum ka nongmihkhmat ka thain ka la leit ruh ban iakynduh ia u Symbud Myntri Rangbah ka jylla u Bah Prestone Tynsong ban kyntu ban tuklar lem ha kaba iadei bad kane ka phang.
Halor kane ka bynta ka la ong ba na ka liang une u Myntri u la khot ia ka jingialang bad ki heh ophisar ka NHAI ban iamir jingmut halor kane ka mat ha ka 2 tarik u Nailar 2023.
Ha kajuh ka por na ka liang ka MLA ka la kyntu ruh ia u CM ka jylla kumjuh ia ka Myntri ka tnat ka koit ka khiah ka Kong Ampareen Lyngdoh na ka bynta ban kyntiew kyrdan noh ia ka Umkiang PHC sha ka CHC, kumjuh ban plie ia ka PHC ha Sumer Sirdarship bad ia ka health sub centre hapoh ka shnong Hingaria.
Ka MLA ka  Sutnga Saipung, ka Kong Santa M Shylla, mynta ka sngi ka la phah da ka jingthoh sha u Myntri Rangbah ka jylla u Conrad K Sangma kumjuh sha ka Myntri ka tnat ka koit ka khiah ka Kong Ampareen Lyngdoh ha kaba ka la kyntu na ka bynta ban kyntiew kyrdan noh ia ka Umkiang PHC sha ka CHC, kumjuh ban tei ia ka PHC kaba thymmai hapoh ka constituency jong ka.
Kane ka nongmihkhmat ka la ong ba kane ka jingtyrwa ban kyntiew kyrdan ia ka Umkiang PHC sha ka CHC bad ruh ban wanrah ia ka PHC kaba thymmai hapoh Sumer Sirdarship bad hapoh ka shnong Hingaria village ka long na ka bynta ka jingmyntoi jong ki paidbah nongshong shnong jong ka thain hi baroh kawei Nalor kata ka MLA ka thain ka la pynpaw ruh halor ka jingdonkam ia kine ki jaka sumar namar kine ki don ha ki thain kiba kham kyndong bad sahdien ha ki bynta khappud  ka India bad ka Banglesh.
Kumta ruh ka la ong ba ka jingkyntiew kyrdan kan iarap shibun ia ki paidbah ka thain bad pynduna ia ka jingdonkam ba kin leit wad jingsumar sha ki jaka sor kiba jngai.
Shuh shuh ka la kyntu ia ka sorkar jylla ba kan bishar bniah ia kine ki jingtyrwa na ka bynta ka jingbit jingbiang bad ka bha ka miat jong ki paidbah jong ki nongshong shnong ha kine ki thain.
Ka Seiñ Kur Dkhar East Jaintia Hills District (SKDEJHD), ha  u kyrwoh ba la phah da  ki nongialam jong ka,  u president, Teras Dkhar,  bad u adh.
general secretary, u M H Dkhar, ka pyntip paidbah, ba ha kine ki bnai ban wan kan pynkup burom ia ki khynnah pule  jong ka Seiñ Kur Dkhar East Jaintia Hills District, kiba la pass ha ka kyrdan “Top 20" ha ki  ki eksamin Class-X bad Class-XII  lane ia kino kino ki eksamin ha ki kyrdan jingpule jong ki, kiba ia ryngkat kyrdan bad ka Class-X bad Class-XII,  kiba dei ki jait eksamin kiba la ithuh da kano kano sorkar jylla lane ka sorkar India.
Ka Seiñ Kur Dkhar East Jaintia Hills District kan pynkup burom ruh ia kino kino ruh ki khun samla jong ka Seiñ Kur Dkhar East Jaintia Hills District kiba la wanrah ia ka nam bad Burom ia ka Kur Dkhar ha East Jaintia Hills District, kata ia kito kiba  jop ha kino kino ki kynja  jingiakhun (Competitions) kum ha ki kam jingialehkai (Sports & Games) bad kiwei kiwei ia kiba la pyniakhun ha ha kyrdan  jong ka state level shaneng da ki bor ba la ithuh da ka sorkar.
Ia katei ka jingpynkup burom yn leh tang ia kito ki ba la pass bad ki ba la jop ha kitei ki kyrdan ba la kdew haneng ha u snem 2022 bad 2023, bad ruh ba ia kane yn leh tang ia ki khynnah pule bad ki khun samla jong ka Seiñ Kur Dkhar East Jaintia Hills District, kiba dei ki nongshong shnong ba pura jong ka East Jaintia Hills District hi.
Kumta, ha ka jingiadei bad kane, namar ka jingbun palat jong ki Kur Dkhar ha East Jaintia Hills District, ka seng ka kyrpad ia  ki samla pule bad ia ki khun samla jong ka Kur Dkhar East Jaintia Hills District, ba lada don kino kino kiba la poi shatei ka thong jong kitei ki jait jingjop (Winnings) baroh ar ba la kdew haneng, kin sngewbha ban phah ia ki kot ki sla ba donkam jong ki, kiba la dep pynshisha (Attested), kum ki Marksheet (Na bynta ki khynnah skul), ki Certificate, ki Residential Certificate, lem bad kino kino ki kynja jingthoh lane jingpynbna ba la pynbna da ki bor ba dei peit ia kiba kum kita ki jait jingjop (Winnings), kum ka pynshisha halor kiba kum kita ki jait jingpass lane jingjop jong ki.
Ia kitei ki kot ki sla ba la kdew haneng, lah ban pynpoi ha ki ki kti jong kitei ki nongialam jong ka Seiñ Kur Dkhar East Jaintia Hills District, ba la kdew kyrteng haneng, lane da kaba scan shai bha bad sa phah ia ki lyngba ka Email, “skd.
ejhd@gmail.
com," lane ha ki WhatsApp Nos.
, 9615400135/7005208334, hapoh jong ka 14 tarik jong u bnai Nailar (August), 2023.
Na ka bynta bynta ki jingtip ba kham bniah halor katei ka phang ba la kdew haneg, phi lah ban phone ha kine ki Mobile Number: 9615400135 / 7005208334 naduh kapor 10:00 AM haduh 10:00 PM.
Ka Balang Presbyterian Nongsning kala pynkut noh iaka jingrakhe iaka jingdap 125 snem (quasquicentennial) ka Balang da ka jingiaseng bad ka jingplie ia u mot sahkynmaw bad ka jingpyllait paidbah iaka souvenir jong ka Balang haka Sngi U Blei.
Kane ka jingrakhe iaka jingdap 125 snem ka Balang Presbyterian Nongsning kala sdang naduh 22 tarik Naitung 2022 bad la pynkut noh iaka hadpeng ka jingshongkun da ka jingshimbynta shongshit ki khun ka balang bad kiba shah khot sngewbha.
Ka matpdeng jong kane ka jingrakhe dap 125 snem kalong “Haduh ka jingthew ka rynieng ka jingdap U Khrist"  Shithi u Apostol Paul sha ki Ephesos 4:13.
Kum ka dak ka jingsngewnguh iaka jingialam U Blei ha kine ki 125 tylli ki snem, u Rev.
EK Mujat ula plie ia u mot sah jingkynmaw, u Rev.
M Shylla ula pyllait paidbah iaka Souvenir, katba ka Kong Silbarit Sympli ka la pynher iaki Ballon ryngkat ka jingsakhi lang ki riewngeit ka balang Presbyterian kiba najan bad najngai.
La pynshongshit shuh shuh iaka jingrakhe da ki jingrwai Choir kaba la shimbynta da ka Jingiaseng Kynthei, Jingiaseng Samla bad Jingiaseng Khynnah kumjuh ki jingrwai kyrpang.
Hadien ka jingiaseng ladon ka jingot cake da u Pastor Rev.
O Liting bad ban iadih sha sngewbha.
Katto katne ki history lyngkot ka Balang Presbyterian Nongsning.
Ia kane ka Balang la sdang iaka ha u  snem 1898 da ki riew rangbah ka balang kiba la khlad noh.
Katkum ka jingbuh jingthoh naka “Reports of the Foreign Mission of the Presbyterian Church of Wales on Khasi – Jaintia Hills (1864-1899)" ki iathuh ba ha ka por jong u Missionary W.
M Jenkins, kane ka shnong/Balang Nongsning kaba don ha kane ka jaka mynta ka dei kaba lah pynkynkynriah thymmai da ki juh ki briew kiba juh shong juh sah sha kiwei pat ki jaka.
Ka Balang Nongsning ka sdang nyngkong eh na ka shnong Dongtonglein kaba long ka shnong kaba heh bha bad kaba khambun briew ha ki “shnong Pohkhloo".
U Khulu Malang uwei na ki Pnar ha ka thain Sutnga ula kylla Kristan da ka jingialap jong ki Missionary.
Une u rangbah u la kylla long u shakri uba shitrhem bad ula leit ialap na kawei ka jaka sha kawei bad dei haka snem 1891.
u Khulu Malang ula lah ban khring ia u Mon Bamon sha ka jingieid bah ka jong U Jisu Khrist.
Kumta kane ka snem ka long kawei na ki snem ba kyrpang tam ia kaba kum ka Balang ka dei ban kynmaw ha ki pateng ki ban sa wan, namar ba u soh nyngkong ha ka jingngeit Khristan u mih ha kane ka snem.
U Mon Bamon bad ka iing ka sem jong u baroh ki la long ki khristan kiba nyngkong eh ha ka history jong ka Balang Nongsning.
Ha ka jingiaid lynti kaba haduh hynniew (7) snem ei ei, la ioh ban thung Balang pura ia ka Balang Nongsning ha ka snem 1898.
Katkum ka statistic jong ka District Shangpung kaba paw ha ka Report jong ka Foreign Mission of the Presbyterian Church of Wales on Khasi Jaintia Hills (1864-1899) ka jingbun briew ha kane ka snem ba la thung Balang ka long arphew wei (21) ngut.
Ka Balang kala sdang ban roi naduh ka snem 1898 haduh ka snem 1909, katba nangiaid ki sngi ki snem katta ruh ka jingroi jong ka Balang ka la nangkiew ha ki liang baroh khamtam eh ha ka jingngeit ia U Jisu.
Kumta ki bor ba halor, kiba pyniaid ia ka Balang Presbyterian ki la i dei ban thung noh ia ka Balang Nongsning kum ka Centre Pastor jong ka Sub-District Narpuh baroh kawei.
Ka long jingkmen ba ka Balang Nongsning kan pynkha ia ki katto katne tylli ki Balang hapoh ki jingialam Tymmenbasan Mon Bamon, kita ki long ka Balang Deinlieh, ka Balang Bri Dkhar, Ka Balang Myrli bad kiwei de.
Ha u snem 2006 la khie ka revival, haka 10 tarik Nailur, kata 50 snem hadien jong u snem 1956 ha ka Balang Nongsning.
Ha une u snem ka don ka jingjia kiba phylla kiba la pynkhih borbah U Blei bad kine ki soh jong ka revival ki neh sah haduh mynta.
Ka Rotary Club Jowai kaba la kynjoh sha ka 28 snem ka jingshakri jong ha Jowai, haka sngi Saitjain kala ioh ha kaban jied thymmai iaki nongkitkam jong ka naka bynta ka samoi treikam 2023-24.
Ia kane ka jingialang la pynlong ha Infinity hall Mooralong Ladthadlaboh, Jowai.
Ha kane ka sngi la iadonlang u Rtn.
(Dr) K.
S.
Elangbam (MPHF) Major Donor, Governor Nominee 2023-24 kum u kongsan.
Iaki nongkitkam ba thymmai ka Rotary Club Jowai na ka bynta ka samoi jong u snem 2023-24 ki kynthup ia u President Rtn.
Deibormi Toi bad u Secretary Rtn.
JM.
Pohsngap (PHF), S.
K.
Lato (MPHF) Vice-President , Rtn.
Samehi Laloo, IPP, Rtn.
R.
E.
Laloo, President Elect 2024-25, Rtn.
Lakhon Laloo Treasurer, Rtn.
D.
F.
Majaw (PHF) Sergeant at Arms, Rtn.
E.
F.
Gatphoh (MPHF) Foundation Club Trainer, Rtn.
D.
Biam, Director Club Service, Rtn.
B.
P.
Najiar, Director Community Service, Rtn.
M.
Gatphoh, Director  Vocational Service, Rtn.
B.
Lytan, Director International Service, Rtn.
Montri Passah, Director Youth Service, Rtn.
(Dr) D.
I.
Kjam, Director Literacy Service, Rtn.
R.
Nongtdu, Director Bulletin Editor.
U Rtn.
(Dr) KS Elangbam (MPHF) Major Donor, Governor Nominee 2023-24 haba kren kum u kongsan halor ka thong jong ka Rotary International u la ong ba ka jinglah ban khring ia ki paralok hapoh ka Rotary Club ka long kaba hakhmat eh bad kane kan iarap ban pynim bad pynneh ia ka Rotary Club ha shityllup ka pyrthei.
Shuh shuh u la ong ruh kiwei de ki mat ba la dep pruid dak ha une u snem lyngba ka Rotary of International ki long ban thaw ki lad ki lynti ha ka ban wanrah ia ka shongsuk shongsain hapdeng ki jaitbynriew bapher, ban pynkup bor ia ki kynthei ha ki liang baroh bad ruh ban kyntiew ia ka imlang sahlang ha ka liang ka pule puthi, ka koit ka khiah bad kiwei kiwei ki kam kiba ka Rotary Club ka shait ai ka jingshakri ia ki paidbah.
Ka Rotary Club Jowai kum ka dak ka jingsngewnguh sngewburom ia u  Rtn.
Montri Passah (MPHF) Past President 2021-22 kala pynkup burom ia u.
U Dolloi ka Elaka Raliang u ma Chawas Lyngdoh ula ong ba ka iadaw masi rong ne ka iadur masi kaba pynlong manla ka snem ka dei ka jinghikai uba rim hadien bala dep ban bet ia u symbai sha ki hali ki pynthor.
U Dolloi ula ong ia kane haba kren haka iadaw masi rong kaba la pynlong da ka Raliang Elaka Arts & Cultural Organisation ha madan Pamsna, Laskein, West Jaintia Hills District haka sngi Saitjain.
Ula ong shuh shuh “U barim ha ki por mynshuwa ban pynbyrngia ia u khun u riot ka elaka Raliang kila pynlong ia kane ka tamasa iadaw masi rong kum shibynta ka jingiakynduhlang ha kane ka jaka.
La ngeit ruh ba kat uba jop u kba u khaw un bha sha kata ka liang kata hadpeng ka madan nein bad madan wah.
" Ula ong ba nalor ka iadaw masi ka don ka jingiatan tyllai ban pyni bor, ha kaba haka por mynshuwa ka phutbol kam pat da paw, hynrei ha kine sngi kum u dolloi ka elaka daka jingrai lang ka dorbar la pynlong ruh wat iaka jingialehkai football kaba shisngi.
Kumta ban pynneh ia kane ka jinghikai u barim watla ha kine ki sngi ruh ka elaka Raliang ka iai bteng ban pynlong ia kane ka tamasa ba shisngi ban iakynduhlang u khun u raiot ka Elaka ha kawei ka jaka, la ong u Ma Chawas.
Hashwa ban sdang ka Iadaw masi, u Dolloi, Pator, Ynniaw Waheh, Wasan shnong ryngkat ki waheh shnong na ki shnong bapher bapher ka Elaka, ki la ai nguh ia u nongbuh nongthaw ryngkat ka suit ka shor da ka “Pyrnah" ba un kyrkhu kyrdoh iaki khun ki hajar ka Elaka ha ka koit ka khiah, ka kamai ka kajih bad ban bha u kba u khaw.
Hadien ka suit ka shor kiba paidbah na kylleng ki shnong kum ka Mulieh, Iawthymme, Mowkyndeng-Madankynsaw, Mulum, Madanrwan, Pohkseh, Laskein, Rtiang bad Raliang kila ialam ia ki masi jong ki ban iadur ban pynbyrngia ia u paidbah uba la ieng sakhi na baroh sawdong ka madan.
Ha kane ka tamasa ym tang ba la pyniadur ia ki masi kyrtong kiba kynsai jong katei thain, hynrei la pynlong ruh ia ka jingialehkai kiba kynthup ia ka Iatan tyllai kaba mar 10 ngut shiliang, ka jingiakop mareh thong bad kiwei kiwei ki jait jingpynbyrnia.
Hadien ki jingialehkai, ka Raliang Elaka Arts & Cultural Organisation kala pynkup burom ia ki khynnah kiba pass bha haka kyrdan SSLC bad HSSLC Examination 2023.
Ia kane ka tamasa la wan sakhi lang da u kongsan u B Niang, Block Development Officer, Laskein C&RD Block haka jingdonlang u Dolloi ka Elaka Jowai u Puramon Kynjing nalor u Dolloi Raliang, ki nongialam shnong ka Elaka Raliang bad kiwei kiwei.
Ka Rympei PIP ka la ioh khur iaka nam lahduh jong ka lympung ialehkai “1st Open To All 40 Above Veteran Cup Football Tournament" ba la pyniaid da u Marlangki & Friends.
Kane ka nam lahduh ka la wan hadien ba ka Rympei PIP ka la pynliem iaka Friend United da 1-0 haka jingiakhun phainal kaba la long ha madan Mini Stadium, Wahiajer haka sngi Saitjain.
Iaka shikol jong ka Rympei PIP la thep da u Marlangki Suting haka minit kaba 36.
Ka Rympei PIP kaba long ka lahduh ka la ioh khur iaka song pisa kaba 30 hajar tyngka katba ka Friend United kaba ka la ioh khur iaka 20 hajar ryngkat ka Trophy.
Ia kane ka lympung ialehkai la wan ban pynhap pyrda iaka da u Waheh shnong barim ka Wahiajer u Kmenlang Shylla haka jingialang lyngkot kaba la pyniaid da u Da-u-ni Phawa haka jingdonlang ki katto katne ki riew rangbah ka shnong bad ki nongkyrshan jong ki kynhun.
Ki shipai iada khappud (BSF) ka Meghalaya mynta ka sngi 29 tarik ki la ioh ban kurup noh haduh 58 tylli ki masi ia kiba la thynnian hapoh ki artylli ki trok na ka lynti surok Ichamati -Shella, East Khasi Hills ia kiba la thmu ban pynpoi sha ki jaka khappud ka ri bad ban khaii beain shapoh Bangladesh.
Hadien kane ia kine ki masi ba la ioh kurup kumjuh ia kine ki kali la aiti noh sha ka tnat pulit na ka bynta ban leh shuh shuh ia kaba donkam.
Ha kawei pat ka jingkhynra ki shipai BSF ki la ioh ban kurup noh ia 30 tylli ki masi na ki jaka khappud ka East Khasi Hills ia kiba la thmu ban khaii shapoh Bangladesh.
Ia kine ki masi la aiti noh shapoh PS – Dangar na ka bynta ban leh ia kaba donkam.
Ka jingpynjur ia ka jingpahara da kane ka tnat shipai ha ki jaka khappud jong ka ri ka la pynlong ba kin ioh ban kurup haduh palat 2000 tylli ki masi na ki thain khappud bapher bapher ka Meghalaya naduh u bnai Kyllalyngkot 2023.
Ka Ladthadlaboh SC kala khur iaka namjop haka Independence Day Cup Under-17 Football Tournament bad ka Myrjai kala jop haka jingialehkai Third Division Football kaba pyniaid daka West Jaintia District Sports Association (WJDSA) kaba long ha Kiang Nangbah Stadium kaba long haka sngi Saitjain.
Haka jingiakhun Under-17, ka Ladthadlaboh SC kala jop da 2-0 iaka FAM.
Ia kine ki ar kol la thep da ki shipara u Chanmi Phawa 51’, Fourly Phawa 57’ kaba la biang pura iaka Ladthadlaboh ban khur iaka namjop.
Ka jingialehkai hapdeng ka Sohmynting pyrshah iaka Pynthor Youth Social Welfare kala kut khlem don mano mano ba ioh pynkhih jar.
Haba phai sha ka jingialehkai Third Division, ka Myrjai kala pynliem da 2-0 iaka Khlieh Shnong Ialong 2-0.
Ia kine ki ar kol la thep da u Jumonki Phawa 5’ bad u Bahduh Phawa 44′.
Haka jingialehkai kaba bud kaba long hapdeng ka Da I hi Mynsngat pyrshah iaka SCSC Nonglatem kala kut noh da kaba iakhaid mar shikol.
Ia kine ki kol na nakaliang Da I Hi Mynsngat lathep da u Heltwis Pyrtuh 45’ bad ka SCSC Nonglatem kala ioh ba n pynphai kylla lyngba u Living Suja 60’.
U Myntri Rangbah ka Meghalaya u Conrad K Sangma u la buh ka jingkyrpad ia ka Ministry of Civil Aviation ban pynbna bad ithuh noh ia ka kad liengsuin Shillong Airport kum ka International Airport.
Haba kren ha ka jingialang ‘20th Annual Conference of Commonwealth Parliamentary Association (CPA) Conference’ kaba la long haka Saitjain, u Myntri u la ong ba ki don haduh kumba 10,000 ngut ki nongleit jingleit man la u bnai, bad ka Shillong airport ka dei kaba pyniasoh beit beit shapoh Delhi, Kolkata, Aizawl, Agartala, Imphal, Dimapur, Dibrugarh bad Guwahati.
“Da ka jingiarap jong ka sorkar India, ngi la shim ia ki sienjam ban kyntiew ia ka Shillong airport na ka bynta ki liengsuin kiba kham heh.
Nalor kata ngi la kyrpad ruh ia ka Ministry of Civil Aviation na ka bynta ban pynbna ia ka Shillong Airport kum ka  International Airport khnang ban pynbha bad kyntiew shuh shuh ia ka jingpyniasoh bad ki ri kiba don ha ki thain khappud ki jylla ka thain shatei lammihngi (Northeast) bad ka ban kyntiew shibun ia ka “Act East Policy," ong u CM ka jylla.
Ha kajuh ka por u ai khublei ia ka sorkar India namar lyngba ka ‘Act East Policy,’ la lah ban pyntreikam ia kiba bun ki projek ba la bei tyngka da ka Ministry of External Affairs, kata ha ka jingpyniasoh ia ki jylla ka thain Northeast bad ki ri ba marjan kum ka Myanmar bad ka Bangladesh.
Kane ka kynthup ruh wat ha ka jingiadei bad ka jingshna ia ki lynti kiba pyniasoh na ka bynta ka roi ka par.
U CM ka jylla u la ong ruh ba ka jingiatreilang ha ki kam karkhana bad hapdeng ki sorkar kan lah ban kyngtiew ia ka roi ka par hapoh ka thain, kata da kaba khmih ruh halor ka jingpyniabiang bad halor ki jingma kiba la don lypa hapoh ka thain.
“Da kaba shim nuksa na ki ri kiba rit hapoh Europe bad Asia kiba la lah ban kyntiew shaphrang ia  ka ioh ka kot lyngba ki jingdon jingem ha ka mariang bad kiwei pat, kata da kaba khmih halor ki jingiada ia ki mrad khlaw bad ki jingdon jingem hapoh jong ka, kane kan kyntiew shibun ia ka ioh ka kot jong ka thain Northeast," u la ong shuh shuh.
Nalor kata u CM u la ong ruh ba watla kane ka thain ka la wanrah ka jingeh ha kaba iadei bad ka jingkiew shakhmat jong ka roi ka par, hynrei ka don pat ia ka bynta kaba kongsan haba phai sha ki lad ki kabu kiba ka don kumjuh ha ka liang ka kolshor, ka jinglong ki jaka puta bad kiwei pat kiba lah ban kyntiew ia ka roi ka par ba ka khaii ka pateng ba ki ri ka ASEAN.
Kumjuh u CM Conrad Sangma u la ai khublei ruh ia u Myntri Rangbahduh bad ia ka sorkar India halor ka jingwanrah ia kiba bun ki rukom treikam kum ka  Gati Shakti, UDAN bad halor  ka jingkiew ki kam karkhana hapoh kane ka thain Northeast.
U la ong ruh ba na ka liang ka sorkar ka la pynjur ia ka jingbei tyngka na ka bynta ban kyntiew ia ki kam jngohkai pyrthei, kam karkhana, ka jingpynmih ia ki marbam bad kiwei pat.
Ha kaba iadei bad ka jingpyniasoh ka ban pynlong ia ka  thain Northeast ka ban mar ia ryngkat bad kiwei pat ki jaka jong ka ri India, u Sangma u la ong ba ka thain Northeast India ka don ia ka thong ban pyniaid shakhmat ia ka jingiohi jong ka sorkar India kumba la kdew ha ka Act East Policy.
U la ong ruh ba kane ka thain ka don kyrhai ki mar umphniang, natural gas, dewiong bad u mawshun bad ruh ki jaka ia kiba la pyndonkam ha ka rep ka riang.
Shuh shuh u CM Sangma u la ong ruh ban pynkhlain ia ka jingiadei bad ka Bangladesh ka jylla ka la trei borbah ban pynkhlain ia ka kam khaii pateng ha ki jaka khappud.
Katba ki nongshong shnong Khanduli ki iai ap khmih lynti da ka jai jai ia ka jingpynbeit noh ia ka jingiakajia bad ki Karbi kiba long ki marjan marpa jong ki kaba la neh palat lai bnai kynti.
Phewse ki Karbi kiba shong basah ha Am-ih kumba khot ma ki bad Myni kumba tip ki Pnar ki don da kawei ka jingthmu na shalyndet bad kim pat kwah satia ia ka jingiasuk bad ki nong Khanduli namar ki dang bteng ia ka jingkyntur jong ki sha u pud u sam jong Khanduli.
Haka step sngi Saitjain, ki dkhot jong ka Village Defence Party (VDP) na ka Shnong Am-ih ki la sieh syndet ia kawei ka Signboard kaba maham ia jingleit jingwan jong ki briew palat ia katei ka jaka bala pynieng ia ka sign board.
Kitei dkhot jong ka VDP ki la pynieng ia ka signboard palat 50 ne 60 meter na ka jaka bala pynieng ia ka Entry Tax Gate da ka Karbi Anglong Autonomous Council (KAAC) ha Khanduli.
Hadien bala ioh jingtip halor katei jingpynieng signboard da ka VDP Am-ih, ki nongialam jong ka Dorbar Shnong Khanduli ki la ujor sha ki pulit jong ka Saitsama Outpost.
Ki pulit Saitsama ki la wan hiar mardor sha katei ka jaka bad ki la phah ia ki pulit Assam kiba shong ap pahara ha ka Entry Tax Gate ban weng noh ia katei ka signboard ban lait na kano kano ka jingjia.
Ki pulit Assam ki la ai ia ka jingiatreilang jong ki bad ki la weng noh ia katei Signboard.
U Waheh Shnong jong ka Khanduli u Ma Y Nongspung u la pynpaw ia ka jingsngewkhia jong u halor katei ka jingbteng kyntur pud jong ka Assam.
Hadien ka jingjop ka jingshalan ia u Soh Niamtra ba la tip kum u Khasi Mandarin  ha u snem ba la dep, na ka liang ka tnad ka Rep ka riang bad Farmer’s Welfare jong ka sorkar bad ruh ka Meghalaya Basin Management (MBMA) dang shen ka la plie ia ka lad khaii kaba haduh 1.
3 ton u Soh Trun sha ki ri Middle East.
Kane ka long shi bynta jong ka jingpyrshang ban weng noh ia ka jingiajngai hapdeng ki nongrep bad ki iew bar ri kiba heh.
U Soh Trun na Meghalaya la dei ha kylleng ki dukan heh jong ka Dubai, Kuwait, Sharjah bad kham kongsan ka long ba bun na ki nongrep jong ngi, ki la ioh ban mad mynta ia u soh ka jingtrei shitom palat arshah ka dor kaba ki ju die baroh shi katta.
Kane ka jingpyrshang ka la wanrah bad long ruh ka jingiarap ia ki nongrep ban ioh ia ka iew kaba neh bad kaba biang kaba pyniasoh lang bad ka iew ha ka ri.
Dang ha u snem ba la dep, kumba 40 ton u Soh Trun la dep ban shalan sha kawei ka jaka shalan soh kaba don ha Karnataka bad nangtei pat kin sa shalan sha ki ri Europe bad ki iew jong ka North America.
Mynta u snem 2023, katei kajuh ka jaka shalan ka la lah ban pynmih ruh sa kawei ka jaka treikam da ka kali ne ka mobile processing unit, ha Umdihar IVCS ka Umdihar, Ri Bhoi District khnang ban dup lah pynmih kham bun bad kumta haduh 23 ton u Soh Trun la lah ban pynmih da katei ka unit tang ha ka taiew ba nyngkong jong ka jingtreikam jong ka.
Kitei ki processing unit ki donkam ia u Soh Trun ba khia shi kilo shaneng bad kim pdiang ruh ia ki Soh Trun kiba rit.
Kumta ha ka por kheit soh, baroh kawei ka jaka rep la kheit lut ia ki na ka bynta ban die bad kumta tang ia kiba heh pat la lah ban buh na ka bynta ban die (Grade A) sha kitei ki processing unit.
Kane ka la pynlong pat ia ki nongrep ban sah shibun ki Soh Trun kiba kham rit (Grade B).
Kumta namar ba ka dei ka aiom ba u Soh Trun u ih, kumta ia kitei kiba kham rit la die noh ha ka dor kaba kham tad bad katba lah dor.
Ban iarap na ka bynta kine ki soh kiba rit, na ka liang ka sorkar ka la wad shuh ki lad ki lynti kumno ban pyniasoh bad ki nongdie bad kumta dang shen ka la ïoh ban ïatehlok bad ka Reliance Retail store kiba don ha kylleng ka nongbah Guwahati ban die ia kitei ki soh na Meghalaya.
Kumta, da katei ka sienjam, ki nongrep mynta ki la ioh ban die ha ka dor kaba heh arshah naka dor kaba ki ju die.
Kum ban shu kdew hangne ba u Soh Trun na kane ka jylla u jur bha ha ka jingdon ka shini (brix value of 16-18) bad kham duna ka jingjew.
Ïa kitei ki Soh Trun ha ka jylla la ju rep khlem pyndonkam da kino kino ki kynja dawai, bad kane ka pynlong ban pynduna ia ka jingdon ki kynja khniang ha u soh.
Dei na kane ka daw kaba pynlong ia ki ban lah ban pyniaid iew wat sha ki iew kiba heh sha barri bad ruh ha ki iew ha ka ri.
Baroh shi katta  ia ka iew la bat da ki nongkhaii pdeng lane kita ki middlemen kiba ju ohdor bha ia ki nongrep da kaba siew lypa ïa ka mar rep shwa ban kheit ïa u soh.
Kumta ki nongrep namar kim donlad ban khaii shabar bad donkam ka pisa ha shwa ban kut ka samoi bad ruh shwa ka samoi long skul da ka jingbym banse ki la shim lypa ia katei ka pisa ba ju ai kitei ki nongkhaii pdeng Hadien ba la iohi ia ki jingeh ba ki ishu ba ki nongrep ka jylla ki mad, na ka liang ka sorkar jylla ka la trei borbah ban plie lad plie lynti khnang ban pynsuk ia ki paidbah ha ki shnong ki thaw.
Kine ki jingpyrshang suki suki ki sdang ban wan dur.
Ka sorkar ka la trei borbah ruh ban lum lang ia ki nongrep bad thaw ïa ki kynhun jong ki nongrep ne kita ki farmer cooperative ne ki farmer producer organisation (FPO) ha baroh kawei ka jylla bad mynta ki la don palat 350 tylli ki kynhun kiba la dep ban thaw ha kine ki lai snem ba la dep.
Ka Catholic Association of Shillong kan pynlong da ka jingiaid rally kaba jar jar ha ka 5 tarik u Nailar 2023, ka ban sdang naduh ka por 10 baje mynstep na ka bynta ban pynioh pat ia ka jingsuk hapoh ka jylla Manipur.
Na ka laing u Archbishop ka Archdiocese Shillong, u Victor Lyngdoh u la ong ba ia kane ka rally yn sdang na Madan Iewrynghep, Laitumkhrah hajan Fire Brigade bad yn pynkut hapoh Don Bosco Stadium, Laitumkhrah, Shillong.
U Archbishop u la ong ba ha ki bnai kiba la dep ki la pynlong ia ki jingduwai na ka bynta ka jingsuk ha ka pyrthei bad ruh ha ka rukom kaba kham kyrpang ha kaba iadei bad ka jingsuk hapoh Manipur.
Kumta ruh u la wer ban bteng ia ka jingduwai na ka bynta ban lah ban pynioh pat ia ka jingsuk hapoh kane ka jylla ba marjan.
“Ki la sakhi ia ki kam thombor pyrshah ia ki kynthei, ka jingthang dusmon ia ki iing ki sem, ka jingpynjulor ia ki jaka mane Blei, ka jingphet shnong jong ki briew bad ka jingiap namar ka jingiaumsnam," ong utei u nongialam niam ka Balang.
Shuh shuh u la ong; “Ngi burom ia ka hok longbriew manbriew jong ki para briew ha kane ka imlang sahlang kaba lah shai, bad halor kine ki jingleh kam thombor pyrshah ia ki kynthei, ngi pyniasoh lang bad ka Catholic Association of Shillong kaba la khot pynlong ia kane ka jingiaid rally kaba jar jar.
" Ha ka juh ka por u khot u wer sngewbha ruh ia baroh ki nongshong shnong ka jylla Meghalaya ba kin wan ban iashim bynta ha kane ka rally.
Ka Niaw Wasa Utd kala pynliem haduh 7 kol pyrshah iaka Lumchyrmang Mihmyntdu haka Inddependence Day Cup Under-17 Football Tournament, katba ka Tympang Club bad ka Newhil kila jop haka Third Division Football Tournament.
Baroh artylli kine ki lympung dei kiba pyniaid da ka West Jaintia District Sports Assocaition (WJDSA) kaba long ha Kiang Nangbah Stadium.
Ha ka jingialehkai kaba long haka sngi Thohdieng, haka under-17, na kaliang ka Niaw Wasa Utd kala jop 7-0 kol pyrshah iaka Lumchyrmang Mihmyntdu.
U Riphi O Shylla ula lam lynti iaka Niaw Wasa ban khur ia kane ka namjop kaba bunkol, hadien ba ula khyrwit saw kol kaba dei ka hattrick haka minit kaba 24′, 26, 33′ bad 35′.
Ar kol la thep da u Thank You Mukhim 29′ bad 42 bad shikol da u Saibok Tariang 6′ Ha kawei pat ka jingiakhun Under-17 ka Mooknor Thadmuthlong pyrshah iaka Lion, ka jingiakhun kala wai da kaba iakhaid mar 2 kol.
Na kaliang ka Lion la thep da u Nikhil Shylla 2 bad u Bankerlang Shylla 58′, katba na Mooknor Thadmuthlong la thep da u Heithrang 42, bad u Samuru Papiah 50′.
Haba phai pat sha ka jingialehkai Third Division, ka Tympang Club ka la pynliem iaka Pasyih Cultural da 2-1.
Iaki kol jong ka Tympang Club la thep da u Pynshai Chyrmang 8′ bad u Vishal Nongpluh 55′.
Katba ka shikol jong ka Pasyih Cultural la thep da u Iaineh Suchiang 20′.
Ha kawei pat ka jingiakhun ki kol kiba la thep da u Samson Swer 4′ bad Dawanlang Laloo 36 kila biang pura iaka Newhill ban pynliem da 2-0 iaka Chyrmang Wah.
Ka HK Singh Secondary School napoh West Jaintia Hills District, ka Assam Rifles Public School ka East Khasi Hills District lem bad ki thei ialehkai ka Saiden Secondary School na Ri-Bhoi District ki long ki lai tylli ki skul ba la ioh ban rah ia ka nam lahduh ka kyrdan iakhun ka U-14 ba dka U-17 Shynrang jong ka State Level Subroto Mukherjee Cup Football Tournament, ba la pyniaid ia ka da ka Directorate of Sports & Youth Affairs.
Baroh lai tylli ki jingiakhun phainal la pynlong haka sngi Thohdieng ha madan jong ka SAI, STC, NEHU.
Haka jingiakhun Under-14, na ka liang ka HK Singh Secondary School, ki la lah ban pynliem noh ia ka KB Memorial Secondary School na East Jaintia Hills District lyngba ka tie breaker kaba long da  4-1.
Katba ha ka jingiakhun jong ka U-17 ki khynnah shynrang, ka Assam Rifles Public School arsien arwat ka la lah ba kan tam shwa shakhmat ia a Rymbai Presbyterian Higher Secondary School jong ka East Jaintia Hills.
Ha kane ka jingiakhun ka Assam Rifles Public School ka la ioh ba kan pynkhih nyngkong ia ka jar lyngba u Phermanbha Lyngdoh ha ka minit kaba 19′, hynrei ym slem ba ka ka Rymbai Presbyterian Higher Secondary School ka la ioh iaka kabu ksiar ba kan pynphai kylla noh ia kane ka shi kol ba ka la shah tam kaba la wan lyngba u Besterly Ksih ha ka minit kaba 21′.
Ha kane ka jingiakhun la mih paw kawei ka penalty hadien ba uwei na ki nongialehkai u jong Assam Rifles Public School, u la shah tan jubor haka kut u nongap kol.
Kumta u Phermanbha Lyngdoh ula mih shakhmat ban shut ia kane ka penalty bad um shym la pynlehnohei iaka kabu ksiar kaba ula ioh bad ula lah ban pynkhih biang sa shisien ia ka jar haka minit kaba 38′.
Hadien kane, ka Rymbai Presbyterian Higher Secondary School kala kyntiew iaka rukom ialehkai bad ha ka minit kaba la pynjlan ia ka jingiakhun, ba ka jingbakla hapdeng u player ba ialehkai dien ka Assam Rifles Public School bad u nongap kol, ka pynlong ia u Sokiwa-oo Bareh ba un ioh ia ka kabu ban thep pat ia ka kol kaba ar haka minit kaba 60’+2 naka bynta ka Rymbai Presbyterian Higher Secondary School bad ban tan kylla pat sha ka jingiakhaid kaba mar ar kol.
Da kane ka jingiakhaid, la rah pat ia kane ka jingiakhun sha ka extra time, kaba hangne, ki ar kynhun kim shym la lah ban pynkhih ia ka jar bad haba la poi pat sha ka tie breaker, ka Assam Rifles Public School lyngba ka jingtbit jong ki nongshut ki jong ka ba kan jop ia kane ka jingiakhun da 5-4.
Haba phai pat sha ka jingiakhun jong ka U-17 ki khynnah kynthei, ka kynhun ki thei ialehkai ka Saiden Secondary School, Ri-Bhoi District ki la lah ban pynliem noh ia ka Iew Rynghep Secondary School East Khasi Hills District lyngba ka tie breaker kaba long da 4-2.
U Kongsan ba la wan ban don lang tang shipor ka jingiakhun ka U-17 ki shynrang dei u bah Shakliar Warjri Myntri ba dei khmih ia ka tnat Sports & Youth Affairs, Director ka tnat Sports kong Isawanda Laloo IAS, u working President Meghalaya State Olympic Association bah John F Kharshiing, lem bad ki DSO jong ki kato katne ki distrct bad ba la wan ban pynshit bad ai mynsiem ia ki khynnah ba ialehkai da ki kmie ki kpa bad ki khynnah jong ki skul ba la rung sha ka phainal.
Ha kaba kut jong ka sngi, ka la don ruh ka jingsam ia ki khusnam ba shimet kaba kynthup ia ka nam Best Goalkeeper kjaba ha ka U-17 ki kynthei kane ka nam ka leit sha Yulity T.
Phangrang  ka Iewrynghep Secondary School, katba ia ka nam best player of the tournament la rah ia ka da ka Diamon Makhroh ka Saiden Secondary School, ha ka U-14 ki khynnah shynrang ka nam best goalkeeper la rah ia ka da u Novem.
F.
Siangshai ka KB Memorial Secondary School, best player of the tournament ka leit sha u Budmiha O.
Mukhim ka HK Sing Secondary School.
Ha ka U-17, ka nam best goalkeeper ka leit sha u Oinam Abin Singh ka Assam Rifles Public School, bad ka nam best player of the tournament ka leit sha u Bankerbha Dkhar Rymbai Presbyterian H/S School.
Kine ki lai tylli ki skul ba la rah ia ka nam lahduh, kin long artad ki skul ban mihkhmat ia ka jylla Meghalaya sha ka National Level jong ka Subroto Mukherjee Cup.
Ka Miss Meghalaya Organization hapoh ka shatri jong ka Meghalaya Youth Tourism Development Society sa shisien pat ka pyntip ba kan pynlong ia ka jingiakop thei bhabriew ba la tip kum ka ‘Miss Meghalaya’ bad ‘Miss Teen Meghalaya 2023.
’ Ia kane ka jingiakop yn sdang lyngba ka Audition ha ka 12 tarik u Nailar 2023 hapoh Youth Hostel Shillong.
Ki lahduh ha ka ‘Miss Meghalaya’ bad ‘Miss Teen Meghalaya’ kin ioh ban mihkhmat ia ka jylla ha ka rynsan jong ka thain bad hapoh ka ri.
Ia ka Grand Finale yn pynlong ha ka 9 tarik u Nailur 2023 hapoh U Soso Tham Auditorium.
Nalor kiwei pat ki khusnam ki nongjop ha kane ka jingikop kin ioh rah ia ka song pisa kaba long T.
2.
80 lak.
Kane ka jingjop ka ban iaid shibnai kynthih kan sdang lyngba ki jingai jinghikai pyntbit ka ban neh kumba shiphew sngi, kata naduh ka 28 tarik u Nailar haduh ka 8 tarik u Nailur 2023.
Ka jingpynlong ia kane ka jingiakop ka thmu ruh ym tang ban kyntiew ia ka jinglong jingman ba shimet jong ki hynrei ruh ban long ka nuksa kaba kongsan hapoh ka imlang ka sahlang.
Kane ka rynsan iakop ka dei ruh u mawjam na ka bynta ki kynthei kiba don ia ka jingngnud ban rung ha ka kam modeling, ak phlim lane ki kam kren paidbah.
Nalor kata kane ka jingiakop ka long ruh kum ka rynsan ba khlainbor na ka bynta ban pynshai paidbah halor ki mat kiba kongsan ha ka imlang ka sahlang.
Naduh kine ki snem kiba la dep, ki nongjop ha ka jingiakop ‘Miss Meghalaya’ ki la ioh ia ka lad ban mihkhmat ia ka jylla ha ki jingiakop thei bhabriew bapher bapher hapoh ka thain bad ha ka ri baroh kawei.
Ka samla Irene Dkhar kaba la jop ia ka ‘Miss Meghalaya’ ha u snem 2022 ka la ioh lad ban mihkhmat ia ka jylla ha ka Miss Northeast 2022, ha kaba ka la ioh ia ka jingjop.
Ka la shah jied ruh kum ka Femina Miss India Meghalaya 2023 bad ioh ban mihkhmat ia ka jylla ha ka jingiakop kaba kham shalor, kata ka  ‘Femina Miss India 2023.
’ Ia kane la pynbna ha ka jingialang bad ki lad pathai khubor mynta ka sngi lyngba ki dkhot  ka Miss Meghalaya Organization, kiba kynthup ia u Bah Brian Wallang uba dei u riew shemphang ha ka pule dangle bad ha kaba iadei bad ka riam ka beit, ka Rochelle Wahlang ka nongtrei kam lajong kaba la jop buntylli ki pansngiat ha ki snem kiba la leit noh kynthup ia ka khsusnam Miss Meghalaya.
Shuh shuh ha kane ka jingialang la ia don lang ruh u president bad secretary ka Meghalaya Tourism Youth Development Society, kiba kynthup ia u Bah Dominic Savio Diengdoh, u Bah Daniel Khongsit bad  Bah Shanbor Khonglah.
U Deputy Commissioner, West Jaintia Hills haka sngi Thohdieng u pyntip ba la pynsangeh noh ha kaba iadei bad ka jingdie lilam ia u dewiong katkum ka Notice No.
GEN-235/Coal Auction/NGT/Pt-I/2020 /168,Dated 18th July 2023 namar ki jingujor ha kaba iadei bad ka jingbym iahap ka jingdon jong u dewiong ba la kdew ha ka jingpyntip na ka bynta ka jingdie lilam.
Halor kane ka bynta u la pyntip ba yn sa pynbna da kaba thymmai hadien ba la dep ban pynthikna ha kaba iadei bad ka jingdon jong u dewiong.
La kyntu ia baroh kito kiba la phah ia ki shithi khliehdor bad ia ka pisa ba la thep ha kaba iadei bad katei ka jingdie lilam ba la pynsangeh noh ki lah ban wan shim na ka ophis jong u Deputy Commissioner Naduh ka 1 tarik haduh ka 4 tarik u Nailar 2023.
Ka Orphan Children Foundation (OCF) hapoh ka jingialam u Founder Chairman, u Ma L Dkhar ka dang iai bteng ha kaba iadei bad ki kam ai jingiarap ha kaba mynta ka sngi 28 tarik ka la leit ban aijingiarap da ki marbam na ka bynta ki khunswet bad kiba don jingduna ha ki dkhot met ha ka shnong Biar bad Pyntei, West Jaintia Hills District.
Ha kane ka jingialang kaba lyngkot ba la pyniaid da u Secretary Shnong ka Shnong Biar u Ma P Sungoh uba bat ruh kum u Finance Secretary ka OCF, WJHD.
La ioh ka jingkren lyngkot na ka Kong M Bareh Office Secretary Orphan Children Foundation bad ruh na u nongseng ne Founder Chairman ka OCF u Ma L Dkhar.
Katba ha ka prokram bala pynlong ha ka shnong Pyntei la pyniaid ia ka jingialang da u Secretary Shnong u Ma Y Syngkon uba la pynpaw ba kum ka Shnong hi ka pdiang sngewbha bad sngew burom shi katdei eh ia kane ka Foundation kaba la lah ban wan aijingiarap ia ki khynnah khunswet kumjuh ia ki briew kiba don jinduna ha ki dkhot met kiba donkam shisha ia ki lad jingiarap.
Kiwei pat kiba la aijingkren ki kynthup ruh ia u Finance Secretary ka OCF u Ma P Sungoh, u Ma L Dkhar Founder Chairman uba ha ka jingkren u la ong ba ka Foundation ka long kaba kloi ban aijingiarap sha kiba kum kine ki briew kiba donkam ia ka jingiarap, bad u la ong ruh ka thong kaba hakhmat jong ka Foundation ka long ban pynbiang tara jur ia ki khynnah, kata la ki long ki khunswet ne kiba duna ha ki dkhot met namar wat lada kim don kmie don kpa ne wat lada ki duna ha ki dkhot met ym dei ban ibeiñ ne leh beiñ ia ki.
Nalor kata u la ong ruh ba lada dang don ki khynnah ki bym pat ioh jingiarap ha kane ka sngi ha kane ka Shnong ki lah ban pyntip ha ki volunteer jong kane ka Foundation khnang ba kin lah ban leh ia kaba donkam.
U la ong ruh ba lada ki nongri nongsumar ki iakynduh jingeh khamtam ha ka por ba ki pang ki shitom ka foundation ka kloi ban iarap  bad da ka jingkyrmen ba kin sa ioh biang ki lad ban iakynduh bad ban iarap ia kine ki khunswet bad kiba don jingduna ha ki dkhot met da ka jingi trei lang bad ki nongpyniaiad shnong jong kane ka Shnong.
Shuh shuh u la ong ruh u la iohi ia shibun ki jingeh kaba kine ki khynnah ki donkam ia ka jingiarap, hynrei ka foundation kaba dang rit kam pat lah ban lehbha hynrei da ka jingkyrkhu jong u Blei ka lad kan sa plie nangne shakhmat.
Ka Jaintia Eastern College, Khliehriat bad ka Meghalaya AIDS Control Society, Shillong ryngkat ka jingiatreilang bad ka Kyrmen Foundation, ka Jaintia Hills Cement Manufactures Association (JHCMA) ki la pynlong ia ka “Red Ribbon Club Youth Festival 2023" halor ka phang “Be inspired, Own your Future".
Ha kane ka Festival la wan iashim bynta da ki samla pule bad khynnah skul na ki hynniew tylli ki kolej bad hynniew tylli ki skul na East Jaintia Hills bad West Jaintia Hills District.
Ia kane ka Festival la pynlong ha ki ar sngi kynthih kata ha ka 28 bad 29 tarik mynta u bnai hapoh Jaintia Eastern College, Khliehriat ha kaba la wan ban plie da u Deputy Commissioner ka East Jaintia Hills u Abhilash Baranwal, IAS kum u Kongsan.
Ha ka jingkren u DC Abhilash Baranwal, ula ong ba kane ka dei kaba por ba ki samla kin long phikir ban ioh met kaba koit kaba khiah.
Ula ong ruh ba kum ki samla ka dei ruh ka por ba kin jied kaei kaba bha bad kaba sniew bad haba ki samla ki lah ban bishar hapdeng kine ar kin lah ban jop bad ban iaid ha ka lynti kaba dei haka jingim kum ki samla.
Ula ong ruh ba kaba kongsan ka dei ka jingrai kut kaba skhem ban shimkhia ban iakhun pyrshah ia ka jingpang HIV ba kan lait na ka jingsaphriang.
Ha kane ka jingialang ba la pyniaid da u Principal ka Jaintia Eastern College, Khliehriat u Dr.
Phervision Nongtdu la ioh ruh ka jingbatai bniah halor kane ka  phang da ka Assistant Proff.
PS.
Phawa bad ha kaba kut jong ka jingialang la ioh ka jingkren ai khublei na ka Asistant Proff ka Kong FD Lytan.
Ha kine ki ar sngi la pynlong ia ki jingiakop bapher bapher kynthup ka Abhivyakti (Red Show), RCC Quiz Competition, Marathon (Red Run) bad Flash Mob.
Ha ka sngi sdang la pynlong ia ka jingpynshai paidbah halor kumno ban ïada bad ban pynduna ïa ka jingsaphriang bad ka jingpur stet jong u khñiang jingpang HIV/AIDS lyngba ka riew shemphang ka Kong Rinibeth Patlong Program Manager MCSWA TI CC Khliehriat ha Ladrymbai.
Ka “Tur Shaphrang" Village Organisation, Lumpyngngad, Amlarem block, West Jaintia Hills haka 27 tarik mynta u bnai ka la ioh ban rakhe ia lyngkhuh snem kaba nyngkong jong ka ha ka jingialang kaba la long ha madan football jong ka shnong.
Ia kane ka VO Lumpyngngad ba la seng ha ka 27 tarik Naitung 2022, la jer kyrteng da ka “Tur Shaphrang, bad hapoh kane ka VO ki don santylli ki SHG kiba iasnohkti lang ban kyntiew ia ka roi ka par ki nongshong shnong, kita ki long ka SHG Shaniah tylli, SHG Iateilang, SHG Ryntihlang, SHG Cjukai dei phrang bad ka SHG Khihmon Sngah Jam.
Ha kane ka jingialang la ia don lang ruh u Bah M.
Kharpran, Block project manager (BPM) Amlarem C&RD Block kum u Kongsan bad u bah Medalin Swer kum u Symbud Kongsan kiba la aijingkren nalor kiwei pat ki riew pawkhmat ka thain kum u Bah W.
Chyrmang bad kiwei kiwei.
Ha kane ka sngi la ioh ruh ka jingkren na ki nongkitkam ka VO, kiba kynthup ia i Kong Fitby Syrti kaba la pynshai paidbah halor ka khana lyngkot ka VO ha kane ka jingiaid lynti kaba shisnem kynthih, ha kaba ka la ong ruh ba ka VO ka la lah ban pyndep haduh 12 tylli ki kam hapoh kane ka snem, kata naduh ka kam thung dieng, pynkhuid shnong, rakhe Sngi Laitluid (Independence day) bad ka jingai jingiarap ia kiba donkam  jingiarap kum sha ki para shnong para thaw,  haba don ki jingiathoh shongkurim hapoh shnong,ban peit ia ka bha ka miat bad ka suk ka sain hapoh shnong bad kiwei kiwei ki kam babha.
Nalor kata la ioh ruh ka jingkren na u Adviser ka VO u Bah C.
Talang uba dei ha ka juh ka por u Waheh Shnong Lumpyngngad.
La wan pynphuh pynphieng ia kane ka program da ka jingwan tuid ki nongshong shnong ba marjan kum na Lumpyngngad, Kharkhana, Pasadwar bad kiwei kiwei ha ryngkat ka jingiadon lang ki kynhun SHG.
Katba ha ka por janmiet la pynlong da ki jingialehkai kum ka musical chair, Arm wrestling, mareh 100 meter shynrang, kynthei bad kiwei kiwei ki jingialehkai nalor ka jingpynkhalai  ia ka Lucky Draw ka VO.
Khatduh la ioh ka jingkren ai khublei na ka kong T Pohkyrnu.
Ka Kur Phawa Siangshai Seng kmie ka la pynlong iaka jingialang kyrpang ban ai mynsiem bad kitbok kitrwiang ia u Shanborlang Siangshai u rang iakhun kti ba paw ka jylla u ban leit mihkhmat iaka ri India haka rynsan ialehkai World Arm Wresling Championship 2023 ka ban long ha Almaty, Kazakhstan.
Kane ka rynsan dei kaba pynlong da ka World Arm Wrestling Federation (WAF) ka ban sdang naduh ka 24 tarik Nailar haduh 3 tarik Nailur mynta u snem.
Iaka jingialang la pynlong ha iingsah u Hilarius Siangshai Adviser ka seng Kur ha Shillong haka jingiadon lang u Charles C Phawa General Secretary, u Lenar Phawa Chairman Arts and Culture, ka Meera Siangshai EC Member, u ma Donush Siangshai bad kiwei kiwei haka 26 tarik Naitung.
U Advicer u ma Hilarius Siangshai haka jingkren, ula iaroh iaka jingtrei shitom jong u Shanborlang Siangshai wat lada u don hapdeng ki jingduna haka bor met ruh.
“Wat lada u dei uba duna ka bor iohsngew hynrei u lah ban pynpaw pyrthei iaka sap ba u don", la ong u Hilarius Siangshai bad ula bynrap ba ka Kur Phawa Siangshai ka ai jingkitbok kitrwiang ba un nanglah ban ialehkai bha ha katei ka jingiakop bad ban lah ban wanrah iaka nam ka burom iaka District ka Jylla bad ka Ri hi baroh kawei.
Kum ka jingai mynsiem ia une u rangialehkai, ka Kur ka la synniang ne pynkham ehbok eh rngiew 10,000/- tyngka.
Iaka jingialang lyngkot la pynkut da ki jingduwai na u Lenar Phawa Chairman Arts and Culture.
Khyndiat shaphang u Shanborlang Siangshai u dei u khun jong ka Kong Icydora Siangshai ba shong ba sah haka shnong Khanduli, West Jaintia Hills District.
Udei ruh u samla uba don ka jingduna ha ki bor ïohsngew.
U Shanborlang, dangshen ula mihkhmat iaka jylla Meghalaya haka jingiakop iakhun kti kaba la long ha Mathura, Utter Pradesh bad ula ioh ban khur iaka takma ksiar (Gold Medal) bad mynta ka kynti ula shah jied pat ban leit mihkhmat iaka ri haka World Arm Wresling Championship 2023.
Ka Mulang Ialong, ka Mookaswan bad ka Madankynsaw Mowkyndeng kila khur jingjop haka lympung ialehkai Under-17 bad ka Third Division Football kaba pyniaid da ka West Jaintia District Sports Assocation kaba long ha Kiang Nangbah Stadium haka sngi Palei.
Haba phai sha ka jingiakhun Under-17, ka Mulang Ialong kala pynliem iaka NSA da 5-1.
Ia kine ki kol la thep da u Nidaroi Mulieh haka minit kaba 33′, 48′ bad 60’+1 bad ar kol la thep da u Charelang Mulieh 15′ bad Tushar Pale 19′.
Ka NSA kala ioh shikol lyngba u Teidiroi Dhar 12′.
Ka jingiakhun hapdeng ka Evergreen Mukhla bad Panaliar kala kut da kaba iakhaid mar 1 kol.
U Deisakiru Nanghuloo 18′ ula thep nyngkong iaka Panaliar, katba ka Evergreen Mukhla ka la ïoh ban pynphai haka minit kaba 50′ u Pynshaimiki Sana.
U Dangri Phawa 19′ 45′, 56′ 65′ ula khyrwit saw kol kaba la biang pura iaka Madankynsaw Mawkyndeng ban khur jingjop haduh 7 -1 iaka FAM.
Nalor u Dangri sa lai kol la thep da u Damechan I Saioo 13′, Philemin Lamare 54′ bad u James Edison Suchiang 55′ Ka Mookaswan kala pynliem da 3-2 ïaka Kseh Sylle Ialong.
Ïaki kol jong ka Mookaswan la thep da u Buhpormi Myrboh 4′, u Slim Myrboh 38′ bad u Shailang Lawai 56′.
Katba ki ar kol jong ka Kseh Sylle Ialong la thep da u Niawki Phawa 27′ bad u Wanbait Suchiang 30′.
Ka rynsan kala long pat kaba la pynkhreh naka bynta ka phainal jong ka state level Subroto Mukherjee Cup Football Tournament, ba pynlong ia ka da ka Directorate of Sports & Youth Affairs ka sorkar jylla.
Ki skul ba la jam sha ka phainal ha kane ka kynti kaba mynta ka long ba ha ka U-14 ki shynrang, ki skul ban iaknieh ia ka nam lahduh ki long ka KB Memorial Secondary School na East Jaintia Hills kaban aireng pyrshah ia ka HK Sing Secondary School na West Jaintia Hills, katba haka U-17 ki khynnah shynrang, ka jingiaknieh ia ka nam lahduh kan long hapdeng ka Assam Rifle Public School na East Khasi Hills pyrshah ia ka Rymbai Presbyterian Hr.
Sec.
School na East Jaintia Hills, bad ha ka U-17  jong ki kynthei, ki artylli ki skul ba la jam sha ka phainal ki long ka Saiden Secondary School na Ri Bhoi pyrshah ia ka Iewrynghep Secondary School na East Khasi Hills.
Baroh lai tylli ki jingiakun kin long ha ka por 9:00 baje mynstep, 11:00 baje mynsngi bad 2:00 baje mynsngi ha madan ialehkai phubol ka SAI, STC, NEHU.
Haba phai sha ki jingiakhun ia ki semifinal ba la long haka sngi Palei, ha ka U-14 ki shynrang, ka KB Memorial Secondary School (East Jaintia Hills) ka la lah ba kan pynliem noh ia ka Mari Apal, UPS, Mangsang (East Garo Hills) da 2-0 bad ia kine ki kol la thep ia ki da u Ebiangmi Siangshai ha ka minit ba 17 bad  ka own goal lyngba u Griksrang Marak  ha ka minit ba 60.
Ha kawei pat ka jingiakhun, ka HK Sing Secondary School (West Jaintia Hills) kala lah ba kan pynliem noh ia ka Myngken Higher Secondary School (Ri-Bhoi) da  3-2, ia ki kol ka HK Sing Secondary School la thep ia ki da u Budmi-ha-oo Mukhim uba la the par kol ha ka minit kaba  3 bad 60 min bad sa shi kol la thep da u Kynsai-I-manmi War ha ka minit ba 20, ia ki ar kol ka Myngken Hr Sec Sch la thep ia ki da u Me-uba-ai Sumer 14 min bad Chanjib Chettri minit ba 54.
Katba ka resol na ka jingialehkai ka U-17 ki shynrang, ka jingiakhun hapdeng ka Sibsingh Memorial Govt.
Higher Secondary School (West Khasi Hills) pyrshah ia ka Assam Rifle Public School (East Khasi Hills) ka long ba haduh ba la kut ka por ba la buh ki ar kynhun ki la lah shwa ban iakhaid da mar shi kol, ha kaba u Rosangzela ka Assam Rifles Public School u la ioh ban pynkhih nyngkong ia ka jar ha ka minit ba 65, hynrei san minit hadien jong kane ka kol, ka Sibsing Memorial Govt.
Higher Sec.
School ka la ioh ba kan pynphai kylla ia kane ka shi kol lyngba u Rishandabok Marwein, haba la rah pat sha ka tie breaker, ka Assam Rifles Public School ka la jop da  3-2.
Ha kawei pat ka jingialehkai, ki kol lyngba u Bankerbha Dkhar (23 min) bad na u Besterly Ksih (38 mins) ka la biang pura ia ka kynhun ialehkai jong ka Rymbai Presbyterian Higher Secondary School (East Jaintia Hills) ba kan pynliem da 2-0 ia ka Okkapara Secondary School (South West Garo Hills).
Haba phai sha ka semifinal ka U-17 ki kynthei, ka Saiden Secondary School (Ri-Bhoi) ka la lah ba kan pynliem lyngba ka tie breaker ia ka Sibsingh Memorial Govt.
Sec.
School (West Khasi Hills) da 4-2, ka khana jong kane ka jingiakhun hapdeng kine ki artylli ki skul, ka long ba haduh ba la kut ka por ba la buh, ki la lah ba kin iakhaid da mar shi kol, ha kaba ka Sibsingh Memorial Govt.
Sec.
School ha ka minit kaba san ka la ioh ba kan pynkhih nyngkong ia ka jar lyngba ka Younisha Thabah, katba ka Saiden Secondary School ka la iakhun tyngeh tad haduh ba kan da ioh ba kan pynphai kylla ia kaneka shi kol lyngba ka Daphishisha Syngkli ha ka minit kaba 60+3.
Katba ki kol lyngba ka Larihun Songthiang (4, 21 mins), Melaribha Lyngdoh (25mins) bad Sodawanki Suchiang (42 mins) ka la biang pura ia ki thei ialehkai jong ka Iewrynghep Secondary School(East Khasi Hills) ba kin lah ban pynliem noh da 4-2 ia ka North Liberty Hig.
Sec.
School (West Jaintia Hills), ia ki artylli ki kol ka North Liberty la ioh ban thep ia ki da ka Deigracia Dan (8 mins) bad ka Beatify Shylla (29 mins).
Ki don haduh palat shi million tylli ki dieng Sohphan ha ki bynta bapher bapher ka jylla Meghalaya, kata kiba mih sha ki lyndet kper khlem da donkam ban sumar sukher bad pynleit jingmut khnang ban lah ban kyntiew ia ka ioh ka kot, ong ka Myntri sorkar ka Dr Ampareen Lyngdoh haba kren ha ka jingialang ba la khot pynlong da ka  Directorate of Food Processing halor ka ‘Jack Start 2023’ hapoh State Convention Centre, Shillong haka sngi Palei.
Haba ai jingkren kum ka Kongsan kane ka Myntri ka rep ka riang ka la ong ruh ba ka long kaba donkam ban pyniar shuh shuh ia ki kam khaii pateng lyngba u Sohphan bad ban khmih kumno ki nongrep ki la ioh jingmyntoi.
Ka Myntri ka la ong ruh ba ka la dei ka por na ka bynta ki nongseng kam bathymmai ba kin sdang ia ki kam khaii pateng lyngba une u jait soh uba don kynrei ha kane ka jylla.
Kumjuh ka la kyntu ruh ia ki ophis ka tnat Agriculture bad Horticulture ba ki bteng ban iatreilang bad ki kynhun kiba pynmih bad ban aijingkyrshan ia ki khnang ban pynthikna ba ki mar ba la pynmih kin long kiba jop bad ruh ban bud ryntih ha kaba iadei bad ka jingshngain ki marbam ba la pynmih namar dei halor kane kaba ki jaka iew jong ka pyrthei ki phaikhmat.
Ha kane ka jingialang la ioh ruh ka jingkren na u K.
N.
Kumar, Chairman, Meghalaya Farmers’ (Empowerment) Commission uba la pynpaw halor ka jingdonkam ban kyntiew ia ki jait jingbam ba la pynmih lyngba u sohphan ha ka jylla, katba u bah ML Suiam, Officer in Special Duty, Directorate of Food Processing u la ai ka jingpynshai kaba bniah ha kaba iadei bad ka ‘Mission Jackfruit.
’ Ha kane ka jingialang ka Kong Ampareen ka la pynlong ruh ka jingjurip ia kiba bun tylli ki stall kiba dei ia ki mar bam bapher bapher ba la shna bad pynmih lyngba u sohphan.
Kiwei pat kiba la ia don lang ha kane ka jingialang ki kynthup ruh ia ka Kong  Isawanda Laloo, Secretary Department of Agriculture & Farmers Welfare, ki heh sorkar na ka tnat Agriculture bad Horticulture, ki nongseng kam lajong, ki nongrep bad kiwei kiwei.
Ka Reserve Bank of India, Shillong haka 26 tarik une u bnai ka la pynlong ia ka prokram ai jinghikai ha kaba iadei bad ki jingnang jingtip bad ka jingshim rai ha kaba iadei bad ka rukom pyntreikam ia ki pisa pilain ne ‘Financial Literacy Event’ hapoh ka Dorbar Hall jong ka shnong Mawkawah, Nongstoin, West Khasi Hills District.
Ia kane ka prokram la plie da u Bah Olden Nongpluh, General Manager bad Officer-in-Charge (GM(O-i-C)), Reserve Bank of India, Shillong ha kaba la wan iashim bynta lang ruh da u GM(O-i-C), NABARD, ki heh na ka ophis BDO Nongstoin Block lem bad kiwei pat ki heh na ki bank kiba treikam ha katei ka thain.
Ha kane ka prokram na ka liang u GM (O-i-C), RBI bad u  GM(O-i-C), NABARD ki la ai ka jingkren sha ki nongwan iashim hynta halor kiba bun ki mat bad halor ki jingmyntoi lyngba ki bank kumjuh ha kaba iadei bad ki jingtreikam kiba iadei bad ki kam pisa pilain.
Na ka liang u heh ka RBI Shillong u la ai ka jingpynshai sha ki nongiashim bynta halor kiba bun jait ki lynti kiba shngain bad ia kaei kaba ki dei ban leh bad kaei kaba kim dei ban leh ha kaba iadei bad ka jingshngain jong ki digital banking,  ka jinglah ban shah thok jong ki customer ha ki kam pisa, ki jingujor ha ki jingtreikam jong ki bank bad halor ki   digital transactions, kum kaUPI, BHIM, USSD, bad kiwei pat.
Ha kane ka jingialang la ioh ia ka jingkren pdiang sngewbha na u bah Olden Nongpluh, General Manager bad Officer-in-Charge (GM(O-i-C)), Reserve Bank of India, Shillong ha ka jingiadon ryngkat lang jong kumba 160 ngut ki nongrep, ki dkhot na ki SHG, ki nongtreikam lajong bad kiwei kiwiei.
Ha kane ka sngi la aiti haduh 18 tylli ki shithi ai ram kaba la kot sha ka T.
1.
08 klur lyngba ki bank kiba treikam ha kine ki thain sha ki nongioh jingmyntoi.
Nalor kata ki katto katne ki bank ki la buh ruh ia ki counter na ka bynta ka Social Security Schemes bad ka jaka kylliang pisa na ka bynta ka jingmyntoi jong ki nongiashim bynta.
U District Magistrate ka Eastern West Khasi Hills District shibynta ban bud ryntih ia ka hukum ba la pymih da ka Iingshari High Court ka Meghalaya na ka bynta ka PIL No.
2 jong u snem 2021 kaba ha ka 26 tarik u Jymmang mynta u snem, u la pynmih hukum hapoh ka Section kaba 144 jong ka CrPC ka ba khang pyrshah ia ka jingbuh ne jingwah pathar ia ka doh khlem kano kano ka jingda, jingtap ne jingker kiba biang da ki nongdie doh kiba ju die doh hapoh ka distrik.
Na ka liang u District Magistrate u la ong ba kane ka jingbuh bad jingwah pathar ia ka doh da ki nongdie doh ka lah ban wanrah ka jingjaboh jong ka doh lyngba ki pumpum bad ka lah ruh ban pynsniew ia ka doh kaba lah ban wanrah kylla ia ki jingpang sha ki nongbam ia ka.
Kumta  ruh la pynmih ia kane ka hukum kum shibynta ban pynthikna ba la leh bha bad leh thikna ia ka rukom ot bad rukom buh ia ka doh da ki nongdie doh bad ka rukom ri ia ki mrad da ki paidbah kiba ju ri ia ki, kaba kynthup ruh naduh ka rukom kit rukom bah ia ki mrad ban ri lane ban bam doh.
La kyntu ruh ia kino kino ki nongshong shnong kiba shah ktah ha katei ka hukum ki lah ban leit mih sha ki bor ba dei khmih halor kane ka bynta, bynrap shuh shuh ka hukum jong u District Magistrate.
Image by -Rita-👩‍🍳 und 📷 mit ❤ from Pixabay.
Ki pulit ka Khliehriat, East Jaintia Hills ki la ioh ban kurup haduh 69.
196 kilo u kynja na kawei ka kali Swift Maruti car hadien ka jingpynap shrip ha ka lynti surok NH-06 ha ka shnong Kongong ha kaba kila kem noh ruh ia laingut ki briew kiba donkti ha ka sngi Palei.
Na ka liang u Superintendent of Police, East Jaintia Hills District u Jagpal Singh Dhanoa, IPS  u la ong, hadien ba ki la ioh ia ka jingtip kaba bniah halor ka jingdon jong ki laingut ki nongkhaii drok ia kiba la tip kyrteng kum u Mintu Das, Bijay Kr.
Ray bad u Arvind Kumar kiba dei na Assam kiba la wan da ka kali Swift Dezire kaba don ia u Regn No.
AS-04-J-0171.
Kumta ruh ki pulit ki la pynlong ka jingpynap shrip ha ka surok NH0-06 ha Kongong ha kaba ki la ioh ban bat noh ia kane ka kali bad ki briew kiba donkti ha ka por kumba 2:30 nohphaisngi.
Ha ka jingtalasi ia kane ka kali ha ryngkat ka jingiadon lang ki sakhi ba laitluid la ioh ban kurup noh haduh 91 tylli ki song bad ha ka jingleh ia ka test la pynthikna ba u dei u kynja ia uba la thmu ban khaii beain.
Na kine ki laingut la ioh ruh ban kurup noh ia ki laitylli ki mobile phone bad la register case hapoh Khliehriat PS.
Ka jingtohkit ka dang iaid shakhmat khnang ban lapdien ia kiba donkti ha kane ka kam khaii ia ki jingdih ba beain.
U Bah Cheerful Surong na ka thain Wahiajer Narpuh u la phah ka jingujor sha u Myntri ka Tnad Commerce & Industry Dept ka sorkar Meghalaya ban pynpaw pyrshah halor ka jingai NOC sha ka kompeni pynmih dewbilat kaba kyrteng ka ‘Bond Cement Company Ltd’ hapoh Wahiajer Narpuh.
Lyngba une u kyrwoh u la ong ba kum ki nongshong shnong jong ka Wahiajer Narpuh u la wanrah ia kane ka shithi jingujor pyrshah ia ka jingai NOC ne ka jingai jingbit na ka bynta ban wanrah ia ka cement plant bathymmai hapoh kane ka shnong ka lyngba ka ‘Bond Cement Company Ltd’ ha kaba ia kane ka NOC na ka shnong ka jong ki la ai bad mynjur da u Waheh Shnong u Ma Sibren Sumer khlem ka jingai jingmynjur da ki paidbah nongshong shnong.
Halor kane ka bynta u la ong ba na ka liang ki nongshong shnong ki la pynpaw ka jingpyrshah ban wanrah ia kane ka cement plant namar kane ka shnong ka dei kaba la kerkut lypa da kiba bun tylli ki karkhana pynmih dewbilat.
La ong ruh ba ka jingwan jong kine ki karkhana dewbilat hapoh ka shnong bad ki shnong ba marjan ka long lyngba ka jingkular ha ka liang ka ai kam ai jam bad ban kyntiew ia ka roi ka par jong ki shnong ki thaw, hynrei kaei kaba ki sakhi ka long ba ki la nang wanrah pynban ia ka jingjulor ia ka mariang, ka jingduh ki tyllong um bad ka jingjakhlia jong ka lyer.
U la ong ruh kaei ka ban jia ia ka shnong ka jong ki bad ki shnong ba marjan lada kiba kum kine ki karkhana ki dang iai wan.
Ka jingieng pyrshah halor kane ka jingthmu ban wanrah ia kane ka karkhana dewbilat ka long ruh halor ka nongrim jong ka jingshah ktah jong ka mariang kumjuh ia ki jingthung jingtep, ki mrad ki mreng bad khamtam ia ki briew.
Nalor kata u la ong ruh ba katkum ki jingtip ba ki la ioh ki dang don shibun ki kompeni kiba thmu ban sdang ia ki karkhana treikam ha kane ka thain, bad ka jingsngewkhia ka long ba kane kan nang pynjulor shuh shuh ia ka mariang bad ia ki sawdong sawkun jong ka.
Ka jingpule bniah katkum ka saian la pynhisha ba ki karkhana dewbilat ki dei ki nongnoh synniang ba hakhmat eh ha kaba iadei bad ka jingduh jong ki khlaw ki btap tang ha i por ba khyndiat, bad ka jingnang bun jong kine ki karkhana hapoh ka thain kan pynlong ia ki jaka khlaw ka thain Narpuh ba kin duh kin dam noh tang hapoh ka 5 bad 10 snem ki ban wan.
La ong ruh ba ka jingwan jong kine ki karkhana kan nang pynkhluit ia ka jinglong jingman ha ka mariang hapoh ka thain Narpuh kaba ha ki shiphew snem kiba la dep ka long hapdeng 24-26 degree Celsius ha ka lyiur bah, hynrei ia kaba mynta ka la kiew shaduh ka 30 degree bad palat namar ka jingpynmih jong ki karkhana dewbilat ia ka Carbon dioxide.
Kumjuh kane kan wanrah ruh ka jingjulor ia ka rep ka riang kaba long ka tyllong jong ka jingim na ka bynta ki nongshong shnong.
Shuh shuh ha ka jingujor la pynpaw ruh ba ka jingwan jong kine ki karkhana kam shym la iarap satia ban kyntiew ia ka roi ka par ne ha ka ioh kam ioh jam hynrei ka la wanrah pynban ia ki jingpang jingshitom.
Kumta ruh halor kine ki nongrim ba la kdew haneng la kyntu ia une u Myntri ba un shim khia lem halor kane ka bynta hashwa ba kane ka ophis kan ai ia ka jingbit na ka bynta ki karkhana dewbilat bathymmai hapoh kane ka shnong ka jong ki ia kaba kin iai bteng ban pyrshah jur.
Ka Cadenza School of Music Shangpung ka skul hikai ban tem ban put kala kynjoh sha uwei u mawjam ha kaba kala lah ban plie iaka tnad jong ha Lumpyrtuh Mihmyntudu, West Jaintia Hills District.
Ia kane ka skul hikai tem la plie iaka haka 26 tarik Naitung haka jingiadonlang u Kenneth Anderson Iakai uba dei ruh u Chairman ka skul lem bad ki dkhot jong ka skul baroh.
Ka jingthmu ban pynmih ia kane ka tnad ban ai ia ki jinghikai ia ki khynnah kiba don shibun ki sap ba kyrpang ha kane ka district bad ban kyntiew iaka put ka tem.
Kino kino kiba don jingthmu ban shah hikai naduh khynnah, samla shynrang bad kynthei ki lah ban phone ha kine ki number 8798574177/ 8415018167 na ka bynta ki admission form naduh 26/7/2023.
Ki jinghikai ki kynthup iaka Guitar, Keyboard, Bass bad Drum.
Haduh hynniew ngut ki runar kiba donkti ha ka kam tuh thuk thuk kila ngat ha ka shrip jong ki pulit, kata hadien ba laingut ki la shah kem noh na Amlarem bad laingut kiwei pat na ka thain Pynursla.
Kane ka la wan jia hadien ba ka la don ka jingujor ha ka 15 tarik mynta u bnai hapoh Mawngap PS ba ka don kawei ka thuk thuk RS 200 kaba don ia u No.
ML-05-P-6045 kaba la shah tuh noh na Umlyngpung, 12 mile, Mylliem ia kaba la rejistar case hapoh Mawngap.
Halor kane ka jingjia na ka liang u Superintendent of Police, East Khasi Hills, Shillong u Bah Sylvester Nongtnger, IPS ula ong ba hadien ba kila ioh ia ka jingtip kaba bniah kumta ruh ki la pynlong ka jingpynap shrip hadien ba ki la ioh ban kem noh ia laingut ki briew kiba donkti napoh Amlarem, katba ia ka thuk thuk la lapdien na ka shnong Padu, Amlarem katba laingut kiwei pat ki la shah kem noh na ka thain Pynursla.
Hadien ka jingpynlong ia ka jingtohkit ia kine kiba shah kynnoh donkti, la ioh ban kurup noh ia kawei ka Pulsar 150 napoh Amlarem bad kawei pat ka Pulsar 220 na Pynursla ki bym don satia ia ki nombor plate bad ia kiba la ngeit ba la tuh ia ki na Amlarem bad na ka thain Pynursla.
Kumjuh ha ka 25 tarik mynta u bnai ki pulit ki la ioh pdiang sa kawei pat ka jingujor hapoh Laban Police Station ba ka don kawei ka thuk thuk Pulsar 150 cc kaba don ia u registration number ML 05-V-0993 kaba la shah tuh noh na Lower Harisabha, Laban.
Halor kane ka rejistar case hapoh Laban PS.
Hadien ba ki pulit ki la ioh jingtip, uwei u briew uba la shah kynnoh donkti u la shah kem noh na Shallang ha kaba la ioh ruh ban kurup noh ia kane ka thuk thuk.
Nalor kata ki pulit ki la kurup noh ruh ia kawei ka kali Alto 800 kaba don ia u registration number AS 01 DH 2009 ia kaba la pyndonkam ha kane ka kam tuh.
Watla katta la ong ba ki dang don shuh shuh sa katto katne ngut kiba shah kynnoh donkti kiba dang don hapdeng ka jingphet rieh, bad na ka liang ki pulit ki dang pynlong ka jingthwet ban ioh kem ia ki.
Ka State Level Subroto Mukherjee Cup Football Tournament, ba la pyniaid ia ka da ka tnat Directorate of Sports & Youth Affairs ka la jam pat sha ka semifinal, ba la buh ban long lashai ka sngi ka 27 tarik bad ka phainal la buh ba kan long ha ka 28 tarik.
Ha ka U-14 ki khynnah shynrang, ki skul ba la rung sha ka semifinal ki long ka skul na East Garo Hills kaban aireng pyrshah ia ka East Jaintia Hills bud pat sa ka skul na Ri Bhoi kaban aireng ia ka West Jaintia Hills, kine artylli ki jingiakun kin long ha madan ka SAI, STC NEHU ha ka por 9 bad 11 baje mynstep.
Katba ha ka U-17 ki shynrang  ki skul ba la jam sha kane ka kyrdan iakhun ki long ka West Khasi Hill kaban aireng pyrshah ia ka East Khasi Hills, katba ka South West Garo Hills kan aireng pyrshah ia ka East Jaintia Hills, kine ki jingiakhun kin long ha ka por 1:00 PM bad 3:00 PM ha SAI STC NEHU.
Ha ka U-17 ki khynnah kynthei, ka jingiakhun ia ki semifinal kan long hapdeng ka West Khasi Hills pyrshah ia ka Ri-Bhoi District, katba ka East Khasi Hills kan aireng pyrshah ia ka West Jaintia Hills, bad kine ki artylli ki jingiakhun kin long ha Madan Heh Stadium, Mawlai ha ka por 9:00 AM bad 11:00 AM.
Haba phai sha ki jingiakhun ba khatduh jong ka league kiba la long hynne ka sngi, ha ka U-14 ki khynnah shynrang, ka jingiakhun hapdeng ka East Jaintia Hills KB Memorial Sec School pyrshah ia ka Eastern West Khasi Hills Little Star English Medium Sec School ka la kut noh ha ka jingiakhaid kaba long da mar shi kol, katba ka West Jaintia Hills HK Sing Sec School ka la lah ba kan pynliem noh ia ka West Garo Hills St.
John Sec School da 11-1, u namtam ha kane ka jingiakhun dei u Budmiha-oo Mukhim uba la lam khmat ia la ka skul ban thep haduh 5 tylli ki kol ba la wan ha ka minit kaba 8,16,37,47,65+ mins.
Ha kawei pat ka jingiakhun, ka South Garo Hills Dabit Ampangdam S.
S.
A School ka la lah ba kan iakhaid da mar shi kol bad ka West Khasi Hills St.
Peter Hr Sec School,  katba u Chanjib Chettri ka Ri Bhoi Myngken Hr Sec School marwei u la ioh ban thep haduh 9 tylli ki kol (10,12,17,21,28,34,50,52,54 mins) bad kane ka la biang pura ia kane ka skul ba kan pynliem da 16-1 ia ka South West Khasi Hills Mawbidong Sec School.
Ka resol ha ka jingiakhun ka U-17 ki shynrang ka East Jaintia Hills Rymbai Presbyterian Hr Sec School ka la lah ba an pynliem da 2-1 ia ka South Garo Hills Nilwagre Sec School, ka Ri Bhoi Mynken Christian Hr Sec School ka la pynliem da 5-0 ia ka South West Khasi Hills Rangthong Christian Hr Sec School, ka East Khasi Hills Assam Rifles Public School ka la pynliem da 2-1 ia ka West Garo Hills Dobasipara Sec School, ka West Khasi Hills Sibsing Govt Memorial Hr Sec School ka la pynliem da 2-0 ia ka East Garo Hills Rongrengiri Govt Hr Sec School.
Katba ka resol na ka jingiakhun ka U-17 ki kynthei, ka East Khasi Hills Iewrynghep Sec School ka la lah ba kan pynliem noh ia ka South West Khasi Hills Rangthong Christian Hr Sec School da 2-1, katba ka jingiakhun hapdeng ka East Jaintia Hills Khliehriat Hr Sec School pyrshah ia ka Ri Bhoi Saiden Sec School ka la kut noh ha ka jingiakhaid kaba long da mar lai kol, katba ka West Jaintia Hills North Liberty Hr Sec School lyngba ka hat trick jong ka Daphimon Khyriem ((11,34,39 mins) ka la biang pura ia kane ka skul ban pynliem noh ia ka South West Garo Hills Birin Nuchong Sec School da 7-1.
Ka West Khasi Hills Sibsingh Memorial Govt Hr Sec School ka la lah ban pynliem da 3-0 ia ka East Garo Hills Chachat U.
P.
School Rongjeng.
Ka tnat shipai Border Security Force (BSF) Meghalaya na ka 50 Bn haka sngi Balang kala pynlong ia ka prokram ai jingsumar lyngba ka Civic Action Programme jong ka hapoh BOP Bahadur Dist- South West Khasi Hills.
Ha kane ka prokram ki la don haduh kumba 400 ngut ki nongshong shnong na ka thain khappud kiba la ioh jingmyntoi lyngba ki dawai dashin bad ka jingsumar ei da ki doktor jong kane ka tnat shipai ha ryngkat ki dkhot napoh ka Civil Hospital Ampati, Tura.
Na ka liang ki nongshong shnong kumjuh ki nongialam shnong ki la ai ka jingiaroh halor kane ka sienjam ba la shim da ki shipai BSF bad ki kyrmen ruh ba kum kine ki prokram kin dang iai bteng hadien habud.
Ka Khasi Students’ Union (KSU) Narpuh Circle bad ki nongialam shnong hapoh ka thain Narpuh kila ai por 7 sngi ban maramot iaka surok National Highway 6 na Mynkre haduh Malidor.
Ia kane la ong u nongialam KSU Napuh Circle ma KS Suchiang hadien bala dep ai iaka shithi sha u Deputy Commissioner, East Jaintia Hills District haka sngi Balang.
Une u nongialam ka KSU ula ong ba ka NHAI kala lehbein iaki shnong kiba hap haka thain Narpuh naduh Mynkre shaduh sha Malidor la bunbun snem watla ka khrong khajna na ka toll plaza ha Lumshnong, hynrei ka phiel pat ban shna ne maramot iaka surok kaba la dap sa ki thliew ki syar bad ki pung um kaba wanrah jingeh iaka leit ka wan u paidbah.
Ula ong ruh ba kim lah shuh ban niew iaka National Highway namar ba kam pher shuh iaka surok khyndew.
Ka iaid ka ieng ki paidbah khamtam haba kit ia ki briew kiba pang shitom kaba jingeh ban iaid lyngba kane ka surok.
Kumta haba kyrpad ia u DC, ka KSU bad ka Nongialam shnong Narpuh kila dawa ba ka NHAI bad ki bor ba dep peit iaka surok ki dei ban pynthikna ban shna iaka surok na Mynkre sha Malidor dei ban pyndep hapoh 7 sngi.
Lada phiel ban pyndep iaka jingmaramot hapoh ka 7 sngi bala buh iaka shithi kin shim da kiwei ki sienjam da kaba khang iaka toll plaza bad ban mudui da ka ejahar pyrshah iaka NHAI.
Lah ban pynkynmaw ba kane ka jingpheil ka NHAI ban pynbha iaka surok kala poi shaduh sha iingbishar Meghalaya High Court, pynban ka NHAI haduh mynta mynne kala phiel ban shna iaka surok.
U Deputy Commissioner ka East Garo Hills, u Vibhor Aggarwal u la pynmih ia ka jingmaham ia ki nongshong dukan, ki nongdie madan kumjuh ia ki nongthied nongpet hapoh ka district ki bym pdiang ia ki pisa 10 tyngka nar ba la pynmih da ka Reserve Bank of India.
Kane ka jingpynban ka la wan long hadien ba na ka liang ki bor sorkar ki la ioh jingtip halor ka jingkyntait jong ki nongshong dukan, ki nongdie madan kumjuh da ki paidbah nongthied nongpet ban pdiang ia kine ki pisa 10 tyngkat nar hapoh ka district kaba long pyrshah ia ki kyndon ain bad wanrah ka jingthut bad ka jingbitar hapdeng kiba bun ki riew paidbah.
Na ka liang une u heh ka district u la maham ruh ba kito kiba kyntait ban pdiang ia kine ki pisa 10 tyngka nar kin ngat ha ka jingshah pynshitom hapoh ki kyndon ain Section 188 jong ka IPC bad Section 6(1) jong ka Indian Coinage Act, 2011.
Image by Priyam Patel from Pixabay.
Kakkum ka shithi bala ioh pdiang na ka Indian Oil Corporation Limited, Guwahati Ref:GIDO/MGL/DOM/MI-3, Dated 16-06-2023, ka la ai jingmut ia baroh ki nongpyndonkam tyndong LPG ba kin pyndonkam ia ki tiar Gas da kiba don ia ka Marked ISI bad ruh ban bujli ia u Pipe (Hose Pipe) manla laka 5 snem na ka tarik ba shna (Manufacturing date).
Kumta ka ophis trei kam u Deputy Commissioner Supply ka kyntu ia baroh ki pyndonkam LPG ban bud ia ka jingbthah kaba donkam khnang ban ioh ia ka jingshngain (safety) ha ki longiing longsem jong phi bad ruh ia ki ba ker sawdong baroh.
Ka Mulang Ialong, Royal Pole Mihmyntdu, ka FAM bad ka Demthring kila khur namjop haka jingiakhun football Third Division bad Under-17 kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Haba phai sha ka jingiakhun Third Division, ka Mulang Ialong kala jop da 2-0 iaka Lumpyrtuh Mihmyntdu.
Ia kine ki ar kol la thep da u Tellmi Mulieh 50’ bad u Challet Phawa 64’.
Ka Royal Pole Mihmyntdu kala jop da 3-1 iaka Nangbah Khloopano.
Ia kine lai kol ka Royal la thep da u Pynshai Chullet 5’ bad 14’ bad Marsanki Suchiang 44’.
Shikol ka Nangbah Khloopano la thep da u Aiban Lamare 64’ Haba phai pat sha ka jingiakhun Under 17, ka FAM kala jop 3-0 iaka Salaroh.
Ia kine ki kol la thep da u Banshan Suchiang 9’, Jeri Messi Pohdweng 44’ bad u Kamjuhi Phawa 49’.
Katba ka shikol u Dangkermi O Ryngkhlem 26’ kala biang pura iaka Demthring ban pynliem da 1-0 iaka Catholic Youth.
Ka Niaw Wasa Utd kala jop iaka jingiakhun kaba nyngkong jong ka da 3-1 pyrshah iaka Dongmihsngi haka Independence Day Cup Under-17 Football Tournament kaba long pynlong da ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Katba ka jingiakhun hadpeng ka Mynthong pyrshah iaka Sohmynting kala kut noh da kaba iakhaid khlem don mano mano ba ioh thep kol.
Haba phai sha ka namjop ka Niaw Wasa , u Riphi O Shylla ula lam lynti ban thep ar kol tang hapoh 2 minit bala iaid ka jingiakhun.
Shikol la thep da u Robert A Tang haka minit kaba 57′.
Haba phai pat sha ka jingiakhun third division, ak Lumkhangdong Kyndongtuber kala jop da ka walkover iaka Tpeppale, kaba khlem lah ban poi sha madan ialehkai haka por kaba la buh haka por 12 baje nohphaisngi.
Haka jingiakhun kaba dang shu dep haka taiew kaba la dep ka Tpeppale kala shah pynliem haduh 9-1 haka Lutituber Ialong.
Kawei pat ka jingiakhun Third Division hapdeng ka Youth Social Welfare Pynthor pyrshah iaka Nangbah Mooknor kala kut da kaba iakhaid mar shikol.
Na kaliang ka Pynthor la thep da u Chivalry Lipon bad na ka Nangbah Mooknor la thep da u Heinidawan Thubru.
Ka sngi kaba ar jong ka lympung ialehkai phutbol State Level Subroto Mukherjee Cup Football Tournament kaba pyniaid da ka Directorate of Sports & Youth Affairs ka sorkar jylla, kala iaid shakhmat haka kyrdan U-14 bad U-17 kynthei bad shynrang kaba pynlong haki lai tylli ki madan kata ka MFA Turf Third Ground, Polo, Madan Heh Stadium bad ha SAI, STC, NEHU.
Haba phai sha ki resol jong ki jingialehkai kiba la long haka sngi ba ar, ha ka U-14 jong ki khynnah shynrang, ka jingiakhun hapdeng ka Ri Bhoi Mynkem Hr Sec School bad ka Umphyrnai Presbyterian Sec School na East Khasi Hlls ka la kut noh ha ka jingiakhaid kaba long da mar saw kol, ha kaba u nam tam ha kane ka jingiakhun dei u Ricky Kharkongor ka Umphyrnai Presbyterian Sec School, uba la ioh ban thep ia kine ki saw tylli ki kol ha ka minit kaba 4′, 17′, 19′, 20′.
Katba ka kynhun ialehkai jong ka Bamil L.
P School Mangsang na East Garo Hills ka la lah ba kan pynliem noh da  3-0 ia ka Dabit Ampangdam S.
S.
A School na South Garo Hills, ka Monfort Hr Sec School ka la lah ba kan pynliem noh da 4-1 ia ka St.
John Sec School na West Garo Hills, ka K.
B Memorial Sec School, East Jaintia Hills District ka la lah ba kan pynliem noh ia ka Rongsang A.
Bagre Sec School na South West Garo Hills da 6-0.
Haba phai sha ka resol na ka jingiakhun jong ka U-17 ki shynrang, ka Okkapara Sec School South West Garo Hills ka la lah ba kan pynliem noh ia ka Rangthong Christian Hr.
Sec School South West Khasi Hills da 2-0, ka Mairang Presbyterian Hr Sec School ka Eastern West Khasi Hills ka la lah ba kan pynliem noh ia ka Nilwagre Sec School South Garo Hills da  3-0.
Katba ka shi kol kaba la thep da u Gideon Mukhim ha ka minit kaba 10′, ka la biang pura ia ka North Liberty Higher Secondary School, West jaintia Hills ban jop ia ka Rongrengre Govt Hr Sec School East Garo Hills.
Katba ka Bekanang Sec School North Garo Hills ka la lah ba kan pynliem da 3-0 ia ka Dobasipara Sec School West Garo Hills.
Haka jingiakhun U-17 ki khynnah kynthei, Little Stars English Medium Sec School Eastern West Khasi Hills ka la lah ba kan pynliem da 4-1 ia ka Birin Nuchong Sec School South West Garo Hills, ka Telekali SSA U.
P School South Garo Hills ka la lah ba kan pynliem  ia ka Chachat UP School Rongjeng East Garo Hills da 3-1,  katba ki thei ialehkai ka Rangthong Christian Hr Sec School South West Khasi Hills  ki la lah ban pynliem ia ka Monfort Dilni Bolchugre School West Garo Hills da 4-1, katba ki thei ialehkai ka Khliehriat Hr Sec School East Jaintia Hills District ki la lah ban pynliem da 6-0 ia ka Rongrong UP School North Garo Hills.
Ka Dorbar Elaka jong ka Elaka Raliang ban tyngkai iaki jingai ka mariang haka sngi 24 tarik Naitung kala shim iaka rai ban khang pyrshah ban pyniap pathar iaki mrad ki mreng bad ban thang iaki khlaw ki btap.
Ka Dorbar Elaka kala shim ia kane ka rai haka jingialang kaba long ha dorbar hall haka ka shnong Raliang, kaba ha kaba la donlang ki Waheh Shnong, ki riew rangbah, ki samla bad ki longkmie naki shnong bapher bapher hapoh ka Elaka.
Ia kane ka dorbar la pyniaid da u Pa Daloi U ma Chawas Lyngdoh u ba long ruh u Chairman jongka Dorbar Elaka.
Ha kane Dorbar da kawei ka sur kala shim iaki  kine ki rai harum: Kiwei pat ki rai ba ka Dorbar Elaka kala shim ka dei halor ka shongsuk shongsain ki shnong ki thaw ha baroh kawei ka elaka khamtam ha ka por Election MDC, MLA bad MP.
Ka dorbar elaka kala khang pyrshah ia baroh ki candidate ban wan ialap palat iaka 4-tylli ki kali rit sha baroh ki shnong kiba hap hapoh u pud u ang ka elaka, lait noh tang haka Rally kumba la ai jingbit da ka Election Commission ka Ri India.
La khang pyrshah ia ki Candidate ba kim bit satia ban ai ja lane kino kino ki jingdih pynbuaid lalit naka sha ia ki paidbah ha ka por baki wan ialap Election.
Ban pyntreikam bad pyrkhing bha ia kine ki rai, ka Dorbar Elaka kala kyrpad bad bthah iaki Dorbar Shong bapher bapher ban pynbna shnong shisyndon ia kine ki rai ka Dorbar Elaka bad ban ai ka jingiatreilang na naka bynta ka jingbha bad ka jingmyntoi jongka Elaka baroh kawei.
Orphan Children Foundation, Jaintia Hills hapoh ka jingialam jong u Founder Chairman u Ma L Dkhar ka la pynlong ka jingai jingiarap da ka bai skul kaba 3 bnai bad ruh da ki marbam sha ki khynnah khunswet kumjuh sha ki khynnah kiba don ka jingduna ha ki dkhot met kiba don hapoh  ka shnong Priang West Jaintia Hills haka sngi Nyngkong.
Ha kane ka sngi la pyniad ia ka jingialang kaba rit da ka kong M Bareh Office Secretary Orphan Children Foundation West Jaintia Hills bad la ioh ruh ka jingkren lyngkot na u Waheh Shnong Priang West Jaintia Hills u K Shullet.
Haba ai jingkren ha ka jingialang na ka liang u Waheh Shnong u la iaroh bad ai khublei ia ki nongialam ka Orphan Children Foundation ki ba la lah ban poi hapoh ha kane ka Shnong na ka bynta ban aijingiarap  ia kum kine ki khynnah kiba donkam shisha ia ki lad jingiarap.
Nalor kata la ioh ruh ka jingkren na u Founder Chairman ka Orphan Children Foundation Jaintia Hills u Bah L Dkhar uba la pynpaw ba ka Orphan Children  Foundation ka lah ban trei kam ha baroh ki bynta jong ka Ri lum Jaintia khamtam sha ki thain nongkyndong,  bad u la ong ruh ka thong kaba ha khmat eh jong ka Orphan Children Foundation ka long ban pynbiang tarajur ia ki khynnah lada long ki khynnah khunswet khun riewspah bad khun baduk ki dei ban ioh kajuh ka jingieid kumba kiwei ki khynnah ki ioh bad ym dei ban niew shiliang ia ki.
Shuh shuh u la ai mynsiem ruh ia ki wat lada kim don kmie don kpa, ki duna ha ki dkhot met ruh hynrei ki dei ban iai minot ha ki jingpule khnang ba phin poi sha khmat kumba long  kiwei pat ki para khynnah.
Ha kajuh ka por u la kyntu ruh ia u Waheh Shnong ba kin sngewbha ban ai ka jingiatreilang bad ka OCF khnang ba kin nang iai lah ban bteng ia ka kam jingiarap.
Ha kane ka sngi la ioh ruh ban iarap ia ki khunswet bad kiba don jingduna ha ki dkhot met hapoh ka shnong Iooksi Umdienglin ha ka jingiadon lang ki volunteer jong ka OCF West Jaintia Hills u D Bareh nalor I Kong M Lyngdoh.
U District Magistrate ka Eastern West Khasi Hills District, haka hukum ba la pynmih ha ka 20 tarik Naitung katkum ka Section ba 144 ka CrPC, u la mana bad pakhang pyrshah ha kaba iadei bad ka jingtih shyiap ha ki jaka jong ka shnong Langtor, Shyrwang bad Ksehkohmoit kiba hap hapoh ka district.
Kane ka jingpynmih hukum da u District Magistrate ka la wan long hadien ba la ioh pdiang ia ki jingujor halor ka jingdon jong ki briew kiba tih shyiap da kaba pyndonkam ruh ia ki kor ki bor ban pynkhuid ia u shyiap ba lah dep tih bad namar ba kane ka jingleh ka long beain bad ka pynjaboh ruh ia ki wah kiba don marjan kaba kynthup iaka wah Kynshi.
Nalor kata kane ka jingkhang pyrshah ia ka jingtih shyiap ka long ruh namar ka jingbuh jingma ia ki dohum dohwah ha ki wahduid bad wahbah kiba don ha  kitei ki jaka, bynrap shuh shuh ka hukum u District Magistrate.
Kila don baroh haduh 18 ngut ki briew kaba kynthup ia arngut ki kynthei kiba la shah kem noh ha ki bor pulit halor ka jingdonkti ha kaba pynmih jingklumar bad ther maw ia ka ophis CMO ha Tura ha ka janmiet jong ka sngi 24 tarik Naitung ha sor Tura, kata ha ka por ba u Myntri Rangbah ka jylla u Conrad Sangma u la khot pynlong ia ka jingiakren bad ki seng bhalang kaba kynthup ia ka Seng Achik bad kiwei pat.
Napdeng kine kiba la shah kem ki kynthup ruh ia ki arngut ki kynthei kiba dei ki nongialam jong ka seng Bharatiya Janata Party (BJP) ia kiba la tip kyrteng kum ka Bellina M.
Marak bad ka Dilche Ch.
Marak.
Kiwei pat kiba dei ki shynrang kiba la shah kem halor ka jingdonkti ha kane ka kam pynmih jingklumar ki kynthup na ka BJP ki dei Bartho Ch.
Sangma (19) na Jarangpara, Dalu, WGH, Salseng Ch.
Momin (28) na Ringgi Songittal, Araimile, WGH, Brendip R.
Marak (34) na  Purakhasia, Dalu, WGH, Akanrik M.
Sangma (21) na Dakopgre, Araimile, WGH, Khuswant M.
Sangma (33) na ITI Quarter, Dakopgre, Tura nalor ka Bellina bad ka Dilche.
Naka TMC ki dei u Bregrimseng S.
Marak (19),na Dopil Songittal, Baghmara, SGH, Pangchu R.
Sangma (18), Gangga Awe, Siju, SGH, Kimkim K.
Sangma (32) na Machokgre, Tikrikilla, WGH, Lastbirth M/ Marak (23) na Morengapara, Ampati, SWGH, Sangra R.
Marak (32) na RC Compound, Baghmara, SGH, Greatster N.
Marak (27) na Sonamite, Ampati, SWGH, Tengchang D.
Sangma (20), na Siju, SGH, Tengma Ch.
Marak (28) na Chapahati, Mahendraganj, SWGH, Jaseng Ch.
Marak (40) na Dopagram, Baghmara, SGH, Gamchu R.
Sangma (20) na Siju, SGH, Kebin Ch.
Marak (28), na Hathmari, Damalgre, SWGH.
Ha katei ka jingmih jingklumar ki la don ruh haduh 10 ngut ki pulit kiba mynsaw kiba kynthup ia u UBI Bitching N Marak, FM Kingstar Ch Momin, ABC/275 Deved R Marak, ABC/177 Gracefield K Sangma, SFC/102 Cliver B Marak, WP/UBSI Esther R Marak, ABC/679 Bikram Chettry, LNK Gopbison R Marak, SFC/141 Lazarus T Sangma, SFC/206 Mrithon P Sangma from Meghalaya Police.
Kawei ka volunteer Home Guard ML/HGV Princia S Sangma.
Ki 7 CRPF ki dei u ASI/GD Shesh Nath, ASI/GD Horel Prasad Tiwari, CT/GD C.
S.
Ronald, CT/GD Nilesh Rathore, ASI/GD Ramjee Singh, CT/GD Amrit Kandula and CT/GD A.
K.
Lakhikanta.
Lah ban kdew ba ka Nongbah Tura ha ka janmiet 24 tarik myntau bnai ka la sakhi ia ka jingklumar hadien ba ki paidbah kiba ap sha surok ia ka jingiakren hapdeng u Myntri Rangbah Conrad Sangma bad ki sengbhalng ki la lum maw ia ki pulit pahara kynthup ia ki bor pahara jong u Myntri Rangbah kaba la wanrah ka jingmynsaw ia ki bor pahara.
Na ka liang ki pulit ruh ki la hap ban pyndonkam da ki tiar pynsat khmat bad siat sha suin ban pynpra ia u paidbah.
Pynban katba nang iaid ka por kane ka jingklumar ka la nang jur hadien ba ki la don kumba laitylli ki kali gypsy ki la shah thang.
Katkum ki khubor la iathuh ruh ba na ka liang u Myntri Rangbah um shym la iohlad satia ban mih na ka ophis jong u ha Tura hadien bun bun kynta namar ka jingshah kerkut ha ki paidbah kiba la khanglad ia u ba un mih tad hadien bas ka jinglong jingman ka la kham jai jai ba ula ioh pat ban mih na kane ka jaka.
Shuh shuh hadien kane ka jingjia ki bor pyniaid district, ki la hap ban pynjari noh da ka korphiw miet ha nongbah Tura bad ruh da ki kyndon section 144 CrPC ha baroh kawei ka nongbah khnang ban tehlakam ia ka jinglong jingman baroh.
Na kane ka jingjia la hap khang ruh iaki skul bad ki petrol pump haka sngi ba Ar.
Ka tnat Directorate of Sports & Youth Affairs haka sngi Nyngkong, ka la sdang ia ka lympung ialehkai jong ka State Level Subroto Mukherjee Football Tournament 2023.
Ha kane ka kynti kaba mynta, ia ki jingialehkai jong kane ka lympung, la pynlong ia ki lai jaka kynthup iaka ha SAI, STC, NEHU, MFA Ground bad ha Madan Heh Mawlai.
Ki don haduh 576 ngut ki khynnah shynrang bad kynthei kiba la mihkhmat na ki skul bapher bapher ka jylla ha ka kyrdan iakjhun ka U-14, U-17, kin iakhun naka bynta ban ioh ia ka kabu ksiar ban mihkhmat pat ia ka jylla ha kane ka jkuh hi ka lympung kaban sa long ha nongbah Delhi mynta u snem.
Haba phai sha ki resol jong ka jingialehkai sdang, ha ka U-14 ka jingiakhun hapdeng ka West Khasi Hills St Peters Hr Sec School pyrshah ia ka East Garo Hills Bamil LP School Mansang ka la kut noh ha ka jingiakhaid kaba long da mar shi kol, katba ka East Khasi Hills Umphyrnai Presbyterian Sec School ka la lah ba kan pynliem da 12-0 pyrshah ia ka South West Khasi Hills Mawbidong Sec School,  ka Eastern West Khasi Hills Little Stars English Medium Sec School ka la lah ba kan pynliem noh ia ka South West Garo Hills Rongsang da 5-0.
Haba phai pat sha ka U-17 ki shynrang, ka  jingiakhun hapdeng ka West Jaintia Hills North Liberty Hr Sec School pyrshah ia ka West Khasi Hills Sibsingh Memorial Govt Hr Sec School ka la kut noh ha ka jingiakhaid kaba long da mar shi kol, katba ka East Khasi Hills Assam Rifles Public School ka la lah ba kan pynliem da 5-0 ia ka North Garo Hills Bakenang Sec School, ka  resol lam kylla pongpet jong ka sngi kaba sdang ka long ba ka South West Garo Hills Okkapara Sec School ka la lah ba kan pynliem da 1-0 ia ka Ri Bhoi Myngken Christian Hr Sec School, katba ka East Jaintia Hills Rymbai Presbyterian Hr Sec School ka la lah ba kan pynliem da 1-0 ia ka Eastern West Khasi Hills Mairang Presbyterian Hr Sec School.
Ka resol na ka jingiakhun ia ka U-17 ki kynthei pat ka long ba West Khasi Hills Sibsingh Memorial Govt Hr Sec School ka la lah ba kan pynliem da 6-0 ia ka South Garo Hills Telekali SSA UP School, ka East Khasi Hills Iewrynghep Sec School ka la lah ba kan pynliem noh ia ka West Garo Hills Monfort Dilni Bolchugre School da 7-0, ka Ri Bhoi Saiden Sec School ka lka pynliem da 7-0 ia ka North Garo Hills Rongrong Union UP School, ka West Jaintia Hills North Liberty Hr Sec School ka la pynliem noh ia ka Eastern West Khasi Hills Little Stars English Medium Sec School da 6-1.
Ka Lutituber Ialong kala jop haka Independence Day Cup Under-17 Football, katba ka Mookyrdup bad ka Sohmynting kila jop haka Third Division Football.
Baroh ar tylli kine ki tournament la pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Nyngkong.
Haka jingiakhun Under-17, ka Lutituber Ialong kala jop da 1-0 iaka Lumpariat.
Ia kane ka kol la thep da u Denis Mulieh (36).
Kawei pat ka jingiakhun hapdeng ka Tpeppale pyrshah iaka Mooknor Thadmuthlong kala kut da kaba iakhaid da 1-1.
Ka Mooknor kala thep shuwa lyngba u Heinthrang Lyngdoh 33′ tang hadien 3 minit bala iaid ka jingiakhun ka Tpeppale kala tan kylla iaka jingiakhun sha kaba iakhaid da ka kol kaba thep u Jopibormitre Dkhar.
Haba phai sha ka Third Division, ka Mookyrdup kala jop da 2-0 iaka Umshangiar.
Ia kine ki kol la thep da u Daohi Kharbih 15′ bad u L Niang 52′.
Ka Sohmynting Dongnein pat kala pynliem da 2-0 Khliehmyntdu Neinshnong.
Ia kine ki kol la thep da u Shan Dkhar 18′ bad u Sainbor Kassar 70′ Ka jingiakhun 25 tarik Naitunghaka Third Div kan long hapdeng ka YSW Pynthor pyrshah iaka Nangbah Mooknor haka por 10:30 mynstep, kawei pat ka jingiakhun kan long hapdeng ka Tpeppale pyrshah iaka Lumkhangdong Kyndongtuber haka por 12 mynsngi.
Haka Under-17, ka Dongmihsngi pyrshah iaka 7 Wasa haka por 1:30 baje nohphaisngi bad ka Mynthong pyrshah iaka Sohmynting 3 baje nohphaisngi.
Ka ding kaba la klang kynsan kynsan kala bam ia shibynta ka dukan die juti ha Iawmusiang Jowai haka miet sngi Nyngkong.
Kane ka jingpluh ding kala jied hadien bala dep khang haka por kumba 9 baje ne 9:30 Pm.
Hynrei ka jingkloi wan ki kali pynlip ding la lah noh ban pynlip iaka ding bad ki thylliej ding kim shym la ioh ban pur.
Kane ka dukan die juti ka dei kaba dei trai da ka Dahun Laloo kaba don mar pyrshah ka SBI Bank, Jowai Branch.
Ka daw ba pluh ding la suba ba dei na ka jingshort ki wire bording hapoh kane ka dukan.
Hadien ka jingklumar naka jinglun maw iaki bor pahara hakhmat ka ophis ka CM Secretariat ha Tura kaba la wanrah iaka jingskut u CM bad mynsaw 5 ngut ki pulit pahara, ka bor synshar district jong ka West Garo Hills District kala pynjari mardor da ka night curfew.
U Myntri Rangbah ka Jylla Conrad K Sangma bad ka kynhun jong u kila sahkut ha Chief Minister Office Secretariat, Tura naka jingklumar kaba jia haka janmiet jong ka sngi Nyngkong, haka jaka pynlong iaka jingialang hapdeng jong u myntri rangbah bad ki Sengbhalang ACHIK, GHSMC kaba la pynlong ruh iaka jingshah thngan la bun sngi ban dawa winter capital ha Tura bad ban pyntreikam iaka Roster System.
Ka jingklumar kala mih hadien ba ki ba ki katto katne kim hun ia kaei kaba la mih na kane ka jingialang.
Ha kane ka jingjia 5 ngut ki pulit pahara kila mynsaw bad na kaliang ki Pulit kila kawang tyndong lyer pynsat khmat ban pynpra ia u paidbhur uba la lum ha katei ka jaka.
U kyrwoh naka ophis u CM ka ong baka jngialang kalong kaba iaid beit bad kala neh haduh 3 kynta bad kala long kaba seisoh.
Ha kaba na kaliang u CM ula khot iakren iaki sengbhalang sha Shillong, ka tarik bym pat thikna bha haka 8-9 tarik Nailar.
Haduh ba thoh iaka khubor, ki bor pulit kila lah ban tem iaka jingklumar.
Na kaliang ka bor District jong ka West Garo Hills hadien kane ka jingjia ia klumar ban tem iaka jingklumar bad pynneh iaka shongsuk shongsain kala pynjari mardor da ka kophiw miet.
Nakaliang u CM ula pynbna lad jingiarap kaba T.
50 hjar marwei sha ki pult kiba mynsaw bad baroh ki jinglut jngsep ban sumar.
Ka Seiñ Raij Tuber lyngba i Rangbah Mansan (President), R Harvis Phawa kala ai khublei ia baroh kiba iadonbynta haka Behdeiñkhlam ban pynlong iaka kaba phuh kaba phieng bad ka phah ruh ka jingsngewnguh sha baroh ki kynrem ki ladang kiba iadonbynta haka sngi pynkut.
Ka Sein Raij Tuber kala pynpaw iaka jingsngewnguh sngewburom bad ai khublei kyrpang ia u symbud Myntri Rangbah ka Jylla Meghalaya, u ma Sniawbhalang Dhar, u Myntri sorkar u ma Kyrmen Shylla u ba long ruh u Local MLA ka thiañ Khliehriat, ia u Deputy Chief Executive Member ka Jaiñtia Hills Autonomous District u ma Lasky Rymbai, u ma Justine Dkhar Ex-MLA ka thaiñ, u ma Lakhon Dkhar EM-JHADC, Finelyness Bareh EM-JHADC, Phasmon Dkhar EM-JHADC, Eveningstar Teron EM-JHADC, Abhilash Baranwal, IAS Deputy  Commissioner, East Jaiñtia Hills District, Ma Tammiyaki Shylla, BDO Wapung C&RD Block, Dolloi Elaka Jowai Puramon Kynjing kiba la pynlait por khnang ban wan sakhi sha ka leh Niam Behdeiñkhlam 2023 ka Sein Raij Tuber.
Nalor ka jingiadon lang jong ki, ka Seiñ Raij ka pynpaw shi katdei eh iaka mynsiem sngewnguh sngewburom haduh katta katta ia u Muhor u Kynthiar, u synniang baki la ai sha ka Raij, khamtam eh ia u ma Sniawbhalang Dhar, u ma Kyrmen Shylla, u ma Lasky Rymbai, ma Justine Dkhar, kumjuh ruh ia baroh ki Rangbah bad longkmie kiba la noh kylluid mynsiem sha ka Raij.
Bad khamtam naka liang jong ka Raij ka pynpaw ruh ka jingsngewnguh haduh katta katta ia i ma Kor Sympli Ex-MDC u kpa jong u ma Kyrmen Shylla u ba la long kloi ban noh synniang sha man kawei pa kawei ka dong ba shna rong hapoh ka 6-Khliehriat LA Constituency naduh u snem 2017- 2023.
Naka liang ka Sein Raij Tuber kam lah khlem da pynpaw iaka jingsngewnguh iaka jingleh bha une u rangbah iaka jinglehbha jong u.
Ka buh kyrpang haka duwai ha U Blei Trai Kynrad ba un nangtheh sei ka jingkyrkhu ia u haki liang baroh.
Ka jingsngewnguh ka leit ruh sha baroh ki Seiñ Raij Shnong, Seiñ Dong ba shna rong kiba hap hapoh ka Raij Tuber, iaka Dorbar shnong Tuber Kmaishnong, VDP Tuber Kmaishnong, iaki Volunteers pyniaid kam, ki seng longkmie Seiñ Raij Tuber, Seng samla Sein Raij Tuber, kumjuh ruh iaki khlieh nongsynshar kiba bat iaka Riti Dustur, ka Niam ka Rukom kiba kynthup naduh ki Dolloi, ki Longdoh, ki Wasan, ki Secretary President jong ki Raij bapher bapher, ka Seng Khihlang, Sein Kyntu Seiñ Raij 12- Dolloi, bad kumjuh iaki Secretary Chairman jong ka.
Ngi pynpaw ruh ka jingsngewnguh sha ki kynhun Niam naki balang bapher bapher kiba iadon bynta lang ban sakhi iaka Behdeiñkhlam.
Ngi ai khublei ruh ia u Rev.
Ferdinand Dkhar Bishop ka Jowai Diocese u bala phah iaka kyrwoh ai khublei Behdeiñkhlam iaki khun ka Seiñ Raij Tuber.
Ka seng ka ai khublei ruh ia u BS Sohliya IAS Deputy Commissioner West Jaintia Hills District.
Ka Sein Raij ka khublei iaki press & media, kiba la pynsaphriang sha baroh ki bynta jong ka ri bad wat sha bar ri ruh ba lyngba jong ki ka pynlong iaka leh Niam Behdeinkhlam kaba phuh ba phieng.
Ngi sngewnguh ruh iaka Synjuk Waheh Chnong Ri wada phah ia u Kyrwoh ai khublei lyngba ki nongialam jong ka sha Behdeiñkhlam ka Raij kumjuh iaki kynhun seng bhalang bapher bapher hapoh ka Bri u 7-Trep, 7- skum kiba la phah ia ka kyrwoh ai khublei Behdeiñkhlam ia khun ka Raij Tuber, sha ki nongshang Suwari pyrthei bad kumjuh ruh sha baroh ki paidbah na kylleng ka Bri u hynñiewtrep hynñiewskum  kiba wan sakhi sha Behdeiñkhlam bad kumjuh sha kito kiba ym lah ban wan markhmat hynrei ki don pat ka mynsiem iatreilang.
Ka Seiñ Raij Tuber ka pynpaw ka jingsngew nguh sha ka Shnat krehkam ka Art & Culture wa ka Tourism ka Sorkar Jylla, iaka shnat ka koit DM& HO East Jaintia Hills District, MePDCL East & West Jaiñtia Hills District , Public Health Engineer Department, Public Work Department, kumjuh iaka ophis u Superintendent of Police East Jaintia Hills & West Jaintia, Fire Service Station East Jaiñtia Hills bad ka kynhun pulit baroh, JHADC, iaka District Administration East Jaintia Hills bad West Jaiñtia Hills,  District Information & Public Relation Department East Jaintia Hills, Disaster Management Department, kamjuh iaka Meghalaya Aids Control Society kiba la iarap ban kyrshan naka bynta pyniaid beit iaid ryntih iaka leh Niam Behdeiñkhlam kaba jop bad kaba phuh ba phieng.
Ka Sein Raij sa shisien ka khublei ia baroh kiba la pynlong iaka Behdeinkhlam kaba jop bad ai ba kane ka Behdeinkhlam kan wanrah iaka jingiatylli khlem da khien iaka jingiapher Niam ne jaitbynriew ban ioh iaka shongsuk shongsaiñ bad ka roi ka par kaba kyrhai.
Ka seng ki samla pule ka Kiang Nangbah Government College Students’ Union (KNGCSU) kala ther tyngeh ia u Deputy Chief Minister ka sorkar Jylla u ma Sniawbhalang Dhar uba sngewkhia iaka jingeh ka Kiang Nangbah Government College (KNGC) tang ha rynsan paidbah.
Ka KNGCSU kala kyntu ruh ia u ban shim admission ha Kiang Nangbah Government College ban sngewthuh iaka jingeh.
Ki nongialam ka KNGC Students’ Union kila ong ia kane haba kynthoh iaka jingkren u ma Sniawbhalang Dhar haka jingalang pynkut iaka iaka lyngkhuh snem ba 10 ka Ummulong Presbyterian College haka 21 tarik Naitung ba ki samla pule kiba leit klas ha Kiang Nangbah ka long kumba ki leit iew bad ym ikop ba ki leit klas namar ba jur ka jingkhapngiah.
Kane ka jingkren jong u kala pynshrai iaki samla pule ka Kiang Nangbah Government College Students’ Union namar ba ka kam jong u bad ka jingkren jong u kam iadei haei eiei bad kam don kano kano ka roi ka par ha kane ka koleg sorkar kaba rim tam ha rilum Jaintia.
“Haba ngi sngap bha iaka jingkren jong u ba u kynthoh ba ki samla pule kiba leit klas ha Kiang Nangbah ka long kumba leit iew bad ym i kop kum kiba leit klas.
Ngi kwah ban pyngsngew ba kane ka kolej sorkar kaba rim tam ha rilum Jaintia, hyrnei ka jingkren jong u ban pynpaw iaka jingsngewkhia iaka kolej kam iahap satia haei haei bad ka kam jong u bad kane ka ka kolej ka dei kaba shah leh bein haka sorkar.
Naka por shaka por ngi buh iaka dorkhat kaba ym lah shuh ban niew sha ka sorkar ban pynbiang iaka jingdonkam ka kolej, hynrei haduh mynta mynne kam shym la don kano kano ka roi ka par ha kane ka kolej," la ong u Precioustar Sten president KNGCSU.
Ka Union kala ong shuh shuh ba ba haka por pynrung klas, ki ktah khlieh namar ba bun palat ki samla pule ba duh klas bad kiba bun hi kiba rung klas ha kane ka kolej dei kiba thep klas tang ha kane ka kolej bad kam don kano kano ka jingshna iaki kamra klas ban pynjem iaka jingeh ki samla pule.
“Ngi sngew sarong ba ngi ioh Dy CM na Rilum Jaintia, hynrei ki kam bad ki jingkren jong u haba nujor, ka dei ka por ia u ban rung klas ha Kiang Nangbah Govt College ban sngewthuh iaka jingeh ki samla pule," la ong u Precioustar Sten.
Ka KNGC Students’ Union haba kyntu ia u Sniawbhalang Dhar Symbud Myntri Rangbah ka Jylla, kala ong ba um dei ban kren pyllait lyer tang ha ki rynsan paidbah, bad kyntu ia u ban kyndang iaki file bad ki jingdawa kaba la buh wat naka bor pyniaid ka kolej naka bynta ka jingdonkam ka kolej.
Ka Myntri ka Tnat ka Koit ka Khiah ka sorkar Jylla, ka Kong Ampareen Lyngdoh haka sngi Nyngkong ka la pan ia ka kaiphot na ki bor pyniaid ka NEIGRIHMS ha kaba iadei bad ka jingkhlad noh jong uwei u samla na ka jingmynsaw.
Haba kren sha ki lad pathai khubor, ka Kong Ampareen ka la pynpaw ba ka la pan ia ka kaiphot jingpynshai halor kane ka jingjia.
Ka la ong ruh ba ka la phah da ka shithi sha u Director, NEIGRIHMS khnang ban sngewthuh shai ha kaba iadei bad katei ka jingjia.
Ha ka juh ka por ka la phah ruh ka jingsngewlem sha kiba haiing hasem jong utei u lanot uba la khlad noh.
Lah ban kdew ba ha ka sngi U Blei ba la lah ka la mih ka jinghuri hura hapoh NEIGRIHMS hadien ba uwei u samla u la khlad noh na ka jingmynsaw hadien ka jingjia tyngkhuh kali ha ka thain Umiam ha ka step Sngi U Blei ba la lah.
Na ka liang kiba haiing hasem jong une u samla ki la kynnoh ba kane ka hospital kam shym la shim khia halor kane ka jingjia bad ba ym shym la don doktor hapoh kane ka hospital ban aijingsumar ia u wat hadien haduh jan san kynta.
Katei ka jingjia tyngkhuh kali ka la jia ha ki thain Umiam katba une u samla u dang niah da ka scooty hadien ba ka la iatyngkhuh bad kawei ka kali Mahindra Thar kaba wan marpyrshah kaba la pynlong ia u ba un ngat ha ka jingmynsaw kaba jur.
Haba buh jingkylli, na ka liang katei ka Myntri sorkar ka la ong ruh ba kam shym aibor satia na ka bynta ban pynlong ia kano kano ka jingtohkit halor katei ka jingjia, kata da kaba ong ba ka NEIGRIHMS ka dei ka tnat jong ka sorkar pdeng, hynrei ka dei ka jingkitkhlieh jong ka sorkar Meghalaya ban peit ban khmih ia ka.
Ka la iathuh ruh ba ka la bthah ia u Director ka NEIGRIHMS ban ai ka jingpynshai kaba bniah halor katei ka jingjia.
Ngi kiba ha iing ha sem jong i (L) Yiang Suting, iba la tep ha ka 21/7/23 ha Balang Presbyterian Moorathud, ngi phah kane ka jingsngewnguh sha phi baroh ki lok ki jor, ki kha ki man, ki shnong ki thaw kiba najan bad na jngai, kiba ngim lah shuh ban jer kyrteng iwei pa iwei ia ka jingwan sngewlem bad pyntngen jong phi ia ngi halor ka jingkhlad noh i pa jong ngi ha ka 20/7/23.
Ngi ai khublei ruh iaki doctors, nurse jong ka Supercare hospital, Shillong bad iaki press bad media.
U Blei un don ryngkat bad phi ha baroh ki liang.
Na kiba haïing Ka Kong Bait Shiwat (kmie).
Ki khun: U Thombor Shiwat U Komol Shiwat.
U Ridon Shiwat.
U Lambor Shiwat.
Ka Santi Shiwat.
Ka Landa Shiwat.
Ka Wanki Shiwat.
Ka Rimon Shiwat.
Ka Bita Shiwat.
Ka Rishisha Shiwat.
Ka Seng Hynniewtrep National Liberation Council (HNLC) ka la kyntait mardor ia ka jingdonkti ha ka kam dawa pisa kumba la sakhi lyngba ka lad pathai khubor kaba la mih mynta ka sngi 24 tarik.
Halor kane ka HNLC ha u kyrwoh lyngba u Bah Sainkupar Nongtraw General secretary ka la kynnoh ia ka jingdonkti jong ki kynhun runar ki bym don satia ia kano kano ka jingiadei bad ka seng HNLC.
Ka HNLC kala maham jur ruh ia kino kino kiba pyndonkam bakla ia ka kyrteng jong ka seng na ka bynta ki kam dawa pisa jubor bad ruh ban shim ka jingpynshitom ia kino kino ki kynhun kiba shim kabu bad kiba pyrshang ban pynthut ia ka jingiakren iasuk kaba dang iaid shakhmat bad ka sorkar pdeng kumjuh ka sorkar jylla.
Ka HNLC ka la ong ba kiba kum kine ki juh ki jait jingjia kila jia ruh ha ki por kiba la dep da ka jingthmu ban pynpulom ia ka jingiaid shakhmat jong ka jingiakren iasuk lyngba ki kynhun shim kabu.
Haduh mynta kam pat shym la don satia kano kano ka jingiasoi soskular hapdeng ka sorkar India, ka sorkar Meghalaya bad ka HNLC bad ym shym la don ruh ki liang ki ban pyrshang ban pynpulom ia kane ka jingiakren.
Kumta ruh ka HNLC ka kyntu jur ia ka tnat pulit ba ka dei ban shimkhia mardor halor kane ka jingjia bad ban kem ia ki briew kiba donkti khnang ban pynthikna ia ka jingiaid beit jong ka jingiakren iasuk kaba la iaid shakhmat.
Ka HNLC ka kyntu ruh iala ka jong ka tnat syntiat ba kan thwet ia utei u briew uba donkti uba kyrteng u Shynshar Khymdeit bad u Samuel Wahlang.
Ha ka juh ka por ka HNLC ka la pynpaw ba katba kane ka jingiakren iasuk da dang iaid shakhmat na ka liang ki riew paidbah ki lah ban noh synniang sha ka seng ha ka rukom jong ka jingai sngewbha ne ka donation.
Kane ka jingpynshai na ka liang ka seng HNLC ka la wan long hadien ba ka la don ka jingkynnoh kumba la mih khubor ba ka seng ka la dawa pisa na ki nongkhaii heh spah ka jylla ha Rilum Khasi bad Jaintia.
Ia kane ka shithi la soi bad phah da u M Rynjah uba kam ba u dei u Finance Secretary ka seng lane da u Synshar Khymdeit uba kam ba u dei u Area Collector jong ka seng uba peit ia kane ka East Khasi Hills bad Ri Bhoi.
U Ma Erwin K Sutnga haka sngi Saitjain ula ong ba ka Supreme Court kala buh tarik ba hadien ka 20 tarik u bnai u Nailar kan shong bishar halor ka mukotduma jong ki halor ka jingpynbeit pud ka Assam Meghalaya.
Ula ong ba kila dep ai lut ïaki kot ki sla kiba kynthup ïaka Map kaba naduh u snem 1896 bad ïa ka notifications 1957-58 kiba iadei bad ki jaka ia kajia bad ka Assam.
U Ma Erwin haba kren shuh shuh haka jingialang paidbah ha Khanduli kaba la pynlong da ka Namdong Block and Laskein Block Border Area Peace Committee, ula ong ba lada don ka jingbakla ha kane ka jingpynbeit pud kin kyrpad na ka Supreme Court ban thaw iaka Monitoring Committee namar ïaki jaka ba hap hapoh ka Sixth Schedule ka sorkar kam don hok ban pynphai ne ai sha ka Assam.
Shuh shuh ula byrngem ba lada don ka jingleh bor nangne shakhmat pyrshah ïaki Khasi Pnar kin ujor sha ka Supreme Court bad pan ïaka jingïada na ka Supreme Court.
Ula kren bynñiaw ruh halor ka jingpynbeit pud jong ka kylla kaba nyngkong namar baka jylla Meghalaya ka la duh noh kumba 14 hajar haduh 16 hajar square kilometre ki jaka.
“Ka sorkar MDA kala kam ba dei tang ma ka, kaba lah ban pynbeit ïa u pud u sam, hynrei ki sorkar kiba mynshwa ruh ki la pyrshang ban pynbeit ia u pud u sam bad ki shem ba kalong kaba jwat.
Mynta pat ka MDA nalor ba kam tip bad shemphang eiei ha kaba iadei bad u pud u sam ka la ktah ia kane ka kam bad duh da ki hajar square kilometre," la ong u ma Erwin.
Kiwei kiwei kiba kren ki dei u u Syiem barim ka Hima Mylliem u Bah Laborious Manik Syiem haka jingkren ula pynkynmaw ba la pdiang ïaka Jylla khlem pud khlem sam bad ka jingpyntreikam da ka North Eastern reorganization Act 1971.
Ula batai ba kata ka North Eastern Reorganization Act, ka ong ban pynbeit pynbiang ïaki pud ki sam kiba dei hapoh North East kynthup ka Nagaland, Mizoram Meghalaya bad Arunachal.
U Bah Laborious Manik Syiem u la ong kamdei shuh ka kam ban dang shu ïa khot ban pynkhih hynrei shijam shakhmat u mawjam ngi la kam bad kaba nyngkong ka Khanduli bad ki 36 shnong ngin ïeng kawei ka jingmut jingpyrkhat ban dawa ïala ka hok bad haba ki ar CM ki wan ha kano kano ka por ki paidbah kin mih ryntih.
Ha kaba ïadei bad ka thaiñ Block I ula ong khlem artatien lada ki kot ki sla baroh khoit kiba ngi don ngin lah ban pynmih da ki original ka Block-1 kan wanphai sha Meghalaya.
Ha kane ka jingialang nalor ki shnong kiba hap haka Namdong Block, Laskein Block la wan shimbyntalang ruh ki nongshong shnong kiba sah ha Block I bad ki shnong ba iakhajia pud.
Ha kane ka jingialang paidbah, katba ka jingialang ka dang iaid ki paid Karbi na shilliang ka madan ki beh iaki khynnah sharia masi bad thmu ban pynthud iaka jingialang.
Ha kane ka jingjia kam don kano kano ka jingjia kaba sngewsih bad ka jingialang kala iaid beit shakhmat.
Ka Khasi Students’ Union (KSU) bad ki nongialam shnong ka Narpuh kila rai ban iakynduh shuwa ia u DC East Jaintia Hills District bad ki bor pyniaid ka National Highways Authority of India (NHAI) ban apil na ka bynta ban maramot iaka surok bah NH 6 naduh na Lumshnong shaduh sha Malidor.
Ia kane ka rai la shim haka jingialang kaba la pynlong haka sngi Palei ha ryngkat ki nongialam shnong bad ka KSU Narpuh.
Ka jingialang kala rai ruh ba hadien ka jingiakynduh ia u DC bad NHAI, lada ym mih soh mih sla ki nongialam shnong bad ka KSU kim shim da kiwei ki sienjam ban pynbor iaka sorkar ban shna iaka surok kaba la iehshrah mynta la bun snem khlem ka jingmaramot bad manla ka 1 KM ka surok ka dap da ki thliew ki syar kaba la kylla long kum ki pung um haka aiom lyuir.
Ka NH-6 ka dei ka surok kaba kongsan bha nalor ka pyniasoh iaka bynta ba sharum ka Assam, ka pyniasoh ruh iaka Mizoram, Tripura bad ka Manipur, hynrei ka leit ka wan mynta ka long kaba shitom naka jingsniew palat liam kane ka surok.
Ka Langsning Fotball Club (LFC) kaba dei kawei na ki klob ialehkai phutbol ba pawnam jong ka jylla, haka sngi Saitjain kala wan shakhmat ban pyntip ba u Bah Khlainpyrkhat Syiemlieh (AFC ‘A’ Licence) un shimti noh kum u coach uba pura jong ka klob.
Kumban shu pynkynmmaw ba baroh shi katta u coach jong kane ka klob dei u bah Hering Shanpliang ha kaba u la lah ban bat ia kane ka kam haduh ka khyllipmat kaba khatduh ba ka Langsning FC kala iakhun ia ka lympung ialehkai jong ka Meghalaya State League.
Ia kane ka jingshimti noh u Bah Khlain ha ka jaka u bah Hering kum u coach, la pynbna ha ka jingiakynduh bad kilad pathai khubor, ha kaba la don lang u Secretary ka  klob u bah Freddy Kharpran, bad ha ka juh ka por la pynbna ba u Sailon Syngkrem un long kum u assistant coach jong ka klob.
Mynta u snem, ka Langsning nalor ka jingiakhun haka lympung ialehkai ka Shillong Premier League ne SPL ka Shillong Sports Association, ka Langsning FC ka phai khmat wat ba kan khreh ba kan aireng ha ka lympung ialehkai jong ka Second Division I.
League, ka thong kum shi bynta ba kan ioh ba kan rung wat shaduh jong ka I.
league.
Kum u coach u Bah Khlain u dei uba la don teng bad ka Langsning FC ha u snem 2008 ha kaba u la long kum u assistant coach jong ka klob kaba la coach ia ka ha kine ki por da u L.
Darlong.
Na ka liang u Bah Khlain ba dei ruh u rang ialehkai barim jong ka Langsning FC, u pynpaw ia ka jingkmen ba ki bor pyniaid ba ki la ibit ban bynshet ha u ia kaneka kam, ha kaba u la buh ia u ia ka thong bad katta hi ka long ban pyrshang ban ialehkai bha ha ka SPL mynta ka samoi.
U president jong ka Voice of the People Party (VPP) U bah Ardent Miller Basaiawmoit ula ong ba ki nongshong shnong ka rilum Jaintia ki khamduk ban iaka Khasi Hills wat la ka don ia u dewiong.
Ia kane ula ong haka jingialang paidbah kaba la pynlong ha Khliehriat West haka sngi Saitjain.
Ula ong ba kiba bun ki niew baka ki nongshong shnong ha rilum Jaintia ki dei kaba riewspah, hynrei kiba ki jaka kiba ula wan ula lap ba ki ki nongshong shnong ki duk bun shah ban iaki nongshong shnong ha Khasi Hills.
Ula ong ruh ba nalor ka jingduk, sa ka jingbiej kaba la tyllep iaka jingmut jingpyrkhat jong ki kaba ban law ia kane ka long kaba eh.
Ula ong ba thain East Jaintia Hills ka dei kaba duna ha ki jaka pule, jaka sumar bad mano ba lah ban pynbiang ia kane dei tang u nongthaw aiñ ba lah ban wanrah iaka synshar khaddar kaba khuid naka bynta ban wanrah iaka jingkylla.
Ka VPP kala pynkhih iaka jylla baroh kawei, hynrei ki don ki seng sain pyrthei ba kiba kynthoh ba ka VPP poi shaei shaei, hynrei ka VPP ka don iaka nongrim kaba skhem bad ka kyrmen ba kan poi sha ka thong ban wanrah jingkylla haka sain pyrthei ka jylla, la ong u bah Ardent.
Ha kane ka sngi hadien ka jingialang paidbah, ka VPP kala pynrung dkhot thymmai naka bynta ka 5 Sutnga Saipung bad ka 6 Khliehriat Constituency.
Kiba iadonlang ha kane ka sngi u Dr Ricky AJ Syngkon, General Secretary VPP u ba dei ruh u kyrtong MP VPP, ki dkhot ka VPP na East Jaintia Hills u Damewanhi Rymbai, General Secretary VPP, Khliehriat Circle N Dkhar bad iaka jingialang laba pyniaid u Organising Secretary, Shining Siangshai.
Ka Lutituber Ialong kala jop haduh 9-1 pyrshah iaka Tpeppale haka jingiakhun Third Division Football ka West Jaintia District Sports Association (WJDSA) kaba la pynlong ha madan Kiang Nangbah Stadium haka sngi Saitjain.
Katba ka jingiakhun hapdeng ka Moodymmai pyrshah iakaLumsliarsliar kala wai khlem don mano mano ba ioh pynkhih iaka jar.
Ha ka jingiakhun ka Lutituber Ialong pyrshah iaka Tpeppale la mih paw kawei ka hattrick bad ar tylli ki own goal.
U Bankitbor Dhar marwei ula khyrwit saw kol 36’, 60’, 68’ & 69’, ar kol na u Leader Mulieh 18’ & 45’ bad mar shikol Phrangki Dhar 4’, Fredrick Dhar 22’ bad ka own goal Ryngkat Dhar (Tpeppale)  66’.
Kawei pat ka own goal kaba la pynlong iaka Tpeppale ban lait brut ka dei kaba la thep da u Phawame Passah 53’ Haka jingiakhun haka sngi Thohdieng, ka Mookaswan kala jop iakla Pasyih Cultural 1-0 bad ka Umlangshor kala jop 5-1 iaka Loompyrdi Iongpiah.
Ka Mukhla Raij kala jop da 1-0 iaka Evergreen Mukhla, katba ka jingiakhun Dulong pyrshah iaka Mulang Ialong kala wai da kaba iakhaid haka Independence Day Cup Under-17 Football kaba pyniaid da ka West Jaintia District Sports Association (WJDSA) kaba long ha Kiang Nangbah Stadium.
Ka kol ka Mukhla Raij kala wan shuwa ban wai ka por iakhun haka 60’+1.
Ia kane ka kol kaba la pynbiang pura iaka Mukhla Raij ban khur namjop la thep da u Sanga Sumer.
Ka jingiakhun hapdeng ka Dulong pyrshah iaka Mulang Ialong kala wai khlem don mano mano ba ioh pynkhih iaka jar.
Haka jingiakhun kaba long haka sngi Thohdieng, ka Ladlaboh kala jop da 6-0 iaka Salaroh.
Ia kine ki kol la thep da u Helpme Syntem 7′, Chanmi Phawa 15′, Alfred Dkhar 34′, Kyntulang Nongwa 35′ & 54′ bad u Marbudki Dkhar 60’+2.
Ka jingiakhun hadpeng ka Khimusniang ad ka Catholic Youth kala wai mar 2-2 kol.
Na kaliang ka Khimusniang la thep da u Heiminmiki Dkhar 24′ & 40′.
Na ka Catholic Youth la thep da u Donal Phawa 13′ bad u Kyrshon Suchen 16′.
Uwei u rangbah uba la tip kum u Shiva Thapa (52 snem) ula sdien ialade ha u tyllai phasi ha Salaroh, Jowai.
U ne u Shiva Thapa u dei u khun jong u (L) Nar Bahadur Thapa ba shong ba sah ha Moosalyngkat, Jowai bad trei kum u muster roll ha PWD.
