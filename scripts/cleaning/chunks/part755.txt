Ka Sweetcemary Khongthiang ka dei kaba ïoh tied bun da kaba ïoh 16 run.
Katba ki nongkawang bol ka WJH kiba la lah ban pynhap mar shi wiket ki long ka Sawakahi Syngkon (1/5), Linimandakini Ksoo (1/7) bad ka Sareeka Jat (1/25).
Haba wan shimti ïa ka pali ba ar, ka WJH ka la kynjoh sha ka thong da kaba ïoh 60 run bad shah pynhap 1 wiket ha ki 8.
2 over.
Kane ka la wan lyngba ka jingïalehkai bha ka Anastesia S.
Shullai (not out) kaba la ïoh 29 run na ki 31 bol bad ïohpdiang ruh ïa ka nam ‘Player of the Match’.
Katba ka Sawakahi Syngkon ka la lah ban pynhap wiket ïa ka Eliza Lyngdoh.
Ka ktien ka pynlong thma bad ka ktien ka wanrah ïa ka jingsuk, bad u Khasi u la dep don lypa ïa kane ka ktien kynnoh kaba ong: Ka Ktien, Ka Thma.
Da shisha, ha ka 20 tarik Lber, 2023, ha ka sngi sdang ka Dorbar Mang Tyngka jong ka Ïingdorbar Thawaiñ kaba dang shu dep shah jied ha ki khyndiat sngi ba la lah, ngi la ïohi ïa ka jingwan urlong jong kane ka ktien kynnoh.
Ki saw ngut ki MLA ka Voice of the People Party (VPP) hapoh ka jingïalam u MLA na Nongkrem, u Bah Ardent Miller Basaïawmoit, ki la mih noh na ka Dorbar katba u Lat ka jylla, u Phagu Chauhan, u dang ai ïa ka jingkren kum ka jingplie ïa ka Dorbar Mang Tyngka.
Ka ju dei ka rukom ba u Lat un ai ïa ka jingkren lane kata ka ‘Governor’s Address’ ha man ka sngi ba sdang ïa ka Dorbar Mang Tyngka, bad mynta ka kynti, u Chauhan, uba la shimti ïa ka kam dang ha u ’nai Kyllalyngkot 2023, u la kren da ka Hindi.
Puk, khie bitar ki MLA ka VPP ba kren Hindi u Lat, bad u Bah Ardent u la pyni ïa la ka nongrim bad ki nia hashwa ba baroh saw ngut kin mih noh na ka Dorbar.
Kam dei ka sien banyngkong ba u Lat ka Meghalaya un kren da ka Hindi ha Ïingdorbar Thawaiñ.
Ha u Lber 2018, u Lat Ganga Prasad, u la kren da ka Hindi katba ïa ka jingthoh ba la ai sha ki MLA, la shon ha ka ktien Phareng.
Kane ka jingkren Hindi jong u Lat ha kato ka por ka la pynlong ïa ki MLA kum ka Kong M Ampareen Lyngdoh bad u Bah Adelbert Nongrum ban kren da ka ktien Khasi watla ki la hap ban pynkylla shwa ïa ka jingkren jong ki sha ka Phareng bad ban sam lypa sha ki MLA.
Ka ktien Hindi ka dei kawei na kiba eh tam ban sngewthuh.
Ka Hindi kaba kren ha ïew ha hat ka long kaba kham jem ban ïa ka ktien Hindi kaba ki kren ha Dorbar lane ha ki shlem ai jinghikai.
Phin sngap ïa ka Hindi ba kren u Myntri Rangbahduh, u Narendra Modi, lane kiwei pat ki Myntri Sorkar Pdeng ki bym ju kham kren Phareng, bad ka Hindi kaba kren da ki MLA jong ngi kiba dei ki Khasi, ka jingïapher ka long kaba ïar shibun.
Hooid, naduh ki snem kiba mynshwa, ka Meghalaya ka la ïoh da ki Lat kiba nang bha ban kren ïa ka ktien Phareng.
Lait noh u Ganga Prasad bad u Phagu Chauhan, ngim kynmaw ïa kiwei pat ki Lat ki bym nang ban kren ïa ka ktien Phareng.
Ka jingong jong ka Kong Ampareen, kaba dei mynta kawei na ki Myntri ha ka sorkar MDA 2.
0, ba ka Sorkar India ka dei ban phah da ki briew kiba nang ban kren da ka ktien ba ïa sngewthuh lang baroh ban long kum u Lat ka Meghalaya, ka long kaba don nongrim.
Phah ïa kiba pnah ban kren Hindi sha ki jylla kiba ki nongshong shnong ki nang bha ban kren ïa kane ka ktien.
Ngim dei ba ngi ong ba ngi shun ïa ka ktien Hindi, hynrei kam don nongrim ban ïakren ïa kano kano ka ktien ha ki rynsan kum ha Ïingdorbar Thawaiñ haba kiba bun kim sngewthuh.
Lehse kaba kren u Lat da ka Hindi ka ïahap shisha bad kaei kaba shon da ka ktien Phareng ha kito ki kot ba sam sha ki MLA.
Tangba kan kham suk shibun lada kren beit da kajuh ka ktien kumba la thoh ha ki kot.
Ha ka synshar laitluid, ki aiñ ki ailad ïa ki MLA ba kin ai ïa ki jingkynthoh jong ki.
Ki MLA ka VPP ki la leh ïa kaei kaba ki sngewdei ban leh.
Hooid, ka Ïingdorbar Thawaiñ ka pyndonkam beit da ka ktien Phareng ha ka kren ka khana.
Lada don pat kiba kwah ban kren da kiwei ki ktien kum ka Hindi, Khasi ne Garo, kin hap ban ai lypa shwa da ka jingthoh ha ka ktien Phareng ïa kato kaba kin kren ha ka Hindi, Khasi ne Garo.
Kane ka jingjia ha ka sngi sdang jong ka Dorbar Mang Tyngka ka dei ban nang pynkhlaiñ ïa ka jingdawa ban pynurlong noh ïa ka jingpynrung ïa ka ktien Khasi bad Garo ha ka Khyrnit Ba Phra jong ka Riti Synshar.
Hynrei kane kam mut pat ba lada la ithuh ïa ka ktien Khasi bad Garo yn ym lah shuh ban ïakren da ka Hindi ne Phareng ha Ïingdorbar Thawaiñ.
Lada wan sa da kiwei ki Lat hadien jong une uba mynta bad kim nang bha ïa ka ktien Phareng, ym banse ban ïa sngap biang ïa ka jingkren da ka ktien Hindi.
Ha kajuh ka por, ka sorkar jylla ka dei ban long kaba husiar ïa ki jingthmu barieh jong ka Sorkar Pdeng ha kaba ïadei bad ka ktien ka thylliej.
Ngi don tang khyndiat bad ngim lah ban duh noh ïa kata ka barit eh kaba ngi don.
Kin don beit ki jingpyrshang ban tyngngian ïa ka ktien Hindi kaba kum ki nongshong shnong ngim lah ban pdiang namar kam dei ka ktien nongmei nongpa bad kam don tynrai eiei hangne.
Hooid, ngi burom ïa kiba kwah ban nang ïa kano-kano ka ktien, hynrei kam mut pat ba kiwei kin wan pynbor ïa ngi ban nang ïa ka ktien kaba ngim sngewmon lane sngewmyntoi ban nang.
Ha ka jaka lajong, ngin long trai bad ngin ri kyndong ïa kaei kaba ngi la shim pateng na ki longshwa manshwa bad ïa kaei kaba ngi la shim wai na ki longdien mandien.
Ïa Ia uba bun balang, khamtam ia u paid knup paid trap ba shida jinglong, ba ka lah long biang kumto kumjuh kumba ha shwa jong ka Tamasabah ba Shisien San Snem.
Sa shisien ba un ia wad ia la ki lad ki lynti ban iohia la ka kamai ka kajih, ban hap ban ia tista bad ban ia minot ruh thop ha la ka kam ka jam.
Sa shisien ban ia angnud ban nym thut ka kamai ka kajih ka jong u, ba kan bha ka kamai ka kajih bad ba yn kham ioh ruh ia ka lad ban kynshew kyndiap.
Sa shisien ban ia angnud ban lait na ka pang ka shitom bad ban dang lah ban kyrshan ia ka pule ka puthi ka jong ki khun ki kti.
Sa shisien ban angnud ban biang lem noh ka lad sumar sukher bad ruh ka pule puthi tang ha la ka jong ka shnong ka thaw.
Sa shisien ban angnud ban lait na ka pan kylliang, ka shim kylliang bad khamtam eh na ka shim ram shim shah.
Sa shisien ban angnud ban lait na kaba hap ban byndi byndop ia la ki jingdon ki jngem.
Sa shisien ban lah ban don lem noh ia la ka jong ka jaka ka puta, na ka bynta ban rep riang bad ban don lem noh ruh ia la ka jong ka ïing ka sem.
Kumta sa shisien u paid knup paid trap ba shida jinglong un hap ban ia trudbiang ia ka maw ka dieng.
Uba kham bun napdeng jong ki un dang iaimad ia kijuh ki jingeh ki jingshitom ha ka liang ka leit ka wan bad ruh ha ka liang ka kit ka bah ne ka rah ka rong.
Kaba katno tam ia kiba pang kiba shitom.
Un dang hap ban ia leit kit leit bah shaduh sha Sor Shillong ia kiba pang kiba shitom jur bha.
U bapli un dang hap ban iaipynlut ym tang ia la ka por kaba kordor hynrei haduh ia la ka bor met tang na ka bynta ka shi borti ka um bam um dih.
Un dang hap ban dang leit sum bad leitsaitjain shaduh sha ki phud um kiba shapajih na la ka shnong ka thaw.
Un dang hap ban iai mad ia ka jingbym thikna jong ka bor ding iliktrik.
Uba kham bun napdeng u paid knup paid trap ba shida jinglong un dang iaimad jingeh ban lah ban kyrshan ia ka pule ka puthi ka jong ki khun ki kti.
Uba kham bun napdeng jong ki un dang iaishem shitom ban lah ban don lem noh ia la ka jong ka jaka rep riang ha kaba un don lem noh ruh ia la ka jong ka ing ka sem.
Ka jingangnud ka jong u paid knup paid trap, ba shida jinglong, ka iapher, kumba iapher ka sngi bad ka miet, na ka jngangnud ka jong kine ki ‘businessmen cum politicians’, kiba la ioh lad ban ia bsut biang sa shisien kumne,sha kat ka ïing Dorbar Thaw-ain jong ka jylla.
Ka jingangnud kaba kongsan tam eh ka jong kine ki ‘businessmen cum politicians’ kam dei tang ka jingiai jop bad iai jop ka jong ki, ha man la ka San Snem kaba kin dang iaimih madan ban ia aireng hynrei ba kin dang iaidon ruh ha ka bor ne ba kin dang iai ioh ban bat halade ia u lakam jong ka synshar khaddar.
Ka jinglah ka jong ki ban ioh bat ia u la kam jong ka synshar khadar ka lah dei lypa ka kabu ksiar ne ka ‘business opportunity’ ia kiba kin nang pynheh pyniar (grow & expand) shuh shuh ia la ka jong ka ‘business empire’ ka jong ki.
Kumta kaba nyngkong nyngshap ia ki mynta kumne, ba ki la don biang ha ka bor, ka long ba kin ioh ban khyllie biang shwa lane ‘recover’ biang shwa ia kat kaba ki la pynlut pynsep ne ‘invest’ ha kane ka jingiathied khlieh sniang bad kjat sniang ka jong ki, kaba dang shu dep shen.
Kin hap ban khyllie biang shwa ym tang ia kaba ki la pynlut pynsep na ka bynta ialade shimet hynrei wat ia kaba la pynlut pynsep da kita kiba ha la ka nudkhohsiew ka jong ki hi, kata, ki kyrong ki jong ki hi, kiba dang shu dep rem noh kha-ma-kha myn ha kane ka ‘Tamasa Shisien San Snem’kaba dang shu dep shen.
Katba ia uta uwei u ‘businessman cum politician’ uba na Nartiang ba kita kiba la rem noh ki dei u khun trai lem bad u kynum u jong uta u khun trai u jong u.
Kaba ia uta uwei pat u ‘businessman cum politician’ jong ka Mawthadraishan ba kita ki dei ki arngut ki shipara kiba u ia dei shi para khatrai bad ki, lem ruh bad uta uwei pat uba dei u bakhatrai u jong u.
Ia uta uwei pat uba na Sohra ba uta uba la rem noh u dei uba shibakhatrai ba u.
Kine ki’businessmen cum politicians’ kiba la jop bad ba don mynta ha ka bor ki donkam ruh ban nang pynheh pynkhraw shuh shuh ia la u kynshew uba kin mang kyrpang sana ka bynta ka San Snem ka ban sa wan, katta, ban lah ban thong kham bun ha kata ka jingiakhlieh dor biang kaba Shisien San Snem, ia ki khliehsniang bad ia ki kjat sniang.
U kynshew uba da kham kyrpang, uba ym tang na ka byntaialade shimet hynrei na ka bynta ki ‘khyndan’ ki jong ki hi, kata, ki ban sa ia mih madan ban ia aireng biang na ki ‘Assembly Constituencies’ kiba pher ba pher, jong kane ka Ri Lum Khasi Jaintia ka jong ngi.
Ym tang kumta hynrei kin hap ruh ban pynhun pynsngewbha kyrpang ia la ki nongkyrshan kiba radbah ki jong ki, kiba dei ruh ki ‘businessmen’, kumba long ma ki hi.
U paid knup paid trap ba shida jinglong bad uba kine ki ‘businessmen cum politician’ ki la dep ban pynshongdor tang kumba San hajar tyngka shikhlieh, kata ruh na ka bynta baroh ki San Snem, un sa wan tad hadien jong kitei kiei kiei baroh.
U paid knup paid trap ba shida jinglong um don hok ban iasngewrem wei ba u lah dep ioh lypa ia ka jingkylla bad ioh ruh ia ka naduh kato ka sngi kaba u la kner, kum u nongkhrong ba duh ja, ia ka San hajar tyngka.
Shiphew ngut ki khynnah ïalehkai Table Tennis ka Jylla ki la leit ïashim bynta ha ka lympung ïalehkai 84Senior National & Inter State Table Tennis Championship 2023, kaba la sdang naduh ka Lah Sngi U Blei ha New Multipurpose Hall, M.
A Stadium, Jammu.
Kine ki kynthup ïa san ngut ki shynrang, kita u Suranjit Dey, u Sandeep Kumar, u Zakir Hussain, u Banehkupar Sancley bad u Vibek Hajong, katba ha ka liang ki kynthei ki long ka Tanushree Dasgupta, ka Camelia Diengdoh, ka Diva Tang, ka Ilapynkmen Synrem bad ka Wanpyntngenlang Lyngdoh.
Ïa kane ka kynhun la ïalam da u Coach ka Jylla u Bah Banshan Diengdoh.
Ha kane ka lympung ka ban kut haduh 27 tarik mynta u bnai, la wan ïashim bynta da ki nongïalehkai na ki jylla bapher bapher jong ka ri.
Haba phai sha ka jingïakhun jong ki shynrang hynne ka sngi, ka Meghalaya ka la shah rem ha ka Chandigarh da 0-3, katba ka jingïakhun ki kynthei kan sdang naduh ka Sngi Ba-ar.
Ha kane ka bynta, yn ia peit shwa ki jingmut na ka ktien Phareng, ba sdang na u dak C.
Ka kyntien kaba ju kham pyndonkam bad shait iohsngew ka dei ka CULTURE:- kaba mut khamtam eh ka rukom im, ka iaid ka ieng, ka bam ka dih, ka shad ka kmen, ka put ka tem, ka riam ka beit, hapoh ka jylli jong ki riti ki dustur, ka niam ka rukom.
Ngi la mlien ban shu pynbud ia katei ka kyntien CULTURE :- kaba dei ka kyntien Phareng, da kaba ngi ia ong ka Kolshor.
Hynrei kat kane ka kyntien kaba kit ia ka jingmut kaba khia, ngi dei ban don ia ka kyntien la jong.
Kumta ha kine ki khyndiat por, ka la sdang ban rung ka kyntien Khasi, LARITI ha ka jaka KOLSHOR, ha kaba ki kot khubor bad kiwei kiwei ki lad pathai khubor kum ka TV bad kiwei ruh, ki la pynrung bad pyndonkam da ka kyntien LARITI ha ka jaka Kolshor.
Ka wan sa ka kyntien CRAFT :- kaba mut ba pynmih ne thaw da ka kti, kum ka thoh dur ne ban shiah pynwan dur.
Kumta ia ka kyntien CRAFT :- ngi ioh ha ka kyntien Khasi, kum ka KHYNRAI/SHOHTHAW/ TANGBOIT TANGBEIN.
Ka kyntien CIVILIZATION :- Ka mut ia ka pateng jong ka jingstad, kaba ha ka kyntien Khasi, lah ban ong ka JUKSHAI.
Ha kano kano ka jingialeh ka don ka thong, ia kaba ka kyntien Phareng ka ong CHALLENGE :- Katba ha ka kyntien Khasi ka mut KYNPEIN / KOP/AI RENG.
Ka CHANNEL pat ka dei ha SDAP ha ka Khasi.
CIRCUMFERENCE – ka dei SAIA JYLLI ha ka Khasi.
Ha kine ki por jong ka stad tip (technology) mynta, ngi iohsngew barabor ia ka kyntien COMPUTER – ia kaba lah ban pynwan sha ka kyntien Khasi kum ka KORPUTAR.
Kumjuh kumba ngi ong Ketli ia u Kettle.
Ban ialeh ban jop wan shakhmat ha kano kano ka jing-ialeh ka dei ka COMPETITION : ia kaba ha ka kyntien Khasi, lah ban ong ka KOP PHARI NE KA KOP BISEI.
Ka kyntien BISEI ka wan na ka kyntien BISI, kaba long mynshwa ka shnong bad nongbah jong ka Hima Shyllong.
Ha kane ka shnong Bisi ne Bisei, la ju pynlong ruh ia ka KOP PHARI jong kiba bun jaid ki jingialehkai kum ka iasiat khnam rong biria, ka sum khnam ka ialympat.
Kawei ka kyntien Phareng ba shoh jingmut ka dei ka CREATIVE, kaba mut ban leh ia kaei kaei da kaba pyndonkam da ka jingstad bad ki sap – ki phong.
Hangne ha Ri Hynñiewtrep ki don shibun ki jaid sim.
Kawei na kine ki jaid sim, ka dei ka sim ba kyrteng PURALIA.
Te kane ka sim PURALIA, ka nang, ka stad bha bad ka pyni ka sap kaba pher ban shna bad pynwandur ia i skum ba ka shong halor dieng.
Kata ka skum kaba da i kyn-tiak shisha.
Kumta ym sngew don kyntien Khasi shuh ban batai ia ka jingmut CREATIVE, lait noh ban pyndonkam da ka kyntien PURALIA.
Kawei pat ka kyntien kaba pyndonkam bha da samla pule, ki nongit kam, ban long kum ka dak ka jingithuh, ia kaba ha ka kyntien Phareng ka dei ka CERTIFICATE :- Ka kyntien Khasi ka dei ak SYRNOT ia kaba la sang ban ia pyndonkam mynta.
Ki don kiba thoh SYRNOT bad ruh kiba thoh SYRNOD.
Tangba ka jingkynnoh ka long kumjuh.
Ka Archery Association of Meghalaya (AAM) ha ryngkat ka jingïatrei lang bad ka Archery Association of India (AAI) ka la sdang ïa ka jingïakob siatkhnam ba la tip kum ka 2NTPC National Ranking Archery Tournament (NRAT)-2023 ha ka Lah Sngi U Blei ha Sports Authority of India, Training Center, Shillong.
Ha kane ka jingïakob la wan ïashim bynta da ki nongïalehkai na kylleng jong ka ri kaba la plie pyrda da u Secretary General ka Archery Association of India u Pramod Chandurkar kum u kongsan ha ryngkat ka jingïadon lang ki nongïalam ka Archery Association of Meghalaya bad kiwei.
Ha kane ka sngi la sdang shwa da ka jingïakob jong ka Sub-Junior na ka bynta ban ïaknieh ïa ki kyrdan ïalehkai jong ki.
Haba ai jingkren ha kane ka jingplie ïa kane ka jingïakob siatkhnam, u Pramod Chandurkar u la ong ba ka jingpynlong ïa kane jingïakob ha kane ka nongbah Shillong ka long kaba biang eh namar ka long kaba pyngngad bad ka long kaba biang eh ïa ki nongïalehkai ba kin pyni ïa ki sap ki jong ki.
“Ka nongbah Shillong ka ïasyrïem bad ki jaka ha ka dewbah Europe bad kumjuh ha Scotland.
Te kum ki khynnah ïalehkai ki dei ban shim ïa kane ka kabu ksiar ba kin ïalehkai bha bad ban pyni ïa ki sap ïalehkai jong ki.
"U la long ruh ba kane ka lympung ïalehkai ka long kum ka lad hashwa ban saiñdur ïa ki khynnah khnang ba kin ïoh ban ïashim bynta ha ka Olympic Games ka ban long ha u snem 2028 bad 2032.
Hadien ba la kut ka Sub-Junior, yn bteng sa ka Junior naduh 22 haduh 25 tarik, bad khatduh eh yn pynlong sa ka kyrdan Senior naduh 25 haduh 27 tarik mynta u bnai.
U Myntri Rangbahduh barim jong ka Pakistan, u Imran Khan, ha ka Sngi U Blei u la maham bad kular ba un pynhiar kput ia uwei pa uwei u heh pulit uba iadon kti ha ka jingleit khynra ia ka jaka sah jong u ha Zaman Park.
Ha kane ka sngi ka la don ruh ka jingpynshitom beiñ ia ki dkhot jong ka seng jong u hapdeng jong katei ka jing-leit khynra kaba long ha ka taiew ba la dep.
La ong ba katba u Khan u dang la leit mih sha ka ïingbishar jong ka Islamabad ha ka Sngi Saitjaiñ, da ki 10,000 hajar ngut ki pulit ba la kieng atiar, ki la leit ban khynra sha katei ka jaka sah jong u ha Zaman Park bad ki la leit ban shoh beiñ bad kem ruh ia bun ngut ki dkhot jong ka seng Pakistan Tehreek-e-Insaf (PTI), ha kaba ki pulit ki la kynnoh bad kam ruh ba ki la ioh ban kurup ia ki tiar siat bad ki bom ‘petrol’ napoh ka iingsah jong u Khan ha katei ka sngi.
Watla katta, la ong ba ki nongbud jong u Khan ki la lah ban pyn jaijai ia ka jinglong jingman ha katei ka jaka sah jong u ha katei ka miet Sngi Saitjaiñ hadien ka jingwan phai jong u na ka jingpynsngap jong ka ïingbishar haba iadei bad ka jingjia ha Toshakhana.
Kumta, haba ai jingkren sha ki paidbah ha ka Sngi U Blei, u Imran Khan u la pynpaw ka jingbitar pyrshah ia kito ki heh ka tnat pulit Punjab kiba iadon kti ha ka jingleit khynra ia ka jaka sah jong u ha katei ka sngi.
Ha katei ka jingleit khynra, la ong ba ki pulit ka Punjab ki la pyndonkam da ki tiar kiba khlaiñ ban pynpait bad pynpra ia ki jingbuh- jinsat jong ka iingsah jong u, bad ka kurim jong u ruh ka don ha iing ha katei ka por ba kitei ki heh ki leit ban khynra hapoh ka iingsah jong u.
Kumta, ruh u Khan u la ong ba ha ka jingshisha u la kwah ban ai jingkren sha ki paidbah naduh katei hi ka miet Sngi Saitjaiñ, hynrei namar ka jingbitar ka la tap ia u, um lah shuh ban kren kumba u la thmu ha katei ka sngi.
Namarkata ruh u la kynnoh ba ka Punjab IG ka la pynkheiñ syndon ruh ia ki kyndon jong ka Lahore High Court (LHC).
Namar kata la ong ba ka seng jong u kan sa leit ban ujor bad ban iasaid hakhmat ka ïingbishar halor katei ka jingleh lyndet jong ki heh ka Punjab, nalor ki kyndon ba ka ïingbishar ka la buh bad ka la ai jingiada ia u bad ia ka iing jong u.
Shuh shuh ruh la ong ba hadien kumba katto katne por, u heh jong ka seng PTI, u Fawad Chaudhry u la phah ia ka shithi sha u Chief Secretary jong ka Punjab ba la kyntu ia u ban ujor da ka ejahar pyrshah ia u heh ka PML-N u Maryam Nawaz, Naqvi, Dr.
Usman Anwar bad kumjuh ruh ia kiwei de kiba iadon kti ha ka ban pynlong ia katei ka jingkhynra ha ka jaka sah jong u Khan ha katei ka sngi.
Ka North Korea ha ka Sngi U Blei, ka la pynher ia u ‘namding ‘Short- Range Ballistic’ ha ka sien kaba saw hapoh ka shi taiew katba ka jingpynkilan jong ka South Korea bad United States ka dang iaid sha khmat.
La ong ba ka North Korea bad ka United States ki la kiar ban iatrei lang naduh ba ka North Korea ka la wanrah ia ki jingbyrngem- byrsit da ki kam Nuclear namar ka jingmaham jong ka United States halor ka jingpynher ‘namding (Nuclear Test) ba khah khah jongka.
Shuh shuh ruh la ong ba ka jingpynkilan jong ka United States bad ka South Korea ka la iaid hapdeng jong ki 11 sngi ha kaba la khot ia katei ka jing pynkilan kum ka ‘Freedom Shield’, bad ka long ruh ka jing pynkilan kaba heh bha hapoh jong kine ki 5 snem.
Kumta la ong ba ka North Korea ka la kynnoh ba katei ka jingiatrei lang jong ka US bad ka South Korea ha ka ban pynkilan bad ban ai jinghikai ia ki shipai jongki, ka long ka jingpynkhreh ban leit thombor ia ka North Korea bad kumta ruh ka North Korea ka la maham pyrshah ba kam don jingsalia ban pynphai kylliang lada kitei ki ri ki leh be-aiñ ne palat ia kaba ka North kam sngew iahap.
Ki heh ka tnat Joint Chiefs of Staff (JCS) jong ka South Korea, ha ka Sngi U Blei ki la iathuh ba ha ka por kumba 11 baje mynstep, ka North Korea ka la pynher ‘namding ‘Short-range’ ha ki thaiñ jong ka Tongchang-ri jong ka Pyongan Province sha ki bynta East jong ka duriaw.
La iathuh ruh ba utei u ‘namding ha katei ka sngi, u la her palat ia ka 800 kilometres lane kumba 500 miles bad ha ka jingpeit thuh jong ka tnat wad bniah ka US bad South Korea, la ong ba katei ka jingleh jong ka North Korea ka long kaba be-aiñ bad kaba la pynkheiñ ia ki kyndon ‘Sanctions’ jong ka UN ba la buh.
Kumta ruh la ong ba ka tnat shipai jong ka South Korea ka long ba la pynkhreh halor kino kino ki jingma kiba ap na ka North Korea hapdeng ka jing iatrei lang jong ka South Korea bad ka US.
Kumjuh ruh ka tnat Info-Pacific Command jong ka US, ka la pynrem jur halor katei ka jingpynher ‘namding be-aiñ jong ka North Korea ha kaba ka la pyndonkam ia kitei ki tiar kiba la khang pyrshah ia ka bym bit ban pyndonkam.
La ong ruh ba ha ka Sngi Palei jong ka taiew ba lah lah, ka Pyongyang ka la pynher ia u ‘namding ba khlaiñ bor tam bad uba heh tam ia uba la ju khot da u ‘Intercontinental Ballistic Missile’ u Hwasong-17, ka long ruh ka sien kaba 2 ba kan leh ia kane hapoh jong une u snem 2023.
Kumta ruh la ong ba ka tnat Security Council jong ka United Nations ka lah ban pynlong jingialang ba kyrkieh halor katei ka jingpynher ‘namding be-aiñ ha ICBM ha kane ka por.
U Vijay Kumar, u ADGP ka Kashmir, u la ong ba ki la don sa tang kumba 28 ngut ki lehnoh ka thaiñ kiba dang treikam ha ka thaiñ Kashmir.
U la bynrap shuh shuh da kaba ong ba na ka bynta baroh kito kiba la ai jaka rieh ne jingkyrshan ïa ki lehnoh ha ki por ba la leit, yn sa pynshitom da kaba tyngeh katkum ki kyndon jong ka aiñ.
U Kumar ha ka jingai jingkren jong u sha ki nongthoh khubor hadien ka jingdon bynta ha ka lympung ïalehkai jong ka Football Cricket Tournament jong ka All India women, u la ong, “ki la don ki kyndon ba la buh ha kaba la ong ba lada jia ba don ki jingïasiat ba markylliang ha kano kano ka ïing ne kaba la shah pyndonkam bakla ha ki lehnoh, ngin sa kem ïa ki briew hynrei mynta la pyntreikam ha ka ban kurup ïa ki jingdon jingem.
“Ha kaba ïadei bad ki lad ai jingïada ha ki sngi ban don ka Yatra, u la ong, “Ngin sa pynbiang bad pynbun ïa ki kynhun shipai ïada ri.
Ngin sa shim ïa ki buit pyntreikam ban ai jingïarap bad nga kyrmen ban lah ban pynduna ïa ka jingdon jong ki lehnoh haduh ban da dei ki sngi ban sdang ïa ka Yatra.
Nga dap da ka jingkmen ban pynsngew sha phi ba ha khana pateng jong ka Jammu & Kashmir, ka la long ba ki lehnoh ki la duna shibun ki ban treikam haduh mynta.
Ka jingdon jong ki ka la hiar ha kaba ki la don sa tang 28 ngut.
"Ha kine ki khyndiat bnai ba la lah, ki kynhun tohkit ki la pynlong ïa ka jingleit thwet bad khynra pyrshah ïa ki lehnoh bad ki nongïarap jong ki lehnoh.
a kine ki khyndiat bnai ba la lah, ki kynhun kum ka NIA, SIA, bad kiwei pat ki la kurup noh ïa ki jingdon jingem jong palat 300 ngut ki lehnoh bad jong ki nongkyrshan jong ki.
Ha kaba ïadei bad ka jingpynkhlaiñ ïa ka jingpahara na ka bynta ka jingdon jong ka G20 Meeting ha Kashmir, kaba la thmu ban pynlong ha u bnai Jymmang, ki pulit jong ka JK, ki shipai ka tnat CAPF, bad ki shipai ka tnat Army ki la pynkhreh na ka bynta ban ai ki lad jingïada.
Naba u nongkyrshan jong ki nong Khalistan u Amritpal Singh u dang shah thwet jur, ki pulit jong ka Punjab ki la buh sa ar tylli ki jingmudui kiba dang thymmai pyrshah ïa u bad ïa ki nongïarap jong u, kawei ka long halor ka jingryngkang na ki jingker ba la buh da ki pulit ha ka por ba u  la phet na kti jong ki pulit ha ka sngi Saitjaiñ bad kawei pat ka dei halor ka jingïoh kurup ïa ka suloi na ka kali jong u kaba u la ieh ha lynti.
U kñi bad u nongñiah ka kali jong u kiba long ki nongkyrshan jong ki nong Khalistan bad u heh nongïalam jong ka Waris Punjab De Amritpal Singh ki la leit ban aiti ïalade ha kti jong ki pulit katba u Amritpal u dang shah thwet jur hynrei na ka liang jong ki pulit ki la ïoh ban kurup ïa ka Mercedes (SUV) jong u.
Kum shi bynta ban pyntikna halor ka  jingleit pyndem jong kine ki arngut u Deputy Inspector General of Police (Jalandhar Range) u Swapan Sharma bad u Senior Superintendent of Police jong ka Jalandhar Rural u Swarandeep Singh Amritpal u la ong ba u kñi jong u Amritpal u Harjit Singh bad u nongñiah kali jong u u Harpreet Singh ha ka miet jong ka sngi U Blei ki la leit ban pyndem ïalade hajan ka jaka mane blei jong ki Sikh ha ka thaiñ Mehatpur kaba don ha Jalandhar.
Katba ka jingleit thwet kaba jur ïa u Amritpal ka dang ïai bteng.
“Ngi la lap ïa ka Sports Utility Vehicle Mercedes ha kaba u Amritpal u la pyndonkam ban leit jingleit," la ong u Swarandeep.
Ki pulit jong ka Punjab haduh ka janmiet jong ka sngi U Blei ki la ïoh ban kem ïa kumba 112 ngut ki nongbud jong u Amritpal.
Nalor ka jingpynlong ïa ka jingleit thwet ïa u Amritpal sha kylleng ki jaka jong ka jylla, ki pulit ki la pynlong ruh ïa ka jingleit thwet ïa u da ki kali sha kylleng ki jaka kiba don ha ki distrik bapher bapher.
Ki la don ruh sa kumba 34 ngut ki briew kiba la long ki nongïarap jong u kiba la shahkem ha ki bynta jong ka Punjab ha ka sngi U Blei, ha kaba da kane, baroh kiba la shahkem haduh katei ka sngi, ki la long haduh mynta 112 ngut.
Shillong:Ha ka jingialehkai kaba nyngkong jong ka Vijay Hazare Trophy, ka Meghalaya ka la shah rem noh ha ka Vidarbha da 32 run ba la ialeh ha Jaipur hynnin ka sngi.
Ha ka kylla step ka Meghalaya ka la lah ban pynkut ia ka jingkamai jong ka Vidarbha da 243/9 ha ki 50 over hadien ba ka Meghalaya ka la jop ia ka toss bad jied ban ap bad kawang bol shuwa.
Ha ka jingbeh thong pat, ka Meghalaya ka la lah ban kot tang 211 run da kaba liem lut batoh ki nongtied ha ki 48.
1.
overHa ka jingkawang bol, u Dippu Ch Sangma u la ioh ban pynkhyllem 4 ngut ki wicket la 43 run ha ki 10 over.
Katba u Kishan Lyngdoh ha kaba tied bol u la kamai 57 run na ki 75 bol, bud sa u Swa rajeet Das da 44 run na ki 46 bol.
Ha ka jingbeh thong u Kishan bad u Swarajeet ki la lah ban ianeh paralok da 78 run na ka bynta u wicket ba san.
Kitei ki shijur ki la lah ban pynkiew ia ka jingkamai jong ka kynhun da arshah, ha kaba ha shuwa ba kin rung ialehkai, ka kynhun ka dang long dang 77/4 ha ki 24.
5 over, hynrei hadien ba ki la ioh rung madan kitei ki rangialeh ka jylla ki la ban pynioh 78 run tang ha ki 14 over.
Hynrei ban nang pynkyntiew ia ka kamai jong ka kynhun ban thom sha ka thong ka jingjop ka la long kaba kham i shitom ha kaba u nongtied uba khatduh u la liem noh ha ka jingkamai kaba tang 56 run.
U Dippu ha ka over kaba nyngkong ka jong u, u la ioh ban shim ia u wicket uba nyngkong bud pat sa lai ngut ki nongtied kiba kynthup ia u nong tied ba hakhmat duh bad ar ngut kiba wan kham hapdengU Akash Kumar Choudhary u la pyndep ia ka jingkawang bol jong u da kaba ioh poin 2/47 ha ki 10 over, u Raj u ioh 1/21 ha ki 4 over, Anish Cha rak 1/43 ha ki 9 over bad u Swarajeet 1/48 ha ki 7 overKa jingialeh kaba bud jong ka Meghalaya ka long lashai ka sngi ha kaba kan iakynduh bad ka Chhattisgarh.
Shillong:Ka kynhun ki thei samla ka Meghalaya, ka la ioh ban khur ia ka jingjop kaba nyngkong jong ka ha ka lympung Women’s U-15 One Day Trophy ba la ialeh ha Kolkata da kaba pynliem ia ka Nagaland da hynniew wicket ba la ialeh myn ha kane ka sngi ba-ar.
Da kaba duh ia ka toss, ka Nagaland ka la hap ban tied shuwa bad ka Meghalaya ka la lah ban pyrkhing ia ka jingkamai jong ka Nagaland da tang 74/7 ha ki 35 over.
Ha ka pali tied jong ka Megha laya, kane ka kynhun ka la lah ban kot sha katei ka thong tang hapoh ka 15.
1 over da kaba duh tang lai wicket.
Kaba la bol bha na Meghalaya ka dei ka Diya Biswa da 3/14 ha ki 7 over, katba ka Jennyfer Fancon ka ioh 2/8 ha ki 7 over bad ka Dejianna M Sangma 2/11 ha ki 7 over.
Na ka lia ng kiba tied pat, ka Anastesia Shullai ka tied bun duh da 21 run, katba ka Zoya Tasneem 11 runHaduh mynta ka Meghalaya ka la ioh ban pyndep saw tylli ki jing lehkai ha kane ka lym pung, da kaba rem lai sien bad jop kawei.
Ka jinglehkai kaba san bad kaba khatduh ia ka Megha laya kan long pyrshah sa bad ka Karna taka ba yn ialeh lashai ka sngi.
Shillong:Ka tnat National Highways & Infrastructure Development Corporation Ltd, ka la pyntip, ba ka la ioh biang ia ar tylli ki kompeni, ki ban trei ia ka surok na Shillong sha Dawki bad kitei ki kynthup ia ka New India Contractors & Developers Ltd.
In JV with M/S BCC Buildtech Pvt Ltd bad katei kan trei ia ka package 1 bad nangta sa ka M/S YFC Projects Private Limited JV M/S ACE Construction, ha kaba kan pyntrei ia ka Package II bad la bthah ia kitei, ba kin pyndep, ia ka jingtrei, ha shwa ka 22tarik Risaw 2025, katba ka jingwad ia ki kontraktor, na bynta ka Package IV bad V, ka dang iaid shakhmat.
Ha ka jingwad jingtip jong U Rupang, lyngba ka ain jingtip paidbah, la iathuh ba ka pisa, kaba la mang, na bynta kitei ki 4 tylli ki thup, ka long T.
1606.
52klur, katba na katei ka pisa, la dep pynlut T.
776.
47 klur, na ka bynta ka civil works, ka jingsiew na bynta ka jaka, ka jingpomdieng bad ka jingpyniaid ia katei ka jingtrei ia ka surok (civil works, preconstruction activities like land acquisition – utility shifting-tree felling-forest clearance, supervision charges etc).
la dei ban ai sha ki dhar kompani  kein namar ba ki kham lah ban trei bha Kum juh ruh artad ban pyndep kloi.
Shillong:U President ka NPP Meghalaya u bah Prestone Tynsong, mynhynnin ka sngi, u la ong ba ka la dep phah ia ar tylli ki kyrteng ban iakhun MP na Shillong bad na Tura hynrei um shym la treh ban iakhun ia ki kyrteng bad u la ong ba u President rangbah ka NPP u Conrad K Sangma un sa pynbna ha kane ka taiew ban wan.
Na ka liang, u bah Prestone u la ong ba ka shong ha u President rangbah ka party, u Conrad K Sangma ban pynbna ia u kyrtong MP namar ka party ka la dep phah sha u ban ai ia ka rai kaba kut.
“Ki don bun kiba pan tiket hynrei ngi la iasong ka Committee, ngi la ialeh ia ka jingbishar bniah bad mynta sa tang khyndiat sngi, u President un sa ai ia ka jingmynjur", la ong u bah Prestone.
U la bynrap, “Ngi phah tang ar ngut namar ba ka konstitwensi ka don tang ar tylli, kawei na Shillong bad kawei na Tura".
Ha kawei ka khubor, la ioh jingtip ba ka NPP ka lah ban pyniakhun ia ka kong Ampareen Lyngdoh na Shillong Parliamentary constituency bad ia ka Agatha K Sangma na Tura kaba dei ka MP ba mynta.
Na Shillong kiba pan tiket, ki long u bah HM Shangpliang, u MLA barim, u bah Dasakhiat Lamare hynrei hadien ba la don ka jingiaknieh tiket bad ka jingiakhih hapoh ka party, ki nongialam kila wanrah noh da ka kong Ampareen ban iakhun ia ka elekshon MP.
Shillong:Ka Khasi Students Union (KSU) ha ka sngi Balang, ka la pynkynmaw ïa ki paid nongshong shnong ka Jylla ïa ka jingdap shisnem ka jingshah siat ïap ki san ngut ki paidbah ba lui lui ha ki Pulit ka Assam ha Mukroh, West Jaiñtia Hills.
Ka KSU kum ka dak ban kynmaw sngewlem ïa kane ka sngi, ka la pynïeng ïa ki flex bad ki banner ha kylleng ki jaka jong ka Nongbah Shillong ban pyntip sha ki paidbah ba ka jingjia Mukroh ka la dap shisnem pura mynta ka sngi ka 22 tarik Naiwieng.
Ka KSU ka la pynïeng ïa ki banner ha ki jaka ba marjan ka Main Secretariat, Mot Kiang Nongbah ba marjan ka Shillong Civil Hospital, ha Khyndai Lad, Motphran, Laitumkhrah Square bad ha ki thaiñ Golflink.
Katto katne na ki banner ki don ïa ka jingthoh ba ong “Ka Mukroh ka dang dei ka jaka jong ka Meghalaya!!! Assam keiñ noh ïa ka jingkyntur pud", “Shisnem kynthih la dap hadien ka jingshah pynïap dusmon ki para Khasi ha Mukroh.
Ka Sngi kaba dum ïa ka Jaitbynriew".
Haduh hynriew ngut ki briew ki la ïap bad arngut ki la mynsaw jur ha ka jingther kuli jong ki Pulit ka Assam ha ka step 22 tarik Naiwieng 2022 ha Mukroh, West Jaiñtia Hills.
Kane ka jingjia, ka la jia na ka jingwan rung ki Pulit ka Assam bad ki Pulit ka Tnat Forest ban kem ïa kawei ka kali kit dieng na Mukroh.
Shillong:U President ka NPP Meghalaya u bah Prestone Tynsong, mynhynnin ka sngi, u la ong ba ha ka por ba thaw ia ka sorkar MDA-1 ha u snem 2018, ha ka por ba dang don u (late) Dr.
Donkupar Roy jong ka UDP, ka la don ka jingiateh bad ha ka elekshon 2019, ka NPP ka kyrshan ia u kyrtong MP ka UDP.
Hynrei ha ka jingiathaw sorkar ha u 2023 pat, kam don satia ka jingiateh bad ka UDP bad na kane ka daw, ka NPP ka la rai ban sei ia u kyrtong lajong ha kane ka elekshon MP ban sa wan.
“Shwa ban thaw ia ka sorkar ha 2018, ngi la don lypa ka jingiateh bad I Late Dr.
Donkupar Roy bad ngi kwah ban bteng bad ban burom ia kata, bad ha 2019 ngi don u kyrtong monlang ha kaba ka UDP ka la pynmih.
Hadien nangta, haba ngi thaw sorkar (MDA-2) ha 2023, kam don kano kano ka jingiateh bad na kata ka daw, ngi na ka NPP, ngi pynieng ia la ujong u kyrtong", la ong u bah Prestone.
Lah ban kdew ba u kyrtong ka UDP ha ka elekshon MP ha u snem 2019, u Dr.
Jemino Mawthoh u la shah rem kput ha u kyrtong ka Congress u Bah Vincent H Pala.
Kane ka jingmih ka elekshon 2019, ka la pynsakhi ba ki paidbah kim mon satia ban pynjop ia u kyrtong monlang ka NPP bad UDP namar ba lada dei ba ki nongkyrshan ka NPP bad ka UDP ki iatreilang, la dei ban shu jop suk ia ka elekshon.
Ha kane ka sorkar ruh ka UDP ka la iadon lang hapoh ka jingialam ka NPP nalor kiwei ki party kiba don lang ha ka MDA-1 ha u snem 2018.
Shillong:Ka Meghalaya Boxing Association (MBA) ka la jied ia 9 ngut ki rangiakura ki ban iashim bynta ha ka 7th Elite Men’s National Boxing Championship, ka ban sdang naduh ka sngi Saitjaiñ.
Ia kane ka lym pung ka ban wan iashim bynta palat 350 ki rangia kura ha ki 13 tylli ki kyr dan iakura bapher bapher, yn pynlong ha SAI Indoor Stadium kaba ha NEHU naduh ka 25 tarik u Nai wieng haduh 1 tarik u Nohprah.
Ia kane ka rynsan iakura yn pynlong da ka MBA bad ka Boxing Federation of India (BFI) ha kaba yn bei tyngka da ka tnat Sports and Youth Affairs jong ka Sorkar Jylla.
Ki rangiakura ka Jylla ki long u Sanjeev Maskut (46-48kg), Banjop Nongkhlaw (51-54kg), Melvin Marbaniang (54-57kg), Kordor Marwein (57-60kg), Badonkupar Synnah (60-63.
5kg), Bhalang Shadap (63.
5-67kg), Balnas Sangma (67-71kg) bad u Justerwell Jyrwa (71-75kg).
Kat ki coach ka Meghalaya ki long u Pynskhem L Nong lait, Wilfred Kharmaw long bad u Noyontho Marak.
Kitei ki rangiakura ki dei kiba ju iashim bynta ha ki lympung iakura bapher bapher ha kaba ki la ju khur jingjop ha ki lympung iakura hapoh ka Jylla bad wat shabar ruh kumjuh.
Te mynta kine kin pynkhreh ban iatynjuh bor bad kiwei pat ki rangiaakura na kylleng jong ka ri, ha kaba kiba bun na ki, ki dei kiba la khur takma ha ka National Games, Asian Games bad kumjuh ha ka Commonwealth Games.
Katto katne na ki khlur iakura ki ban iashim bynta ki kynthup ia u rangiakura uba ialehkai ar sien ha ka Olympi bad uba la khur takma hynriew sien ha ka Asian Championship u Shiva Thapa, kumjuh u rangiakura uba la khur nam lahduh ha ka Asian Games 2018 u Amit Panghal bad u rangiakura uba la khur takma rnong ha ka Commonwealth Games 2022 u Rohit Tokas nalor kiwei pat.
Kumba ka paw ka BFI ka la pynkhreh ban pynlong ia ka prokram ai jinghikai ha u snem ban wan na ka bynta ban pynkhreh ia ka Paris Olympics 2024, te kumta kane ka lympung ka long kaba kongsan na ka bynta ki nongiakura.
Te kumta na ka liang ka MBA bad ka tnat Sports and Youth Affairs kin ialeh katba lah ban pynurlong ia kane ka lympung kaba jop.
Shillong:U Symbud myntri rangbah ba peit ia ka tnad kam pohiing ka jylla u bah Prestone Tynsong u la ong ba ki nongialam ka seng Hynniewtrep National Liberation Council (HNLC) kim dei ban tieng ban smiej ia ka sorkar namar ba kam nym kem ia ki hynrei ki dei ban wan ban iakren bad ka sorkar, bad lada ki kwah ban leit iakren shabar jylla ruh kampher, ka sorkar ka long kaba khreh ban leit iakren shano shano ruh.
Haba kren mynta ka sngi, u bah Prestone u la ong ba ka sorkar ka la shim khia ban ai ka jingiada ia ki dkhot ka seng haba ki wan sha kane ka jylla nadong shadong, bad ha ka jingiakren ha ka kylla ba nyngkong bad ka sorkar, la kren shai sha ki nongialam ka seng ba ka sorkar jylla bad ka sorkar pdeng ka kyrpad ba ki nongialam ba khliehduh ka seng ki dei ban wan sha ka jingiakren markhmat bad ka sorkar, ym da ki nongialam kiba kham rit.
“Ha ka jingialang kaba la dep, ngi la ong ba namar ba phim lah ban ong eiei mynta, khie leit iakren shwa bad ki nongialam ba khlieh ia ki mat ba la rah ka sorkar bad sa wan biang ban iakren", la ong u bah Prestone.
Haba kyntu ia ki nongialam ka HNLC ban ym tieng ia ka sorkar, u symbud myntri rangbah u la ong ba ka sorkar ka plie ia ka jingkhang bad ki dei ban wan shakhmat ban iakren khlem kano kano ka jingtieng.
“Nga kyrpad ia ka HNLC, sngewbha wan biang sha ka jingiakren namar lada ngim iakren markhmat, kaei ka jingkwah, ngim ym poi shaei shaei ruh.
Ha kine ki 3-4 bnai ba ki dkhot ki wan, ngi la ai ka jingiada bad kam don satia kano kano ka jingkem bad wat tieng.
Nga kyrpad wat tieng, ka sorkar ka mut shisha ban poi sha ka thong ka jingiakren bad lada ki kwah ban leit iakren sha kiwei ki jaka ruh, ka sorkar ka long kaba la kloi", u la ong.
U la ong ba lada tyrwa ban don ka jingiakren balei kim shaniah pat ban iakren, bad hato ka sorkar ka la leh eiei kaba bakla.
Ha ka jingshisha, ka sorkar ka kwah ban poi ia ka jingiakren sha ka thong haduh ba kut bad ula kyntu ia ki nongialam ka HNLC ban wan shakhmat ban iakren khlem kano kano ka jingtieng ne ka kyndon.
“Lada phim shaniah, ngan ong kumno pat, te balei phi tyrwa ban iakren bad phi la ong ia ki nongialam ba kham hapoh, kila wan bad ngi kumba 4 bnai eiei, hato don eiei kaba bakla, hato ngi leh bakla eiei, nga sngew ba ki dei ban kylli ia kine ki jingkylli.
Na kata ka daw, ha kane ka por, ngi kyrpad ia ki (HNLC), sngewbha wan ban iakren, ngi pynthikna iaphi, phi kwah ban ai lynti kaba shngain, ngin ai beit bad lada phim sngew shngain hapoh Meghalaya, ngi la khreh ban leit iakren shano shano ruh", la ong u bah Prestone.
Dang shen ka HNLC ka la pyllait kyrwoh ba ki nongialam ba khliehduh ka seng, kin wan iakren tad haduh ba ka sorkar ka la weng noh ia baroh ki jingpynngat kyndon ain ia ki bad ban iasoi ia ka jingiasangeh iasiat bad ka seng.
Shillong:Ki nongtrei ASHA hapoh ka lama ka Meghalaya ASHA Workers’ Union (MAWU) kim pat lah ban ai ia ka rai ban phah jingtip da ka message ha ka Whatsapp sha ka myntri ba kin pdiang ne em ia ka jingpynkiew bai burom ne buskit ka sorkar sa shihajar tyngka.
Kane ka jingbym lah ban ai rai ki ASHA ka long hadien ba ka myntri kam pat phah da ka jingthoh sha ki, wat la ki la ap bun kynta ha surok shabar ka Secretariat hadien ba ki la dep iakren hapoh Secretariat.
Ka nongialam ki ASHA ka kong Mary June Myrsing haba kren sha ki lad pathai khubor mynhynnin ka sngi, ka la ong ba ki ASHA kim lah ban shim rai ban pdiang ne em ia ka jingkular ka sorkar khlem da ioh shwa ia ka jingthoh namar ba bunsien haba iakren ha ka jingialang ka long kaba biang hynrei ynda la ioh ia ka jingthoh da ka long da kumwei.
Ki nongtrei ASHA ki la dawa ban pynkiew ia ka bai buskit na ka 3000 sha ka 5000, hynrei na ka liang ka sorkar ka la pynkiew sha ka shi hajar bad kan long 4000 shi bnai.
Ha kajuh ka por, ka la ong ba ka jingiakhih jong ki ASHA kan dang iai bteng haduh mynta haduh ban pyrkhat da kumwei bad kan sa shong jingialang lashai ka sngi ban shim ia ka rai.
“Ngi la ap haduh palat ia ka 2 kynta kumba la kular ka myntri ban ai jingthoh ia ka jingkular ban pynkiew ia ka jingsiew hynrei haduh mynta khlem ioh pdiang eiei bad namarkata, ngim lah ban iai sah hangne ha surok namr ba la miet kum ki kynthei briew, ngin leit noh bad ngin iashong jingialang lashai ka sngi ban shim ia ka rai", la ong ka kong June.
“Ynda u khun u briew un shong ha ka khet ka burom jong u, phi ruh phin shong ha ki 12 ki khet, ban bishar ia ki 12 jait ki khun Israel" Mathaios 19:28.
U khun u briew u dei u Jisu, namar la kha ia u na ka briew kaba long ka Mary Theisotti.
U la wan ha ka jinglong briew jinglongdoh.
La khot ruh ia une u khun u briew ‘U Ktien, Uta u ktien te u la kynja doh, the word become flesh Ioanis 1:14.
Kumta u khun u briew u dei u Jisu.
U don ia ka dur jong ka doh hynrei um long na kane ka pyrthei.
Ki 12 jaid ki khun Israel, ki dei ka jaid Ruben, Simion, Lebi, Yehuda, Isaakhar, Sebulon, Dan, Napthali, Gad, Asher, Joseph, Benjamin.
kine baroh ki dei na ka pateng u Jakob.
Bad u Jisu lane u khun u briew u dei na ka jaid Judah (tribe of Judah).
U Jisu lane u khun u briew un sa shong ha kata ka khet ka burom bakhraw ka khet kaba khraw ban bishar ia ki 12 jaid ki khun Israel.
Ka khet kaba u Jisu un shong, ka dei ka khet Balieh Bakhraw (Great White Throne).
Jingpynpaw 20:11-15.
U Jisu u ong – “Phi ruh phin shong ha ki 12 ki khet, ban bishar ia ki 12 jaid ki khun Israel" ka daw ba u Jisu u ong kumne, dei namar ba u samla riewspah u kylli ia u Jisu – Ngan leh aiu ban ioh jingim bymjukut? Mathaios 19:16 …….
To bud ia Nga.
U Petros pat u kylli – Ngin ioh aiu ba ngi iabud ia me? Mathaios 19:27.
Dei halor kane ka bynta ba u Jisu u la kren shai da kaba ong – “Shisha shisha Nga ong ha phi, ba phi kiba iabud ia Nga ha ka jingpynthymmai, ynda u khun u briew un shong ha ka khet (Throne) ka burom jong u, phi ruh phin shong ha ki 12 ki khet ban bishar ia ki 12 jaid ki khun Israel" Mathaios 19:28.
Kane kam mut tang ia ki synran u Jisu hynrei na ka bynta kito baroh kiba la bud ia u Jisu ha kane ka jingim ba mynta bad haduh kita ki por jong ka jynjar bah.
Namar ban bishar ia ki 12 jaid ki khun Israel, kam dei mynta hynrei hadien kata ka por jong ki jingjynjar bah (after the great tribulation) bad tang uba iaineh un laitim.
Namar ha ka por jong ka jynjar bah, bun kin iaphaidien na kaba bud ia u Jisu Khrist na ki daw ki jynjar bah.
Ka por jong kata ka jynjar bah la tip ia ka kum ka Shitaiew kaba khadduh ne ki 7 snem kiba khadduh.
Daniel 9:27 / Mathaios 24: 15-22.
Dei hadien jong kine kiei kiei, yn thaw thymmai shipor ia kiei kiei kiba ha kane ka pyrthei.
Ka ktien u Blei ka iathuh ia kata – “Namar kata ka bneng ba nyngkong bad ka khyndew ba nyngkong, ki la leit noh (la pynjot thiaw ia kane ka pyrthei da u jumai) ka duriaw kam don shuh.
Nga iohi ka Jerusalem Thymmai ba ka wan hiar na u Blei na Bneng.
Jingpynpaw 21:1-2.
Ka Jerusalem ba mynta kan jot noh.
Ka Jerusalem Thymmai kan hiar na bneng sha pyrthei ha kajuh ka jaka ha Temple Mount.
Dei hangne ba u Jisu un synshar bad bishar 1000 snem.
Hapoh kine ki 1000 snem yn set byndi ia u soitan.
Jingpynpaw 20:3.
Ha kane ka Jerusalem Bathymmai ka don ka Great White Throne ka Khet bishar Bakhaw Balieh.
Yn bishar ia baroh ki briew ha ka pyrthei kiba im bad kiba iap kin paw hakhmat ka khet.
Kiba la saitkhuid ha ka snam u khun Langbrot u Blei, kin ioh bynta ban bishar hangta ia ki 12 jaid ki khun Israel.
Balei hap ban bishar ia ki 12 jaid ki khun Israel? Ka daw ka long ka jingkyntait jong ki ia u Jisu kum u Messiah jong ki palat 2000 snem.
Mynta hi ruh bun bah ki Israel kim pat pdiang ia u Jisu kum u Syiem jong ki.
“Naba shisha Nga ong ha phi, ba phin ym pat lah dep ia ki shnong ki Israel, tad ynda un wan u khun u briew" Mathaios 10:23.
Kaba mut.
Ha Israel ym pat lah ban pyndep ia ka jingialap ia ka Gospel u Jisu Khrist na ki daw ka jingbym ngeit jong ki, tad ynda un wan u khun u briew (U Jisu).
Na kata ka daw ki 12 jaid ki khun Israel kin hap shah bishar hakhmat ka khet Balieh Bakhraw u Jisu Khrist.
Ban synshar bad bishar yn pyndep hapoh ki 1000 snem.
Dei hapoh kane ka 1000 snem ki Israel kin ithuh ba u Jisu Khrist u dei u Syiem ki Jiw u Syiem jong ki u Messiah ba ki la kyntait.
“Ha kata ka sngi kan don ka jingiam briew bakhraw ha Jerusalem" Sekharaiah 12:10-11.
Na kata ka daw, u Blei haduh mynta u dang ap u dang khot ia u briew baroh ban pdiang ia u khun jong u, u Jisu Khrist ban wan sha ka miej jingiasuk bad u khun u Blei, ban iaioh bynta ha kata ka por jingsynshar bad jingbishar jong u Jisu Khrist 1000 snem hangne ha pyrthei.
Kaba sngewtynnad ka long, hapoh kita ki 1000 snem, ka jingbishar ia ki Israel, hapoh jong kata ka Nongbah, ym donkam shuh ia ka sngi ia u bnai, hynrei ka Burom u Blei ka pynshai ia ka bad ka jingshai u Khun Langbrot (u Jisu Khrist) Jingpynpaw 21: 23-27.
Amen.
New Delhi:Lai snem, ka la iaid, hadien ka jingkhang dam jong ka sorkar, na ka daw jong ka khlam covid bad la iathuh, ba hadien kitei ki kyndon bapher, ki la don shibun ki jingpang, kiba ktah ia kito kiba bud pyrkhing bha, ia ki kyndon jong ka khlam covid, ha kaba ki don kiba thut ka bor jingmut jingpyrkhat bad nangta, ki don ruh kiba shitom, ha kaba ring bad pynhiar mynsiem ialade, kiba im khuslai bad kiba duh mynsiem, ha ka jingim jongki.
La iathuh da ki stad, ba kito kiba shong khop hapoh iing bad kim ioh ia ka jingshai jong ka sngi bad kiba shu trei kam hapoh iing, ki lah ban ioh ia ka jingpang kaba ktah ia ka bor pyrkhat jongki.
Dang ha u rymphang 2023, la lap ia kawei ka longkmie, kaba sah bad la u jong u khun, ha kaba ki la shu set khop ialade, haduh 3 snem kynthih, na ka daw ka jingtieng jongki, ba kin kin ia bit ia katei ka jingpang khlam covid 19, ha kaba ki shong ki sah, ha ka kamra, kaba don ar jingthiah.
“Haduh lai snem kynthih, u khun jongnga, um ju mih shuh shabar, lane um iakren shuh bad ki paralok parajor bad ki para marjan marpa bad kane ka la pynkhuslai jur ianga" ong U Suran Majhi, hadien ba la pyllait noh, ia ki, na katei ka jingshong set kut hapoh iing.
Ka jingtohkit bniah jong ka Bangor University na United Kingdom, ka lap, ba kito kiba bud kyndon bha, ha ka por jong ka khlam covid, ki dei kiba im jynjar bad kiba thut ka jingmut jingpyrkhat jongki, hadien jong katei ka khlam covid 19 bad ki dei ruh kiba thut shibun ka longbriew manbriew, ka kamai kajih bad ka iaid ka ieng jongki ruh.
New Delhi:Hadien ba ka Supreme Court, ka la maham tyngeh, ia ka Patanjali Ayurved, kaba dei ka kompeni jong u Baba Ramdev, ha kaba pynmih ia ki jingpynbna, kiba ialam bakla; hynrei mynta ka sngi, U Ramdev, u kam, ba kam dei satia ka Patanjali kaba ialam bakla, hynrei, ki dei ki doctor nonglute (gang of doctors) jong ki dawai thymmai, kiba ju kren pyrshah bad ialam bakla, ia katei ka kompeni.
“Ki don ki kynhun jong ki doctor, kiba ju kren pyrshah, ia ka yoga, Ayurveda, naturopathy bad ia ka Sanatana.
Katei ka jinghikai bakla, ka iathuh, ba kam don dor eiei ruh em, ia ki jingpang, kiba dei ia ka blood pressure, diabetes, asthma, arthritis, liver disease, kidney failure bad kiwei" bad u iathuh shuh shuh, ba ki dawai jong ka Patanjali ki dei kiba la iarap shibun, ha ki jingpang ba har rukom, ha kine ki sngi“Lada ngi pynmih ia ki jingpynbna, kiba shu thok, dain da ka kuna kaba heh, ai da ka hukum ban pyniap iangi, ruh ngim salia" ula ong.
U Ramdev, u khot ruh ia ki bor sorkar, ba kin pynshitom, ia kine kiba pynmih ia ki jingpynbna, kiba shu thok, shu lamler.
U Ramdev, u iathuh ruh, ba la pynlong ia ka jingwad bniah, haduh 500 tylli ki lain dawai bapher bad ia kitei, lah ban ioh peit online.
Ka Seng Kutsnem ka dei ka sngi kaba kham pher bad kham kyrpang haka Jaidbynriew Hynñiewtrep Hynñiewskum.
Ka dei ka sngi ha kaba la pynkha ïa kawei ka Sengbhalang jong U Khun Khasi Khara, kaba ïeng kum ka “KUT" haka nongrim ban ker ban ïada ïaki Hok, ki Riti, ki Dustur, ki Niam ki Rukom jong ka Jaidbynriew Khasi Khara.
Kane ka Sengbhalang ka ïeng ruh haka nongrim ban btin ban ïalam, ban hikai ban batai, bad ban ïarap ban ïakhien naka bynta ban pynneh ban pynsah bad ban pynkhlain ban pynjanai ïaki Hok, ki Riti, ki Dusur, ki Niam ki Rukom kiba kum ka Jaidbynriew kala ïoh pateng naki Longshuwa ki Manshuwa.
Ïa kane ka Sengbhalang jong U Khun Khasi Khara la pynkha haka 23 tarik u bnai November snem 1899, bad la jer kyrteng ïaka kum ka “SENG KHASI".
Ïa kane ka sngi bala pynkha ïaka Seng Khasi la suit la shor kum ka “SENG KUTSNEM".
Ban tip khambniah shaphang kumno ka wan mih ka wan long ka Seng Kutsnem to ngin ia phaidien khyndiat shaka mynnor.
Haba ngi peit bad bishar iaka mynnor ngi iohi bad lap ba sharum jong ka snem 1700 (Common Era), ka Jaidbynriew Khasi Khara ka don hapdeng ka jingimsuk ka jingimsaiñ, ym don kano kano ka jingpynwit ka jingpynthut haki kam Niam ki kam Rukom, ki kam Riti ki kam Dustur.
Ki kur ki kha haka Ri ki im laitluid ban pyndep hok ïala ki deiti ki Niam ki Rukom hala ki ïing ki sem, hala ki shnong ki thaw, hala ki raij ki hima bad kumta ter ter, katkum ka pyrkhat tynrai kaba la wan hiar haka Jaidbynriew na mynnyngkong ka sngi ka jingwan longbriew u Khun Khasi Khara.
Ki Niam ki Rukom, ki Riti ki Dustur ki roi ki san naduh na ïing na sem haduh haka imlang ka sahlang, kata naduh ka synshar iing, ka synshar kur, ka synshar shnong, ka synshar raij, ka synshar elaka, ka synshar hima bad kumta ter ter.
Ka jingngeit ha U Blei Nongthaw Nongbuh ka long ka Hok kynti jong iwei pa iwei.
Ym don lynti ban ngeit da kumwei pat.
“Ka Hok ka long tang maka ka lynti kaba ïalam iaka jingim jong iwei pa iwei sha U Blei Nongthaw Nongbuh".
Hynrei naduh ka snem 1740 ter ter, ki kharlieh ne ki phareng kiba la jopthma kylleng ka pyrthei ki wan jopthma ïaka Ri baieid jongngi.
Ki kharlieh kim lah shah ban ïohi ïaka jinglong ïatylli jong u Khasi kum ka Jaidbynriew, kumta ki wadbuit wadlad ban pynpait ban pynpra.
Ki kharlieh ki sdang ban pynthynrei ïaka ngeit ka mane, ki hikai ïaki kur ki kha ban isih ban ibeiñ bad ban ïalehpyrshah ïa kiei kiei kiba ki Longshuwa ki Manshuwa jongngi ki la saiñdur janai ban tei ïaka longbriew ka manbriew haka nongrim jong ka Hok.
Ki kharlieh ki hikai ban isih ban ibeiñ bad ban ïaleh pyrshah ïaki Hok, ki Riti, ki Dustur, ki Niam ki Rukom bad kiwei kiwei ki jinghikai tynrai kiba la roi kiba la san naka thymmei jingwan longbriew jongngi.
Ki khang ban ïashim bynta haki shad ki kmen.
Ki khang ban pynkhuid ïaka metïap da kaba thang.
Bad shibun kiwei pat ki jingpynthut ki jingpynwit ki wanjia haka Jaidbynriew.
Ki kharlieh ki ïeng da ka buit arsap arphong ban shukor ïaka Jaidbynriew ba lui lui jongngi, ki kynnoh riew khlem Blei, nongmane ksuid, riewngeit bieij bad kumta ter ter, ha kajuh ka por pat ki pynap shrip da kaba khroh ïaki kur ki kha ban bud ban pdiang noh ïaka Niam ka Rukom kharlieh jong ki, bad ki da tyrwa syndon ban ai ïaka bneng la kumba kata ka bneng ka dei kaba ki thaw maki.
Kane ka jinglehbuittuh jong ki kharlieh ka la jop shisha, bun ki kur ki kha ki liat bad ki phet noh nala ka Niam la jong, ban leit bud noh ïaka Niam kharlieh.
Ki kur ki kha kiba la bud ïaka Niam kharlieh ki sdang ban pyni-bor ban ïaleh pyrshah ïa ki Riti ki Dustur, ki Niam ki Rukom ba ju leh ha ïing ha sem, ha shnong ha thaw, ha raij ha hima.
Ki longkñi ba la bud niam kharlieh kim treh shuh ban pyndep ïaki jinglehniam ha ïing ha kur, ki nongkitkam ha shnong ha thaw, ha raij ha hima ba la bud ïaka niam kharlieh kim treh shuh ban pyndep ïaki jinglehniam ha shnong ha thaw, ha raij ha hima.
Ym don nongsharai shuh ïa ki kam niam kam rukom haka Jaidbynriew.
Ka Jaidbynriew ka mad ïaka jingorpait arliang.
Ka Jaidbynriew ka la hiardor shaba palat haka longbriew ka manbriew, haduh ba ki kharlieh ki da nud ban kynnoh nongleh pap ïa baroh naduh ki kmie ki kpa haduh ki khyllung ki khynnah, ki mei-ieid ki mei dot bad khlem map wat ïa i khyllung ba dang shu kha.
Bad ym i don jingkyrmen shuh ïaka Jaidbynriew ban dang khiekhlieh haki Riti, ki Dustur, ki Niam ki Rukom.
Kane ka jingpynjot jingpynpra jong ki kharlieh ïa ki tynrai jong ka Jaidbynriew da ki buit pynisih ïala ka jong, ki buit jingpynkylla niam, ka la pynmong pynsngewsih ïa kiba bun ki kur ki kha kiba ieid ïala ka Jaidbynriew.
Hapdeng kata jingsngewsih jingkhuslai haka Jaidbynriew, la wan kyrsoi bor ka bor Blei ha ki katto katne ki riewrangbah bad samla.
Kata ka jingkyrsoi bor ka patied haka jingmut jingpyrkhat jong kita ki rangbah bad ki samla ba ki dei ban leh ei ei naka bynta ban ïada ïaka Jaidbynriew.
Kita ki rangbah bad ki samla ki sdang ka jingïaphylliew jingmut para maki na ka por sha ka por, bad ki buh artat ïaka ka phang “Ba donkam palat ban don noh ka kynhun ne ka seng ka ban long kum ka nongsharai, ka ban ïada, ka ban peitngor, ka ban hikai ka ban batai, ka ban btin ka ban ïalam bad ka ban ïarap ka ban ïakhien ïaki kur ki kha kiba ïaineh ïaiskhem hala ki Riti ki Dustur bad ki Niam ki Rukom".
Khatduh ki shim ïaka rai rangbah ban pynkha noh ïa kata ka Seng kaba ki la pun la buh jingmut la bun snem.
Kumta ki la jied ban pynkha haka 23 tarik November ka snem 1899.
Ïa kata ka seng la jer kyrteng ka Seng Khasi, bad ïaka sngi bala pynkha ïaka Seng Khasi la suit la shor kum ka Seng Kutsnem.
Ka sngi Seng Kutsnem, namarkata, ka dei ka sngi kyrpang ka sngi khraw jong ka Jaidbynriew.
Ka sngi bala tei ïaka Kut ban ïada ban sharai ïaki Hok ki Riti ki Niam ki Rukom jong ka Jaidbynriew.
Ka dei ka sngi jingpyneh-rngiew ïaka Jaidbynriew.
Ka dei ka sngi khraw ka sngi kyrpang ban burom bad ñiewkor ïaka Hok Longbriew Manbriew jong U Khun Khasi Khara.
Ka dei ka sngi khraw ka sngi kyrpang ban burom bad ñiewkor ïaki trai Muluk ki trai Jaka.
Ka dei ka sngi khraw ka sngi kyrpang ban burom ban ñiewkor ïaka Sambynta Blei ka Buhbynta Blei.
Ka dei ka sngi khraw ka sngi kyrpang ban burom ban ñiewkor ïaka Mei Ram-ew, ïaka Mei Mariang.
Ka dei ka sngi khraw ka sngi kyrpang ban burom ban ñiewkor ïaka Jingstad ka Jingshemphang jong ki Longshuwa ki Manshuwa.
Ka dei ka sngi khraw ka sngi kyrpang ban kynmaw burom ïaki nongseng jong ka Seng Khasi.
Ka dei ka sngi khraw ka sngi kyrpang ka sngi ka jingsaiñdur thymmai ban tehsong ïaki kur ki kha kiba ïaiksoh hala ka Riti ka Dustur ka Niam ka Rukom katkum ka pyrkhat tynrai U Khun Khasi Khara lyngba ki matkam bala bynshet haka Seng Khasi.
Tel Aviv: Ka kynhun myntri jong ka Israe, ka la mynjur ha ka sngi balang, ban poi sha ka jingsangeh iasiat bad ki ehrang Hamas, na ka bynta ban pyllait ia ki 50ngut kiba shah rahbor, ha ki ehrang Hamas sha Gaza, ha ka por, ba kitei ki ehrang, ki hiar thma ia ka Israel, ha ka step jong ka 7tarik Risaw 2023.
Ka sorkar Israel, ka iathuh, ba kan thawlad ban pyllait im, ia ki 50ngut ki nong Israel, kiba shah rahbor, ha ki ehrang bad kitei ki kynthup ia ki kynthei bad ki khynnah ruh, ha kaba yn pyllait ia kumba 12 lane 13ngut ha ka shisngi bad katei kan donkam, ia ka jingsangeh iasiat, kaba 4 sngi eiei bad katei ka dei,  hadien ka jingpynbor na ki Ri bapher jong ka pyrthei, ba ka Israel, ka dei ban mynjur ia katei ka jingsangeh iasiat bad ban pyllait ia kitei kiba shah rahbor.
Halor katei ka phang, ka Qatar, ka shim ia ka bynta, kaba kongsan bha, ban wan rah ia ka jingiabeit hapdeng ki arliang mamla bad ban pyllait ia kitei kiba shah rahbor.
Na ka liang ka Israel, kan pyllait ia kito ki kynthei bad ki khynnah, kiba shah set ha ki phatok bapher ha Israel, kiba dei na West Bank bad na East Jerusalem.
Kat haduh mynta, kam pat shai satia, la ka Israel, kan pyllait katno ngut, hynrei, ki lad khubor, ka iathuh, ba kin lah ban poi sha ka 150ngut antad.
Nangta ka Israel, kan ailad ruh ia ki jingiarap ba kin poi sha Gaza, kum ka petrol, diesel bad ka bam ka dih.
Ki Hamas, ki kam, ba ki don 210ngut haduh 240ngut ki briew kiba shah rahbor ha kitei ki ehrang bad kitei ki kynthup, ia 40ngut ki khynnah rit bad ki khyllung.
Palat 13,000ngut ki la iap ha Gaza, ha ka jinghiar thma ka Israel bad nangta sa 1,200ngut kiba la iap ha Israel, ha ka jinghiar thma ki ehrang Hamas.
Shillong:Ka United Nations, lyngba ka UNESCO bad ka UNDP, ki la pynkhreh ban iatreilang, na ka bynta ban pynneh pynsah, ia ki diengjri, ha ka Raid Shabong bad ia katei la iathuh, da u Bah Manbhalang Khonglah Vice Chairman Living Bridge Foundation.
Haba iakren bad ki nongthoh khubor, U bah Manbha, u iathuh, ba ki don 35 tylli ki tynrai dieng jri, ha ka shnong Mynrieng, Rangthylliang bad Mawkyrnot, kiba kin ia peit ia sumar, ha ki 24 snem ki ban sa wan.
Na ka liang U bah Morning Star, Chairman ka Heritage Committee Khun Kur Longtrai, u iathuh, ba ka jingthmu jong katei ka jingpynneh ia ki diengjri, ka long ruh ban ai kam ai jam ia ki briew, kiba hap ha kitei ki shnong bad ban shna pynbha, ia ki jaka kiba don hajan ki diengri, ba kin suk, ki nongleit jngoh kai, sha kitei ki diengjri.
Shillong:U Myntri Rangbah ka Jylla Conrad K Sangma ha ka sngi Ba-ar, ula leit ai khublei burom ba khatduh ïa u Symbud Myntri Rangbah barim ka Jylla Bah Standlington David Khongwir, ha ka Ïingsah jong u ha Mawlai Nonglum mar pyrshah ka madan Weiking.
U Bah SD Khong wir ula khlad noh mynta ka step ha NEIGRIHMS Hospital ha ka rta ba 90 snem hadien ka jingpang kaba la ban ia u u la kham slem.
Haba pynpaw ïa ka jingsngewsih halor ka jingkhlad u Bah Standling, u Myntri Rangbah ula pynpaw ba ka Jylla ka la ithuh ïa u Bah Standling kum uwei na ki riew rangbah uba la noh shibun eh ka synniang ïa ka constituency bad ïa ka Jylla baroh kawei.
“La ju tip ia u (Standling) kum u briew uba ki paidbah ki ieid bad burom bha, kane ka la paw na ka jingïoh ïa ka jingkyrshan wat hadien ba um long shuh u MLA, wat la katta ka jingkyrshan, ka jingieid na ki paidbah ka la phalang shai ba u dei u Nongïalam ba kumno," ong u Conrad haba ai khublei khatduh ïa une u Symbud Myntri Rangbah barim ha ka Ïingsah.
Haba pynpaw ïa ki jingïakynduh bad ki jingïoh ïakren ïakhana lem bad ki jingïoh ïa ki jingnang jingtip na u (L) Bah Standling, u Conrad ula ong, “Nga la ïoh ka lad ban ïakren, ïakynduh bad ïatrei lang bad u ha ki snem ba la leit noh.
Wat, ha ka por ba u dei u Rangbah Shnong ngi la ïakynduh la katto katne sien.
Namar kata, nga la ïoh bha ka kabu ban ïoh jinghikai na u, bad ban ïoh ïakren ïasyllok ïa shibun kiei kiei," ula bynrap.
Haba thoh ha X, u Conrad ula ong, “Nga ai khublei burom ba khatduh ïa u Symbud Myntri Rangbah barim u Bah Standlington D Khongwir ha ka Ïingsah jong u.
Na ka bynta ki paidbah ka Jylla bad khamtam eh ki paidbah ka Mawlai, ka jingkhlad noh I Parit Standling ka dei ka jingduhnong kaba khraw ïa ka imlang sahlang".
U Conrad ula kynmaw ruh ïa ki synniang jong u kum u Rangbah Shnong haduh 55 snem bad ka jingtreikam jong u na ka bynta ka roi ka san jong ka Mawlai kum u President ka Mawlai Town Dorbar.
Ka jingleit on tep burom ia kaba sah ka met jong utei u rangbah, kan long ha ka 24tarik Naiwieng 2023, ha U Lum Jingtep Ka Balang Mawlai Presbyterian, ha ka por 12 baje noh phai sngi na iing sah jongu ha Mawlai Nonglum mar pyrshah bad ka Madan Weiking Jaiaw.
Shillong:Ka Khasi Department, NEHU, Shillong ka la pynlong ïa ka Lympung Ïamir Jingtip bashisngi ha ka 21 tarik u Naiwieng, 2023 ha Science Seminar Hall, North-Eastern University, Shillong halor ka phang “Ka Pule Bishar ïa ka Ktien, Litereshor bad ka Kolshor kat kum ki Sengnia Bapher".
Ïa ka jingïalang plie la pynïaid da ka Head jong ka Department Khasi, North-Eastern Hill University, Shillong, ka Prof.
Streamlet Dkhar.
U Bah Pynïaid Sing Syiem, CEM jong ka Khasi Hills Autonomous District Council uba la don ryngkat kum u Kongsan ha kane ka lympung ïamir jingtip, u la ban jur ban pynneh pynsah ïa ki Riti bat Khyndew bat Shyiap u Khasi.
U la ong ba ka Jaitbynriew Khasi ka long kaba kyrpang shisha ba ka don ïa kine ki bri bad kita ki long kum ki Ri Raid, Ri Kur bad ki Ri Nongkynti.
Ka jingdon jong kine ki Ri ka long ban kyntiew ïa ka ïoh ka kot, ban pynbiang ïa ki jingdonkam bad ban pynneh pynsah ïa ka jinglong tynrai.
U Kongsan ha kane ka jingkren jong u, u la kynthoh shuh shuh ïa ka jinglong kyrpang jong ka jaitbynriew Khasi bad kata ka long ba u Khasi u la don lypa ïa ki Aiñ kiba la shu ïathuh pateng da ka ktien ha shuwa ba ngin ïoh ïa ki Aiñ ha ki jingthoh.
Ka jingdon jong ki Aiñ ba la shu ïathuh da ka Ktien ka pyni ba u Khasi u batskhem ïa ka Hok ka Shikyntien.
U ong ruh ba ka jingdon jong ki Aiñ ha ki jingthoh ka ïarap shuh shuh ban pynbha ïa ka imlang sahlang.
Ha kaba ïadei bad ka Ktien, u kongsan u ong ba kum ka jaitbynriew, ngi dei ban pynneh pynsah ïa la ka Ktien ha ka jingpyndonkam jong ngi ha ka jingim ba man ka sngi.
U la ai ruh ka jingkitbok kitrwiang ïa ki Riewshemphang ki ba la ai ïa ki paper jong ki ha kane ka lympung.
U pynpaw ruh ba ka KHADC ka kloi ban ïatreilang bad ka Khasi Department, NEHU Shillong ha kaba ïadei bad ki lympung ïamir jingtip, ki jingwadbniah kiba kum kine.
Ka jingdon jong ki nongwadbniah kan ïarap ban ngam jylliew ha ki jylli bapher bapher bad ban seng ruh ïa ki nongrim kiba ïadei bad ka thaw aiñ.
U la ïathuh ba kumno ka KHADC ka la jied kumba 40 ngut ki stad wadbniah ba kin wadbniah ha ki jylli bapher bapher bad ïa kane la bei tyngka da ka KHADC.
U kyrmen ba ka Khasi Department kan ïarap lang ïa ka KHADC ha kaba ban pynbha shuh shuh ïa ka Ri bad ka jaitbynriew.
Ka Prof.
Antoinette Kharmalki, Department Khasi, North-Eastern Hill University, Shillong ka la ai ïa ka jingkren maitphang halor kane ka lympung ïamir jingtip bad ka la ong ba ki don shibun ki sengnia kiba lah ban pynshong nongrim haba leh ïa ka wadbniah ka la ai nuksa kum ka Postcolonial theory ha kaba ïadei bad ka Litereshor, ka Structuralism ha kaba ïadei bad ka Ktien bad ka Cultural Studies ha kaba ïadei bad ka Kolshor.
Ka khmih lynti ba na kane ka lympung ïamir jingtip ki samla pule, ki nongwadbniah bad baroh kiba la wan ban ïashim bynta kin ïoh jingmyntoi.
Ïa ka Sienshong banyngkong la pynïaid da ka Dr.
Bandarilin Bairo kaba long ka nonghikai jong ka Khasi Department, NEHU, Shillong bad ki nongai paper ki long u Dr.
Thomlin Lynshing na St.
Anthony’s College, ka Balarishisha Nongkynrih na Shillong College, ka Rilin Gemma Lyngdoh na Sankardev College, u Slendar Dkhar na Jaintia Eastern College, Khliehriat.
Ha ka Sien shong kaba ar pat, la pynïaid da u Dr.
M.
M.
Khymdeit uba long u nonghikai ka Khasi Department, NEHU, Shillong bad ki nongai paper ki long u Dr.
Rollingstone Wankhar na St.
Anthony’s College Shillong, ka Roiparbha Khongkliam na Riwar College, Pynursla, ka Elizabeth Shylla na Nongtalang College, ka Frugiferous Diengdoh na St.
Anthony’s College, Shillong, ka Lasubon Nongkynrih na J.
J.
M.
Nichols Roy College, Shillong bad ka Jennifer Lyngkhoi na Balawan College, Umsning.
Ki nongïashim bynta ki long ki nonghikai na ki college bapher bapher kiba don ha nongbah Shillong, ki research scholar bad ki samla pule jong ka Khasi Department, NEHU, Shillong.
Shillong:Hadien ka jing pynmih ia ka jingpynbna dang shen ba ia ka Surok na ïew polo sha ki bynta jong ka saw furlong kum ka one way, la weng noh ia ka jing pynbna ia katei ka Surok kum ka one way hadien ba kane ka jing pyrshang ban tehlakam ia ka jingdheng kali ha kine ki jaka.
Kumta ka jingpyn bna ba la pynmih ha ka 3 tarik Naiwieng 2023 lyngba ka office Memo TR/11/23/1075-A kan ym treikam shuh bad ki tei ki bynta jong ka Surok kin kylla biang noh na ka one way sha ka two way kumba juh long mynshwa.
Shillong:Ka surok na Shillong sha Dawki, katba nang mih kawei ka sngi, sha kawei pat, ka nang jot rathai bad ka surok, kaba don harum ka shnong Lyngkyrdem, mynta, ka la kyllong long ka lhuh kaba jylliew bha, ha kaba ki kali kiba iaid na katei ka surok, kim nud shuh ban rung ha katei ka thliew, namar ba ka jingjylliew jongka, ka la poi antad sha ka shiphut eiei.
Ki kali heh bad ki kali rit ruh, ynda poi ha katei ka surok, ki hap ban pynjem bad iaid suki, namar, tang shu la kum iuh bakla, ka lah ban pynjulor syndon ia ki kali.
wat ia khuslai  u kung-fu hustle masters u la dep ong bad dep pynbiej wat sngew phylla shuh ,nga tharai phi dang ia kynmaw  ba u ong  ban dhutah ne pushparaj tang da ki lipstick bad ki powder ban pynbha briew ia ki surok  ,kine kein mynta ki la urlong ,yn sa shu tah lipstick tang da ki rong iong  ki surok kin sa phyrnai.
“Me lah ithuh malik?" bniah ka kmie“Em, ngam pat ithuh.
Ka bha ban pynwad ma phi mei khlem pep phin ioh beit namar ba phi ithuh briew" ong u khun“Da nga wad pat me dei ban iaineh bad pynlang bha namar ka dei ka kam kaba heh jingkamai kumba ong ma me" ong bad kubur ka kmie.
“Katno u daju u kamai shi sngi mei?" kyli kylla u khun“Nga iohsngew ba kaba rit eh te Rs.
1000/- tam ne duna" iathuh ka kmie“Ynda lah trei ka iew kan sa batai hi.
Me dei tang ban long hok ha kiei kiei baroh.
Kito lei ki daju kiba ioh pynhap mar na ki trok kiba wan kit marbam ne kiwei pat ki bym dei ki marbam ka heh bha ka jingioh jong ki bad kaba thikna ruh" ong ka kmie“Lah jan bad uta u malik phi mei ba ngan ioh hangta" bthah u khun.
“To yn sa ioh hi namar u don u daju khasi uba ju ithuh bha" ong ka kmie“To ka biang bad ngan sa kylla noh ka jinglong ba phin ym jynjar shuh" kren kut jingmut u khun.
Kiei kiei baroh wei shisien ba la kut jingmut bad pynshongnia kim ju kham lait na ka sohpdung jong ka thong.
Ka kmie u tamsneng hadien shi bnai tam ka la ioh iakren bad uwei u na ki daju uba ka ithuh bha ha iew.
Uta u daju u la ong ha ka ba un da kylli shwa na u malik ba u treh ne em ban ai kam ia u khun jong ka.
Hadien lai sngi uta u daju u la ai ktien ia ka kmie u tamsneng ba u malik jong u un sa ai kam ia u khun jong ka namar ba mynta u dang wad daju da uba kham samla namar uto uwei u la kham tymmen bad ki khun jong u kim kwah shuh ba un bteng ia ka kam naduh u snem thymmai.
Kata sa lai taiew shwa ba yn khylliap noh ia u nai khatduh jong u snem.
Ka lyer tlang kaba beh ryngkat ryngkat bad ka lyer lehkmen kum ka Khristmas bad ka New Year ka pynshongshit ia ka iew ka har, ka die ka thied bad ka sur jingrwai Khristmas kiba pynshad kynting ia ki mynsiem jong ki Khristan ban thied sopti thymmai na ka bynta kane, ha ka jingshisha ka jingpynkhreh ia ka dohnud ia ka jingkha thymmai um imat don ei ei hynrei ka khlain eh ka jingpynkhreh ba kynja doh“Kumno shu jar jar mei katta ruh phim pat ong ei ei ne ia ita i paralok daju ba ithuh ma phi" kylli kwah tip u tamsneng“Me wat khuslai shuh, pynleh khlain bha la ki dohksah, ki tyrpeng bad thied lypa ka synduk rit ban buh pisa" ong ka kmie bad ka rkhie artat.
“Phi kren kai ne kren shisha mei" bniah bha u khun ba um sngew lah ngeit namar ka kren ia rkhie“Shisha me, nga rkhie ba nga kmen kein namar ka dei ka kam permanent hynrei ka shong eh ha ka jingtrei jong me" ong ka kmie“Nga lah ong em mei haba nga la kut jingmut skhem ban kylla noh.
Ynnai shuh ki kam bym shoh ler hynrei ngan khmied shakhmat ban ioh ka lawei kaba kmen.
Phi mut nga shu khynnah sah ki jingpyrkhat – em te em mei" ong u tamsneng bad ka wiat rymmuin.
Ki jingeh, ka jingduk bad ka jingshah kren bein suki suki ki la shu jahsuki suki na kane ka longiing kum ki umjer kiba shah kjit ha ki kjat sngi.
Hadien ka jingioh bylla u tamsneng kane ka longiing ka la idap ibiang bad ka jingialeit bylla ki hynmen ki para jong u ka la wanrah ka lyer thymmai na ka jingud sha ka jingpahuh.
Khuk-khak ka por ka la da iaid shi-snem.
U tamsneng u la ioh pynlang pisa shi lak tam.
U la ai jingmut ia la ka kmie ban thied auto truck ban phah niah ha la u para.
Ka kmie ka la sngewdei bad ka la rai ban thied noh shuwa ban kut u nai Rymphang.
“Ka biang ka jingai jingmut jong me khun" mynjur bad kren ieid ka kmie“Ynda la dap biang shi lak ngan sa thied sa ka kali second hand ban kamai stand mo mei" ong u tamsneng.
“Kata lei ka biang palat" mynjur ka kmie“Wat ju ong shuh tamsneng seh mei ba nga sngew lehrain" ong u khun da ka sur kaba jem“To ngan khot beit noh da ka kyrteng hi kaba la jer lehniam naduh ba dang rit mo" ong ka kmie bad ka rkhie“Marchborn, Marchborn ale khun" la pyrta ka kmie“Shaid" ia rkhie ki para jong u“Ha … ha … ha" la rkhie pynbud sa u Marchborn uba ju khot tamsneng“Mynta te da bamja ruh nga da sngew hun ba la ioh bam bang.
Sngewphuhmut phuhmat ka dur ka dar ba ngi la kham bit kham biang.
Ka saw shaka ha phyllaw ka don sa la shem snem sa ka kali iong-stem" ong ka para u Marchborn“Ngi ki briew ngim ju sah kumjuh.
Ka jingkylla ka don.
Ka jingim briew ka don ka jingbakla hynrei haba la sngewthuh ba ka dei ka jingbakla ka don pat ka jingkylla hadien.
Mynshuwa nga kthang ban kynmaw kato ka por hynrei mynta nga jaw ummat kmen ba ki jingkyrkhu jong u Trai Kynrad ki shlei ha iing jong ngi" ong u Marchborn.
Guwahati:Ki riew pawkhmat na ki jaitbynriew karbi ba kynthup ia u Jagatsing Engti, Pradip Diphusa bad u Charisma Rongpipi ha ryngkat ki 680 ngut ki nongtrei jong ka parti BJP na jylla Assam, ki la rung noh sha ka parti Congress ha Diphu ha ka sngi u blei.
Kiba rung thymmai sha ka parti Congress ki kynthup ia u nongrwai ba pawkhmat u Kangther Bey bad uwei na ki nongiakhih ban dawa ia ka Autonomous movement ha ki snem 1986-91.
U nongialam ba pawkhmat bha, uba la long teng ruh lai sien kum u MLA na Bokajan Consti tuency,u Jagatsing Engti u ba la mihkhmat ia katei ka constituency ha u snem 1996-2011.
Ha u snem 2012 u Engti, u la shah jied kum u MAC na Surupathar MAC Constituency sha ïingdorbar thawaiñ jong ka Karbi Anglong Autonomous District Council na ka parti BJP,ha kaba u la long ruh u Excutive Members jong ka Tnad pule puthi haduh u snem 2022, hynrei u la shah pynduh tiket noh ha u snem 2022 na ka parti BJP.
U Pradip Diphusa u ba la long u MAC la arsien na Dhansi Constituency bad long teng ruh kum u EM ha ka por ba ka parti Congress ka la bat ia u la kam synshar ha ki snem 2012-17,u la rung sha ka parti BJP bad shah jied kum u MAC, hynrei u la shah pynduh tiket noh ha u snem 2022, ha ka elekshon jong ka Konsil.
Nalor kine ki nongialam ka khun jong u EM barim ka Charisma Rongpipi ka la rung sha ka parti Congress.
Ha kane ka jingialang la don lang da u President jong ka Karbi Anglong district Congress Committee u ba long ruh u myntri sorkar barim u sum Ronghang, ki nongialam ba ha khmat jong ka parti Congress u Birensingh Engti, u MLA Barim u Joyram Engleng, Ashok Teron bad u Ratan Engti kiba dei ki EM Barim jong ka KAAC.
Na ka liang u President jong ka parti Congress ha jylla Assam,u Bhupen Kumar Borah, u la kam ba ki paidbah ki ap khmih ia ka jingjop jong ka kynhun india ha ka elekshon Lok Sabha 2024,ha ka jingialam jong Jagatsing Engti, Pradip Diphusa bad Kathar bey kumba 600 ngut ki nong trei jong ka parti BJP ki la wan rung noh sha ka Congress parti.
Sa kumba katto katne ngut ki nongialam ba pawkhmat na Karbi Anglong kin rung sha ka parti ha u bnai ban wan, la ïathuh u borah.
U nongialam jong ka seng APHLC u Jones ingti Kathar, u ba donlang ha ka kynhun jong ki 15 tylli ki seng synrop u kwah ban ioh katto katne ki seat na karbi Anglong ha kaba yin sa iakren sani bha, ïathu u Bora.
“Ngi la don ha ka parti BJP la 7 snem ngi tip kumno ka parti bad ka sorkar ba ki ialam ka treikam ha kaba ki la shet kylla ia ki paidbah jong ka karbi Anglong ha kine ki hynñiew snem bala dep bad kim shem la leh eiei" la ïathuh u MLA &EM Barim u Jagat Singh Engti.
“Ki khlem lah satia ban pyntreikam ia ki kyntien ba ki la kular ha u snem 2014, ka mat jong ka Autonomous state, ngi la rung sha ka BJP hadien ba u LK Advani bad u Rajnath Singh u la kular ban peit ia ka Autonomous state, hynrei u Myntri Rangbah duh jong ka ri u Narendra Modi, u Myntri Rangbah jong ka jylla Assam u Himanta Biswa Sharma bad u CEM jong ka KAAC u Tuliram Ronghang kim shem la kwah satia ban pynbeit ia kane ka mat.
Ki khlem pyntreikam ia ka soskular ba ki la iasoi hapdeng ka seng UPDS, hynrei ki la iasoi sa kawei ka soskular bad ki hynriew tylli kiwei pat ki seng kaikhlaw ban pyntreikam ia kane ka mat".
Ha ka Konsil, kiba ha ïing ha sem jong u CEM ki ioh jingmyntoi ka KADC la wanrah da ka parti Congress bad ka KAAC ruh la wanrah da ka Congress katkum ka article 224 ha ka por jong ka Myntri Rangbah duh barim jong ka ri ka Indira Gandhi, hynrei ka BJP kam pat shem la leh eiei ia ka Karbi Anglong.
“Nga la wan phai biang sha la ïing sha ka parti Congress, hadien ba nga la shah pynbiej ha u snem 2016 ha ki jingkular thok jong ka parti BJP, u Modi u wan ha ka bor hadien ba u la kthong ia ka bamsap jong ka parti Congress kaba rim, hynrei mynta ka BJP ka la tam kylla" ula ong shuh shuh.
“Ngi la dep ban iohi ia ka rukom treikam jong ka parti BJP,ki paidbah hi ki la duh jing shaniah na ka jingbamsap ba shyrkhei bad ki paidbah hi ki kwah ba ka parti Congress kan wanphai biang" ula ong shuh shuh.
Shillong:Hadien ba la mih ka jingjia shah tynrah thuk thuk ia kawei ka longkmie ha surok bah Mawlai Mawdatbaki haduh ba kan da khlad noh, mynta ka sngi nyngkong ka 20 tarik U Naiwieng 2023, la iohi ba u wei u speed breaker u la mih kynsan ha kane ka jaka.
Katei ka jaka ka dei ka jaka ha kaba baroh ki paidbah ki la iohi ia kawei ka video kaba la saphriang ha ki rynsan social media ha ka 13 tarik u naiwieng 2023, ba kawei ka long kmie katba ka dang thmu ban kam sha shiliang ka surok ka la shah tynrah ha kawei ka arshaka ha kaba ka la khlad noh.
Ka jingdon jong utei u speed breaker ka long ban tehlakam ia ka jingpynher sted ki kali, khamtam ki ba niah ar shaka ka ba buh jingma ia ka iaid ka ieng jong ki paidbah ki ba iaid lynti.
Ha ka jingiakren bad u Secretary ka dorbar shnong mawlai Mawdatbaki mynta ka sngi u la iathuh, ba u ia une u speed breaker la shna ha ka miet jong ka sngi saitjaiñ ka 18 tarik naiwieng 2023,hadien ba na ka liang ka dorbar shnong ka la leit ban iakynduh ia u symbud myntri rangbah ka jylla u bah Prestone Tynsong, ban kyrpad ban buh noh ia u speed breaker ha katei ka jaka khnang ban lait na ki jingmynsaw.
Shillong:U myntri ka tnad kam jngohkai ka jylla u bah Paul Lyngdoh, u la ong ba ka tamasa Cherry Blossom ka dei kaba paka tam bad kaba jop ha ka jingwan ki nongpeitkai bad ka jingtem jingrwai.
Haba kren halor kane ha ka sngi u Blei, u bah Paul u la ong ba nalor kiwei ki nongtem nabar jylla bad nabar ri, la sakhi ia ka jingioh kiew rynsan lang ki nongtem nongput na kane ka jylla ha kane ka tamasa kaba heh bad kaba paw bha.
U la ong ruh ba napdeng ki paidbah kiba wan ban sakhi ha kane ka tamasa, kumba 65 percent ki dei nabar bad kane ka pyni ba haduh katno ka jingpawnam jong kane ka tamasa ban khring ia ki briew na kylleng ki jaka nabar, bad kane ka dei ka jingjop kaba khia thew haduh katta katta na bynta ka jylla.
U la ong ba ha ka tamasa Cherry Blossom ha ki ar snem ba la leit, ka jingwan ki briew ka long tang 48-52 percent, hynrei ha kane ka kynti haduh palat 70 percent ki nongiashim bynta na kane ka jylla.
Ha kajuh ka por, u bah Paul u la ong ba ka jylla kan leit sakhi ruh ia ka tamasa Cherry Blossom ha Japan ha u bnai Jymmang bad kiei kiba ki leh ki briew ha Japan, yn sa wanrah ban pynbha shuh ia ka jingrakhe ia ka tamasa Cherry Blossom ha kane ka jylla ha u bnai Naiwieng.
“U Ambassador jong ka ri Japan u la wan sakhi ia kane ka tamasa bad ngin sa kylliang ia ka prokram bad ka Japan, khnang ba ka jingrakhe ka ri Japan ia ka tamasa Cherry Blossom ha Japan ha u Jymmang, yn sa wanrah nongmuna lang shane ha u bnai Naiwieng", la ong u bah Paul.
Next pynlong Cherry blossom fest ha Cherrapunjee.
Shillong: Wat la ka sorkar jylla lyngba ki muktiar jong ka, ki la kam ba ka la shim ïa kiba bun bah ki sienjam na bynta ban pynkylluid ïa ka nongbah Shillong, da kaba ka ka don ruh ka jingpan jingmut na ka kynhun ki riew shemphang ne ki professional agency, hynrei kaei kaba jia ha madan pat kam don satia kano kano ka jingkham janai ne improvement na kaei kaba ka ju long, ong ka High Court of Meghalaya haba shim bishar ïa ka PIL ba la ujor, da u Philip Khrawbok Shati.
Haba shim bishar ia kane ka PIL, ka Kashari ki arngut ki nongbishar ba kynthup ïa u Chief Justice (Acting) u HS Thangkhiew bad u Justice W Diengdoh ka la ong ba ka Sorkar jylla ka la dep ban ai sha ka Kashari ïa ki kaiphot bad ki sienjam, hynrei ka long ka man jong ka jingkhapngiah ka sor ka neh beit kumjuh.
Na ka liang u Muktiar ba mih khmat ïa u nongujor PIL u H.
L.
Shangreiso, u la aiti ruh ïa ka kyrteng ki katto katne ki briew ban shah kynthup lang kum ki dkhot laitluid ne independent member jong ka Decongestion Committee, bad na ka liang ka Kashari kan sa shim ïa ka rai ha kaba ïadei bad kane ha ka sien shim bishar ban wan kata ha ka 1 Tarik Nohprah 2023.
Shillong: Mynhynnin ka sngi ki samla pule ka North Eastern Hills University (NEHU) hapoh ka lama ka NEHUSU kila leit tur puk sha kamra u Vice Chancellor u Prof.
Prabha Shankar Shukla ban dawa weng kam hapoh lai sngi ia u Nantu Das uba dei u Assistant Registrar (Security) bad peit ruh kum u u la shah kynnoh leh kynshlein ia kawei ka samla pule.
Ki samla pule ki la khang tala ruh ia ka kamra ophis jong u.
Ki la ujor ejahar ruh pyrshah ia u halor kane ka jingkynnoh ba u la leh kynshlein ia ka samla bad kila kyntu ia ki pulit ban pynsted ban kem ia u.
“Ngi la khang tala ia ka ophis u Nantu Das, ngi kyrpad ia ki pulit bad ia ka kashari ban pynioh ia ka jingbishar hok.
Lada don kiba iakynduh kum ia kane, ki dei ban wan shakhmat sha ka Union ba kan iarap", la ong kawei ka samla pule.
Na ka liang u VC u la kular ban bishar bniah ia kane ka jingdawa ka NEHUSU bad un sa ai ia ka rai hapoh kane ka lai sngi halor kane ka jingdawa ban weng kam ia u.
Shwa ban leit rung sha kamra u VC bad ban khang tala ia ka kamra u Nantu, ki samla pule kila pyrta shla artad ter ter.
Ka la don ruh ka jingiapyni nia bad u VC hynrei hadien, ula kular ban peit ia ka jingdawa jongki katkum ki rule.
Ha kajuh ka por, ka Khasi Students Union (KSU) NEHU Unit ka la ujor sha u Vice Chancellor ban weng kam ia u Nantu Das kum u Assistant Director ka Sports jong ka skulbah NEHU.
Haba kren sha ki lad pathai khubor hadien ka jingiakynduh ia u VC u Prof P Shukla, u General Secretary ka KSU NEHU Unit u samla Rudolf Chyne, u la ong ba ka jingleit ia kynduh jong ki ia u VC ka long ban ujor halor ka jingjia ka kaba la jia ha ka janmiet jong ka 19 tarik Naiwieng, ha kaba kawei ka samla kynthei ka la shah thombor ha u bar jylla u Nantu Das.
Na ka liang jong u Vice Chancellor, u la pan por ba hapoh ka shisngi arsngi yn sa shim ia ka rai ban weng kam ia u, la ong u General Secretary ka KSU NEHU Unit.
“Ngi dawa ba dei ban weng ia u Natu Das na baroh ki kam ba u bat, tad haduh ban da dep ka jingtohkit," ong u samla Chyne.
Katkum ka jingiathuh u General Secretary ka KSU NEHU Unit, “Une u Nantu Das u la leit shaw ia kane ka kynthei na Umshypi bad u la sdang ban jrong kti ha kali bad ynda la poi ha Kiang nangbah Guest House NEHU u la sdang biang ban jrong kti bad na ka liang kane ka kynthei ka la iaksaid bad da ka jingdon ryngkat u Blei, ka la lait na ka jingshah thombor ha une u bar jylla.
"“Haba iadei bad kane, na ka liang jong ki bahaiing hasem jong kane ka kynthei, ki la leit ban ujor ejahar ha Mawlai Mawkynroh Police Outpost ban ujor pyrshah ia une," la ong u samla Chyne.
Shuh shuh katkum ka jingiathuh u General Secretary, u Nantu Das hynnin ka janmiet u la shah kem ha ki bor pulit bad mynta u dang don hapdeng ka jingshah tohkit.
Halor kane ka jingjia, na ka liang ka seng ka pynrem jur ia ka jingleh jong une u bar jylla uba la ktah kti ia ka riew kynthei bad ka la byrnngem ba lada ki bor pyniaid ka NEHU kim leh eiei halor kane ka jingjia, kim banse ban shim noh da kiwei ki lad ki lynti.
Shillong: Laingut ki riew rangbah kiba na ka shnong Nongsier, kaba don ha Jirang ki la shah kem noh ha ki pulit jong ka Nongpoh hadien ka jingpynpra ia kawei ka iing bad ba la kynnoh ba ki la donkti ha ka jingbat bor ia kawei ka riewkynthei ha katei hi ka shnong.
Kitei ki laingut ki kynthup ia u Bah Phorming Rani uba dei u Sordar Shnong Nongsier, u Bah I.
Thangkiew uba dei u Secretary Shnong bad u  Kmenlang Nonghyndah uba dei u Secretary ka VEC.
Ia kitei ki rangbah la kem da ki pulit jong ka Nongpoh hadien ba ki la leit donkam sha Nongpoh ha kine ki sngi ba ladep bad mynta ki dang don ha Nongpoh Police Station ba pynlong ia ka jingtohkit kaba bniah.
Na ka liang ki pulit, ki la leit ban kem noh ïa uwei u rangbah hadien ba u la shah kynnoh ba batbor ia kawei ka riew kynthei bad na ka liang ki pulit ki dang pynlong ia ka jingtohkit.
Shillong:U CEM ka KHADC u Bah Pynïaid Sing Syiem ha ka sngi nyngkong ha ryngkatlang bad u Chairman u Bah Lamphrang Blah bad u EM ba khmih ïa ka tnat Arts Culture ka KHADC u Bah Victor Rani ki la hiar sha mawphlang ban jurip ïa ka Khasi Heritage Village (KHV) ban pynlong ïa ka Monolith Festival kaba la thmu ban pynlong mynta u snem.
Ha kane ka jingjurip kaba la ïadonlang ruh da ki ophisar ka KHADC bad hadien ba la dep jurip u CEM ka KHADC haba ïakren bad ki lad pathai khubor u la ong ba ka KHADC ryngkat ki engineer, u Executive Engineer PWD bad ki Engineer ka Tourism department, ba la donlang na ka liang ka Hima Mawphlang, la rai ban jurip biang kane ka Khasi Heritage Village ban peit haduh katno ka kam ka la ïaid khnang ban ïoh ai kaiphod sha ka Committee.
U la ïathuh ba kumba la 2 bnai mynshwa lah wan jngoh hadien ba ka EC ka la rai ban pynlong ïa ka Monolith Festival bad la shim ka rai ban ïaid shaphrang bad kane ka jingthmu ka long ban ithuh kyrpang ban tip ïa ka riewspah ka jaitbynriew haba ïadei bad ka Riti dustur naduh ka synshar khaddar, ka jinglong trai ka khyndew ka shyiap, ka jingai jait kmie bad kiwei.
U la ong ba lyngba kane ka festival kan pyni ruh ïa ka jingriew spah ka ktien thylleij ha kaba kumba 54 tylli Hima ki don la ki rukom kren, nangta ka riam tynrai ka kup ka sem, ka bam tynrai na la ki jong ki shnong ki Hima.
U la ïathuh ruh ba ka KHADC ha ka jingïatreilang bad ka tourism department, la lah ban maramot bun ki jingdonkam ha kane ka jaka, ban pynwan dur bad ka don ka jingtei kaba heh kum ka Khasi Heritage Museum ban buh ïa ki jingdon jingem, ki kot kiba batai riti dustur naduh ki longshwa manshwa.
U la ïathuh ba ka KHADC ka la buh ban pynlong kumba 3 sngi ïa ka Tamasa bad ha kane ka jingwan jngoh la sngewhun ban lap ba ka kam ka la ïaid shakhmat.
U la ïathuh ba ka KHADC ka la buh ban lah pynlong naduh ka 14, 15 bad 16 tarik u Nohprah mynta u snem, hynrei namarba la wanjngoh yn hap rah ha ka Monolith Committee ban pynbeit ïa ki tarik lah yn lah ne em ban pynlong mynta u snem.
U la ai khublei ïa u Myntri Rangbah ka jylla, ïa u Myntri ka tnat Jngohkai u Bah Paul Lyngdoh bad ka Hima Mawphlang kiba la ïatreilang.
U la ïathuh ba na ka liang u Myntri ka tnat PWD Roads u la buh jingmang kumba T.
4 klur ban maramot ban pynthymmai ïa ki jingtei kum ki surok na ka bynta ka festival, bad ka EC KHADC kan sa rai ruh ban pynlong ïa ki prokram manla ka taïew (Weekly event) ha kane ka Heritage Village.
U la ïathuh ruh ba ha kane ka festival kin don ki jingïalehkai ki khynnah nalor kiwei pat ki jingpynbyrngia.
Ha kane ka jingjurip na ka liang ka tnat jngohkai pyrthei la wan lang da u Bah M Marbaniang EE ka Tourism.
Na ka liang u CEM u la ong ruh ba lait na ka jingmaramot bad ka jingshna thymmai, na ka liang ka sorkar ka la mang pisa na ka G 20 fund lah mang lyngba ka PWD building hynrei 4 klur ka estimate thymmai ba kynthup ïa ki surok na ka bynta ka Entry bad Exit kiba wan sha ka festival kaba wan ka jingïarap na ka sorkar, hynrei ha kaba ïadei bad ka jingpyntreikam ïa kane ka Heritage village kadei hi jong ka KHADC bad lyngba kane kan plie kam plie jam ïa ki nongshong shnong.
“Halor kane ka Village lyngba ka EC ngin sa rai noh ba kan don ka buh ïa ka prokram kaba manla ka taïew ne weekly event ban don ki kam manla ka por ym dei shuh tang shisien shisnem, bad ïa ka Management ruh yn sa shim rai da ka KHADC, khnang ba ki nongwan jngohkai pyrthei kin ïoh myntoi haba ki wan bad ban ym leit phai thylli," ong u CEM.
pisa lut tang ha ka tamasA duna ki deve skim na ki council.
Ka Narcotics Controll Bureau (NCB), ka la rai ban khot hajir ia lai tylli ki khlur ka bollywood bad kitei ki kynthup ia ka Sara Ali Khan, ka Shraddha Kapoor, ka Rakul Preet Singh, ha kane ka taiew.
Kitei ki shah khot hajir, halor ka jingshah kynnoh, ba ki don bynta ha kaba shalan droks, ia U Sushan Singh Rajput, u aktor samla, uba la khlad noh.
New Delhi: Kiba ioh pang covid 19, ha India, ki la poi mynta sha ka  54.
87 lak ngut baroh, da ka jingdon ki  86,961 ngut kiba ioh pang ha ki 24 kynta ba ladep bad kiba iap, ki long  1,130ngut.
Kiba dang don ia katei ka jingpang, haduh mynta, ki long 10,03,299 ngut bad kiba iap baroh, ki long 87,882 ngut.
U Chairman ka Rajya Sabha, mynta ka sngi, ula sospon ia ki phra ngut ki MP jong katei ka iing dorbar.
Ka jing sospon, ka trei kam na ka  bynta shi taiew.
Kitei ki kynthup ia kine harum –Derek O’BrienSanjay SinghRaju SatavKK RageshRipun BoraDola SenSyed Nazir Hussain andElamaran Karim.
Ki dkhot liang pyrshah, ki la pynpaw ia ka jing pyrshah jur jongki, halor katei ka rai jong u Chairman, ka Rajya Sabbha.
Katei ka jing sospon, ka dei namar ba ki la tur shapdeng jong ka iing, hynnin ka sngi bad ki la leit tur ruh sha ka miej u lamphang dorbar bad tar ia ka ain Farm Bill, kaba la leit rah da ka sorkar BJP.
Nongpoh:Ha ka sngi kaba ki Nongialam ka Ri Bhoi Welfare Organization (RBWO), ki la pynlong ia ka prokram kyrpang ha shnong Umsaw Nongkharai bad kata ka long ban pynkup burom ia ki nongtrei ASHA, ki Aganwadi bad nongtrei Helper jong ka koit ka Khiah, ki la pynmih ia ka sur jingdawa sha ka sorkar, ba ka dei ban pyrkhat kyrpang ia kitei ki nongtrei mon sngewbha ha ka koit ka khiah.
U Bah Eddie G.
Kharbani, president ka RBWO, u la ong ba nongrim kaba la pynlong ia ki Nongialam ka RBWO, ba pynmih ia katei ka sur ban dawa sha ka sorkar, ka dei hadien ba ki la ioh jingtip ba kitei ki longkmie kiba long kum ki nongtrei mon sngewbha ha ka koit ka khiah, ki dei kiba trei shitom bad lenlade na bynta ban bha kiwei, wat hapdeng ka jingsiew kaba rit, hynrei kaba sngewsih pat ka long ba kim ioh ia kata ka jingsiew ha ka por kaba biang bad kaba la pynshem jingeh ia kitei ki nongtrei mon sngewbha.
Haba phai pat sha katei ka prokram kyrpang na bynta ki nongtrei ka koit ka khiah, ka RBWO, ka la sam Certificate sha ki katto katne ngut bad ai sngewbha da ki marbam sha ki nongtrei ka koit ka khiah jong 25 tylli ki shnong kiba don ha katei ka thain.
Kitei ki nongialam ka RBWO, ki la ong ba ka nongrim kaba la pynlong ia ki ban kynmaw kyrpang ia ki nongtrei ASHA, ki nongtrei Aganwadi bad ki Helper, ka dei namar ba ki la iohi ia ka jingtrei shitom jong ki, kiba la aiti met bad mynsiem, khamtam eh ha kaba kum kane ka por jong ka khlam COVID-19.
Ha katei ka sngi kaba ki la pynlong ia katei ka prokram ban kynmaw kyrpang, na ki nongialam ka RBWO, la donlang naduh u President ka RBWO u Bah Eddie G.
Kharbani, nangta u Bah P.
J Kurbah, General Secretary, u Bah Angelus Sun, Rangbah shnong Umsaw Nongkharai, ki dkhot ka RBWO, ki rangbah shnong katei ka thain lem bad shibun ngut ki nongtrei ka koit ka khiah.
Nongpoh: Ka Khasi Students’ Union lyngba ka KSU North Khasi Hills District Unit, ka la ioh ban pynskhem ia ki nongialam jong artylli ki Unit kata ka KSU Umtngam Unit bad KSU Tyrso Unit, kitei ki Unit ki dei kiba hap ha ka jingkhmih jong ka KSU Raid Nongtung Circle bad ki dei ki shnong ba shait kynduh jingeh bha na ka jingkyntur pud ka Assam.
Ia ki nongialam jong kitei ki artylli ki Unit, la wan ban pyn skhem da u Samla Rangbah Lambok starwell Marngar, President KSU Sengkmie, ha ryngkat ka jingiadon ryngkat u samla Eric A Nongkynrih Asst General secretary KSU Sengkmie, Ferdynald K Kharkamni President KSU NKHD Unit, Fedrick Kharmaw phlang Vice President barim ka KSU, kiwei de ki nongialam ka KSU lem bad ki riew rangbah katei ka thain.
Haba pyntian smai ia ki nongialam jong kitei ki artylli ki Unit, u Samla Lambokstarwell Marngar, u la pynkynmaw ia ka kaei ba u wei pa u wei u dkhot ba pura ka KSU u dei ban shim bad kata ka long ba ym ban pynthohbria ia ka unit bad ka seng baroh kawei, hynrei kum ki samla ba sah sha ki thain khappud ki hap im sngi bad minot namar bunsien ki briew na Assam ki wan thombor bad khrong khajna bad ki hap ban iada ia la ka jong ka khyndew ka shyiap bad ia ki para doh parasnam.
U la ong ruh ba dei ha ki samla ba u shabi ban tehlakam ia ka synshar ka khadar, khyndew ka shyiap, riti ka dustur ki hap ban saindur na bynta ka bha ka miat ka ri bad Jaidbynriew.
Ki nongkitkam ka KSU Umtngam unit, ki kynthup Ia u Ronald shadap, kum u President, Donborlang Mashli-Vice President, Joshwa Sten- General secretary lem bad kiwei ki dkhot.
Katba ki Nngkitkam ka KSU Tyrso Unit, ki kynthup ia u Player Mashli, kum u President, u Mishak Mangu, Vice president, u Fleming Sten kum u General secretary lem bad kiwei de.
Shillong:Ka jingpyrshang ban wanrah ïa ki kam pynroi ka dei ka kamram jong manla uwei u nongmihkhmat bad dang shen u MLA ka Mairang konsti twensi, u bah Metbah Lyngdoh u la lah ban leit jurip na ka bynta ban wanrah ïa kawei ka skhim ka ban long ka jingmyntoi ïa kiba bun khamtam eh ïa ki samla kiba iit lad iit lynti ban ioh kam ïoh jam.
Kane ka jingmyn toi kaba dei ka jaka ri sniang kin sa iohpdiang kadei ka kam ri sniang (piggery farming) kaba la ïoh na ka skhim lyngba ka ministry of animal husbandry, dairy and fisheries bad ban khmih ban peit da ka tnat veterinary jong ka sorkar jylla.
Ïa kane ka skhim kaba kot kumba 4.
36 klur tyngka kadei kaba la trei shitom ban pynkhreh bad pynbiang da u MLA ka Mairang uba long ruh u Lamphang ka ïingdorbar thawaiñ bad uba la lah ruh ban pynïoh ïa ka jaka kaba don haduh 5 acre hapoh ka shnong Mawsawa kaba don hajan Manai.
Kane ka jaka kadei kaba la ai sngewbha da u sordar jong ka shnong, u bah Lovingstar Mawlong hadien ka jingkyrpad bad ka jingïakren bad u bah Metbah uba long u nongmihkhmat katei ka konstitwensi.
Ha kane ka jingleit ban jurip ïa katei ka jaka la ïadon ryngkat u Engineer ka tnat Veterinary Bah L.
W.
Pariong, ka Sub Divisional Veterinary Officer, Dr.
S.
Tham bad ki rangbah katei ka shnong.
Haba kren sha ki lad pathai khubor ynda ladep ban jurip ïa katei ka jaka, u bah Metbah u la ong, kane ka jingpyrshang kadei kaba naduh ki snem kiba ladep hadien ka jingiohi jngai kaba la slem, ba ka rep ka riang ka long kaba donkam ïa ki paidbah.
“Nga ngeit ba lyngba kane ka skhim kan iarap shibun ïa ki samla kiba ïakynduh ka jingeh kaba khraw khamtam ha kum ka por ba ka pyrthei ka ïakren halor ka mat, ka jingbym ïoh kam," ong u bah Metbah.
Ha kajuh ka sngi, u bah Metbah u la leit ruh ban jurip ïa ka projek jong ka tnat Fisheries kaba don ha Nongrangoi ban buh ïa ka Aqua Park ha ka jingdon lang ka Superintendent of Fisheries ka West Khasi Hills, kong Olda Khongngain bad kiwei kiwei ki riew rangbah.
Kiwei ki jaka pat kiba u MLA u leit ban jurip, kawei kadei ka Veterinary dispensary ha Dongki-ingding ha ka jingdonlang u Sordar ka Donki-ingding, bah Kresto Rapsang bad na ka liang u MLA u la ai khublei ïa u trai jaka bah L.
Nongrang uba la ai sngewbha ïa ka jaka.
Na ka liang u bah Metbah u la pynsngew ruh ba ka jingsiew kylliang kan don ïa u trai jaka uba la ai sngewbha, da kaba yn ai ïa ka kam grade IV sha uwei na ki bahaiing hasem jong u, bynrap u MLA ka Mairang.
Kiwei ki jaka kiba leit jurip kadei ka jinhshna thymmai ïa ki footpath ha ka iew Lyngwa ka Scheme ka Tourism Dept kaba ha ka shnong Nongkhlaw ha ka jingdon lang u Syiem ka Nongkhlaw, Bah PM Syiemlieh ryngkat u Myntri ka Hima, Bah Brylin Nongbri.
Shillong: Hadien ba ka FKJGP Sohryngkham Circle ka la shah pynhiar noh sha ka Unit, ki nongkitkam kiba thymmai jong ka Unit da ka jing trei shitom ki la lah biang sa shisien ban kyntiew biang ia ka Unit sha ka Circle, da kaba la thaw biang sa saw tylli ki Unit ha poh shnong.
Ha ka 17tarik Nailur 2020 lah wan ban pyn skhem biang ia ka Sohryngkham Circle da u General Secretary ka central body u Bah Dundee C Khongsit ha ryngkat ka jing ia don lang u Bah Bristar Mawthoh uba dei peit ia ka Agriculture Cell Central body kumjuh ruh kum u President ka Mawryngkneng Circle.
Ki nongkitkam ba thymmai jong ka FKJGP Sohryngkham Circle mynta ki long, U bah Wallambok Kharmalki kum U President, U bah Tom Nongbri, General Secretary,   Bah Rocky Kharduit, Vice President, Bah Micky Kharumnuid,  Working President, Bah Elbenson Dkhar, Asst.
Secretary, Bah Larry C Kharmalki,  Education Secretary, Bah Charles Kharpran Sports Secretary Bah Charles Kharpran.
Bun bah ki nongshongshnong jong ka Ri Khasi-Jaintia kim pat tip bad kim pat poi ruh ha ka shnong Diengsyiang.
Ka long ka shnong kaba khuid bad ba itynnat haduh katta katta naduh hapoh shnong, haduh ka mei mariang bad ki sawdong sawkun jong ka.
Kham niar ban ioh kum kane ha Meghalaya.
Ki nongshongshnong ruh ki long kiba pariah parai, kiba don akor briew wat la ki long kiba duk.
Ki long kiba kloi ban iarap lem ia ki nongwei ne ki sohshnong ha ki por ba donkam.
Kane ka shnong ka don kumba 15 kilometer shathie na Nongstoin bad ka hap hapoh ka Nongstoin Syiemship, West Khasi Hills District.
Ka shnong ka don tang 38 tylli ki tnum iing bad ki khlieh briew ki don 216 ngut.
La seng ia kane ka shnong ha ka snem 1965 da u Iomon Lyngdoh Iawlar bad ka Martina Kharbani.
Ha ka snem 1973 la poi shongshnong sa u Martin Nongsiej bad ka Albina Kharbani bad u Krowel Thongni bad ka Edwina Sohphoh.
Ki shnong kiba marjan bad kiba ker sawdong ia kane ka shnong ki dei- na shatei ka shnong Sohparu bad ka Lawse.
Na Mihngi la ker da ka Wah kaba heh duh ha Ri Khasi-Jaintia, ka Wah Kynshi bad ka shnong Thynrang Khmahjah.
Na shathie la ker da ka Wah Kynshi, ka shnong Dilingiem, ka Nongkhnum bad ka shnong Byrki.
Na Sepngi la ker da ka shnong Mawthar, Mawduh bad Ka shnong ba la rim tam ha kane ka thain, ka Sangriang.
Ha ka jingiakren bad une u Nongthoh khubor, u Sordar shnong, u bah Donbokstar Myrthong bad u secretary shnong, u bah Phuljen Lyngdoh Iawlar, ki la iathuh ba ha kane ka shnong don tang kawei ka kynhun balang, ka Balang Katholik bad baroh ki tnum iing ki hap ha ka kyrdan BPL(baduk bha).
Ka shnong ka don tang kawei ka L.
P skul, kumba 50 ngut ki khynnah skul, 7 ngut ki samla kiba la pyndep ia ka Matrik bad tang uwei u ba la pass B.
A.
Lada rung hapoh ki iing ki sem la sngewthuh shisyndon ba ki briew hangne ki dei shisha kiba dang tlot palat ha ka ioh ka kot (baduk).
99 na ka 100 ki dei ki nongbylla bad kim don khyndew lajong, hynrei ki shu shong bad rep kper madei mata ha ka khyndew kur jong ki kur Iawlar bad kur Iawren.
Tang khyndiat eh ki tnum iing jong kane ka shnong ki ba don pynthor lajong ban rep kba.
Ha kper ruh ki shu rep malu mala ia u Phankaro, Riewhadem, u Wang bad u Tyrso, kata ruh kim da long bha.
Ym don wat tang uwei ruh u ba treikam sorkar.
Ka shnong Diengsyiang kam pat ju ioh ia ki skhim MDC, MLA ne MP.
Na ka C&RD Block Nongstoin ka la ioh shisien ia ka skhim 100 sngi bad ia ka PMAY na ka bynta 11 tnum iing.
Ka la ioh ia skhim Swaach Bharat na ka Block ban shna Paikhana hajan ka jingkieng nar ba rung sha ka dewlynnong kaba itynnat tam ha Meghalaya, ka Nongkhnum.
Ka la ioh ruh ia ka skhim ban shna ia ki Thliew sboh rep (Compost pits) bad ki thliew paikhana (soak pits).
Ka la ioh ruh ia ka Community Hall na ka ophis Forest, na ka Ophis Agriculture ka la ioh ia ka PM Kissan, na ka ophis Fishery 4 ngut ki la ioh skhim ban shna pungdohkha, na ka Water Resources ka la ioh jingiarap shna nala pyntuid um sha ki pynthor kba jong katto katne ngut, na ka PWD ka la iarap ban pynpoi kawei ka surok PMGSY, ka Civil Supply & Consumer Affairs ka la ai rashon ia 17 tylli ki tnum iing, ka Social Welfare ka la ai jingiarap sha ki 4 ngut kiba don jingduna ha ka met, na ka PHE tang 2 tylli ki shyngiar STC, na ka Agriculture ka la ai shisien tang khyndiat eh ka jingiarap ba pynjot ka mariang, na ka Tourism kam pat leh ei ei hapoh ka shnong wat la ka dei ka shnong kaba itynnat tam ha kane ka thain bad kaba long ka khyrdop ban rung sha Nongkhnum, sha ki Kshaid ka Nongkhnum, sha Wah Kynshi bad sha ki Beach jong ka.
Kiwei kiwei ki ophis sorkar kiba don ha Nongstoin kum ka Horticulture, AH&Veterinary, Education, Soil Conservation, Sericulture bad kiwei kiwei kim pat phaikhmat ei ei sha kane ka shnong baduk kaba dang donkam eh ban kner ki kti jong ka jingiarap lem.
Kaba ka shnong ka dang donkam kyrkieh eh ban iarap lem da ki tnat bapher jong ka sorkar ka dei ka bam na ka ophis Supply Nongstoin ban ai rashon ia baroh 38 tylli ki tnum iing; ka umkor na ka ophis PHE, Nongstoin; ka jingiarap ia ka skul na ka ophis DI of Schools, Nongstoin; ka ding ilektrik ia baroh ki tnum iing na ka ophis EE, MeECL Distribution, Nongstoin; Footpath ha shnong na ka ophis C&RD Nongstoin; ban ioh ki buit thymmai ban roi ka rep ka riang na ophis Agriculture bad Horticulture Nongstoin; ki lad jong ka jingkhiah krat na ka ophis u DM&HO Nongstoin bad na ka ophis jong ka Social Welfare bad CDPO, Nongstoin kin kner lem ki jingiarap sha kane ka shnong ban ioh lem ki jingbam khyllung bad khynnah rit.
Ha kane ka shnong Diengsyiang ki don 6 ngut ki khunshnong kiba tbit ban thain khoh, kriah, ruh, prah, pdung, shang, knub, star bad kiwei kiwei.
Ki don ruh 4 ngut kiba nang bha ban ai dawai kynbat lada puh bsein, dait ksew, khein kjat, pdung ding, niangiong masi ne kiwei ki jingpang jong ki jingri.
Kaba pynsngew shongdor ka long ba kane ka shnong ka don kawei ka Lawkyntang-Lawlyngdoh kaba rben itynnat bha ha syndah jong ka shnong, kaba heh tang kumba 3 akar ei ei harud ka wah Kynshi.
Ka bor synshar shnong bad ka kur Iawlar kim shah iano iano ruh ban pom dieng lane ban Stah dieng ha kane ka khlaw.
Kane ka shnong, wat la ka don Jan syndah bad ka dewlynnong Nongkhnum, hynrei kam ioh jingmyntoi ei ei na ka jingwan poi jong ki nongwan jngohkai (tourists) sha kane ka dewlynnong ba paw nam tam ha Meghalaya.
La jar katta ruh, lada pynlong ia ki Tamasa (Festivals) ha Nongkhnum, ki khun shnong jong ka Disyiang ruh ki ioh jingmyntoi khyndiat khynsoit da kaba ioh bylla na kito kiba pyniaid ia ka Festival bad da kaba buh ia ki dukan sha dukan ja bad dukan tiar bam bad umsoh.
Ha ka jingshisha, ka shnong Diengsyiang, ka dei ban ioh ia ka bai parking Kali namar ka jaka parking ka hap hapoh u pud u sam jong kane ka shnong bad ia ka bairung ruh sha kane ka Dewlynnong, ym tang ha ka por ba pynlong ia ki Festival hynrei ha ki por baroh, dei ban lum da ka Diengsyiang ka ba long ka khyrdop sha kane ka Dewlynnong.
Ka Khana parom ka iathuh ba uwei u kni jong ki shipara, ka Iawren bad ka Iawlar, u ba kyrteng u Reitlang, u la siat ia u khnam na kawei ka jaka kaba kyrteng ka Pohlong kaba don ha Sepngi jong kane shnong bad u khnam u la her jngai bha bad u la hap tnen ha Pyndenwahkha kaba don ha Mihngi bad ia kane ka khyndew kaba don hapdeng ka Pohlong bad ka Pyndenwahkha u la kam noh ha lade.
Une u la ai pateng noh ia kane ka jaka ha ki pyrsa kynthei jong u, ka Iawren bad ka Iawlar.
Haduh mynta ia kane ka jaka kaba iar, kaba kynthup ia ka Diengsyiang bad kiwei ki jaka, la longtrai da ka kur Iawren bad Iawlar kiba mih pateng na kitei shipara.
Ka kyrteng Diengsyiang pat ka mih na u diengduh jong u Reitlang.
Une u Longshuwa u la long ruh u nongbeh mrad.
Ha kawei ka sngi u la ioh siat ia u Niangkhlaw u ba heh.
U la kit ia une u mrad marwei bad u la shan lynti lynti da u diengduh ba la pom na u Dieng Shyieng.
Ban sah kynmaw ia u Reitlang kum u nongbeh mrad ba shan diengduh da u Dieng Shyieng ki longdien ki la khot kyrteng ia kane ka shnong Dieng Shyieng.
Ynda la iaid ka por ki bor pyniaid shnong, haba ai kyrteng ia ka shnong ha ki bor sorkar, ki la ai bakla noh da ka kyrteng Diengsyiang.
Naduh kane ka por la pynbakla noh ia ka kyrteng tynrai, Dieng Shyieng sha ka Diengsyiang.
Mynta, ki paidbah jong kane ka thain ki khot ia kane ka shnong, ka Disyiang.
Shillong: Ka HYC Mawkynrew circle hapoh ka jingialam u President Bah Batosing Lating General secretary Bah Nangiadalang Surong ha ryngkat ki Nongialam ka HYC Sengkmie Bah Edmund Khongngai Bah Donboklang Kharlyngdoh Vice President, ki la hiar sha ka shnong Jongksha ban thaw ia ka Namlang unit, ha ka 12tarik Nailur 2020.
Ha kane ka sngi la pynlong ia ka jingialang pyntiansmai ha ka jingiadon ryngkat u Rangbah Dong Bah Dappura Songthiang bad u Sordar shnong Bah Olet Kharsahnoh.
La pyniaid ia ka jingialang da u Bah Batosing President HYC Mawkynrew circle, la ioh jingkren pdiang na u Rangbah dong.
U Sordar shnong haba ai jingkren u la pdiang sngewbha ia ki nongialam jong ka HYC bad u da kyntu ruh ia ki samla jong ka Namlang ba haba ki la don mynta hapoh ka shnong, ba kin pynsawa khamjam ka kam ban ia ktien.
U la ong ruh ba ka jingkylla ka wan lyngba ka jingsdang na lade hi shimet, kumta pyrshang ban Im ne leh kano kano ka kam, kaba bha shwa na lade khnang ba ka nam bad jingtreikam jong ka HYC kan sawa hapoh ka shnong ka thaiñ baroh kawei.
U Samla Edmund Khongngai Nongialam ka HYC Sengkmie u la iathuh ia ka jingsdang jong ka HYC, bad u la ong ruh ha ka jingtreikam bad ha ka rta kaba rit dang kumba 6 snem ki la roi sted, namar ki don ia ki nongialam kiba la Rangbah ha ka jingmut jingpyrkhat khamtam kiba shemphang.
U la iathuh ruh ba ka thong iakhun ba hakhmat eh jong ka HYC dei ka ILP , u la ong ha kine ki 6 snem ki la mad ia ki jingeh jingtynjuh ba laiphew jait phew rukom, hynrei kum ka kynhun, ki buh iu Nongbuh nongthaw kum u kapten jongki, ha kaba u la ialam bad don ryngkat shisha bad ka Kynhun.
U Bah Donboklang Kharlyngdoh haba ai jingkren kum u nongpyntian smai u la ong ba ka HYC kam dei ka kynhun ba lada phi rung ha ka, phin ia kob briew ha shnong ha thaw, lane ia kob briew ne ia bein briew ha ki social media.
“Ngin ialeh ban kyntiew mar kylliang hapdeng ki para Hynniewtrep, bad ngin bret syndon ia ka jingpang kuhiw kaba ju don hapoh ka Ri ka jong ngi".
U la iathuh ba ka HYC ka dei ka kynhun kaba khang pyrshah ia ki dkhot ban iadon bynta ha ki kam Sain hima (Politics), ban don ka jingia sngewpher Niam ne jingngeit khamtam ka jingwanrah ka jingiapher thain, hapdeng ki khun u Hynñiewtrep.
U la pynkynmaw ruh ia ka jingmih jong ka seng ban iakhun wanrah ILP naduh u 2014 bad  u la ong, ba ka seng, ka la khot ia tyrko nia ia ka sorkar u Mukul Sangma ha Khasi National Durbar Hall Mawkhar, namar ba ka kuman ban wanrah ain iada Ri lane ILP hapoh ka Jylla.
U la ong, ba kum u nongialam um lah khlem da pyrto ia baroh ki para ri, kiba la mih shakhmat ba lyngba ka Rally “NO CAB, YES ILP" ha ka 13tarik Nohprah 2019 ha khyrdop iing u Lat bad kaba  la pynlong ia ka sorkar MDA bad ia ka Congress ban passed ia ka resolution ILP hapoh Assembly ha ka 19/12/2019.
U Bah Donboklang u la ong shuh shuh ka Surok rel bad u marpoh khyndew (Uranium) ki long kiwei pat ki mat ba ka seng kan nym ailad ban leh jubor da mano re mano.
Ki nongkitkam kane ka unit ki kynthup ia U bah Phrowel Songthiang -President, Bhabokstar Nongkynrih- Vice President, Bikonstar Sohtun- General secretary, Dapborlang Nongrum- Organising secretary, Joybring Suting -Asst Organising Secretary, Treiborlang Khongsngi- Education secretary, Donbok Pyngrope- Environment Secretary, Kong Pralian Rynjah – Socio & cultural secretary, Kanstar Nongrum- Publicity Secretary, Shaikmen Rynjah -Sport secretary bad kiwei.
Shillong: Ki la don kiba ioh pang corona virus lane kiba la ia kynduh ia kiba ioh ia katei ka jingpang, kiba don ha ka iing U  Shumbul Ali, ka Rohini Baghdas, U Sitaram Sharma, U Md Shagri, U Dr.
M M Khan, U Amit Sharma bad ka Sunita Gurung ha Jhalupara.
Kumta na ka bynta ban wad ia kito kiba don jing iadei bad kitei ki nongpang, la khang dam ia kitei ki iing, naduh mynta ka 20tarik Nailur 2020.
“Ha … ha … ha…" ki ia rkhie lang.
“Phin khreh kot biang em da la dep dihsha?" kylli ka kmie.
“Hooid, Mei" u jubab.
“Ka biang khun" ai mynsiem ka kmie.
“Sngewtynnad ba phi ong kumta" ong u Kynsai.
LYNNONG – 9Ka aiom tlang ka dei ka por kaba baroh baroh ki briew ki kham bunkam.
Kita ki kam ki dei ki por pynkhreh jingiaseng kyrpang, ka jingleitkai suwari, ki jingpynkhreh ia ki jait jingiaseng ba bun jait ha la ka jong ka jong ka kynhun balang.
Ka dei ruh ka por ba bun ki jingiathoh shongkurim ha ki shnong bapher bapher la ha sor ne ha nongkyndong.
Dei na kane ka daw ba ki khot ruh ka ‘aiom lutphut’.
Ki kynthei lei lei ki ju khnium ba bun jain ban sait namar ki jain syaid ba bun jait khamtam kito ki longkmie kiba sait hi ia la ki jain khlem da ai bylla.
Ka por ka iaid, ki taiew ki leit, ki taiew ki wan kumjuh ruh u bnai u leit u bnai u wan.
Ka longiing u bah Phran bad ka kong Rep ka dap da ka jingiphuh iphieng naduh ba la ioh kam hikai skul ka Banrilang khamtam ba lah dei ka ‘deficit school’.
Ka jingmih ka kamra thymmai ka la pynishongkhia ia ka iing rim jong ki.
Nalor ki jingbuh jingsat kiba remdor ka pyni shongkhia shuh shuh.
U Kynsai u la ioh jingtip ba ka ‘written test’ hap ialeh ha ka taiew ba nyngkong u Rymphang kaba hap 6 tarik.
U la pynkhreh shitom bad am dukhi hi khui kat kaba ka dei ka rukom pynkhreh.
U la buh ka jingmut ban lait beit ha kane ka ‘written test’.
Nalor ki kot ba lah thied, u wad ruh na ka internet.
Ka kmie, u kpa bad ka hynmen ki da i hun ki jrut ia ka jingminot u Kynsai.
Haba lah dei ka sngi leit thoh, baroh ki la ia kit bok ba un lah bha.
“Kynmaw ban da buh jingduwai shwa ban thoh me khun" la ong ka kmie.
“Hooid, Mei kumto hi kumba nga ju pynmlien naduh mynshuwa" u jubab bad mih noh na iing ban leit.
Baroh kiba wan thoh ki don kumba 250 ngut, 180 ngut ki kynthei bad 70 ngut ki shynrang.
U Kynsai u la leh bha shibun ha kane ka ‘written test’.
Ka jingbha dak jong u, ka jingstet thoh jong u bad ka dur shongkhia jong u ka khring ia ki bor ba dei peit.
Ha kum kane ka jait ‘test’ ki peit bha ia ka jinglah ha ka jingjubab ia ka jingkylli.
Haba la kut ka por thoh u la leit ai ia la ka paper ha ki nongap.
U mih nangta da ka jingsngew skhem ban lait.
U la poi ha la iing shwa ban dap ka 2 baje nohphai sngi.
U buh ia ka pla kieng halor miej bad u leit sum kti sum kjat shabar.
Haba u la dep ka kmie ka khot ban ia dihsha lang noh.
“Kynsai, ale noh khun nga la dep theh ka sha" khot ka kmie ha ka sur kaba jem bad sngewieit.
“To, mei nga la wan" u ong bad dang thad artat ia ka jain naid met ha baranda.
“To duwai noh Thei" bthah ka kmie.
“Phi lah bha em khun?" kylli ka kmie“Nga sngew ka biang bad ngam artatien ban shah khot ‘interview’ u la ong bad u dih suk-suk ia ka sha.
“Lano tharai yn mih resol?" kylli ka hynmen…….
Ka jingpyntip sha phi ki nongpule, ba ha kane ka sngi Balang ban wan u Rupang un pynmih ia ki jingthoh ha kaba iadei bad ka kam rep kam riang.
Sngewbha ban ia pule.
Ka long ka kamram jong ngi kum ki briew ki jong U Blei ban iai kren, ban iai ia syllok na ka por sha ka por, haba ngi iaid lynti ha kane ka jingim khamtam kum ha kane ka snem kaba la pynkhih win ia ka pyrthei; wat haduh bym ioh shuh ban mane ha ki jaka ba dei ban mane, hynrei wat la katta U Blei Uba la thmu na bymjukut U la dep kren ba kan poi ka por ban mane ia U ha ka mynsiem bad kaba shisha, namar U Blei U long U Mynsiem.
Ka Gospel U Ioannis 4:24, kaba ong, “Hynrei ka por ka jia bad ka long mynta kein haba ki nongmane Blei kiba shisha kin mane ia U Kpa ha ka mynsiem bad ha kaba shisha; naba U Kpa ruh U wad ia kiba kum kita ban mane ia U".
U Blei U long U Mynsiem, te ka dei ia kiba mane ia U, ban mane ha ka mynsiem bad ha kaba shisha".
Kane kaba ngi im mynta ka long shi bynta na kaei kaba U Blei U la thmu na bymjukut to ngin nang iai bteng katba U Blei U dang ibit kumta.
Hooid mynta la tip bad la ioh sngew ba yn shah ban pynlong Jingiaseng noh ha iingmane, ki bangeit ki la ia sngew kmen eh ban ioh ban long Jingiaseng, oh sngewkmen shisha shisha, hynrei kin don hi ki ban dang shem shitom ha ki katto katne ki jaka khamtam na sor ne kiba la ia bun paitbah.
To la ka long kumno kumno ruh la kham lait jynhaw hi, ban ia kaba shu sah set slung ha la rympei wat la katta ruh, don ka jingkyrkhu ba ngim ju duh na ki on line service ne ki YouTube channel.
Ka jingpyniaid jong U Blei lyngba ki rta baroh kawei ka pateng bynriew ha kawei pat ka pateng bynriew don ka por ba U Blei U pynduh noh da kaba wallam ia ka jingiap ban pynduh noh ia kaba sniew kumba la pynjia ia ka por U Noah.
Ha ka por u Lot mynba u Abraham U ba long u kpa ka jaitbynriew u kpa ka jingngeit, Uba ieit ia ki mynsiem ynda haba U la tip ba U Blei Un pynjot noh ia ka Sodom bad ka gomora ong ka ktien U Blei U la ia said ha khmat U Blei.
Ha kane ka por jong ngi mynta ruh naduh ba la wan kane ka pandemic, la ia panic lut baroh baroh bad kiba ngeit bad ki bym ngeit ia U Jisu la iai duwai kyrpad ba U Blei Un isynei Un pyllait na kane ka khlam.
Ha kane ka por to ngin peit kumno u Abraham u iasaid ha khmat U Blei ia kane ka jingma kaba shyrkhei ia ka nongbah Sodom bad gomora.
To ngin peit bad ngin sngap kumno u Abraham u ud, u iakren bad U Blei :-Kaba nyngkong : – Ka jingpyrta ba la khia eh ka pop : Ka kitab Jenesis 18:20 ka ong kumne, “Te U Trai U la ong, namar ka jingpyrta shaphang Sodom bad Gomorra ka la jam eh bad namar ka pop jong ki ka la khia eh kein".
U Blei U la shim ia ka dur briew haba kata “ka jingpyrta ka la jan eh", sha ki shkor jong U, U da ong, “Ngan leit hiar mynta ngan da khmih ruh, la shisha ne em ba ki la leh syndon kumba la long kata ka jingpyrta jong ki, kaba la poi haduh ha nga, te kumta ngan ioh tip ia kata".
Ngam lah mut dur kata “ka jingpyrta ka pop" ka sawa jam haduh ha ki shkor U Blei, phi sngew lah ban mut dur? Kumno ka pop ka pyrta jam?Mynta ruh kane ka pateng bynriew jong ngi mynta ka pop la sawa jam baroh baroh la ioh sngew ia ka jingsawa ka pop.
Ka pop shukor ki ktien ki Thylliej, ka thok ka smeh, ka buit shukor da ki kam ba bun jait, ka tuh ka thiem, ka klim ka awria , ka bishni ka pihuin, ka leh meng leh sarong, ka sngewkhraw sngew ma nga, ka leh bor ka bat bor, ka iehnoh khunrei, ka bret khunlung sha khap sha khum, ka pynrem ka pynjop khlem ka hok, ka pyniap klep, ka pyniap paitbah, ka arsap ka arphong, ka leh riewblei pushara nalor ha ki dohnud dap da ki jingsniew ba bun jait.
Ka la pynlyngoh ia ngi ban pyrkhat hangno kata ka jaitbynriew tip briew tip Blei, hynrei la sawa tang ki jingsniew ba sngew shyrkhei, dei kine kein kiba u briew jong U Blei – U Apostol Paul , Sha Ki Kolossai 3 lynnong dkhot 5, u ong kumne, “Namar kata to phin pyniap troin ia ki dkhot jong phi kiba ha ka khyndew ; kaba klim , ka jingbymkhuid, ka jingiaid shikar, ka jingkwah basniew bad ka jingkwah lalot, kaba long ka mane bleithaw….
ka dkhot kaba phra, “Hynrei mynta to bret noh ruh ia kine baroh; ka jingbitar , ka jingbitar shla, ka jingbishni, ka jingkren bein , ka jingkren sih, na ka shyntur jong phi".
Kine ki pop ki la pyrta kein ha ki shkor jong U Blei bad U la rai ban pynduh noh ia ka nongbah ha Sodom bad gomora.
Kaba Ar : Hato men pynjot ia uba hok ruh lem bad u bym hok ? :- U Abraham kum u kpa kiba ngeit ha U Blei Uba im ynda U la iohi bad sngewthuh ba U Blei U la bitar ban pynduh noh ia ka jaitbynriew ba sniew, U la pyrkhat kein kumno kiba hok kin iap lem bad kiba sniew.
U Abraham u wan kein ha khmat U Blei bad u la kylli ha U Blei hi, “Hato men pynjot ia Uba hok ruh lem bad u bym hok"?.
Ka long ka jingkylli kaba dei eh kein kumno Uba hok Un iap kum u bymman.
U Abraham Um da tip katno kin don kiba hok ha ka nongbah, u la shu ong, “Lehse don sanphew ngut kiba hok hapoh ka nongbah, shisha men pynduh bad men ym pynim ia ka jaka na ka bynta ki sanphew kiba hok kiba lah ban don ha ka? To ai kan long jngai na me bad leh ha kane ka rukom ban pyniap ia uba hok kum u bymman, to ai kan long jngai na me kata".
U Abraham U la ai ka nuksa , na u nongbishar ka pyrthei , Uba bishar hok, haba u bishar ia uba hok hapdeng ki bymman.
“U Trai U la iathuh, lada nga shem sanphew ngut ki riewhok hapoh jong ka nongbah, kumta ngan pynsah im ia kata ka jaka baroh na ka bynta jong ki".
Jen18:23-26.
Ka hok jong kiba hok kan pynlait im ia baroh.
Kaba Lai : Ka jingiai kyrpad u Abraham kumba ia pan dor na U Blei :- u Abraham u la pynpaw da kaba ong, “la nga long tang ka dewmet bad ka dpei" da kaba pynrit bad da kaba sngewrit eh, u la ong ia U Blei lada don tang sawphew san? Lada don tang sawphew? Lada don tang laiphew ne lada don tang shiphew, “U Blei Uba U Trai U la leit noh bad ka jingiakren ka la kut noh, u Abraham ruh u la leit sha la ka jaka “33 ka dkhot.
Ka pateng bynriew kaba la leit noh, ka Sodom bad ka gomora ka la paw ba ym don shuh wat shiphew ngut ruh kiba hok.
Kane ka pateng bynriew jong ngi mynta kaba la ima kaba la i shyrkhei la paw kumba ka hok ka la phet noh na u khun bynriew.
Kiba hok kiba ieng ha ka jaka u Abraham , kiba iai wan ha khet U Blei ban iai duwai ban iai kyrpad, ka jingsniew pat ka la nang jyllei wat ki bor kiba ha khlieh ruh la i artatien ba ka hok Blei kan ieng.
Ka hok ka la nang kyllon, ka pop ka la nang ieng rasong, wat la ha kat kane ka jingpynpaw Uba don bor, ba ka jingsawa ka jingpyrta jong ki kam bymman ki la nang khraw nang khraw, katba nang wan ki sngi ki snem ka jingbitar U Blei ka la nang kiew imat kan dei ka por ban poi noh sha kaba kut hi.
To kata ka shong ha ka mon jong U Blei , ka kamram jong nga jong phi baroh to ngin iai ieng ha ka lynti ka hok bad ka jingshisha ba lada U Blei Un pynkut pynwai noh ruh, ngin long ki jong U, ban don lem bad U ha ka hima ba U la khreh ia ki riewkhuid riewhok baroh.
To U Blei Un kyrkhu … AMEN.
Shillong: Namar ka jingnang kiew ka khlam COVID-19 bad ban lait na ka jing saphriang une u khñiang jingpang ha East Khasi Hills District, ka District Magistrate jong ka East Khasi Hills District ha ka order ba la pynmih ha ka 20 tarik Nailur 2020, hapoh ka Section 144 CrPC ryngkat bad ka Regulation 3 jong ka Meghalaya Epidemic Diseases, COVID-19 Regulations, 2020 ka la pynbna da ka korphiw miet ha East Khasi Hills District naduh ka 21 tarik Nailur 2020 haduh ka 28 tarik Nailur 2020 naduh ka por 9 baje da miet haduh 5 baje mynstep kaban iaid man la ka sngi.
Kane ka order kan nym treikam ia ki security forces, medical teams bad kiba trei ha ka COVID-19 duty, wholesale bad retail pharmacies, police bad armed force, fire and emergency service, MeECL, NEEPCO bad Power Grid, FCI vehicles, ophisar bad ki nongtrei jong ka corona care centres, press, print and electronic, Information and Public Relations Department and National Highway and Infrastructure Development Corporation Ltd.
Yn pyllait ruh ia ki kali ba kit ia ki marbam mardih, ba kit ia ki security forces, ba kit dawai bad ki tiar emergency bad baroh ki draibar bad ki nongbud ki dei ban hap leh shuwa ia ka test.
Ia ki curfew pass kiba hap ha ka por 9 baje da miet haduh 5 baje mynstep yn ioh na ka website online eastkhasihills.
gov.
in.
Shillong:Haduh 103 ngut kiba ioh ia u khñiang jingpang COVID-19 ha ka jylla mynta ka sngi, ha East Khasi Hills ki don 78 ngut bad na kine, 38 ngut kidei ki high risk contact, 3 ngut kidei na ka armed forces, 3 ngut ki dei ki health worker, iwei i dei ba wanphai na shabar, iwei i dei i ILI case, 4 ngut kidei na Barapathar cluster, iwei na Jhalupara cluster, 3 ngut na Laban cluster, 3 ngut na khyndailad cluster, 2 ngut na Keating Road cluster, 3 ngut na Kench Trace cluster, 9 ngut na Mawprem cluster, 4 ngut na Nongmynsong cluster bad 3 ngut na Rilbong cluster.
Ha Ri Bhoi ki don 14 ngut bad na kine, iwei i dei na ka armed force, 6 ngut ki high risk bad 7 ngut na Umsong cluster.
Ha West Garo Hills ki don 7 ngut bad na kine 4 ngut ki dei na ki armed force, 2 ngut ki high risk bad iwei ba wanphai na shabar.
Ha West Khasi Hills ki don 3 ngut bad na kine iwei idei i high risk bad 2 ngut ki dei kiba wanphai na shabar.
Kiba la koit mynta ka sngi ki la don 30 ngut, na kine ki 30 ngut, ha West Garo Hills ki don 25 ngut ha kaba 17 ki dei ki high risk, 4 ngut kidei na Babupara cluster, 3 ngut kiba wanphai na shabar bad iwei iba wanphai na shabar.
Ha Ri Bhoi, kiba koit ki don 4 ngut ha kaba baroh ki dei ki high risk bad ha East Khasi Hills i don tang iwei iba dei na ka armed forces.
Shillong: Namar ba ki don kiba ioh pang covid 19, lane kiba don jing iadei bad kitei kiba ioh pang covid, kumta ka Deputy Commissioner, East Khasi Hills, Shillong, ka la pynbna ban khang dam ia ka iing jong ka kong  Sholinda Dkhar, House No.
RN 035 bad ka iing U P.
Onyton Lyngdoh ha Lawjynriew, Rngi Neng bad ka iing U Shubhashish Dhar ha Jail Road Bazar.
La pynmih ia katei ka hukum, mynta ka sngi, ka 20tarik Nailur 2020.
Shillong: Kiba ioh pang corona mynta ka sngi ha ka Jylla, ki don 103 ngut.
Kine ki kynthup ia 78 ngut ha East Khasi hills bad kitei ki kynthup ia 75 ngut ki riew paidbah, ka Ribhoi District, ka don ia 14 ngut kiba ioh pang thymmai bad na kitei ki kynthup ia 13 ngut ki riew paidbah.
Baroh kiba dang don ia katei ka jingpang, ki long 2,111 ngut bad ha East Khasi Hills, kk don 1,510 ngut bad ki riew paidbah, ki don 1,271 ngut.
Kiba jem mynta ka sngi, ki long 30 ngut bad kitei ki long 25 ngut na West Garo Hills.
Shillong: Ka Raj Bhavan, Shillong, ha ka jing pynmih khubor mynta ka sngi, ka iathuh ba U  Satya Pal Malik, U Lat ka  Meghalaya, ula phah test ialade mynta ka sngi bad um don satia ia ka jingpang khlam corona.
U Lat, ula phah test, la lai sien kynthih, naduh ba u shimti kum U Lat ka Jylla, katba kum ki kyndon jong ka koit ka khiah ka sorkar Jylla.
La iathuh ba ki 59 ngut ki nongtrei ka Raj Bhavan, kiba kynthup ia ki ophisar, ki nongtrei paidbah, ki nongniah kali, ki pulit bad kiwei kiba don ia ka jingpang covid 19, kim shym la don jing shitom eiei bad kim don dak hi ruh, kaba ki don ia katei ka jingpang.
Kine ki dei ki nongtrei kiba la ioh ia katei ka khlam, ha ka 11tarik, 13tarik, 17tarik Nailur 2020.
Shillong: Na ka daw jong ka jingdon kiba ioh pang covid 19 lane kiba iajan bad kiba ioh ia katei ka jingpang, kumta ka Deputy Commissioner, East Khasi Hills District, ka la rai ban khang dam ia ka iing jong ka kong  Santina Kharkongor ha Madanrting, Block F, Shillong bad ka iing U  Rajen Singh, Rajesh Singh, Baldip Singh bad Kalwinder Kaur ha Garoline, Laitumkhrah.
Katei ka hukum, ka trei kam naduh mynta ka sngi, ka 20tarik Nailur 2020.
Shillong: Ka Sohra, ka ioh pdiang ia ka jinghap slap, kaba jur tam mynta u snem, haba ia nujor ha ki shiphew snem ba ladep.
Katba kum ka jingkhein jong ka tnat peit mariang ka sorkar India, la shim ba ka jinghap slap naduh U Kyllalyngkot haduh U Nailar mynta u snem, ka long 10,900mm.
Ka jinghap slap, ka long kumne harum, ha ka jingkhein –2020 — 10,900 mm2019 — 7,736 mm2018 — 6,291 mm2017 — 9,913.
4 mm2016 — 9,182.
7 mm2015 — 10,637.
5 mm2014 — 8,483.
4 mm2013 — 6,411.
6 mm2012 — 10,591.
4 mm2011 — 7,691.
4 mm.
Ka seng Bharatiya Janata Party (BJP), ka la lah ban pynlong ain ia ka ain kaba iadei bad ki nongrep, lane kaba la tip kum ka  Farmer’s Produce Trade and Commerce (Promotion and Facilitation) Bill, 2020, nangta ka Farmers (Empowerment and Protection) Agreement of Price Assurance and Farm Services Bill, 2020.
Ka bill, kaba lai yn sa leit rah ha ka lah sngi U Blei, na ka bynta ka jing mynjur jong ka Rajya Sabbha.
La ioh ia ka jingmynjur jong ka iing, da ka jing pynheh sur jong ka iing dorbar Rajya Sabbha, katba ki liang pyrshah, ki la leit tur shapdeng jong ka iing, ban pyrshah ia ka jingmynjur ia katei ka ain.
U MP jong ka seng TMC, U  Derek O’ Brien, ula ong ba kane ka dei ka sngi kaba sniewbok tam ha ka synshar paidbah jong ka Ri  bad u ong, ba ki liang pyrshah, ki dawa ban shu pynlong ia ka jingthep vote, katba u lamphang dorbar, u shim, ia ka jing pyn sawa jur jong ki dkhot ka iing dorbar.
La hap pyn sangeh shipor ia ka iing dorbar, haba ki MP liang pyrshah, ki leit tur sha ka miej jong u lamphang dorbar, ki tar ia ki kot bad ki lynthaw ruh ia u microphone ha ka miej jong U Harivansh Narayan Singh, uba pyniaid ia ka dorbar.
Ha katei ka por, ki Marshal, ki hap ban wan shakhmat, ban teh lakam ia ka jing ia kynad.
Hadien ka por 1baje nohsngi, U Narendra Singh Tomar, myntri kam rep, u ieng ban jubab halor kitei ki jing pyrshah jong ki liang pyrshah, hynrei u nongialam ka seng Congress, U Ghulam Nabi Azad, ula ieng ban pyrshah, namar ba la dep rai ban pynwai ia ka iing bad ba kan ia kynduh biang, haduh ka Lah Sngi U Blei.
Hynrei, haba u lamphang dorbar, um sngap, ki liang pyrshah, ki la tur shapdeng jong ka iing dorbar ban pyrshah ia ka jing pynjlan ia katei ka por shong dorbar.
Ha kane ka jing pyntrei kam ia ka Farm bill, la iohi shai ba ka BJP, ka la duh ia ki paralok jongka, kiba kynthup ia ka Akali Dal, ka BJP na Orissa bad ka TRS na Telengana, kiba ju don ryngkat sha ka liang sorkar baroh shi katta.
Shillong: Ka Dorbar Shnong Shella ka pyntip sha baroh ki paralok parajor kiba najan bad na jngai khamtam eh ki paralok nongkhwai bad nongwankai sha Wah Shella, ba hadien ka jingpur sted jong u khniang jingpang Covid-19 uba lah poi ruh haduh ka thaiñ Sohra, kum ka lad ban da ia ki para nongshnong, ka la shim ia ka rai ba naduh ka 21 tarik mynta u bnai, ia ki paidbah ki bym dei ki trai shnong ba kin sngewbha ban sangeh shuwa ban leitkai sha ki wah ki um kiba hap hapoh u pud u sam jong ka Dorbar Shnong Shella tad haduh ban da pynbna da kumwei pat.
Ha kine ki khyndiat sngi la lap bad iohi ba ka jingwan tuid jong ki briew ba shabar Shnong ha Wah Shella bad ki ia iaid ia ieng khamtam hapoh Iew Shella ka ba lah wanrah ia ka jingshongsyier ia ki nongshong shnong namar ba ka Iew Shella ka long ruh artad kaba khim bad kane ka jingbun briew ka lah ban buh jingma shibun lyngba une u khniang jingpang.
La pyntip ruh ba ka Dorbar kam shym la khang pat ia kito kiba wan donkam hapoh shnong lyngba ka jingpyntip ia ki Nongialam Shnong ne Nongialam Kher ha shuwa ba kin wan.
Na ka liang ka Dorbar Shnong kyrpad ia baroh ba kin sngewthuh lem ia kane ka jingkyrpad na ka liang ka Shnong bad haba ka por kan shah ia ki, kum ka Shnong kin pdiang sngewbha da ka mynsiem kaba kylluid sa shisien pat ia ki baroh ba ki ia wankai, leitkai bad ia leit khwai ha ka shnong Shella, ong ka  kyrwoh ba la phah da u Bah Roy Kupar Synrem, Secretary ka Dorbar Shnong Shella.
Mynta ka step, ha ka por 7.
28 baje mynstep, ka la don ka jingkhie Jumai ha ka Jylla Mizorm.
La iathuh ba ka jingkhlain jong utei u jumai, ka long  4.
6 ha ka Richter scale.
La iathuh ba utei u jumai, u don ia ka thymmei jongu, kaba 45 Kilometre, hajan Champhai jong ka Mizoram.
Chandigarh: 31 tylli ki seng jong ki nongrep, kin pynlong ia ka jing iakhih paidbah ha Punjab, ha ka 25tarik Nailur 2020 bad ka jing iakhih, ka long ban  pyrshah jur halor ka ain jong k sorkar India, kaba dang shu ioh ia ka jing mynjur jong ka Lok Sabbha ha ki khyndiat sngi ba ladep.
La rai ban pynlong ia ka jingkhang rel, da ka  Kisan Mazdoor Sangharsh Committee, naduh ka 24tarik haduh ka 26tarik Nailur 2020.
Na shibun ki seng, kiba la rai ban pynlong ia katei ka jing iakhih paidbah, kin kynthup ia ka  Bharti Kisan Union (Krantikari); Kirti Kisan Union; Bharti Kisan Union (Ekta Ugrahan); BKU (Lakhowal); BKU (Kadiyan); BKU (Sidhupur); BKU (Doaba) bad ka BKU (Dakunda), ong ka kyrwoh na U Darshan Pal, President ka Krantikari Kisan Union.
Ki nongrep ha Punjab, kim hun satia ia ka jingmynjur ia kitei ki lai tylli ki bill da ka Lok Sabbha bad ktei ka dei ka ain, kaba pynduh noh ia ka  minimum support price, hynrei kaba ailad ia ki heh spah, ba kin ia thied beit ia ki mar jong ki nongrep.
Kitei ki lai tylli ki ain, ki long ka  Farmers’ Produce Trade And Commerce (Promotion And Facilitation) Bill; The Farmers (Empowerment and Protection) Agreement on Price Assurance bad ka  Farm Services Bill; nangta ka Essential Commodities (Amendment) Bill, ha kaba la mynjur da ka Lok Sabbha bad mynta, ki donkam ban ioh sa ka jingmynjur jong ka  Rajya Sabha.
Ki stad ha England, ki lap ba ka jingpang iabit corona virus, ka la nang pur ha kine ki sngi ha ki khynnah rit ruh.
La iathuh ba katei ka jing iabit, ka long hynniew shuh ka jing khlain ka jing iabit jingpang, ha ki khynnah kiba naduh ar snem haduh 11 snem ka rta bad katei ka dei kaba ki stad ka England, ki la buddien naduh U Naitung haduh U Nailur mynta u snem.
Ka kaiphod ba la pynmih paidbah hynnin ka sngi, ka iathuh ba katei ka jing pur ka jingpang ia bit, ka kiew haduh hynniew shah, ha kine ki sngi, haba ia nujor ia kaba long ha u bnai Naitung 2020, hapdeng ki khynnah kiba hapdeng ka ar snem haduh 11 snem ka rta.
La iathuh shuh shuh, ba ka jing ia bit jingpang, ka kiew ruh hapdeng kito kiba hapdeng ka 17 haduh 24 snem ka rta bad nangta kiba 25 haduh 34 snem ka rta.
Ka  Katherine Kent, kaba dei kawei na ki khlieh jong ka kynhun tohkit, halor ka jingpur ka khlam covid 19, ka ong “Kane ka jingpang iabit, la iohi, ba ka nang pur sha kito kiba dang kham rit ka rta, namar ba kiba bun kiba ioh pang ha kine ki sngi, ki dei kiba dang kham rit ka rta".
Ki khynnah kiba ioh pang covid, kiba hapoh 11 snem, ki kiew da 0.
14 percent ha ka 23tarik Naitung bad ha ka 10tarik Nailur pat, ka kiew da 0.
28 percent.
Na ka bynta kiba 17 haduh 24 snem ka long 0.
04 ha ka 23tarik Naitung, hynrei ka kiew sha ka 0.
52 percent ha ka 10tarik Nailur 2020.
La iathuh shuh shuh ba kiba bun ki jaka sumar tymmen, kiba don ha England, ki la nang tam haduh san shah, ha kine ki sngi, kiba ioh ia ka jingpang kaba shitom ban ring bad pynhiar mynsiem bad nangta ka kiew haduh phra shah ha ki skul, naduh ba ki sdang ban plie biang ha katei ka Ri.
Guwahati: U myntri ka koit ka khiah, la ngeit ba un dei uba kham sngewthuh ban bud ia ki kyndon ka koit ka khiah; hynrei ha Assam, ka long da khongpong.
Hynnin ka sngi, la ujor ejahar,  ha Panbazaar police station, da U Tarun Dutta bad katei ka long pyrshah ia U Pijush Hazarika, myntri ka sorkar Assam, uba dei u myntri khynnah ka tnat  Health & Family Welfare bad ka daw ka long ba u pynkhein ia ka kyndon jong ka koit ka khiah.
U Dutta, ula ujor ba utei u myntri, u leit ha ka jingialang paidbah, ban kanbas elekshon, khlem da bud ia ki kyndon ka  COVID-19 bad ula ujor ba U Hazarika, um shym la deng mask satia ialade bad um shym la ia jngai ruh na kiwei pat ki briew.
Ha ka ejahar, U Dutta, u ong ba ia ki riew paidbah, la dain kuna khlem jingmap, lada kim deng mask bad mynta ki pulit, ki dei ban dain kuna, ia utei u myntri sorkar ruh.
U  Pijush Hazarika, ula leit ha ka jingialang paidbah ha  Baksa district ha ka sngi thohdieng bad um shym la deng mask bad um shym la ia shong jngai ruh bad kiwei pat, kiba don ha ka jingialang.
Shillong: U Director ka tnad ka koit ka khiah u Dr Aman War u la pyntip ba mynta ka sngi, sa 2 ngut ki rangbah briew kiba don ia ka jingpang Covid-19 ki la khlad bad ki briew ki ba don ia ka jingpang Covid -19 ha ka jylla kiba la khlad haduh mynta ka sngi ki la poi sha ki 36 ngut.
Kine ki briew ki ba la khlad mynta ka sngi ki dei ki ba la tip kyrteng kum u Khartik Ghosh, 50 snem ka rta u ba shong ba sah ha Anandamath, Tura bad u bah  Artis Pyngrope, 68 snem ka rta u ba shong ba sah ha Madanryting, Shillong.
Ia u Khartik Ghosh, la wan rah sha  Tura Civil Hospital ha ka 17 tarik u Nailar 2020 bad ha ka 18 tarik u Nailur 2020  ha ka por kumba  7:00 baje janmied.
u Khartik Ghosh u dei u ba don ia ka jingpang Covid 19.
Ka daw ka jingkhlad jong u Khartik Ghosh ka long na ka Hypoxic Encephalopathy bad ka  Covid 19 Pneumonia, u dei ruh u ba don ia ka jingpang ka ba la bat slem kum ka Diabetes bad ka Hypertension.
Ia u bah  Artis Pyngrope, la wan rah ha Dr H.
Gordon Roberts Hospital ha ka 13tarik u Nailur 2020   bad u la khlad noh ha ka 19 tarik u Nailur 2020 ha ka por kumba  3:24 baje mynstep bad u dei u ba don ia ka jingpang Covid 19.
Ka daw jong ka jingkhlad ka dei na ka  Acute Respiratory Infection bad u don ia ka jingpang Hypertension.
Shillong: Ki dkhot jong ka seng Khasi Hills Bazaar Bus Association (KHBBA), mynta ka sngi ki la beh ia ki nongtrei kiba pyntrei ban tei ia ka dukan bad ki la pynpra ruh ia katei ka dukan ka ba don ha ka jaka pynieng kali ka ba don ha Iew Mawlong.
La iathuh ruh ba ia kane ka jingtrei ban shna dukan ha kane ka jaka la ai jingbit da ka Shillong Municipal Board, ia ki riew shimet wat hapdeng ka jingkhapngiah katei ka jaka pynieng kali.
Haba ia kren bad ki lad pathai khubor na ka liang u bah  Wanboklang Kharsati general secretary jong ka KHBBA, u la iathuh ba ki la dep ban ujor sha u Chief Executive Officer jong ka SMB naduh u snem ba la dep bad hadien ka jingujor la pynsangeh ia ka jingtrei.
U la ong ruh ba mynta u snem ki la wan sdang biang ia ka jingtrei ban tih thliew ban pynieng paia ha katei ka jaka, kaba long ha khmat jong ka jaka pynieng kali ka jaka ka ba la khap ngiah lypa, ha kaba ka SMB ka la ai jingbit ban tei dukan ha kane ka jaka wat hapdeng kane ka jingkhap ngiah.
Kum ka seng ka ba pynieng ia ki Bus ha kane ka jaka ka la pynpaw ia ka jingpyrshah bad ba kin ym ai lad ba kane ka dukan kan ieng ha kane ka jaka, u la ong ruh ba ka sorkar ka la dei ban peit haduh katne ka jingkhap ngiah, hynrei ki dang mut ban tei sa ia ka dukan ha kane ka jaka pynieng kali, ha ka jingshisha ka sorkar ka la dei ban pynbun ki jaka ieng kali wat ia kane ka jaka iing kali ruh mynta ki mut ban shim noh.
Na ka liang jong ka Deputy Commissioner ka la khot ia kren ia ka seng, la sngi nyngkong, halor kane bad ka seng kan leit ban ia kynduh ia ka DC bad ka jingkwah ka jongki, ka long ba ym dei ban shah ban tei dukan ha kane ka jaka kaba khapngiah.
Na ka liang u bah Offerland Jyrwa, President ka seng u la ong ba lada ka sorkar kam pynsangeh ia kane ka jingshna dukan ha kane ka jaka ba khapngiah kaba dei ka jaka ieng kali, na ka liang jong ka seng kam banse ban leit sha duh ka iing bishar ban ioh ia ka rai halor kane.
Shillong: Ka District Magistrate, East Khasi Hills District, ka la pynmih ia ka hukum ban khang dam ia ka iing jong ka kong  Jngun Marbaniang, kaba don ha  Mawpat Circle-III.
Katei ka dei ka hukum, kaba la pynmih mynta ka sngi bad ka daw ka long, namar ba u don uba ioh pang covid 19, uba la khlad noh na katei ka iing bad u bym shym la leit test covid satia ialade bad halor ka jingdon jong utei uba khlad, la bthah ruh ia kiba don ha katei ka iing, ba kin leit phah test ialade, hynrei namar ba kim treh bad ba kim ngeit ruh ba uba iap, u dei uba ioh covid 19 bad ki bor District, ki la hap ban pynlong da ka jingkhang dam, ban lait na ka jing saphret katei ka jingpang.
Ka long shisha ka ei ei ka ba sngew sangsot ban sngap ia ka jing eh ba ki piadbah bad kumjuh ruh ia ki khynnah skul jong ka thain Ranikor Sub Divison ki ia kynduh namar ka jing bym biang trei kam jong U network jio badon hapoh ka Shnong Ngunraw South West khasi.
Na ka liang jong U Bah banjop Sanlein U badei U wei na ki samla napoh Shnong Keniong u la pynpaw ba ka ne ka jing bym biang treikam jong u netwok jio u ba don hapoh katei Shnong kam dei shuh tang mynta hynrei lah bunsien bha,ka ba ju pynduh kam duh jam ia ki paidbah ka tei ka thain ki ba juh shaniah ha une u network.
Tang na kadaw ba don kam ban phun ruh la shu hap ban mareh jngai na la ing sha ki jaka ba ioh network napoh mawsynram ba iohban ia kren ia ki jingdon kam lyngba ka phun.
katno lei ka long ka jing duh ka bakhraw na ka bynta ki khynnah skul ba ju shanniah tylli ha ka network na ka bynta ka jinghikai jong ki ha kum ka ne ka por ba don ka khlam Covid-19.
Ka long ruh ka jing sangsot namar u la ia thuh ruh ba ha ka ne ka taiew ba mynta ruh ka la duh biang naduh ka 15/09/2019 haduh mynta ruh kam pat long.
Te kumta nga buh ka jingkylli ba balei ka ne ka jia man ki por??Hato ka ne ka dei ka failure jong ka company ne kumno???.
Nga kwah ban ban jur ia ki bor ba dei peit ba kin sngewbha ban leh eiei kyrkieh ia kane, khnang ba kan nym wanrah ia ka jingeh jong ki shongshong ki ba ju shaniah tylli ha u ne u network.
Kum ban shu pynkynmaw ba u ne u network ym dei ba u ai jing shakri tang ia ka Shnong Ngunraw hynrei ia ki shnong ba marjan kum ka Keniong,Nongnah bad kumjuh ruh ia kito ki shnong bahap hapoh Langrin-Constituency.
Banjopshaphrang Sanglein.
Ki don shibun ki lad, ban pynshoh jingieid ia kiba ieid ba thoin jongphi bad na ka bynta U  Bruno Neves, u don la ka jong ka buit bad katei ka dei, da kaba ialam ia kaba ieid jongu, sha kawei ka dukan dro tattoo.
Ynda poi ha katei ka dukan, U Bruno, u pynshong kai ia ka samla jongu, ha ka kamra kaba ki ju buh ia kiba leit synran ba kin ap, katba ialade pat, u nang leit ban phah dro tatoo.
Ka Patricia Calado(34), ka nang shongkai ha katei ka kamra bad kam tip satia ia kaei kaba u leit dro tatoo, U Bruno (33); hynrei ynda haba ula dep dro, ula pynkyndit ia ka, haba u leit rung sha katei ka kamra, da ka jingthoh kaba ong kumne “Will you marry me?" bad ki don ruh ar tylli ki lad ba kan tik bad kawei kaba ong “Yes" katba kawei pat kaba ong “No".
Ka Patricia, ka la sngew kyndit ia ka jingleh jong u samla jongka bad kumta, ka la shim ia utei u khulom jong u nongdro tattoo, ha kaba ka la tik ia ka kyntien, kaba ong Yes.
U Bruno, u ong “Nga kwah ban tyrwa ia ka jingieid ia ka samla jongnga, ha ka  rukom kaba kham pher".
Kitei ki arngut shi samla, ki ia kynduh online bad ki la ia iaid la 18 bnai mynta.
La iathuh ba katei ka jingdro tattoo, U Bruno, ka dei kaba la dro ba kan neh shirta, ha kaba ula leit dro ha  A Sailor’s Grave Tattoo Studio ha Gorleston-on-Sea, Norfolk jong ka nongbah London.
Shillong:U President ka BJP Meghalaya State Unit u bah Ernest Mawrie u la iathuh ba na ka bynta ka election ka ban sa long ha GHADC hadien ba ka term jong ka Executive Commitee ba rim kan kut noh kan kut noh ha u bnai Risaw bad ka Party BJP ka la long ka ba pynkhreh ha ka ba ia dei bad kane ka election.
U la ong ba ka liang ka party BJP ha Garo Hills ka long ka ba khlain bha bad ki nongialam ki la long ki ba stad bad ki ba don bad ki paidbah bad ki paidbah ka Garo Hills ki da pynpaw ba ki kwah ba ka BJP kan wan ban synshar noh ha GHADC khnang ba kan wan rah ia ka roi ka par ka ba khuid ba suba.
U la ong ba ngi la long ki ba la pynkhreh bad ia ki application ban submit kan long ha ka 28 mynta u bnai ki la bun bha kiba wan ban pan tiket na ki 6 tylli ki District bad ki don ki Candidet ki ba la i biang bha ban ieng na ka party BJP ha kane ka election.
U la ong ruh ba ka jingsei ia ka jingbam sap kam dei ka phang ban jop election na mar ha Jaintia hills, ym don election hynrei la sei madan namar ka party ka lah ieng pyrshah ia ka bam sap.
Kat ba dang synshar ka NPP …Da wan sa ka bjp ha ghadc ruh Kam don jingmyntoi ei ei namar ka bor ha Meghalaya ka dang don Beit ha u Conrad.
I president Bjp in Da sngewthuh ia ka Sur u paitbah ha dien ka election.
