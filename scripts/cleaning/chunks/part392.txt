Na ka liang u Bah Lang u la ïathuh ba ha ka ilekshon 2018 u la kyrshan bor bah ïa u Bah Olan Sing Suiñ bad u sngewthuh ïa ka dor jied nongmihkhmat bad hadien ba u kyrtong u khlem poi sha ka thong u la rai ban mih noh ban pynïasoh noh ïalade bad u Bah HM Shangpliang.
“Ban jied nongmihkhmat bunsien dei ban jied ïa u briew uba dei shisha u nongmihkhmat ba shisha, uba peit ïa ka khia ka shon, ka roi ka par khamtam ha ki thaiñ khappud bun ngi dei ki nongrep kumta ban kyntiew ïa ka rep ka riang ngi lap ba dei tang u Bah HM Shangpliang uba lah ban ïarap.
"U la pynskhem ruh ïa kane halor ka jingïoh nong ki nongrep ym tang jong ka thaiñ Mawsynram hynrei wat ka Jylla hi baroh kawei ha kaba ki mar khlaw kynthup naduh u synsar, sla tyrpad bad sohmarit mynta ki la kylla long ki mar rep da ka jingtrei shitom u Bah HM Shangpliang ban kren hapoh ïing dorbar ha kaba ka sorkar ka la mynjur syndon ban ithuh noh ïa ki kum ki mar repNa ka liang u Bah HM Shangpliang haba kren pdiang burom u la pynpaw ka jingsngewkmen ïa ka jinglong lakloi jong ki ban wan pynïasoh ïalade na bynta ban ai ka jingkyrshan ha ka ilekshon MLA 2023.
U la ïathuh ba ha kine ki saw snem u la leh bun ki kam na bynta ka jingmyntoi jong ki paidbah khamtam na bynta ki nongrep da kaba pynkylla mar rep ïa ki mar khlaw bad ong ruh ba nangne shakhmat un nang ïai trei shitom ban pyndep ïa ki kam ba dang sah la ka long ban wanrah ïa ki lynti ki syngkien, ka umbam umdih bad kiwei kiwei.
U kyrmen skhem ba da ka jingïatreilang bad ka jingwan ai jingkyrshan jong ki un sa nang lah ban leh kham bha shuh shuh bad khamtam eh ban ïoh biang ïa ka jingjop ha ka ilekshon ban wan.
Shillong, Naitung 12: U Bah Sanbor Shullai uba dei u dkhot barim jong ka FKJGP bad KSU ha ki snem kiba la dep uba la bat pat mynta kum u Myntri ha ka sorkar jylla ha ka 12 tarik Naitung 2022 u la ther tyngeh ïa ki heh spah kiba wan ïakhun ilekshon na bynta ban ïoh ïa ka jingmyntoi shimet jong ki.
U Bah Sanbor u la ong ruh ba bun ki heh spah na rilum Jaintia kiba leit ïakhun ilekshon sha Them Ribhoi ban ïoh lum spah shuh shuh katba ïa u paidbah pat ki pynbieit tang da ki piknik, ki DJ bad ki jingshad jingrwai.
Shuh shuh ka la kyrpad ïa ki samla bad ki seng bhalang kin husiar ïa ka ki heh spah bad ban ym shah satia wat tang ba kin wan kanbas ilekshon.
Haba ai jingkren ha ka sngi pyntian smai ïa ki nongïalam ba thymmai ka seng FKJGP u Bah Sanbor u la khot ruh ïa ki nongïalam seng bhalang ba kin wan ban ïa syllok bad u sop sop ruh ban ïa tai bad saiñdur kumno ban leit tynruh ïa ka sorkar pdeng wat shaduh sha kamra thiah u Myntri Rangbahduh ka ri u Narendra Modi bad ruh sha kamra thiah u Myntri ka tnad Poh ïing ka sorkar pdeng u Amit Shah.
Shuh shuh u Bah Sanbor u la ïathuh ba lada peit ba kiba nud ban ïalam ïa ka seng bhalang dei tang kiba satar bad kiba ym tieng ban ïakhun bad ki pulit CRP.
Haba kren halor ka jingjop pat jong u na South Shillong u Bah Sanbor u ong “Ka jingkyrkhu kaba rieh la kha ïa u ha Laban namar lada ym dei ba kha ha Laban kin dei beit ki dkhar kiba mihkhmat ïa ka Laban u dkhar"“Donbok ba jop ma nga na Laban bad ba nga lah ban pynrem ïa u nongshun ba khraw tam ka jaidbynriew uba la ai da ka case ban pynduh noh ïa ka district council ruh bad ïa uta u nongshun ka jaidbynriew nga la shoh teng ruh ha Shillong Club " ïathuh u Bah Sanbor.
Haba bynrap lang u Bah Titos Chyne uba dei ruh u nongseng lang ka FKJGP uba la bat ruh kum u CEM jong ka KHADC u la ïathuh ba ka jingpyrshang kiba nabar ban wan pyntlot ïa ka KHADC ka dei kaei kaei kaba buh jingma ïa ka jaidbynriew da kaba kular ruh ba na ka liang ka KHADC kan bteng ban long ka stieh jong ka jaidbynriew kat kum ki iktiar ba la pynkup da ka Riti Synshar.
Shillong, Naitung, 12: Ki nongtrei jong ka EMRI-108 kiba don hapoh ka shatri jong ka Meghalaya EMRI Workers Union (MEMRIWU) ha ka sngi Baar ki la ai por tang hapoh 72 kynta ïa ka Sorkar Jylla ba kan weng noh ïa ka kompeni GVK na Meghalaya bad ban shimti hi noh ha lade ban pynïaid ïa ka EMRI-108 khnang ba ki paidbah nongshong shnong kin dup ïoh ïa ka jingshakri kaba paka.
“Ngin ladep ai por ar taiew kham mynshwa ïa ka Sorkar Jylla bad ha ka jingïalang mynta ka sngi ngi la shim ïa ka rai ban ai por tang 72 kynta ka ban sdang naduh ka por 12 baje shiteng synñia bad hadien lai sngi lada ka Sorkar kam khot ïakren ïa ngi bad kam leh ïa kaba donkam, ngim banse ban pynlong da ka jingïakhih kaba tyngeh wat ban sangeh ïa ka jingshakri," ong ka President ka MEMRIWU ka Kong Microlina Syiemlieh ha ka jingïakren bad ki lad pathai khubor.
“Ngi la thait ban kren ïa kajuh shi kajuh namarba ka Sorkar kam sngap ïa ngi.
Ka jingpynlong kamkai jong ka Sorkar ka la long shaba palat bad ka Sorkar ka la leh khyllung khynnah shaba palat," ong ka Kong Syiemlieh.
“Ngi shu pynbna sha ki paidbah ba katne snem ngi la pyrkhat ïa ki paidbah bad mynta ka kynti ruh ngi pyrkhat ïa ki paidbah bad kaei ka ban jia nangne shakhmat ka long na ka bynta ban pynbha ïa ka jingshakri namarba katba nang mih ki sngi, kane ka jingshakri jong ka GVK ka dang hiar na ka jingleh jong ka Sorkar bad na ka jingleh jong ka kompeni namarba ka Sorkar ka pynlut katba ka jingïohnong ka dei ka kompeni,"ka la ong.
Haba ïathuh ba u Myntri ka Koit ka Khiah ka Sorkar Jylla u James PK Sangma u la kular ban pynkut noh ïa ka soskular bad ka GVK, kane ka nongïalam jong ka MEMRIWU ka la ong, “u James Sangma leilei u la ong ba ngim (sorkar) shahniah shuh ïa kane ka kompeni bad ngin ym pynjlan shuh ïa ka kontrak bad ngi lap ha ka kaiphod ba ka jingshakri jong ka GVK ki bun ki jingduna hynrei wat hadien ba la lap ïa ka jingduna hynrei ka Sorkar ka dang pynjlan ïa ka jingshakri (jong ka GVK).
"“Kum ka Union ngi la khmihlynti ba ka Sorkar Jylla kan leh eiei tang shu mih ka 1 tarik, Naitung, tangba ka Sorkar kam leh eiei haduh mynta.
Ngi shu kyrpad ïa ki paidbah ba kin ïaishah bad kane kan long ka sien kaba khatduh ïa ngi ban pyneh namarba lada ngim pyneh ruh ka Sorkar kam leh eiei," la bynrap ka Kong Syiemlieh.
Shuh shuh ka la ïathuh ruh ba ka Union ka la shim ïa kane ka rai dei namar ka jingmynthi jong ka Sorkar.
“Kumba ka Union ka ladep ai shithi sha ki 60 ngut ki MLA, phi (MLA) ruh phi hap ban shim ïa ka jingkitkhlieh ha ki Constituency ki jong phi namarba kiba mad ïa ki jingjynjar ki dei ki paidbah jong phi.
Phi dei ban leh eiei halor kane ka jingdawa jong ngi," ka la ong.
Katkum ka jingïathuh jong ka Kong Syiemlieh, ka MEMRIWU ka la aipor ïa ka Sorkar MDA naduh u snem 2018-2019 ban pynkut noh ïa ka soskular.
“Ngi la ïaishah bad lada ngi shim ïa kane ka sienjam kam dei shuh ka jingbakla jong ngi," ka la ong.
Nongpoh, Naitung 12: Kawei ka heprit kala duh noh syndon ïala ka jong ka jingim bad 2 ngut kiwei pat kila mynsaw jur haka jingshah bat bording elektrik hadien ba uwei u sainar elektrik u la hap ha madan ha kawei ka khlaw kaba don hajan MIDC Umïam, Ri-Bhoi District.
Katkum ka jingtip bala ïoh lum la ong ba kane ka jingjia kala jia mynta ka sngi haka por 12 baje eiei katba katei ka heprit kaba la khlad noh kaba la tip kyrteng kum ka Mikkinchi Momin 13 snem ka rta ka dang kala mih nala ïing ryngkat bad Nikgrichi I Sangma 13 snem kyrta bad u Chuchang I Sangma ba 8 snem kyrta ban leit kheit sohphan na kawei ka khlaw ba marjan, hynrei ha katei ka jingïaid lynti jong ki, kila ïoh ïuh pynban ïa uwei u sainar elektrik u ba dang don bording (11KV) u ba la hap ha madan bad naka jingkhlain ka bording kala kynjat ïakitei ki heprit haduh ba katei ka MikinChi Monin kala duh noh syndon ïala ka jingim bad kitei ki 2 ngut kiwei pat kila mynsaw jur na katei ka jingjia.
Ïa kitei ki heprit bala mynsaw na katei ka jingjia la pynkit noh mar mar sha Civil Hospital Shillong ban ïoh ka jingsumar.
Halor katei ka jingjia naka liang ka KSU Umiam Unit lyngba u Samla Markus Nongkhlaw kala pynrem jur ïaka tnad MeECL ba dei ka jingtorti jong ka, ba katei ka heprit kala hap ban duh noh syndon ïala ka jingim bad pynmynsaw ruh 2 ngut khlem da weng ïa utei u sainar elektrik ba khlain bor u ba la hap ha madan mynta la bun bnai haduh ban wanrah katei ka jingjia ba sngewsih.
Naka liang ka KSU kala dawa ruh naka tnad MeECL ba ka dei ban shim ka jingkitkhlieh halor katei ka jingjia bad ban pynbiang ruh ki jingsumar sha kitei kiba mynsaw bad kiba dang don hapdeng ka jingshah sumar.
Ngam don pisa.
ong u kyrtong ka UDP ban ïakhun pyrshah ïa u Bah Sniawbhalang Dhar na Nartiang.
Shillong, Naitung 12: U Dr.
Mukul Sangma, Nongïalam jong ka All India Trinamool Congress ha Meghalaya, u la ong ba lada ka Seng jong u ka wan ha ka bor ha u snem 2023 kan pynduh noh ïa ka Memorandum of Understanding (MoU) ba la ïasoi bad ka Assam halor ka jingpynbeit pud.
Haba beiñ ïa kane ka jingïasoi kaba la shu leh khlem pyrkhat sani bha, u Myntri Rangbah barim ka jylla, u la ong ba kane ka soskular kadei kaba ka Meghalaya ka la shu pyndem beit ha ka Assam.
“Kane ka MoU kadei kaba ka Meghalaya ka shu shah beit ba ka Assam ba kan leh katba mon, namarkata ka daw ka Assam ka la kmen bha", la ong u Dr.
Mukul, haba ïakren bad ki nongthoh khubor hadien ba la wai ka jingïalang jong ka AITC ha Rongjeng, East Garo Hills.
Da kaba ther tyngeh ïa ka sorkar jong u Conrad Sangma, u Nongïalam jong ka Seng Congress, u la ong ba kane ka jingïasoi bad ka Assam ban ïapynbeit ïa u pud u sam ka la khynñiat ïa kiba bun tylli ki Shnong sha Assam.
U la ai nuksa ïa ki Shnong ha ka Hima Nongspung, nangta ka Raid Marwet bad kiwei kiwei.
Shuh shuh, u la ong ruh ba ka sorkar u Conrad kam shym la sngewthuh bha halor ki jaka ba ïakajia namar ka la ai da ka map kaba la dro naduh ka por jong ka sorkar phareng.
U la maham ruh ba ka sorkar Meghalaya bad ka sorkar Assam, kam dei ban byrngem bad pynbor ïa ki paidbah ba kin leit sha Assam ne ym dei ban byrngem ïaki haba ki pynlong ïa ka jingpyrshah ïa kane ka jingpynbeit pud.
Haba kren ha ka jingïalang ban pynrung dkhot sha ka Seng ha Rongjeng, u Dr.
Mukul u la ther tyngeh ïa ka NPP da kaba ong ba ka long tang ka Seng tyngshop jong ka BJP, kaba long ka Seng kaba ñion beiñ ïa ki rit paid, khamtam ïa ki Khristan.
U la ther ruh ïa ka sorkar MDA hapoh ka jingïalam ka NPP ba kadei ka sorkar kaba bamsap, kaba leh bun ki kam beaiñ bad thombor ïa ki paidbah.
Shillong, Naitung, 13: U Myntri Khynnah ka Sorkar Pdeng uba khmih ïa ka tnat Petroleum and Natural Gas bad Labour and Employment, u Rameswar Teli ha ka sngi Baar u la sam ïa ki LPG ba ai ei hapoh ka Ujjwala 2.
0, ki E-Shram bad PM-SYM card, ki PPO bad ki Cheque hapoh ki skhim EDLI ki EPFO bad ESIC Card hapoh ka PRAYAS sha ki nongshong shnong jong ka jylla Meghalaya.
Ha ka jingïalang kaba la long ha Shillong Club, Shillong, shiphew ngut ki nongïoh jingmyntoi kiba sah hapoh ka East Khasi Hills District ki la ïoh ei ïa ki LPG.
U Myntri u la pynbna ba 62% jong ka thong jong ka skhim Ujjwala ka dei kaba la pynurlong ha Meghalaya bad u la kyntu ïa ka Sorkar Jylla ba kan trei borbah khnang ban pyndep pura ïa kane ka kam.
Sa khatwei ngut ki briew ki la ïoh ïa ki Pension Payment Order (PPO) lyngba ka PRAYAS na ka bynta ka Azadi Ka Amrit Mahotsav 2022.
Hapoh ka Employees’ Deposit Linked Insurance Scheme, 1976 (EDLI), la ai ïa ka Cheque kaba T.
7 lak ïa san ngut ki briew ki ban ïoh mar T 1.
4 lak.
Shiphew ngut ki briew ki la ïoh ïa ki E-Shram card katba la ai ruh ïa ki jingmyntoi ka PM-SYM sha san ngut ki briew.
Haba kren shaphang ka Ujjawal Yojana, u Myntri u la ong ba ki briew, khamtam ki longkmie kiba la ïoh jingmyntoi na ka Ujjwala Yojana ki la bun bha.
“Dang katto katne snem mynta, ki longiing ha ki jaka nongkyndong kim lait na ka jinghap pyndonkam ïa ka dieng, ki Stove umphniang sharak, u rnga, ka ieit masi bad kiwei kiwei," la ong u Myntri da kaba kdew ïa ka jingktah jong kine ïa ka koit ka khiah jong ki longkmie bad ki khynnah khyllung ha ryngkat ka mariang.
Hapoh ka jingïalam jong u Myntri Rangbah Duh, u Narendra Modi, ka tnat Petroleum and Natural Gas, ka la lah ban wanrah ïa ka ‘Pradhan Mantri Ujjwala Yojana’ (PMUY) kum ka skhim ban pynbiang ïa ka bording kaba khuid ban shet jingshet kum ka LPG na ka bynta kito ki longiing kiba kham duna ka jingïoh.
Haduh mynta, 9 klur ngut ki briew ki la ïoh ei ïa ki connection LPG.
“Ka Seva, Sushasan bad Garib Kalyan ki dei ki kam ba ka Sorkar hapoh ka jingïalam jong u Myntri Rangbahduh, u Narendra Modi ka peit bniah bha ha kine ki phra snem ba la leit bad ka India ka la ïohi ïa ka jingkylla kaba khraw ha kaba ïadei bad ka rukom synshar kaba pyrkhat nyngkong ïa ka bha ka miat ki briew.
La pyntreikam ïa ki polisi bad ki sienjam bapher ha ki kam bapher bapher ban pynbha shuh shuh ïa ki lad ban pynpoi ïa ki jingmyntoi sha baroh bad ban kyntiew ïa ka ri," la ong u Myntri.
U la ong ba kine ki polisi ki ban jur halor ka jingpynbha ïa ki jingdon jingem, ka jingkyntiew ïa ki lad ai jingsumar, ka bha ka miat jong ki nongrep bad ka jingïada ïa kito kiba shem jingeh.
“Shuh shuh, ka India ka la ïohi ïa ki sienjam kiba ïadei bad ka jingkyntiew ïa ki samla bad ka roi ka par lyngba ka teknoloji.
Ka la ïohi ruh ïa ki jingpynkylla bapher bapher kiba thmu ban pynsuk shuh shuh ïa ka kam khaii ha ka ri.
Ki polisi kiba ai jingmyntoi ïa ki longkmie ki la ïarap bha ban kyntiew ïa ka jingïashim bynta ki longkmie ha ki kam bapher bapher," la bynrap u Myntri.
U la kren shaphang ka jingpeit bniah jong ka Sorkar Pdeng ban wad bad pynmih ïa ka umphniang bad ka Natural Gas khnang ba ka India kan lah ban pyndap ïa la ka jingdonkam bording, bad u la ong ba ka kam ban kot sha ka thong ban khleh haduh 10 % ka ethanol ha ka petrol ka dang ïaid shakhmat.
Kane ka jingkhleh 10 % hapoh ka prokram Ethanol Blended Petrol (EBP) ka la urlong shuwa ïa ka por ba la buh kaba long u Naiwieng, 2022, la ong u Myntri.
“Ka jingpynbun ïa ka jingkhleh ethanol ha ka petrol ka long kaba donkam na ka bynta ka jingshngain ka ri ha kaba ïadei bad ka bording ban kan pynduna ïa ka jinghap thied umphniang nabar ri.
Kane kan pynduna ïa ka jinglut jingsep ha ka jingshalan umphniang nabar ri bad kan pynshlur ruh ïa ki nongrep ba kin pynbiang ïa ka ethanol ka ban kyntiew ïa ka ïoh ka kot jong ki," u la ong.
U Myntri u la ong ruh ba shen yn sdang ka jingwad ïa ka umphniang bad Natural Gas ha Meghalaya nalor kiwei kiwei ki jylla jong ka thaiñ Shatei Lammihngi.
U Teli u la pyntip ha ka jingïalang ba yn sa buh ïa ki Gas Pipeline ha baroh ki jylla jong ka thaiñ Shatei Lammihngi.
U la ong ba ïa ka projek ban buh ïa ki Gas Pipeline yn sa pyntreikam da ka Indradhanush Gas Grid Ltd bad ka kam na ka bynta kane kan sa sdang shen.
Hapoh kane ka projek, la kynthup ruh ïa ka Meghalaya bad kane ka jingbuh pipeline kan long haduh Shillong, ha kaba ka kam na ka bynta kane kan sa sdang shen.
U Myntri u la ïamir jingmut ruh shaphang ki sienjam jong ka Tnat Labour and Empowerment jong ka sorkar pdeng ban wanrah ka jingshai bad jingkitkhlieh lyngba ki jingkylla bad ka jingpyntreikam ïa ki Ain Labour.
“Nalor ka jingplie lad ban pyntbit ïa ki sap treikam bad ka jingai jingtip ban sdang ki Startup ba thymmai, la ai jingïarap pisa ruh manla ka por sha ki jaka trei bad ki nongtrei ban ïarap ïa ki ha ki jingpyrshang jong ki.
Ka EPFO ka la ai ki jingshakri jong ka lyngba ka bor internet na ka bynta ka jingmyntoi jong kito kiba don bynta ha kane bad ka la don ka jingpyndep kloi ïa ki kam ha kine ki snem ba ladep," ula ong.
Ka skhim Prayaas kadei ka jingpyrshang jong ka EPFO ban pyllait ïa ka bai bam tymmen jong ki nongtrei, kum ka PF (Provident Fund) ha ka sngi ba ki shongthait na ka kam.
La pyntreikam ïa ka Aatmanirbhar Bharat Rojgar Yojana da ka sorkar lyngba ka EPFO ban ai jingmyntoi ïa ki nongseng kam lajong bad ka jingplie lad ïoh kam ba thymmai bad haduh mynta kumba 60 lak ki briew ki la ïoh ki jingmyntoi ba la kot jan T.
5500 klur," la ong u Myntri haba ai jingkren ha ka jingïalang.
Ha kaba ïadei bad ki jingai jingshakri hapoh ka Employees’ State Insurance Scheme of India (ESIC) katkum ka juk mynta bad yn bteng ïa kane sha man ki bynta jong ka ri, u la ong.
Ka ESIC ruh kan pynïar ïa la ki jingdon jingem da kaba plie ki hospital ba thymmai bad kyntiew ïa ki jingdon jingem ba la don lypa.
U Myntri u la ai jingtip ruh shaphang ka jinglong jingman ka E- Shram.
“Ha ka sien ba nyngkong ha ka ri, ka sorkar lyngba ka rynsan E- Shram, ka la pynkhreh ïa ka National Database jong ki nongtrei kiba trei ha ki kam kiba lait na ka kam sorkar.
Ka rynsan kan buh jingtip shaphang ki nongtrei kiba trei ha ki kam lait na ki kam sorkar jong ka ri.
La saindur ïa ka rynsan ‘E-Shram – National Database on unorganised workers’ khnang ban lah pyntreikam bha ïa ki skhim bapher bapher ba ïadei bad ka jingshngaiñ ha ka imlang sahlang na ka bynta 38 klur ki nongtrei.
Haduh mynta 28 klur ki nongtrei ki la pynrung kyrteng ïalade ha kane ka rynsan.
"Ha Meghalaya ar lak ngut ki nongtrei ki la pynrung kyrteng ïalade hapoh ka rynsan E- Shram na ka thong ba la buh khyndai lak, u la pyntip bad kyntu ïa baroh ban pynshlur ïa ki nongtrei kiba trei ha ki kam lait na ki kam sorkar ban pynrung kyrteng ïalade ha ka rynsan khnang ban ïoh ïa ki jingmyntoi jong ki skhim sorkar.
U Myntri u la ong ruh ba la sdang ïa ka PM-SYM (Pradhan Mantri Shram Yogi Maan-Dhan) na ka bynta ka jingïada ha ka por ba la tymmen, ki briew kiba trei ha ki kam ba lait na ki kam sorkar.
Hapoh ka skhim unor-ganized worker (UW) ki briew kiba hapdeng ka rta 18 haduh 40 snem ki lah ban pynrung kyrteng bad kin ïoh ruh ïa ka pisa kaba T.
3000 hadien ba ki la dap 60 snem ka rta.
U Myntri u la kyrpad ïa baroh ban pynsaphriang jingtip shaphang kane ka skhim.
U la ong ba ka sorkar pdeng ka la shim bun ki sienjam ban kyntiew ka jingpynrung kyrteng hapoh ka skhim PM-SYM.
Hadien kane, u Rameswar Teli u la pynlong jingïalang peit bniah bad ki ophisar jong ki tnat bapher bapher jong ka sorkar jylla ha kaba u la lum jingtip shaphang ka jingpyntreikam ïa ki skhim bapher bapher jong ka sorkar pdeng.
Panaji, Naitung 13 : Ka FC Goa ha ka sngi Balang ka la pynbna ba la thung ïa u Gouramangi Singh u rangïalehkai football barim ka ri India kum u asistant coach jong ka club na bynta ka samoi ïalehkai kaban wan.
U Gourmangi uba dei u rangïalehkai ba mih na ka Tata Football Academy, u la mih madan ïa ki club ba heh jong ka ri India ha ki 15 snem ka jingïaid lynti jong u ha ka kam ïalehkai football.
Ki club kiba u la mih madan ki kynthup ïa ka Dempo SC, ha kaba u la ïoh rah nam lahduh jong ka National Football League (NFL) bad ka Federation Cup ha ka samoi 2004-05.
Ha u snem ba bud, u la mih madan na bynta ka Mahindra United.
Hapdeng u snem 2007 bad 2012, utei u centre back u la ïalehkai na bynta ka Churchill Brothers, ha kaba bad katei ka club u la ïoh rah ïa ka I-League (2008-09), ar tylli jong ka IFA Shields (2009 bad 2011) bad ar tylli ïa ka Durand Cups (2009 bad 2011).
Ha u 2010, u Gouramangi Singh uba dei na Manipur u la ïoh pdiang ïa ka khusnam AIFF’s Best Men’s Player of the Year award.
“Ban tip ïa ka club bad ka jingkhlaiñ jong ka ha ki jingïalehkai, kadei ka sienjam kaba khraw bad kaba biang bha ba ngan ïalam kum u nongai jinghikai.
Ka Goa kadei kum ka ïing ba ar na bynta jong nga, da kaba ïalehkai hapoh ka jylla ha kine ki snem ba lah leit noh.
Nga sngew ba ka long kaba biang tam ba ngan wanphai biang," ong u Singh.
U Gourmangi, uba mih madan nyngkong ha ka ISL bad ka Chennaiyin FC ha u 2010, u la mih madan 70 sien na bynta ka ri India.
Ha u 2018, u Singh u la kylla long u coach ba pura hadien ba u la shongthait noh ban ïalehkai football.
U Gourmangi uba ïoh ka A License na ka AIFF naduh u 2019 u la long teng kum u assistant coach jong ka Bengaluru United ha ki lai samoi ba lah dep.
U dei uba hakhmat eh na bynta ka FCBU ha ka lympung BDFA Super Division League, ha kaba ka kynhun ka la ïoh rah ïa ka nam lahduh ha ka samoi 2020-21 bad 2021-22 da kaba pynliem ïa ka Bengaluru FC.
Ha ka por ba u long kum u nong ai jinghikai ka club ka la poi sha ka semi-final jong ka lympung ïalehkai Durand Cup ha u snem ba lah dep.
Ka jylla Meghalaya kaba la kynjoh sha ki mawmer ka jingïaid lynti kaba la 50 snem kynthih naduh ba la ïoh ïa la ka jong ka jylla lehse kan dang long pat ka jylla kaba dang sahdien bha ha kiba bun ki liang lada ïa nujor tang bad kiwei pat ki jylla rit kiba don hapoh ka thaiñ Shatei Lammihngi.
Ïano yn kynnoh halor kane ka jingsahdien jong ki shnong ki thaw ha ki 12 District jong ka Jylla ha ki 49 snem kiba la leit noh? Hato ki paidbah ki jied ïa ki Nongmihkhmat ne ïa ki Nongmihkpoh? Ka jingsahdien jong ka Jylla ha ka liang ka pule ka puthi, ka surok ka lynti ka synkien, ne ha ka koit ka khiah lada ïakren ïa ka jingshisha hi ka dei ka jingbym phai khmat jong ka Sorkar.
Kiba bun hi ki shnong kin sakhi ïa ki jingshisha namarba ka jingdon jong ki Kynhun Niam bapher bapher kiba trei miet la bad sngi ha ki shnong nongkyndong ka la ïarap haduh katta katta ban pynkylla dur ïa ka jingim jong ki paidbah.
U synñiang u bynhei uba ki Kynhun Niam ki la noh sha u sup u thiar jong ka imlang ka sahlang u long u bym lah shuh ban niewtang.
Kiba bun hi ki paidbah nongshong shnong ha ki shnong nongkyndong ki kham ïoh jingmyntoi bad ki ïohi ïa ka jingshai tad ynda la iuhkjat jong ki kynhun Niam kiba trei shitom ban peit ïa ka bha ka miat jong ki paidbah la ka long ha ka Koit ka Khiah, ha ka Pule ka Puthi ne phin ong ha kaba buh ïa ki shlem ai jinghikai ha ka rep ka riang ne ha kino kino ki liang.
Balei ka Sorkar ka syntan eh haduh katne? Balei ki Nongmihkhmat paidbah kiba u paidbah u la pynphong pansngiat ki lehbeiñ pat ïa la ki jong ki nongthep vote? Ki paidbah ki dei ban da bishar bha ha ka por elekshon khnang ba ka lut san spah bad ka lut ar hajar kin ym kren briew namarba ka jingeh bad ka jingsahdien kan ap hi ïa ki paidbah lada ki shah pynkbum da ka bor pisa ha ka por elekshon.
Ki 49 snem kiba ka Jylla Meghalaya ka la ïaid lynti shwa ban dap 50 snem ki dang dei hi tang ki lynti kiba jwat bad kiba eh namar haduh mynta hi ka Jylla kam pat don ïa u pud u sam uba biang, ki surok rong bad ki lynti ki synkien kiba biang, ki jaka sumar kiba biang ki tiar ai jingsumar ïa ki paidbah, ki jaka pule kiba biang ne watla ka jong ka University bad ka Medical College, ka umbam umdih kaba biang bad bun ki jingduna suda haba phai sha baroh ki liang.
Lada rung ha ka Ophis baheh tam ha Main Secretariat ka Sorkar ka kloi ban pushara pynbhabriew bad ban shna pynbha ïa kajuh shi kajuh ka jingshna kaba ladep shna bad ïa ka madan ruh la siang da ki Tiles, hynrei ka long kaba pat kaba sangsot haba phai sha ki shnong nongkyndong namarba ki surok ki long kum ki lynti khlaw bad ki surok ïaid mrad kiba dap da ka jyrsieh ha ka por lyiur.
Ka jingkylli kaba mih mynta ka long, ba balei ki Nongmihkhmat ynda ki la shong ha ki shuki bajem mom mom ha Main Secretariat ki klet pat ïa ka eh bad ka khia ka shon jong u paidbah? Hato ka Sorkar kam don pisa ne don da kiwei pat ki daw kiba pynlong ïa ka Sorkar ban shu leh meinah ïa ki shnong nongkyndong ne wat ïa ki shnong kiba don ha khap sor? Kaba kham isangsot shuh shuh ka dei ka jingsahdien kaba palat liam jong ki shnong nongkyndong kiba don ha ki shnong khappud ka Jylla Assam bad ka ri Bangladesh.
Katba shaba phai na mihngi ne sha sepngi ki paidbah ki mad ïa ki sohkyrdot kiba jwat tam ha ka jingim jong ki namarba ki Nongmihkhmat ki leit shang suwari sha kine ki shnong tang shisien ha ka san snem.
Khlempep ki nongshong shnong jong ka Jylla ki dang ïohi ïa ki kam pynroi bad ïa ki jingtrei kiba ratbha bha mynba ka Sorkar Meghalaya United Alliance (MUA) ba la ïalam da ka Seng Congress bad u Dr.
Mukul Sangma kum u Myntri Rangbah ki dang paw ki dak ki shin ïa ki jingtrei baratbah jong kane ka Sorkar ban wanrah ïa ki surok ar laiñ bad saw laiñ, ka jingpynkha ïa ki Polisi treikam ki bapher bapher, ka jingpynbna ïa ki Mishon bapher bapher kiba ïarap ban kyntiew ïa ki nongrep bad ïa ki nongri jingri ha ka jylla bad kiwei kiwei ki lad pynroi kiba pynlong wat ïa ka Sorkar Pdeng ban peitsiar bha na ka sngi sha ka sngi.
Lah ban ong ba ka jingsynshar jong ka Sorkar MDA ba ïalam da ka NPP bad u Conrad Kongkal Sangma kum u Myntri Rangbah ka long kaba tlot haduh katta katta bad kaba mad ruh ïa ki jingïakhih paidbah kiba naduh kaba sdang bad sa ka jingwan lynshop tyngeh jong ka jingpang Khlam Coronavirus jin ar snem kynthih.
U paidbah hi u dei ban peitmat bad u donkam ban khan bad ban bishar bha ïa ki jingtreikam jong ka Sorkar MDA mynta sa kumba shiteng snem khnang ban ïoh khein jingkheiñ bad ban ai jubab ha u snem 2023 ynda la poi ka samoi jied syiem shisien san snem.
Nongstoiñ, Naitung, 13: Ka elekshon ban jied ïa ki nongmihkhmat sha ka Ïingdorbar Thaw Aiñ ka jylla ha u 2023, ka lah ban long kaba jyrwit jyrwat haduh katta katta bad kan long ruh ka election, kaba kito ki paitbah nongthep vote ki ba kheiñ kor ïa ka pisa, kin sa paw pyrthei haba shit haba shai.
Haba pyrshang ban twad jingmut na ki nongïalam jong ki seng saiñ pyrthei bapher bapher bad na ki paitbah nongthep vote jong ki lai tylli ki Constituency kiba hap ha West Khasi Hills ka sur kaba mih na ki ka long ba ha ka election 2023 lada kino kino kiba kwah ban ïaleh election, lymda kim pat don da ki klur tyngka ki dei ban shongkhop ha ïing namar kin ym jop da lei lei ruh em.
Don napdeng ki riew rangbah kiba ong ba ha kine ki sngi, la ka dei ha ki shnong ki thaw, ki balang, ne ha ka saiñ pyrthei, ïa kiba duk lada ki bha bad ki dei kiba tip briew tip blei bad kiba stad bad shemphang katno katno ruh kin ym ñiewkor shuh.
Ha kaba ïadei bad ka Nongstoiñ Constituency hadien ba ka HSPDP kam shym la ïatreilang shuh bad ka UDP bad baroh ar tylli ki party kin ïaid noh la ka jong ka jong, la ïoh jingtip ba ka UDP kan pynïeng beit ïa u kyrtong ha Nongstoiñ.
Haba pyrshang ban twad jingmut bniah na ki katto katne ngut ki nongïalam ba khmat jong ka party, ki la ong ba ki la don lypa ïa ki kyrtong hynrei ïa mynta kim pat kwah ban ïathuh ïa ki kyrteng jong ki, namar ka por ban ïalap election ka dang jngai.
Hynrei ka jingpynkhreh narieh narieh te ka la ïaid shait shait bad ki riew shempang, ki riew donsap ha ka politics ki la wan ban ïaphylliew jingmut bad ki nongïalam ka party, khnang ba uno uno u ba ka party ka ibit ban pynïeng, un poi sha ka thong bad kim don jingartaien hi ruh, namar wat la da ki don da ki phew ngut kiba aplai tiket ruh, ki la dep rai skhem ba kin ïatreilang bad kin da trei shitom haduh ba kin da poi sha ka thong ba ki la thmu.
Nongstoiñ, Naitung, 13: Ka jingpynkup bor da ki bor synshar ba ha khlieh duh ïa ki kynthei naduh ki khynnah haduh ki longkmie bad ki riew tymmen, ka la long shisha kum ka stieh kaba skhem ka ban ïada na ki jingshah thombor ba har rukom, la ka long ha ïing ha sem kum ka jingshah shoh shah dat, shah tim shah tla jong ka longkmie ha u lok, kaba ka aiñ ka la pynap lypa ban pynngat ïa uno uno u ba donkti ha katei ka bynta da ka aiñ ba kyrpang, kaba la tip kum ka Domestic Violence Act bad u ba ngat ha katei ka kyndon aiñ u hap ban shah set along bun bun snem.
Nalor kata ha kaba ïadei bad kiba donkti ha kaba thombor ïa ki kynthei khynnah da kaba ktah kti bad thmu bat bor, kren tohmet byrngem byrsit bad kiwei kiwei, ki la shah pynap lypa ha ka POCSO Act bad kiba donkti ban leh ïa kitei ki kam runar pyrshah ïa ki kynthei ki khynnah bad ki riew tymmen, kin ym lah ban lait na ka jingshong phatok da ki bun phew snem.
Nalor kata kawei pat ka aiñ kaba ïada kyrpang ïa ki kynthei, ka dei ka hok ban dawa bai bam da kaba leit ujor sha ïing bishar ïa uno uno u shynrang u ba pynkha khun, hynrei u khlem sumar bad u shu iehnoh khunrei da kaba leit shongkha noh da kawei pat ka briew.
Hynrei, watla ki bor synshar ba ha khlieh duh ki la pynkup bor haduh katta ïa ki longkmie, hynrei ki dang don shibun bah ki longkmie ki bym kwah ban leit pan jingïarap na ki bor ka aiñ lada ki shynrang ki pyndik ïa ki haïing ha sem, da kaba shoh ba dat, byrngem byrsit ban iehnoh khunrei da ki bun bun ngut, tang namar ba ki kwah ban pynhun ïa ka jingkwah brai ka doh.
Ha kaba ïadei bad ka jingbym kwah jong ki longkmie kiba ngat ha kitei ki apot, katkum ka jinglum jingtip bniah jong u nongthoh khubor, la lap ba ki don katto katne ki daw ba kongsan ba ki kynthei kim kwah ban leit pan jingïarap na ki bor ka aiñ ne na ka Ïingbishar haba ki ngat ha kitei ki bynta.
Kaba nyngkong ka dei ka jingsngew sang, namar hadien ba ka kynthei bad u shynrang ki la ïashong bad ki la ïoh khun, ki kmie ki kpa jong u shynrang ki la dei ki kmiekha kumta ban ïa kiew ïinglieh ïingsaw pyrshah ïa ki kmie kha kim sngew long satia.
Nangta ki don pat ki longkmie kiba sheptieng, namar u lok jong ki u byrngem byrsit ba lada kin leit pan jingïarap na ki bor ka aiñ, un pynhiar kput ïa ki ha kano kano ka por bad na ka jingsheptieng, ki hap ban shu sngap wat lada ki shem jingeh haduh katno katno ban bsa ïa ki khun.
Nalor kine ki don bun byllien bah ki daw ha ka shongkha shongman bad imlang sahlang.
Ha kaba ïadei bad kine ki bynta, ka la donkam ïa ki bor sorkar ba kin thaw da kino kino ki lad ki lynti ban lum jingtip na ki nongsynshar shnong, na ka bynta ban ïoh jingkheiñ ïa ka jingdon jong ki longkmie kiba shah ieh khunrei.
Lada ka jingbsa khunrei ka dei kaba kiba ha ïing ha sem lane ki hynmen ki para jong longkmie kiba shah ieh khunrei kim sngew ei ei, namar ki bit ki biang ka kamai kajih ban bsa ban pjiah bad ban kyrshan skul ïa ki khun haduh ba kin da dap khatphra snem shaneng, ki dei ban da ïasoi da ka soskular kaba biang bad ki bor ka aiñ.
Hynrei lada ki dei ki ba duk ba suk bad ki bym lah ban pynbiang bad kyrshan skul ïa ki khunrei kin ym dei ban ailad, namar ka jingbym biang ha ïing ha sem bad haba ka jingduk jingkyrduh ka ban ha ka jaka ba ki khynnah kin leit skul naduh ba ki dang rit ka karta ki hap ban leit bylla ha ki karkhana, ha ki dukan sha, ki Restaurant, leit bud trok, bad don ruh kiba pyrshang wat ban ïalang para lok bad ki nongkhaïi droks, khaïi kyiad beaiñ bad kiwei kiwei.
La lap ruh bunsien ba ki khynnah kiba ju mlien ban pied ïa ki dukan ha ki jaka ïew haba tohkit, la lap ba ki dei ki khun pongka, ki khun kiba shah iehnoh ha u kpa bad kiwei kiwei.
Mawkyrwat, Naitung, 13: Ka National People’s Party Youth Front (NPPYF) da ka mynsiem jong ka jing-sngewsarong na ka bynta ka jingïai mih jong ki khun samla ha ka dong ka thaiñ bad ha Jylla Meghalaya baroh kawei kiba don ka sap ha kiba bun ki jait jingïalehkai, mynta ka kynti ki la ai ka jingkitbok kitrwiang na ka bynta ki khun samla jong ka Jylla ki ban sa leit ïa shimbynta ha ka 48th National Aquatic Championship Junior Category ka ban long ha Biju Patniak Swimming Pool-cum-Sports Complex Kalinga Stadium, Bhuba-neswar, Odisha ha ka 16 haduh 20 tarik u Naitung, 2022.
U bah Kitborlang Nongrem, u District President jong ka National People’s Party Youth Front (NPPYF) bad ruh kum u State President u la pynpaw ka jingsngew-kmen ban ïoh ïa kynduh ïa ki samla ki ban sa leit sha ka jingïakop sha kiwei de ki jaka jong ka Ri India kyrpang ïa ki ar ngut ki samla jong ka South West Khasi Hills District kata u Meban-san Sangma bad u James Anderson Khar-lyngdoh ha ka jingïadon u Secretary ka Swimming Association, u bah Welljune Nongsiej bad kumjuh ruh u bah Bajop Pyngrope, Spokesperson NPPYF.
Ka NPPYF kitbok na ka bynta Arm Wrestling Association jong ka Jylla Meghalaya kaba la sei ïa ki samla ki ban sa leit ïa shimbynta ha ka National Arm Wrestling Competition.
“Ai ba ka jingleit ïa shimbynta jong ki kan long ka jingsarong bad ka jingjop ïa ki nyngkong bad kumjuh ruh ïa ka jylla", u la ong.
Nongpoh, Naitung 13: U myntri khynnah ka sorkar pdeng ba dei peit ïa ka tnad Heavy Industries and Power, u Krishan Pal Gurjar mynta ka sngi u la wan ban iuh kjat ha Ri Bhoi District na ka bynta ban lum jingtip halor ki kam pynroi ba la pyntreikam ha kane ka District kaba la shah jied kum kawei na ka ‘Aspirational District’ napdeng ki 115 tylli ki Aspirational District ha ka ri India.
Ha kane ka jingwan iuh kjat une u Myntri Khynnah ka sorkar pdeng ha Ri Bhoi, la pynlong ruh ïa ka jingïakynduh lang jong baroh ki heh ophisar na ki tnad treikam bapher bapher ka sorkar ha Ri Bhoi bad kynthup ruh ki nongmihkhmat na ka NEEPCO bad na ka tnad MeECL namar ba u dei u myntri khynnah uba peit ruh ïa ka tnad bording hapoh ka ri India.
Ïa kane ka jingïakynduh lang la pynlong ha Conference Hall ka ophis u Deputy Commissioner ka Ri Bhoid ha Nongpoh bad ki ophisar na ki tnad treikam bapher bapher ki la pynpaw markhmat (Presentatoin of reports) ïa ki mat treikam jong ki ophis jongki ba ki pyntreikam ha Ri Bhoi katkum ka thong jong ka Aspirational District.
Ha kane kajuh ka sngi hadien ba la pynlong ïa ka jingïakynduh lang, une u myntri khynnah ka sorkar pdeng u la leit ruh ban jurip ïa ka Aganwadi Centre ha Umdihar bad kumjuh ruh ïa ka Health and Wellness Centre kaba don ha ka shnong Umsawnongkharai.
Haba kren bad ki Nongthoh Khubor hadien kane ka jingïakynduh lang jong u ïa ki ophisar sorkar, u Myntri khynnah ka sorkar pdeng, u Krishan Pal Gurjar u la pynpaw ka jingkmen ban ioh ban ïa kynduh lang bad ki ophisar sorkar na kane ka district kiba la pynpaw halor ki mat treikam jong ki ban kynjoh sha ka thong jong ka Aspirational District bad dei lyngba kajingtrei shitom jongki, ba kane ka District ka la dang kiew kyrdan ha kaba ïa dei bad kane ka jingpyntreikam ïa ki kam pynroi (Indicators) katkum ka thong jong ka Aspirational District, u la ong.
U la ïathuh ruh ba u ha u snem 2016 katum ka UNDP Ranking, ki don haduh 115 tylli ki district hapoh ka ri India kiba dang sahdien bha ha ki kam pynroi bad dei namar kane ka daw ha u snem 2018 la wan rah noh ïa kane ka Aspirational District da u Myntri Rangbah ka ri, u Narendra Modi bad ka thong hi ka long ban saindur bad ban wan rah ka jingkylla ha ki kam pynroi lyngba ki projek bapher bapher lyngba ka thong jong kane ka Aspirational District.
“Ka Ri Bhoi District ka la kiew kyran ruh halor ka jingpyntreikam ïa ki kam pynroi ka Aspirational District, ka dei namar ba ki ophisar sorkar bad ki nongtrei sorkar ki ai ka jingïatrei lang bad halor ka jingpyntreikam ïa ki projek ne ki kam pynroi ka Ri Bhoi District ka la kiew sted bha ha kaba ïa dei bad kata ka Basic Infrastructure, Health and Nutrition, Education bad kiwei kiwei kiwei ki kam pynroi bad mynt au snem 2022 ka Ri Bhoi ka la poi sha ka kyrdan kaba 5 napdeng ki 115 tylli ki District kiba pyntrei bha ïa ki kam pynroi kiba dei katkum ka thong jong ka Aspirational District" ong u Myntri Khynnah ka sorkar pdeng, u Krishan Pal Gurjar.
Haba ai mynsiem ïa ki ophisar sorkar bad ki bor synshar District ba kin nang trei janai ïa ki kam pynroi kane ka Aspirational District, u Myntri Khynnah ka sorkar dpeng, u Krishan Pal Gurjar, u la ong ruh ba dei namar ba ïa ki kam pynroi la pyntreikam bha ha kane ka District, ki la ioh ruh ka khusnam pisa kaba long Rs.
1 klur bad hadien Rs.
4 klur na ka NITI Aayog ha u snem 2022 kaba dei hi halor ki kam ban dang kyntiew ïa ki kam pynroi jong kane ka District.
Khliehriat naitung 13: Ka Khasi Students Union East Jaiñtia Hills District, mynta ka sngi ka la leit ban buh da ka jingthoh ha ophis u Deputy Commissioner ka East Jaiñtia Hills District bad pynpaw ka jingsngew khia halor ka jingjulor palat ka surok national highway-6 bad ka jingpynslem ka tnat C.
P.
W.
D ban maramot ïa ki jingkieng kiba la julor kiba doh ha ki thaiñ khappud bad ong ruh ba kane ka jingpynslem ka tnat ka la buh jingeh haduh katta katta ïa ki paidbah ha ka leit ka wan bad ha ka kit ka bah ha ka thaiñ khappud.
Lyngba katei ka shithi ba la soi kyrteng da u President ka KSU-EJHD, u samla S.
Suchen bad u General Secretary u samla K.
S.
Suchiang, ki la kyntu jur ïa u Deputy Commissioner ba un sngewbha ban bthah ïa ka National Highway Authority of India ba kan sdang noh ïa ka jingmaramot ïa ka surok kaba la jot rathai kaba na ka daw ka jinglynshop u slap, ha kaba bun ki bynta jong ka surok ki la twa, ki la jot la pra lut bad buh jingma ïa ki nongleit nongwan.
“Hooid ngi sngewthuh ba ka long kaba eh ban pynbit pynbiang ïa ka surok ha kum kine ki por namar ba ka dang dei ka aiom slap, hynrei watla katta ruh na ka liang ka Khasi Students Union East Jaiñtia Hills District ka buh ïa ka jingkyntu ba kham pynkloi noh ban sdang ban maramot ïa ka surok bad kumjuh ruh ïa u Chief Engineer jong ka tnat C.
P.
W.
D ban shna pynbha noh kloi ïa ki ar tylli ki jingkieng kiba la shah pynjulor ha ki bor ka mariang khnang ba ki nongshong shnong ha khappud kin nym kynduh jingeh than, kumjuh ruh kum ka seng ngi kyntu ïa ka NHAI ba kan shim khia ban ai ïa ka jingshakri kaba paka ïa ki paidbah jong ka district bad kumjuh ruh ban kham pynsuk ïa ki nongleit nongwan kiba na kiwei kiwei ki jylla ruh kiba ju iaid lyngba na kane ka surok NH-6" pynpaw ka seng.
Ka seng ka ban jur ïa ki bor synshar district ruh ba ba kin shimkhia ban bthah bad ban pynkynmaw bad ban kyntu jur ïa ka NHAI bad ïa ka tnat CPWD ba kin pynkloi ïa ka kam.
Na ka liang kiti ki nongialam jong ka KSU-EJHD, ki la iathuh ba na ka liang u ADC ka East Jaiñtia Hills District, u bah S.
S.
Syiemlieh, haba ïa kren bad ki nongïalam, ki dkhot ka seng, u la kubur ba ka long kaba shisha ba ka surok NH-6 ka la sniew shaba palat bad u la kular ruh ban pynpoi noh kloi ïa kane ka shithi kaba wan na ka seng, ban forward ne phah noh kloi sha ka NHAI bad ha kaba ïadei bad ki ar tylli ki jingkieng kawei ha Shymplong (RCC Bridge 54/1) bad ka jingkieng ha Shnong Lahaleiñ kiba don ha u surok khappud Sonapyrdi sha Borghat East Jaiñtia Hills kiba la shah pynjulor ha ka um namar ka jingjur slap, u ADC u la ïathuh ba na ka liang ka ophis u Deputy Commissioner ka la dep ban ai jingthoh sha u Chief Engineer jong ka tnat C.
P.
W.
D, Shillong, hynrei haduh mynta ym pat ioh jubab eiei na katei ka tnat.
Na ka liang ka seng ka byrngem ruh ba lada dang pynslem ban sdang ïa ka jingmaramot ïa ki surok bad ïa ki jingkieng, ka seng kam banse ban iaid noh da kawei ka lynti kaba kham tyngeh, namar ka seng kam lah ban shu sngap bad ban shu peit ïa ki jingeh ba ki paidbah ki ïakynduh ha ka leit ka wan kaba la buh jingeh ïa ki paidbah khamtam ha ka kit ka bah bad ha ka pang ka shitom.
Shillong, Naitung 13: Ka Seng Khasi Seng kmie ha ka sien kaba nyngkong eh ha ka history ba kan leit ai ïa u Tabut(Rot) sha ka Seiñ Raij Jowai kum shibynta lang bad ka Seiñ Raij Jowai ha ka Shad Behdeiñkhlam kaba shisien shisnem.
Haba kren bad ki lad pathai khubor u Rangbah Donkupar Dkhar u President ka Seng Khasi u la ïathuh ba kane ka jingleit ai ka Seng Khasi kan long ruh shi bynta ban teh song lang ïa ka jaidbynriew Khasi kaba don ka jingshah wan hiar thma ha ki bor kiba na bar ban tap lep lut ïa ka riti ka dustur, ka niam ka rukom ka jaidbynriew.
U Rangbah Donkupar u la ïathuh ruh ba kane ka sienjam jong ka seng ka long hadien ba ki tymmen ki san jong ka ki la pynlong shuwa da ka pan hukum na u Blei Nongbuh Nongthaw ïoh don kano kano ka jingwit ba ka Seng kan leit ai ïa u Tabut.
“Kat kum ki dak ki shin na ka khnong ka bishar ka duwai ka phirat ngi ïoh ïa ka dak ba kam don jingwit eiei ba ka seng kan leit ai Tabut" ïathuh u Rangbah Donkupar“Ngi dei na ka juh ka thymmei bad ka juh ka jaidbynriew bad ka juh ka niam hynrei ki ïapher tang ki rukom leh niam bad da kane ka jingleit ai Tabut kan don ka mynsiem jingïatylli hapdeng u Khasi Pnar bad u Khasi Khynriam" bynrap shuh shuh u Rangbah DonkuparU Rangbah Donkupar u la ong ba kane ka jingleit ai Tabut ka Seng Khasi kam dei satia ba kan leit ktah ne don bynta eiei bad ka leh niam niam hynrei tang ban don bynta ha ka shad ka kmen hadien ka leh niam leh rukom jong ka Seiñ Raij Jowai.
Shuh shuh u la ïathuh ba kane ka jingleit ai Tabut ka Seng Khasi kan bteng man la u snem nangne sha khmat.
Nongpoh, Naitung 13: Kumba ha kine ki sngi ba la leit noh la don ka jingkynnoh ba ïa ka ophis NEEPCO yn rah noh sha Guwahati bad la don ruh kiba la dawa na ki Seng Bhalang ba dei ban pynneh ha Shillong, hynrei kumba la ioh lum jingtip la kynnoh ba ki heh ophisar ka NEEPCO kynthup naduh u CMD ki la treikam na Guwahati bad kim wan shuh sha Shillong.
Kine ki jingkynnoh ba la rah noh ïa katei ka ophis treikam ka NEEPCO sha Shilong ka la paw pyrthei ruh wat ha ki lad pathai khubor bad la don ruh ki kynhun Seng Bhalang kiba la dawa ba dei ban pynneh, hynrei kane ka jingdawa kumba ka long haduh kine ki sngi kam shym la seisoh bad la ioh jingtip ba ki heh ophisar ka NEEPCO ki la treikam na Nongbah Guwahati bad ym shuh kum mynshuwa ba ka Shillong la tip kum ka Head Quarter ka NEEPCO na Shillong.
Halor kane ka bynta ban pynthikna la ïa ka ophis ka NEEPC la rah shisha neem sha Shillong, u Nongthoh Khubor mynta ka sngi u la ioh ban ïa kren bad u Myntri khynnah ka sorkar pdeng uba dei peit ïa ka tnad bording, u Krishan Pal Gurjar, ha kaba u la pynshai ba ka ophis ka NEEPCO ka dei ban long beit kum ka head quarter na Shillong bad ym na Guwhati.
Ïa kane la ïathuh da utei u myntri khynnah ka sorkar pdeng, u Krishan Pal Gurjar, kaba dei hadien ba la buh jingkylli da u Nongthoh Khubor ha ka jingwan iuh kjat jong u mynta ka sngi ha Ri Bhoi kaba u la kynduh ïa baroh ki ophisar sorkar na Ri Bhoi, kaba dei halor ka thong jong ka Aspirational District, ba ka Ri Bhoi ruh ka la shah jied kum kawei na ka Aspirational District napdeng ki 115 tylli ba la shha jied ha baroh ki District hapoh ka ri India.
Haba pynthikna la ïa ka ophis NEEPCO yn buh kum ka head quarter ha Shillong ne ha Guwahati, utei u Myntri Khynnah ka sorkar pdeng, u Krishan Pal Gurjar u la kren shai ba haduh mynta hi ka ophis ka NEEPCO la tip ha Shillong ba ka dei kum ka Head Quarter bad baroh ki jingtreikam ka dei beit na Shilong bad ym na Guwhati, u la pynshai ïa ka jingkylli u Nongthoh Khubor.
Shuh shuh, u la pynshai ruh naduh ki nongtrei sorkar kiba trei ïa ki kam barit bad haduh ki kam kiba heh, baroh ki ophisar ki dei ban treikam na Shillong bad ym na Guwhati bad u la pynthikna ruh haduh mynta kam pat don kano kano ka jingshim rai ba yn rah noh ïa ka ophis treikam kaba heh ha Guwahati bad ka dei ban neh beit kumba long mynshuwa ba ka ophis treikam ka NEEPCO ha Shillong ka dei ban long ka Head Quarter, u la bynrap.
Jowai, Naitung 13: Ka lehñiam shad Behdeiñkhlam jong ka Seiñ Raij Jowai kaba la long mynta ka sngi ba lai (Musiang), ka la long kaba ïaidbeit ïaid ryntih ha kaba naduh ka por mynstep kala don ka jingpynïeng ïa ka Deiñkhlam ka ‘Bon" haka jaka ba ki khot ka ïong Rngad Wah (Khonraij).
Hadien kane ki khon Raij kila pynpoi ïa ka ‘Symbood Khnong’ na ïawmusiang Loom Sooiung ban leit pynïeng ha khlieh shnong (Chilliang Raij).
Katba ha ka por shiteng sngi ki Kmai Raij kila pynlong ka jingïakynduh ha Mynkoi Pyrdi (Iaw-iongpiah) ban pynhiar ïa ki bom ki Bhuri, bad leit sha ka jaka Datlawakor kumjuh sha ki baroh ki jaka ñiam ha Iawmusiang.
Nangne ki khon ka Raij kila leit pynpoi ïa ka ‘Khnong Blai’ ha madan Poh Sawiar khnang ba u Dolloi un ai ka pyrnah Khnong Blai ha u Kñi Nikhla ban pyndep ïa ka ñiam ka rukom da ka nguh ka dem bad ka ‘suit ka choor’.
Hadien ba la dep ka nguh ka dem ki khun ka Kmai Raij na baroh ki Hynñiew tylli ki Dong kila leit rah ïa ki Deiñkhlam sha manla ki dong ki shnat ban pynïeng ïa ki ha rangkat ki Bom ki Bhuri bad ka shad ka kmen.
Nangne ki khon ka Raij kila leit rah ban pynpoi ïa ka ‘Khnong Blai’ ha Madan Moosyiem ha kaba u Pator ula pynkhamti ïa ka kiad ha u Kñi Nikhla ban pyndep ïa ka nguh ka demLashai kaba dei ka ‘Muchai’ ka sngi kut jong ka lehñiam Behdeiñkhlam mynta u snem 2022 ha kaba yn wanrah ïa ki rong ki rup ba la shna na ki dong bapher bapher ha pung jong ka Syiem Aitnar bad kumjuh ïa ka Symbood Khnong bad ka ‘Khnong Blai’ ha Aitnar.
Katba ha ka por janmiet kan don ka Datlawakor hapdeng u Langdoh bad u Sangot Paswet.
Shillong, Naitung, 13: Ki nonghikai skul SSA ha ka sngi Balang ki la byrngem ban pynlong da ka jingïakhih kaba tyngeh halor ka jingbym ïoh tulop la san bnai kynthih, kata, naduh u bnai Rymphang haduh u Jylliew, 2022.
U General Secretary jong ka All Meghalaya SSA School Teachers Association (AMSSASTA) u Bah Defender S.
Lamare ha ka jingïakren bad ki lad pathai khubor u la ïathuh ba ka Seng ka ladep phah da ka jingthoh sha u Myntri Rangbah ka Jylla u Conrad Kongkal Sangma uba bat ruh ïa ka tnat Pla Tyngka ka Sorkar Jylla ban siew noh ïa ka tulop jong ki 12,451 hajar ngut ki nonghikai skul SSA hapoh ka 12 tarik mynta u bnai.
Dang shen ki nongïalam ka Seng ki la kynduh ïa u Myntri ka tnat Pule Puthi u Bah Lahkmen Rymbui ban aiti da ka jingthoh ba ka Sorkar kan pyllait noh ïa ka tulop kaba la sahteng la san bnai kynthih bad ïa ka kopi jong ka dorkhas ka seng ka la aiti ruh sha u State Project Director ka SEMAM u Ambrose Ch.
Marak.
Ha ka dorkhas ba la aiti sha u Myntri Rangbah ka Jylla, ka seng la maham ruh ba lada ka Sorkar kam pyllait ïa ka tulop kaba san bnai hadien ka jingaipor kaba khatduh, ki nonghikai skul SSA na rilum Khasi, Jaiñtia bad na rilum Garo kiba don hapoh ka shatri jong ka All Garo Hills SSA School Teachers’ Association (AGHSSASTA) kim banse ban pynlong noh da ka jingïakhih kaba khlem pud sngi naduh ka 15 tarik mynta u bnai Parking Lot ka Additional Secretariat, Shillong.
Ka snem 2022 ka la long ka snem ba ïoh bun u slap ha ka jylla.
Ha ka 17 tarik, Jylliew, 2022, ka Mawsynram ka la ïoh pdiang 1003.
6 mm u slap ha ka shisngi bad ka la tam ïa ka record ba ka la ïoh ha ka snem 1940.
Ha kajuh ka sngi, ka Sohra, kaba ju ïaknieh ïa kane ka nam, ka la ïoh pdiang slap man ka sngi da 972 mm kaba dei kaba heh tam ha ki 27 snem ba la leit.
Na ka bynta kiba angnud ïa u slap, kane ka dei ka khubor babha.
Kane ka kynthup ruh ïa kito kiba kwah ban kyntiew ïa ka kam jngohkai pyrthei ha ka jylla.
Kane ka jingmad ba phylla ha ka jylla ka kyntiew ïa ka nam jong ka thaiñ kum kata kaba khring bha ïa ki nongjngohkai pyrthei sha ki jaka ha ka mariang ym tang ha India hynrei ha kylleng ka pyrthei.
Hynrei ym baroh kiba sngewkmen ïa kine ki record.
Na ka bynta kiba bun, u slap uba jur ha ka jylla ula long ka jingtim ban ïa ka jingkyrkhu.
Ki surok kila julor bad ki bun bha ki jingjia twa khyndew ha kiba bun ki bynta jong ka jylla.
Don kiba la duh la ki jingim ha ki katto katne ki jingjia.
Ka jinglong ka suiñbneng ka la pynpaw ïa kiba bun ki jing-or ha ki jingtei ka jylla kaba paw bha ha ka ha ka jingkhyllem ka dome, nalor kiwei kiwei ki jingjia.
Kawei ka bynta ba u slap ula ktah jur bha hynrei kabym da bun than kiban phaikhmat ka dei ka kam rep.
Dei ha kane kajuh ka por ba u nongthoh ula leit sha Nongtraw, Dewlieh, Ladmawphlang, Umsawwar bad Nongwah, kiba don ha East Khasi Hills na ka bynta ki ‘Participatory Needs Assessment Workshop’ ba la pynlong da ka kynhun Research and Knowledge Management ka NESFAS (North East Slow Food and Agrobiodiversity Society).
Ha ka jingshisha, ha ka 17 tarik u bnai Jylliew, 2022 haba ka Sohra ka la ïoh pdiang bun bha u slap, u nongthoh ula don ha kawei na ki shnong ha kane ka thaiñ.
Ka kynhun u nongthoh ka la mad ïa u ’lapbah bad ka lyer kaba jur haba ka leit hiar ïa ki 3000 tam ki mawjingkieng ban poi sha ka shnong.
Ka long kaba sngewtynnad, hynrei ha kajuh ka por kaba sngew shyrkhei bha.
Haba phai sha ka workshop, napdeng kiba bun ki mat ba la ïatai bad ki shnong da kaba pyndonkam da ki VIPP (Visualisation in Participatory Programmes) toolkit, ki jingkylla ha ka jinglong ka suiñbneng bad ka jingpher ha ka rukom ïoh ot ïa ki jingthung ha ki khyndiat phew snem ba la leit ki dei ki mat ba la ïatai bha.
Ka sur kaba mih na kine ki jingïatai ka dei ba ka don ka jingsngewthuh halor ka jingbym thikna ka rukom wan ki aïom bad ka jinghiar ha ka jingïoh ot ïa ki mar rep.
Ïa kane la shem bha ha kaba ïadei bad u phan bad la shem ba ka jingmih u phan ka duna bha namar ka jingjur u slap.
Ka jingshngaiñ ha ka jingdon ka bam kan sa shah ktah bha ha ki artylli ki rukom.
Ki nongrep ki thung ïa u phan ba kin ïoh bam ïalade bad ban ïoh die ha ki ïew.
Nyngkong eh, ka jinghiar ha ka jingmih kan ktah bad pynduna ïa ka rukom ba bam ha la ïing.
Kaba ar, namar ba kan don ka jingduhnong ha ka liang ka jingkamai namar bym ïoh die, kan pynduna ïa ka jingïoh pisa bad kin ym ïoh ban thied shuh ïa kiwei ki jait bam na ïew.
Ha kine ki artylli ki jingïakynduh, ka jingshngaiñ ha ka jingïoh bam ha la ïing kan sa shah ktah jur.
Ha Umsawwar (ha ka Mawkynrew Block) haba ka kynhun na NESFAS bad kiba na ka shnong kiba la don ha ka workshop kila ïawad ïa ki lad ban weng ïa kane ka jingeh.
Iwei na ki nongshong shnong, i Kong Anjela Nongrum ila ïeng bad batai ha ka kynhun ka NESFAS ïa ka rukom ba ju rep phan ha ka shnong.
Ka kot ban sa pynmih ba la ai kyrteng ‘Iron Industry and Limestone Trade of the Khasi-Jaintia Hills of Meghalaya’ da u Bah Bobby Wycliff Wahlang, u Assistant Professor ha ka Ri-Bhoi College ula batai bniah kumno ba la wanrah ïa u phan ha ka jylla Meghalaya.
Ïa u phan la wanrah sha kine ki lum da u David Scott uba dei u Agent sha u Governor-General ha ka Council ha ka snem 1823.
Ïa kane la leh kum shi bynta jong ka kam ban pynïar ïa ka mat treikam ki phareng ban pynïaid ïew ïa ki mar rep da kaba wanrah ïa ki jait jingthung ba thymmai.
Kat ha ki snem 1940, ïa bun u phan la shalan sha ki ïew kat shaduh sha Calcutta.
Watla ha kaba sdang u dei uei uei u bym da pahuh, hynrei suki suki la thung bun ïa u da ki nongrep ka thaiñ bad kane ka la ïarap ban kyntiew ïa ka kam rep phan ha ka thaiñ.
Ha East Khasi Hills, ka ‘Participatory Agrobiodiversity Mapping Exercise’ ba la leh da ka NESFAS ba kynthup ha ki shnong Umsawwar bad Nongwah, la lah ban buh jingtip ba la rep ïa kumba 6 jait u phan bad ha ka shnong Khapmaw ha ka Mawkynrew Block, la lah ban rep haduh 15 jait u phan.
Ka rep shyrti ka dei ka rukom rep ba ju leh bha ha kane ka shnong.
Kane ka jinglah ban rep bun jait namarkata kam dei kaba sngew lyngngoh.
Ha ka jingshisha, na kine ki 15 jait, ïa 12 jait la thung ha ki jaka ba ju rep shyrti kaba pyni ia ka jingbun ki rukom rep.
Kane kam kynthup ïa ki jait phan ba la rep hynrei kiba la duhjait noh kat nang ïaid ka por namar ba la rep noh da kiwei pat ki jait ha ki jaka jong ki.
Ha Umsawwar, ka jingduh noh uwei u jait ka la ktah bha ha kaba ïadei bad ka jingneh ka jingmih jong une u jait phan namar ka jingkylla ha ka jinglong jingman ka suiñbneng.
Mynshwa, ka shnong ka ju thung ïa uta uba ki khot u Sohlah Ltot.
Hynrei namar ba ki nongrep ki ïabeh ïa ki ïew bad kila rep noh da kiwei ki jait ba wanrah nabar, une u jait ba mih hi ha ka thaiñ ula duh noh.
Ka jinglong une u jait phan ba la duh noh ka dei ka jinglah jong u ban shah ïa ka jingjur slap.
Watla ka jingmih ka bun, ki jait ba thymmai ki da lah ban shan slem haba jur slap.
Kane ka dei ka jingshem na ka jingwad ‘Participatory Agrobiodiversity Mapping Exercise’ ha kaba la shem ba ki jait phan ba rep thymmai kim lah ban shah haba kylla ka suiñbneng.
Ka jingjur slap mynta ka kynti ka la pynpaw bha ïa kane.
Na ka jingsngewthuh kaba mih na ka jingïatai halor ka jingkongsan u symbai ba pyndonkam, khamtam kito kiba lah ban shah ïa ka jingpher ka suiñbneng, kiba bun ki ong ba u jait barim u lah ban san wat haba kylla ka jinglong ka suinbñeng.
I Kong Anjela Nongrum ila ong ba in thung biang ïa u jait barim.
Ym don pat ha ka shnong kiba don ïa u symbai jong uta.
Donbok pat ba ka longïing i Kong Niañ Nongbri (bam kwai ha dwar u Blei) ha ka shnong ba marjan, ka Ksanrngi, ki dang rep ïa uta u jait.
I Kong Anjela Nongrum mynta i dang leit ïakren bad kata ka longïing ban ïoh thied ne ïa kylliang ba in ïoh ban thung ha la ka lyngkha.
Ka NESFAS kan sa ïarap ha kane.
La kyrmen ba ka jingwanrah biang ïa u Sohlah Ltot kan wanrah ïa ka jingmih ba bun bad kan ïarap ban pynneh ïa ka rukom bam tynrai wat hapdeng ka jingkylla ka jinglong ka suiñbneng.
La katto katne sngi mynta, u nongthoh ula ïakren bad u General Secretary ka Hill Farmers’ Union ha kaba ka jingïatai ka dei bha halor u symbai.
Une u General Secretary ula ong ba watla ka sorkar Meghalaya ka la khang ïa ka jingpyndonkam dawai, kam shym la khang pat ïa ka jingpyndonkam ïa ki symbai hybrid.
Namar ba hap ban shaniah ha kiba nabar, ka la buh jingeh bha ïa ki nongrep.
Ka jingkyntiew ïa ki symbai tynrai na kane ka thaiñ ka lah ban weng ïa ka jingeh.
Ka nuksa jong kane ka dei ka jingplie ïa ka Rice-Centric Community Seed Bank ha Sadolpara, West Garo Hills da u James Sangma, uba dei u myntri ka tnad Environment ba la ïarap ruh da ka NESFAS ryngkat ka jingïatreilang bad ka ELP Foundation.
Kane ka seed bank kan pynleit jingmut halor ka jingpynneh bad jingpynroi ïa ki jait khaw tynrai.
Ka jingwad bniah da ka NESFAS bad na ki jingsngew ba ki ïoh ka long ba kane kan pynneh ïa ki symbai tynrai.
Kane ka lah ban long ka jingai sngwbha, ym tang ïa ki nongrep ka Meghalaya hynrei sha ka pyrthei baroh kawei.
(U Bhogtoram Mawroh u dei u Senior Associate ka Research and Knowledge Management ka NESFAS bad lah ban thoh ïa u ha bhogtoram.
nesfas@gmail.
com).
Shillong, Naitung 13: Ha ka jingïalang bad ki DC bad SDO Civil mynta ka sngi ha Secretariat, u Myntri Rangbah, u Conrad Sangma, u la pynbna ba ka sorkar kan moramot noh ïa kumba 1800 tylli ki Skul LP jong ka sorkar.
U Conrad, u la ong ba ïa kane ka kam yn aiti ha ka tnad DRDA bad ki District Level Committee bad ki ophisar jong ka tnad ka pule dangle ban peit ban pynbha ïa ki skul kiba la jot la pei.
Ka jingpyn bha kan kynthup ruh ka jingpynbiang ïa ki um, ka bor ding elektrik bad kiwei kiwei pat ki jingdonkam jong ki skul.
Kaba kum kane ka jingmoramot la leh ruh ha ki PHC, CHC bad ki Thanad Pulit.
“Kiba kum kine ki kam moramot ki hap ïaid lyngba ki tnad treikam bapher bapher kaba la pynslem shibun ïa ka jingtreikam.
Hynrei mynta yn weng noh ïa kane ka jingeh da kaba aiti beit ha ki bor kiba don ha ki District", la ong u Myntri Rangbah.
Kane ka jingïalang kaba ka don lang ka Chief Secretary, Kong Rebecca Suchiang bad kiwei kiwei de ki ophisar ka la ïakren ruh halor ka jingpyntrei kam ïa ki skim pynroi ba la bei tyngka da ka sorkar jylla bad kumjuh ruh ka sorkar pdeng.
Ka jingïalang ka la kham ïakren sani ha kaba ïadei bad ka jingwanrah ïa ki jingkylla ha ka rukom treikam, ban pynsuk bad pynsted ïa ki skim.
Shuh shuh ha kane ka jingïalang la ïakren ruh halor ka jingtreikam bad ka jingpynkhreh haba wan ki jinglynshop na ki bor ka mariang kumba ka la jia ha kine ki bnai kiba ladep.
“Ka long kaba donkam ba borabor ngi dei ban long lypa kiba la pynkhreh ïa ki jingjia kiba kum kine", la ong u Conrad.
Ha kane ka jingïalang la pylllait ne pyntreikam ruh ïa ka National Generic Document Registration System, nangta ka Chief Minister’s Social Assistance Scheme na ka bynta kiba don ka jinganna ha ki dkhot met, bad kiwei kiwei.
Ha ka jingïalang pat bad ki Pulit ha kaba la ïadonlang u DGP, u Dr Lajja Ram Bishnoi, DGP bad ki SP kaba la long ha Conference Hall jong ka Police Headquarter, u Myntri Rangbah, u la ïathuh ba 76 tylli ki thanad Pulit kin ïoh noh da ki kali thymmai na ka bynta ka jingtreikam ba khambha jong ki.
“Ki tnad ym tang ba ki peit ïa ka shongsuk shongsaiñ, hynrei kidei ruh ka bor ba hakhmat eh ha kaba ïadei bad ka jingïaleh ban weng ïa ka jingeh ki paidbah", la ong u Myntri Rangbah.
Nalorkata, u Conrad u la ong ruh ba ki thanad Pulit kin ïoh ïa ka jingpynbiang ha ki tiar treikam kum ki Computer, ki Cran bad ki Ambulance ha ki surok kiba bun ki kali ba ïaid bad kiba bun bha ki jingjia aksiden.
Na ka bynta ka jingtehlakam ïa ka jingkhap ngiah bad sahkut kali, la rai ruh ban thied sa 60 tylli ki kali khamtam ha East Khasi Hills District.
Ha kane ka jingïalang la rai ruh ban don noh ka Chief Minister’s Police Medal bad ka Chief Minister’s Disaster Response Recognition Medal na ka bynta ki Pulit kiba treikam bha.
Shillong, Naitung 13: Ki nongkamai da ki ar shaka kiba ju kamai lyngba ka Rapido mynta ka kynti ki pynpaw ba na ka liang jong ki ki don ka jingthmu ban shna noh la ka jong ka kompeni bad u App uba ia syriem bad u Rapido hadien ba ka sorkar lyngba ka Regional Transport Authority(RTA) lem bad ka ophis District Transport Officer(DTO)Ïa kane a pynpaw da ki nongïalam ki nongkamai ar shaka haba iakren bad ki lad pathai khubor hadien ba ki la wan ïa kynduh bad u DTO jong ka East Khasi Hills ha ryngkat ka jingsynran lang ki nongïalam jong ka HITO ha ka sngi Balang ki la leit ban ïakynduh ïa u District Transport Officer jong ka East Khasi Hills u Bah D Lamin.
Shuh shuh na ka liang jong ki ki la ïathuh ba ki wan ruh ban buh ka jingkyrpad na ka ophis jong u, ba kan ai noh da ki permit na bynta ki ar shaka ba kin lah ban kamai.
Kine ki nongkamai ki la pynpaw ba na ka liang jong ki ki don ka jingthmu ban shna noh da ka kompeni kaba ïasyriem bad kane ka Rapido khnang ba ha kane ka kompeni kin shah tang ïa ki paradoh parasnam ban kamai tang ki la pynpaw ba na ka liang jong ki ki dang hap wad ki buit ki jingstad kiba shemphang ha kane ka kam.
Haba bynrap lang ïa kane u President ka Hynñiewtrep Integrated Terrestrial Organization (HITO) u Bah Donbok Dkhar u la ïathuh ba ka jingleit kynduh jong ki ka long ruh shi bynta ban pan jingshai na une u ophisar halor ka jingpynmih hukum ban khang kamai ïa ki ar shaka.
U Bah Donbok u la ïathuh ba kat kum ka jingïathuh u DTO ki dang don tang lai tylli ki kompeni kiba wan pan permit ban kamai ha East Khasi Hills ba kynthup ïa ka Uber, Orchid bad Ropper tangba haduh kat mynta ka ophis u DTO kam pat ai satia ïano ïano ruh u la pyntip.
Shillong, Naitung 12 : U Myntri Rangbah ka jylla, Conrad K Sangma hynne ka sngi u la pynbna ba ki Census Town ruh nangne shakhmat kin ïoh ban pyntreikam noh ïa ka skim MGNRESG ba la ju tip kum ka skim bylla 100 sngi.
Kumta halor kane, na ka liang u MLA ka Mawlai, Bah PT Sawkmie u la ai ka jingsngewnguh ïa u Myntri Rangbah ka jylla kumjuh ruh ïa u Myntri ka tnad C&RD Bah Hamlet Dohling halor ka jingkynthup lang ïa ka Mawlai ha ka thup jong ki census town ban ïoh jingmyntoi lang na katei ka skim 100 sngi.
Haba kren bad ki lad pathai khubor, u MLA u la ïathuh ba mar ïa jop kum u MLA u la rah ïa katei ka ishu ban kynthup lang noh ïa ka Mawlai ban ïoh lang ïa katei ka jingmyntoi hynrei kadei hadien saw snemba u long kum u MLA u la ïoh ban sakhi ba katei ka kam ka la urlong.
Shuh shuh u ong ba ka Mawlai kadei ka constituency kaba heh bha ha kaba ka jingdonkam ka la long kaba bun bha.
U ong ruh ba, baroh shi katta kiba myntoi na katei ka skim 100 sngi kidei tang ki shnong kiba hap ha ka Them Mawlai.
Kumta,u la ong ba kum u nongmihkhmat naduh ba sdang hi ryngkat ki nongïalam shnong ki la buddien lang na ka bynta kane ka skim bad kumta mynta ki sngewkmen ba ka la urlong.
Shillong, Naitung 13: Ka National People Youth Front(NPYF) kaba dei ka tnad jong ki samla jong ka seng NPP ha ka sngi Balang ka la kam ba ka jingshah kem ki nong shnong shnong jong ka jylla Meghalaya bad ka jingmih ka jingmih ka jingkulmar ha Terabari sector ka dei na ka daw ba ki 20% nongshong shnong kiba kwah ban leit sha Assam ki pynkynshoit ia ki 80% kiba kwah ban wan sha ka jylla Meghalaya ba kin neh bad ka Assam.
Hadien ba la mih ka jingkulmar kine kiba kwah ban leit sha ka jylla Assam ki ai da ka ejahar sha Boko Police Station ba sa shah kem ki laingut kiba kwah ban wan sha ka jylla Meghalaya.
Haba kren halor kane u Bajop Pyngrope uba dei u nongaiktien jong ka NPYF u la ong dei kine kiba kwah ban leit bad ka Assam ki bynnud ia ki jingmyntoi kaba ki ioh na ka sorkar Assam ba ki sa kynshoit ia kiba kwah wan sha Meghalaya ba kin leit beit sha Assam bad dei na kane kas daw sa mih ka jingkulmar u la iathuh.
Dei na ka jingujor ejahar kine kiba kwah leit sha ka Assami ai ejahar u la iathuh.
Ka jingkam jong ki katto katne ki lad pathai khubor ba ka jingshah kem ka dei namar ka jingpynbor da ki pulit ba kin iasoh bad ka jylla Assam ka long kaba bakla ong u Bah Bajop.
Shuh shuh u la iathuh ba ha ka jingshisha kane ka Tabari Sector kam ju hap shuh sha Meghalaya bad ba kim ju thep vote ruh sha Meghalaya ha ki ilekshon MLA, MP, bad MDC.
“Dei hadien ba ka don ka jingsoi MoU ba kane ka jaka kan ioh ka Meghalaya" ong u Bah Bajop.
Shillong, Naitung 13 : Ka National People’s Party (NPP) ka la pynkhreh mynta ban sei syndon da u President jong ka East Khasi Hills Congress, Bah Kennedy Khyriem ban aireng na katei ka constituency ha ka elekshon MLA kaban long ha u snem ban wan.
Katei ka sienjam ba ka NPP ka shim, kadei hadien khyndiat sngi ba na ka liang ka Congress ka la pynbna ba u Bah Loverson Kurbah un dei u kyrtong ka party ha katei ka elekshon kaban long ha u 2023.
Ki khubor ba thikna na ki nongïalam jong ka NPP ki la ong ruh ba mynta ki ap sa tang ka por ban pynbna noh ïa ka kyrteng jong utei u rangbah kum u kyrtong.
Ha kajuh ka por pat, u MDC ka NPP na Mawphlang, Bah Lamphrang Blah ba dei ruh u Chairman jong ka KHADC haba kren bad ki lad pathai khubor u la ong, “Na ka liang ka party ngi la pynkhreh ban pdiang burom ia i Bah Kennedy Khyriem ryngkat ki nongkyrshan jong i ha ka 26 tarik ha kaba ki nongïalam ka party kin wan ban donlang ha katei ka sngi.
Lah ban kdew hangne, u Bah Blah u dei u MDC ba la jop bunsien na ka tiket Congress hynrei ha ka elekshon shiteng samoi na Mawphlang u la mih noh na ka Congress ban leit ïa khun pat na ka NPP.
Haba jubab ïa ka jingkylli, u Bah Blah u la ong, “Na ka bynta ban jied ïa u kyrtong ban aireng ha u 2023 ka shong ha ka party ban rai.
"Katkum ka jingong jong u la sngewthuh beit ba kin ailad beit ïa u Bah Kennedy uba dei ruh ha kajuh ka por u MLA barim na ka thaiñ.
Utei u MDC u la ong ruh ba haduh mynta hi, ki la tikna ba ka jingïakhun hi kan long beit hapdeng u MLA ba mynta bad u kyrtong jong ka party ha ka elekshon kaban sa long shen ha kine ki khyndiat bnai.
Shillong, Naitung, 13: U Myntri Rangbah ka Jylla u Conrad Kongkal Sangma ha ka sngi Balang u la ïathuh ba ka Sorkar Jylla ka dang pule bniah ïa ka kaiphod tohkit jong u nongbishar ba la shongthait u Justice T.
Vaiphei halor ka jingshah siat ïap jong u nongïalam barim ka Hynñiewtrep National Liberation Council (HNLC) u Bah Cherishterfield Thangkhiew ha ka 13 tarik, Nailar, u snem baladep.
“Ngi la ïohpdiang ïa ka kaiphod bad ngi dang bishar bniah ïa ka.
Namarba ka dei ka kaiphod tohkit kaba jrong, ngi donkam ban ïoh kham bun ka por bad ngin sa pyntip sha phi kaei kaba mih na kane ka kaiphod," ong u Conrad ha ka jingïakren bad ki lad pathai khubor.
Kane ka jingkren jong u Myntri Rangbah ka long hadien ba ka Sur Ki Nong Mawlai ka la dawa ïa ka Sorkar Jylla ban pynbna paidbah noh ïa ka kaiphod tohkit.
U Justice T.
Vaiphei u la aiti ïa ka kaiphod tohkit sha ka Sorkar ha ka 20 tarik, Jymmang hadien ka jingtohkit kaba jlan haduh hynriew bnai kynthih bad hadien ba la shong bishar haduh 20 sien.
Kumba 12 ngut ki nongsakhi ki la leit mih hakhmat ka Commisssion ban ai sabut halor kane ka jingjia kaba la pynkhihwin ïa ki paidbah nongshong shnong jong ka shnong Mawlai ha u snem baladep.
Shillong, Naitung 13 : Ka jingïalang jongka Meghalaya Democratic Alliance (MDA) kaba la long hynnin ka miet ha ïing u Myntri Rangbah u Conrad K Sangma ka la ai jinghikai ïa ki katto katne ki MLA ba kin nang ban thep vote ha ka jingjied President ba thymmai jongka ri India ka ban long ha ka 18 tarik.
ïa kane ka jingai jinghikai la leh hadien ba ki don katto katne ngut ki MLA kiba kren artatien bad kim nang ban thep vote khamtam ba ka dei ka sien ba nyngkong ba kin ïashim bynta ha ka jingiathep vote jied President.
U Myntri Rangbah ula ïathuh ba ki don ruh katto katne ngut ki MLA jongka MDA kiba la pynpaw lypa ba kin ym lah ban ïadon ryngkat ha katei ka sngi thep vote jied president namar kin ym don ha nongbah.
Hynrei la ngeit skhem ba kiba lah ban ïa shim bynta kin wan lut baroh shaka jingïathep voteKa MDA ka don 48 ngut ki MLA kiba dei na ki party bapher bapher.
Na ka liang ki MLA ba shah sospon ka Congress wat la kim pat rai la kin ai kajingkyrshan ïaka Draupadi Murmu namar ba ki khlem shah khot sha ka jingïalang ha ka sngi ba ka wan ha Orchid Lake Resort, Umiam.
“ Ngin pynthikna ba baroh kin kyrshan ïa ka Draupadi bad na ka bynta kito kiba lehse ka don ka jingbakla ba khlem khot ïa ki sha ka jingïalang ruh yn sa ïakren bad pynsngewthuh ïaki" ong u Myntri Rangbah.
Shillong, Naitung, 13: U Muktiar ba pawkhmat u Bah Erwin K.
Sutnga ha ka sngi Balang u la dawa ïa ka Sorkar Meghalaya Democratic Alliance (MDA) ba ka dei ban pynbna paidbah noh mardor ïa ka kaiphod tohkit ba la khlieh da u nongbishar ba la shongthait u T.
Vaiphei halor ka jingshah siat ïap jong u Bah Cheristerfield Thangkhiew ha ka jingleit khynra jong ki Pulit ka East Khasi Hills bad East Jaiñtia Hills District ïa ka iingsah jong u ha Mawlai Kynton Massar, Shillong.
“Nga lyngngoh ba ka Sorkar kam pyllait paidbah ïa ka kaiphod tohkkit (halor ka jingshah siatïap) bad nga tharai kin don ki jinglap eiei jong u Justice Vaiphei.
Ki paidbah ki don ka hok ban tip," u la ong.
“Kito kiba donkti, khamtam ki Pulit, ki dei ban shah pynshitom," la bynrap u Bah Erwin.
“Mynta ka sngi, nga ruh nga dawa ba ïa ka kaiphod tohkit jong u Justice Vaiphei halor ka jingshah siat ïap jong u Bah Cheristerfield Thangkhiew dei ban pyllait paidbah," la dawa u Bah Erwin.
“Lada kim pyllait paidbah ka don ka jingsuba ba buhrieh eiei na ka liang jong ka Sorkar bad na ka liang jong ka tnat Pulit," ong shuh shuh u Bah Erwin.
Ka Sur ki Nong Mawlai ‘ kaba kynthup ïa ka KSU, FKJGP bad HNYF Mawlai Circle ka la phah da ka jingthoh sha baroh ki Seng Saiñhima kiba kynthup ïa ka NPP, UDP, PDF, HSPDP, NCP bad BJP kiba don ha ka kynhun Meghalaya Democratic Alliance (MDA) kaba bat ïa u lakam synshar bad sha ka All India Trinamool Congress (AITC) bad Congress kiba shong ha ka Liang Pyrshah bad sha ka Voice of the People Party (VPP) kaba dei ka Seng Saiñ Hima Sima bathymmai haka Jylla ban shim khia ha kaba ïadei bad ka jingshah pynïap klep jong u Bah Cheristerfield Thangkhiew bad ban dawa ïa ka Sorkar Jylla ba kan sei madan noh ïa ka kaei kaba mih na ka jing tohkit ba laitluid ïa kaba la khlieh da u Justice T.
Vaiphei kaba u ladep ban aiti sha ka Sorkar naduh ka 19tarik, Jymmang, 2022.
“Hynrei ka long kaba sngewsih ba mynta lajan dap shi snem, kata, hadien ba ladep ban ai ïa ka kaiphod, hynrei na ka liang jong ka Sorkar kam shym la lah ban sei madan ïa ki jingshisha.
Kane ka paw ba ka Sorkar ka la pyrshang ban buhrieh ïa ki katto katne ki heh Pulit bad ïa ki katto katne ki heh Sorkar kiba donkti ban ïasylla lang ban pynïap klep ïa u Bah Cheristerfield Thangkiew.
Kane ka pyni shai ba bor bahalor bad ka tnat Pulit ki la leh ïa kaba bakla.
Na ka liang jong ngi kum ka kynhun ngim lah ban pdiang ïa kiba kum kine ki kam lehnoh ba la bei pisa hi da ka Sorkar ban pynïap klep ïano re ïano khamtam kaba wanrah ïa ka jingduh noh ïa ka mynsiem ba kordor jong u nongïalam barim bad bahakhmat jong ka kynhun kieng atiar HNLC," ong ka Sur ki Nong Mawlai.
Shillong, Naitung 13: Ka sorkar jylla ka la tyrwa ban ai ka jaka kaba heh 3 akar sha ki Harijan kiba shong ba sah mynta ha Them Ïewmawlong bad kane ka jaka kadei kaba don marjan bad ka RP Chest Hospital ne ka TB Hospital kumba ïa tip paidbah, kaba don ha Upper Mawprem.
Kane ka long katkum ka jingpynip ka sorkar lyngba ki nongsaid aiñ jong ka ha ïingbishar jong ka jylla.
Ha kane ka jaka kaba heh 3 akar, ka sorkar lyngba ka blue print kaba la pynkhreh da ki bor treikam jong ka sorkar la pynpaw ruh ba yn tei ïa ka ïing paki dulan ne kata ka Multi Storied Building ban pynshong pynsah ïa kine ki kynhun kiba dei ki nongtrei jong ka Municipal bad ka tnad Urban Affairs bad kiwei kiwei de ki tnad treikam jong ka sorkar.
Lah ban kdew hangne ba kane ka jingtyrwa ka sorkar ne ka jingpyntip ka sorkar ka long hadien ba ka High Level Committee (HLC) kaba la thung da ka sorkar, hadien ka jingïakhih kaba jur ban dawa pynkynkynriah noh ïa ki Harijan na kane ka jaka, ïa kaba don kiba la ssdang ban khot ka Them Metor, ka la ai jingmut sha ka sorkar ban pynkynriah noh ïa ki na katei ka jaka, ïa kaba la shimti noh da ka tnad Urban Affairs hadien bala siew 1 klur tyngka sha ka Hima Mylliem, kaba dei ka trai jong kane ka jaka.
Hadien ba la tyrwa ban pynkynriah noh bad ba ka Harijan Panchayat Committee (HPC) ka la mynjur ban mih noh tang halor ka nongrim ba lada ka sorkar ka pynïoh h aki ïa ka jaka kaba long hapdeng Sor.
Na ka liang ka sorkar ka la aiti ha ka Tnad Urban Affairs ban pynkhreh ïa ka Blue Print ne ka dur ka dar jong kane ka jaka sah ba thymmai ki Harijan.
Kum ban pynkynmaw ba dei ha u bnai Jymmang jong ka snem 2018, kumba ar bnai tam hadien ka jingshimti ka sorkar MDA ïa ka jingsynshar ha ka jylla, la bthei puk ka jingïakhih pyrshah ‘khar metor’ hadien ba uwei u khynnah bud Bus saw u la shah shoh ha ki briew kiba shong ba sah ha katei ka jaka.
Kane ka jingshah shoh une u Samla ka la pur sted bad ki paidah na kylleng ki la mih sha Motphran bad kiwei kiwei de ki jaka ban pynlong ka jingïakhih kaba la neh bad sngi bad miet haduh bun bun sngi.
Namar ka jingjur ka jingïakhih, ka sorkar kala pynjari da ka korphiw ha kine ki bynta kiba jur ka jingïakhih kum ha ki thaiñ Motphran, Mawkhar, Jaïaw, Wahingdoh, Umsohsun, Riatsamthiah, Mission Compound, Wahthapbru bad kiwei kiwei de ki jaka.
La khang ruh ïa ka Internet bun bun sngi bad ka korphiw ruh ka la neh bun bun bnai.
Nangta la khang syndon sbak ïa ka surok kaba ïaid lyngba kane ka Them Metor haduh mynta.
Shillong, Naitung 13 : U Myntri Rangbah ka jylla u Conrad K Sangma u la bthah ïa ka Liang Pyrshah All India Trinamool Congress (AITC) ban sangeh shisyndon na ka jingïaleh ne pynkylla politik ïa ka kam ïa pynbeit pud pynbeit sam hapdeng ka Meghalaya bad Assam namar ïa kane ka soskular ba la ïasoi hapdeng ki ar jylla la pynshong nongrim da ka kaiphod kaba la phah sha ka sorkar Assam da ka sorkar ba ïalam u Dr Mukul Sangma.
“ Nga kyntu ïa ka AITC ba kane ka mat kam dei ka kam ban ïaleh politik namar ki paid khappud ki la mad da shisha ïa ki jingjynjar la sanphew snem mynta" ong u Myntri Rangbah.
ïa kane ula kren hadien ba u la ïohi ïa ki jingkren u nongïalam ka Liang Pyrshah u Dr Mukul Sangma ba ka AITC kan pyndam noh ïa kane ka soskular ba la ïasoi hapdeng ka Meghalaya bad Assam lada ka wan ha ka bor ha u 2023.
“ Ka long kaei kaei kaba sngewsih ban ïohi ba u Dr Mukul u nongialam ka AITC un kren khyllung kumne namar ban ïakren shai, u la ïalam ïaka sorkar ban synshar haduh 8 snem lynter hynrei u khlem leh ei ei halor ka kam pynbeit pud bad mynta haba ula ïohi ba ka kam ka la ïaid shakhmat u kwah ban pyndam pat ïa ka soskular namar lehse ba kim shym la ïadon bynta ban ïa pynbeit ïa kane ka jingeh ngam tip balei bad kaei kaba pynsngew ïa ki ban kren da kumne.
Nga dang pyrkhat ba kin sangewtynnad ba ha kaba khatduh la lah hi ban leh ei ei ïa u pud u sam kaba dei ka kam kaba jwat tam baroh shikatta" ong u Conrad.
U la ong ba u Dr Mukul ula kren halor kita ki jingjurip ïa u pud, ïa ki map ka tnad revenue hynrei kine baroh ki dei kiba la pynkhreh lut nadong shadong da ka sorkar hapoh ka jingïalam jongu ha u snem 2011.
Lada hap ban bishar bniah ïa kata ka map ba la pynkhreh ha ka jingshisha la dei ban bishar bniah naduh u snem 2011-12 shwa ba un ai sha ka sorkar Assam.
La ka dei ka sorkar Congress ne sorkar NPP, ka jingshisha ka long ba ka sorkar Meghalaya ha u 2011 ka la pynkhreh ïa ka revenue map bad ai sha ka sorkar Assam ba ki don haduh 12 tylli ki jaka ba don hapdeng ka jingïakajia.
“ Mynta pat kine ki juh ki briew kiba thaw ïa ka map ki ong ba dei ban phai dien bad bishar bniah biang ïa ka map.
Hato phim dei ma phi Dr Mukul ba leh ïa kine kiei kiei baroh? Ki kam ba phi la leh, ka kaiphod ba phi la pynkhreh , ka map ba phi la ai ki dei kito ki juh bad mynta lada phi kynnoh ruh ka long kumba phi kynnoh dalade ïa lade namar ngi te ngim ïa don bad ka sorkar jongphi ha ka por ba phi pynkhreh ïa ka kaiphod bad ai sha ka sorkar Assam.
Mynta pat phi kylli balei ba ngi pdiang bad balei ba ngi bud dien ïa ki kam kiba phi la leh hi ne kiba ula dep aiti sha ka Assam" ong biang u Conrad.
U Conrad ha kaba ther tyngeh ïa u Dr Mukul ba u thmu pynkylla politik bad pynlong issue election ïa kane ka kam ïa pynbeit pud, u la ong “ Kine kim dei ki mat ban ïashim kabu dei ban phai bad shim kabu halor ki mat ban pynroi pynpar ïa ka jylla bad ïa kiwei kiwei ki mat kiba dei jong ki paidbah.
Ka sorkar Assam bad Meghalaya ki la ïasoi ïa ka soskular ban ïa pynbeit shwa ïa ki hynriew tylli na ki 12 tylli ki jaka ba ïa kajia bad ïa kane ka soskular la ïasoi ha nongbah Delhi ha ka 29 tarik Lber 2022 hakhmat u Myntri kam pohïing ka ri u Amit Shah.
“ Ngi ïa pynbeit ïa u pud u sam halor ka kaiphod bad map ba la ai da ka sorkar u Dr Mukul sha ka sorkar Assam bad nga sngew tynnad haduh katta katta ba 99 % na ki shnong ki la wan phai sha Meghalaya.
Ki paidbah ki dei ban kmen bad ki dei ban ban pynthikna ba kane ka kam kan dep noh bad ban rung pat sha ka bynta ba ar jongka jingpynbeit ïa u pud u sam kata ïa ki 6 tylli kiwei pat ki jaka ba dang sahteng" ong u Myntri Rangbah.
U la ong ba kane ka sorkar ka la pyrshang katba lah ban pyndep noh ia kane ka kam ba sahteng da ki phew snem mynta.
“ Ngi sngewkmen ba ngi ïoh ka jingkyrshan na ka sorkar pdeng bad ka sorkar Assam ba ngi la poi shaduh kane ka thong" ong u Conrad.
Haba la kylli lano ka wan jingïapynbeit ba ar kan sdang, u Myntri Rangbah u la ong kumba long mynta namar ka jingjulor na ka jingshlei um kumta ngin hap ïa pynleit jingmut shwa halor kane kak am kumno ban pynbiang bam ia ki lanot shlei um bad kumno ba ka jingim jong ki briew kan long kumjuh ha Assam bad wat ha Meghalaya ruh namar ka jingshah ktah na ka jingshlei um mynta ka kynti ka la shyrkhei bha.
Kumta hadien ba la kut kine ki jingshlei um, lehse yn sa sdang noh ïa ka jingïapynbeit pud kaba ar.
Shillong, Naitung 14 : Ka Ryntih Sports Club ka la ïoh ïa ka work order kaba 2 lak tyngka na u MLA ka Mawlai Konstitwensi u Bah Process T Sawkmie, katba ka Mawtawar SC ka la ïoh 50 hajar tyngka, ki nongïalehkai Calisthenics, ka Seng Samla Mawiong Umjapung Dong Tariang A bad u bah Alexshon Mylliem Umlong uba ïalehkai armwrestling ki la ïoh ïa ka song pisa kaba u la aiti ha ophis treikam jong u Mawlai Nongpdeng hynne ka sngi Palei.
Ha kane ka juh ka sngi u MLA u la aiti ruh ïa ki tiar shet tiar tiew sha ka shnong Umsaw Mawjynrong kaba u la mang na ka bynta baroh ki dong kiba don hapoh kane ka shnong ha ka jingdon ryngkat u Rangbah Shnong bah R.
Mawthoh bad kiwei.
Ïa kine ki jingïarap u MLA u la mang na ka MLA skhim ka jong u ka Special Rural Works Programme (SRWP).
Na ka liang ka Ryntih ka kynhun kaba shim bynta ha Shilllong Premiere League la mih khmat da u bah Wanlam Kharpran, uba long u manager kane ka klob.
Na ka Mawtawar SC kaban iïakhun ïa ka 2nd Division jong ka Shillong Sports Association la shimti da u rangbah shnong bah Cornelius Kharkongor ha ka jingdon ryngkat ki nongkitkam ka club bad ki nongkitkam shnong.
Na ka Calisthenics kaba dei ka jingialehkai thymmai u la aiti ïa ka song pisa ha u Wantei Hadia bad Rehearsal Jones Hynñiewta ki ban leit shim bynta ha ka jingiakob kaban long ha Pune ha ka 17 tarik mynta u bnai Naitung.
Kumban shu kdew kane ka dei ak jait jingïalehkai ba la ju leh ïa ki push up, kiba ïa syriem ïa ka rukom lehkai gym, gymnastic bad kiwei.
U bah Alexshon Mylliem Umlong u la ioh ia ka song jingïarap na ka bynta ka jingleit ïakhun kti jong u sha Uttar Pradesh.
Katba ka Seng Samla Mawiong Umjapung dong Tariang A, ka la ïoh ïa ka jingïarap na ka bynta ban pynlong ïa ka jingïakob khwai dohkha ba la aiti ha u bah DB Shangpkiang.
Haba ai jingkren u bah PT Sawkmie u la pynpaw ïa ka jingsngewkmen ban don byntalang haba kyrshan ïa kine ki sport Club bad baroh kiwei kiba la ïoh jingïarap bad u la ong ba ka dei ka bynta jong u kum u nongmihkhmat ban kyrshan ïa kiba donkam jingïarap hapoh ka thaiñ.
Ha kane ka sngi la ïoh ruh ïa ka jingkren na bah Homer Kharkongor, bah Teibok Kharkongor, bah R.
Mawthoh rangbah shnong ka Umsaw Mawjynrong, Bah Cornelius rangbah Shnong Mawtawar, bah Wantei, bah Rehearsal, bah Alexshon, bah DB Shangpliang, bah Wanseng Jyrwa ba pynïaid ïa ka jingïalang bad bah Alex Lynser, Working President ka UDP Mawlai ba ai ïa ki kyntien ai khublei.
Baroh kiba la ïoh jingïarap ki la ai khublei bad pynpaw ïa ka jingsngewnguh ïa u bah PT Sawkmie bad ki la kitbok ruh ba un jop bad wanphai biang kum u MLA hadien ka ilekshon MLA 2023.
Shillong, Naitung 14 : Ka Mawlai SC ka la pynbam da 5-0 pyrshah ïa ka Ryntih SC ha ka jingïalehkai ‘Derby’ jong ka lympung OC Blue Shillong Premier League (SPL) 2021-22 ha ka sngi Palei ha madan Third Ground, Polo Shillong.
Lyngba kane ka nam jop ka Mawlai ka dang ïai bteng bat kyrdan ba nyngkong ha ka miej kheiñ point jong katei ka lympung ba don phra tylli ki team ba ïashim bynta.
Haba phai sha ka jingïalehkai, ka long kaba shongshit bad ïakhaid bha khamtam na ka jingwan tuid ki paidbah nongkyrshan jong kitei ki ar tylli ki team kiba la pyndap hi smam ïa ki gallery ba la shna shipor da ka SSA.
Ka jingïalehkai ha ka kylla step ka long kaba mar ïabam la ka long ha ka jingpashat bol bad ruh ha ka liang ka jingïapyrshang thep kol.
Ka Mawlai SC kaba la ïakhun tyngeh bad kham ïoh mynsiem na ka jingwan kyrshan ki paidbah, ka la ïoh ban pynkhih jar ba la thep da u Pynbha Suting ha ka minit ba 45m bad lamkhmat da 1-0 haduh kaba kut jong ka kylla step.
Haba wanphai sha ka jingïalehkai jong ka kylla mietm baroh arliang ki la ïakhun tyngeh.
Ka Ryntih ka la pynlehnoh ei ïa ki katto katne ki kabu kaba la ai mynsiem shuh shuh ïa ka Mawlai ha kaba u Donlad Diengdoh u la thep ïa ka kol kaba ar ha ka minit ba 48.
Lyngba kitei ki ar kol ka la nang pynskhem ïa ka kynhun kaba la ïakhun tyngeh beit triang khlem ailad ïa ka jingpyrshang thep kol ka Ryntih.
Da katei ka jingïalehkai sa shisien ka Mawlai ka la ïoh ban lehkmen biang ïa ka kol ba la thep da u Manbha Ïawphñiaw ha ka minit ba 53 shwa ba un thep biang ïa ka kol kaba ar ha ka minit ba 81.
Watla ka la thep haduh saw kol, ka Mawlai kam pat shym la hun ha kaba ka la nang ïakhun tyngeh bad khatduh u Samuel J.
L Kynshi u la thep ïa ka shi kol ha ka minit ba 86 ha kaba ka Mawlai SC ka la pynliem syndon da 5-0.
Ka Mawlai kaba bat kyrdan ba nyngkong ka kamai 15 point khlem mad nam rem ha ki sansien ïakhun.
Ka jingïalehkai mynta ka sngi Thohdieng kan long hapdeng ka Langsning FC pyrshah ïa ka Malki SC ha ka por 4 baje janmiet.
Shillong, Naitung 14: Ki bor shipai jong ka Assam Rifles, Laitkor, mynta ka sngi ka 14 tarik u Naitung 2022 ka la ai sngewbha da ka Madan Basketball bad ka madan ïalehkai Badminton sha ka Nongkrem Youth Development Association- NYDA.
Ia kine ki madan ïalehkai la ai sngewbha ha ka jingïalang kaba la long ha Nongkrem ha kaba la ïadon lang ruh ki nongkitkam jong ka NYDA, ki nongkitkam shnong ka dorbar Nongkrem , ki shipai Assam Rifles, ki samla bad ki nongshongshnong.
Haba kren ha kane ka jingïalang u Col.
B.
Vijay Kumar, uba long u Commandant jong ka Assam Rifles ba u kongsan jong kane ka jingïalang ha kaba u la plie ruh ïa kine ki madan, u la pynpaw ka jingsngewkmen ba la lah ban ai ïa kine ki madan ialehkai sha ka shnong ka ban long ka jingïarap ïa ki samla ba kin nang pyntbit shuh shuh ha ki sap ïalehkai ba ki don.
U la ong ruh ba nalor kine ki madan, na ka liang ka Assam Rifles kan pynshna ruh ïa ka open air gym, kaba ka jinglut kan long kumba 4 lak tyngka.
Ha kajuh ka por u la kular ruh ban peit ïa ki lad ki lynti ban pynkylla noh ïa ka kyrteng jong ka Assam Rifles Laitkor sha ka Assam Rifles Nongkrem.
Ka sienjam ba la shim da ka sorkar ban pynkynriah noh ïa kiba sah ha Ïew Themmawlong kaba ju tip baroh shi katta kum ka them-metor ka don ka jingkyrmen ba yn lah ban pynurlong noh shwa ka elekshon MLA kaban long ha u 2023.
Lada na ka liang ka sorkar jylla hi ka lah ban pynurlong ïa kane, lehse kan ïoh ïa ka burom kaba khraw ym tang na ki paidbah ba kyrshan ïa ka sorkar hynrei wat na kito kiba ju bein ju khoh lane na ki kynhun liang pyrshah ruh.
La ïohi ruh ba shisngi mynshwa ka sorkar jylal ka la dep ban pynbna ba ka la tyrwa da ka jaka kaba heh lai akar sha kitei ki brïew kiba ju sah baroh shi katta ha Them Ïewmawlong bad kane ka jaka kadei kaba don marjan bad ka RP Chest Hospital ne ka TB Hospital kumba ïa tip paidbah, kaba don ha Upper Mawprem.
Kane ka long katkum ka jingpynip ka sorkar lyngba ki nongsaid aiñ jong ka ha ïingbishar jong ka jylla.
La kdew ruh ba ha kane ka jaka kaba heh 3 akar, ka sorkar lyngba ka blue print kaba la pynkhreh da ki bor treikam jong ka sorkar la pynpaw ruh ba yn tei ïa ka ïing paki dulan ne kata ka Multi Storied Building ban pynshong pynsah ïa kine ki kynhun kiba dei ki nongtrei jong ka Municipal bad ka tnad Urban Affairs bad kiwei kiwei de ki tnad treikam jong ka sorkar.
Na ka liang ka sorkar ki la trei borbah ban ïoh pynkynriah noh ïa kitei ki briew na katei ka jaka sha kawei pat ka jaka ba la pynkhreh kyrpang kumta ka don ruh ka jingkhmih lynti ba katei ka jingpyrshang ruh kan ym shimpor shuh kumba ki nongshong shnong ka jylla ruh ki la khmih lynti la slem slem ban kan seisoh noh.
Lah ban kdew hangne ba kane ka jingtyrwa ka sorkar ne ka jingpyntip ka sorkar ka long hadien ba ka High Level Committee (HLC) kaba la thung da ka sorkar, hadien ka jingïakhih kaba jur ban dawa pynkynkynriah noh ïa kitei kiba sah ha katei ka jaka, ka la ai jingmut sha ka sorkar ban pynkynriah noh ïa ki na katei ka jaka, ïa kaba la shimti noh da ka tnad Urban Affairs hadien bala siew 1 klur tyngka sha ka Hima Mylliem, kaba dei ka trai jong kane ka jaka.
Kumban shu phaidien biang, ka jingtyrwa jong ka sorkar ban pynkynriah noh ïa ki na katei ka jaka, na ka liang ka Harijan Panchayat Committee (HPC) ka la mynjur ban mih noh tang halor ka nongrim ba lada ka sorkar ka pynïoh haki ïa ka jaka kaba long hapdeng Sor.
Na ka liang ka sorkar ka la aiti ha ka Tnad Urban Affairs ban pynkhreh ïa ka Blue Print ne ka dur ka dar jong kane ka jaka sah ba thymmai ki Harijan.
Dei ha u bnai Jymmang jong ka snem 2018, kumba ar bnai tam hadien ka jingshimti ka sorkar MDA ïa ka jingsynshar ha ka jylla, la bthei puk ka jingïakhih pyrshah ïa ki breiw kiba sah hangtei hadien ba uwei u khynnah bud bos saw u la shah shoh ha ki briew kiba shong ba sah ha katei ka jaka.
Kane ka jingshah shoh une u Samla ka la pur sted bad ki paidah na kylleng ki la mih sha Motphran bad kiwei kiwei de ki jaka ban pynlong ka jingïakhih kaba la neh bad sngi bad miet haduh bun bun sngi.
Namar ka jingjur ka jingïakhih, ka sorkar kala pynjari da ka korphiw ha kine ki bynta kiba jur ka jingïakhih ha kaba la poi ruh haduh u pud ba la hap ruh ban khang sa ïa ki kor internet bun sngi kynthup lang ïa ka korphiw.
Bad dei ruh na ka daw jong katei ka jingjia, ba ka surok kaba ju ïaid kali na Ïew Themawlong ban mih sha Khyndailad la khang noh bad la buh bad pynap ruh da ki bor pahara miet la bad step naduh katei ka por bad kane ka la ïai bteng tad haduh mynta mynne.
Shillong, Naitung 14 : Ka madan Third Ground, Polo ha ka sngi Palei ka la dap smam da ki paidbah nongwanpeitkai ha ka jingïalehkai hapdeng ka Mawlai SC pyrshah ïa ka Ryntih SC ha ka lympung OC Blue Shillong Premier League 2021-22.
Hapdeng ka jingïakhun kaba ïakhaid bha hapdeng kitei ki ar tylli ki team kaba dei ruh ka jingïalehkai ‘Derby’, ka Mawlai SC ka la ïoh ban thep kol ha ka kylla miet lyngba u Pynbha Suting, ha kaba ki nongkyrshan ka Mawlai ki la kynhoi bad shakmen.
Hapdeng ka jingkynhoi bad kynthih ha ki lyntang (Ply wood) ba la siang, kynsan kynsan katei ka Gallery ba la shan tang da ki siej ka la khyllem noh ha kaba uwei u rangbah briew u la mynsaw bad ba la pynkit noh mar mar ïa u sha jaka ai jingsumar.
U Mawphor haba ïakren bad u Bah SS Rapthap General Secretary ka SSA u la ïathuh ba ka jingkhyllem jong katei ka Gallery ba la shna tang shipor kadei namar ka jingbun briew bad ruh ba ki paidbah nongpeitkai ki kynthih hajrong ki lyntang.
“Ngi la sngewthuh lypa ba kane ka jingïalehkai kan bun briew bha bad ngi la shna ïa ki jaka shong kat ban biang ban shong ki briew tang ban ngiam 200 ngut eiei hynrei ngi khlem poi pyrkhat ba kan khyllem hynrei donbok ba kam don kano kano ka jingjia ba sngewsih lait noh tang uwei ba mynsaw malu mala," ong u Bah Rapthap.
U la ïathuh ba man ki jingïalehkai ki gallery ki dap beit smam hynrei ha kane ka sngi ka la tam arshah.
“Man ka sngi ki jaka shong ki dap beit smam hynrei mynta ka sngi ka la tam arshah.
Ngin sa shong pyrkhat shwa la ngin bteng lane ban weng noh ïa ki jaka shong.
Ngi la shu shna tang shipor ban suk ki paidbah bad ngim lah ruh ban khang ïa ki paidbah hynrei ngin sa shim ka rai kaba biang tam na bynta ki paidbah riew ieit football," la ong u Bah Rapthap.
Ha kane ka jingïalehkai ka Mawlai SC ka la khur jingjop da kaba pynliem da 5-0 ïa ka Ryntih SC.
Ki stad wad bniah ki la ai jingmut ba ka Vitamin B3 ka lah ban long kata ka atiar bathymmai ha ka jingïaleh pyrshah ïa kita ki khñiang jingpang ba shyrkhei kum kata ka MRSA.
Ki stad wad bniah ka US ki la shem ba ka vitamin B3, ba la tip ruh kum ka Nicotinamide, ka pynkhlaiñ ïa ka bor jong treikam ki immune cell (ki cell ba ïaleh pyrshah ïa ki khñiang jingpang) na ka bynta ban pynïap ïa ki khñiang jingpang Staphylococcus.
Ka Vitamin B3 ka kyntiew ruh ïa ka jingdon bad ka bor treikam ki neutrophils, kiba long kita ki white blood cells ba pyniap bad bam ia kita ki khniang ba don jingmaKa jingwad bniah jong ka Journal of Clinical Investigation, ka lah batai ba ka vitamin B3 la pyrshang ha kita ki briew ba ïoh ïa ki khñiang jingpang Staphylococcal infections, kum kata ka MRSA (Methicillin-resistant Staphylococcus aureus) kaba long kata ka jingpang ba shyrkhei bad lah ruh ban poi shaduh u pud jong u jingïap.
Kum kine ki jingïohpang la shem hapoh ki hospital bad ki jaka ba ri bad sumar ïa ki khyllung-khynnah, tangba kane ka jingpang ka jur jur bha ruh hapoh ki phatok, ki shipai bad hapdeng ki riew kilan met.
Ki saiantis ka koit ka khiah ki la pyndonkam da kaba ai shibun bha kane ka B3, kata kham bun ban ïa kaba lah ban ïoh na kita ki jingbam tei met, ha kita ki jingleh tes jong ki ïa kiba la pynlong ha ki mrad bad kumjuh ruh ha ka snam jong u briew.
Ki stad wad bniah ki la ong, watla katta ruh ym shym la don kano kano ka sakhi ban pyni ba ka Vitamin B3 ba ïoh na ki jingbam bad ki dawai kan lah ban ïada lane sumar ïa kita ki jingpang ba ïabit na ki khñiang jingpang.
Ki stad wad bniah ki la ong ba ka Vitamin B3 la ïohi ba ka lah ban pynkylla ïa ki katto katne ki antimicrobial genes, pynkhlaiñ ïa ka bor jong ki immune cell na ka bynta ban pynïap ïa jait khñiang jingpang ha ka met.
“Ki antibiotics ki dei kita ki dawai baphylla, tangba ki ïakynduh ïa ki jingeh na ka por sha ka por na ka daw bor ïaleh pyrshah ki khñiang jingpang bapher bapher, khamtam eh ki jia tkhñiang jingpang Staphylococcus aureus.
Kane ka lah ban plie lad ia ki stad ka koit ka khiah ban wad ïa ki lad kiba thymmaipyrshah ïa ki khñiang jingpang Staph infections kiba lah ban long kiba shyrkhei bha, bad lehse yn lah ruh ban pyndonkam bad kiwei pat ki dawai antibiotic ba mynta".
“Ki neutrophils ki dei da shisha kita ki cell ba hakhmat eh ba ïaleh pyrshah ïa ka jingrung khñiang jingpang ha ka snam bad ka jingpyndonkam ïa ka nicotinamide la ïohi ba ka long kaba shngaiñ ïa mynta ban pyndonkam ha u briew ne ki nongpang naba ka dei kaba la dep ïoh laisen lypa.
Kane ka lah ban wanrah ïa kata ka jingkylla kaba khraw ha ki rukom ai jingsumar pyrshah ïa kita ki jingngat khñiang jingpang ryngkat ka jingpyndonkam ïa kita ki antibiotic ban ïarap ban pynkhlaiñ ïa kata ka bor ïaleh pyrshah ka met ki nongpang ïa ki khñiang jingpang Staphylococcus aureus.
Nongstoiñ, Naitung, 14: Ka seng West Khasi Students Union ka la ther ïa ka sorkar MDA ba la ïalam da u Conrad Sangma, da kaba ong ba kane ka sorkar ka la thok la shukor ïa ki paidbah ka Jylla ha ka jingïadei bad ka kam pynbeit ïa u pud u sam.
Haba ïakren bad u nongthoh khubor, u Bah D.
Sun President ka seng, u la ong ba kane ka sorkar kam shym la leh katkum ka jingïakut, katkum ka jingïakren bad ki sengbhalang, ki nongsynshar shnong nongsynshar hima.
U la ong ba kane ka jingleh jong ka sorkar ka la ïalam bakla ïa ka jingsngew jong ki sengbhalang, ki nongsynshar shnong bad ki paidbah.
Ha ka por ba shong jingïalang jong ka komiti pynbeit pud ba la khlieh da u Bah Renikton Lyngdoh Tongkhar, ka jingïakren ka long da kumwei.
Hynrei, kumba long mynta ka jingleit ïa soi MOU hapdeng u Conrad lem bad u myntri rangbah ka Assam hakhmat u Amit Shah kam don jingïadei ei ei satia bad ka jingïakren lane jingai jingmut ryngkat ki nongïalam bapher bapher.
Kam don hi ruh kata ka jingïakrem MOU 2011 bad baroh ki jingïakren ki long beit kiba thymmai katkum ka riti synshar bad jingkwah ki paidbah.
Hynrei sngewkhia bad sngew lyngngoh ba ha ka MOU kam shym rung wat tang kawei ruh ka jingai jingmut halor kata ka give and take policy kumba la ïakren.
Na ka liang ka seng ka ai jingkyrshan halor ka jingïakhih jong ki paidbah Malangkona kiba la ïakhih na ka bynta ka hok.
Ha ka jingshisha kam dei ka jaka ba ïa kajia pud kumba long ha Langpih bad kiwei kiwei.
Hynrei la shu khynñiat jubor ïa ka thaiñ Malangkona West Khasi Hills sha ka Assam.
Ka sorkar ka dei ban phai dien biang bad ka dei ban ïaid katkum ka lynti kaba shai ha ka jingïadei bad kane ka mat.
Ka dei ban pynkylla biang ïa ka jingïasoi MOU khnang ba kan ym pynkylla langkñia ïa ki paidbah kiba shong ba sah ha khappud bad ka Assam, u la ong.
Ka jingïapynbeit ha ka kylla kaba nyngkong ka la pynmih ia ka jingbym hun na ki paidbah kiba sah ha khappud namarba ka sorkar kam shym la leh katkum ka mon jong ki paidbah.
Nongstoiñ, Naitung, 14: Na ka bynta ban kyntiew shuh shuh ïa ka phutbol hapoh ka distrik, ka New Nongstoiñ Sport Social & Cultural Club mynta ka sngi, ka la sdang ïa ka tamasa phutbol ha ka madan jong ka club, ha kaba la plie pyrda da u bah Macmilan Kharbani President ka All India Trinamool Congress Nongstoiñ Mandal.
Ha shuwa ban sdang ïa katei ka jingïalehkai la pynlong ïa ka jingïalang ba lyngkot ha kaba la pynïaid da u bah G.
Syiemlieh President ka Club bad la ïoh ïa ka jingkren na u bah Macmilan Kharbani uba long u kongsan.
U bah Kharbani haba kren ha katei ka sngi kum u kongsan, u la ong ba ka phutbol ka dei kawei na ki jingïalehkai kaba baroh ki paitbah ki sngewtynnad palat ban peit bad ka dei ruh ka jingïalehkai kaba pynlong ïa u briew u ba koit ba khiah ha ka met ka phad bad ka jingmut jingpyrkhat.
U la ong ruh ba ka phutbol kam dei tang ba ka pynlong ïa u briew ba un don ïa ka met kaba koit ba khiah, hynrei ka dei ruh ka jingïalehkai kaba ki samla kiba don sap bad kiba tbit ki ïoh jingmyntoi shibun bad ki lah ban kamai da ki phew lak tyngka na ki club kiba ki mihkhmat ban ïalehkai.
Nalor kata u la ong ba na ka liang jong u kum u nongïalam paitbah, u kwah bad u da angnud haduh katta katta ban don ïa kawei ka Football Coaching centre ha Nongstoiñ, ban ai jinghikai ïa ki samla kiba don sap ha ka jingïalehkai phutbol, namar ki samla jong ka West Khasi Hills ki dei kiba tbit bad kiba don sap bha ha ka phutbol.
Hynrei na ka daw jong ka jingbym don ïa ka jaka pyntbit, ka sap bad ka jingtbit jong ki, ka shu kut tang ha kaba leit ïalehkai ha ki club hapoh ki shnong ki thaw kiba don hapoh ka distrik.
Ha ka sngi plie, ka jingïalehkai ka la long hapdeng ka Mawlarshong Sport Club pyrshah ïa ka Umyiap Sport Club, ha kaba ka Mawlarshong SC ka la pynliem noh ïa ka Umyiap SC da san kol la nod.
Mawkyrwat, Naitung, 14: Ka long kaei kaei ka jing duhnong kaba khraw na ka bynta ki katto katne tylli ki shnong kiba hapoh ka South West Khasi Hills District ha kaba mynta la kumba katto katne bnai ei ei kim shym la ïoh ïa ka bording naduh ba la thut u transformer bad kane ka jingduh ka la buh jingeh shikatdei na ka bynta ki longïing khamtam eh ki khynnah skul bad ki samla pule kiba don ha ki egsam.
Halor kane ka mar, haba kren ha ki lad pathai khubor na ka liang u Working President ka FKJGP South West Khasi Hills District, bah Kenes L.
Nonglait u la pynpaw ka jingsngewdiaw ba hadien ka jingïoh jingujor na ki paidbah nongshong shnong ha kaba ïa dei bad ka jingbymbiang ne jingduh jong ka bording ha ki katto katne ki shnong mar mar ki la leit ïa kynduh ïa u Sub Division Officer (SDO) jong ka Meghalaya Power Distribution Corporation Limited (MePDCL) Mawkyrwat Division ban pynsngew bad dawa ba dei ban pynbiang noh khnang ba kan nym long ka jingduhnong ïa ki paidbah nongshong shnong.
Kum ka seng ha kawei pat ka liang ka pynpaw ka jingsngewthamula ba hadien ka jingleit ban ïa kynduh ïa u SDO jong ka tnad bording ha Mawkyrwat ma u pat u la phah kylla ba kin leit ïa kynduh ïa u MLA jong ka Mawkyrwat Constituency, bah Renikton Lyngdoh Tongkhar.
Hato kan don ka jingïadei aïu, na ka liang u MLA bad kata ka ophis halor ka kam bording?? buh jingkylli ka seng.
Namarkata, ka seng ka kyrpad ba halor kane ka bynta na ka liang ka ophis kam dei ban shimsting hynrei ka dei ban pyrkhat lem na ka bynta ki jingdonkam bording jong u paidbah ba bun balang.
“Ki shnong kiba la duh ïa u transformer ki long ka shnong Jakrem, ka Jashiar, ka Laitnong bad ka shnong Shngimawleiñ", ïathuh u bah Nonglait, kumta ki la buh ka jingkyrpad ïa ka ophis jong u SDO ka MePDCL Mawkyrwat Division bad kumjuh ruh na ka head office ba ka dei ban pynbiang noh mardor khnang ba ki paidbah nongshong shnong kin nym ïa kynduh jingeh namar tang ka daw jong ka jingbym don jong ka bording khamtam lei lei ha kine ki por ba ki khynnah skul ki dang don hapdeng jong ka jingïaleh egsam.
“Kaba kham ma lei lei lada ym don ka bording ne duh lait ki kam sniew kin ïai jia kum ha ka tuh ka thim bad kiwei de ki kam", u la ong.
Namarkata, ka seng ka kyrpad ïa ka ophis ba ka dei ban leh kham kloi ïa kane ka kam bad ka dei ban pynbiang mardor hapoh jong une u bnai, lym kumta ka seng kan sa shim da kiwei pat ki synjam.
Ha kaba ïadei bad ki jaka buh ïa ki transformer, na ka liang ka seng ka buh ka jingdawa na ka ophis ba dei peit ïa ka kam bording ba ka dei ban pynbiang noh mardor ïa ki jingker kiba biang khnang ba kan nym jia shuh kano kano ka jingmynsaw ne jingduh jong ki mynsiem briew kumba jia ha kine ki sngi ba ladep.
Mawkyrwat, Naitung, 14: Ka Federation of Khasi Jaiñtia & Garo Peoples jong ka South West Khasi Hills District ka la pynrem jur ïa uwei u runar uba la bat tnga jubor ïa iwei i khyllung ba dang don ha karta kaba 1 snem 8 bnai ha kawei ka shnong hapoh jong ka South West Khasi Hills District.
U General Secretary ka Federation of Khasi Jaiñtia & Garo Peoples (FKJGP) jong ka South West Khasi Hills District, u Bah Balse Kharbani haba kren ha ki lad pathai khubor u la pynpaw ka jingsngewlem na ka bynta i khyllung bad kumjuh ruh ïa ka ïing ka sem jong i namar kane ka jingleh une u runar ka long kaei kaei ka kam ka bym lah ban pdiang ha ka imlang ka sahlang bad lah ban ong ruh kaba pynpar ‘ñiang khriat ruh ïa ki paidbah bad ïa ki khyllung khynnah.
Namarkata, kum ka seng ka sngewban phah ka khubor ban pynrem jur ïa kum une u jaid briew u bym don shuh ka raiñ ka rem ne ka jingïatip lem wat ïa ki khyllung khynnah ruh ha kaba u la bud ban leh ïa kum kane ka kam ha ka por mynsngi mynshai.
Kumta ka seng ka buh ka jingdawa ïa ki bor jong ka aiñ ba ki dei ban ai ka jingpyn-shitom bad ka jingpynsaja kaba tyngeh da ki kyndon aiñ kiba kham khlaiñ ïa kum une u briew khnang ba un nym lah shuh ban lait.
Kum ka seng ka la buh ka jingkyrpad na ka bynta kiba ha ïing ha sem ba lada ki donkam kano kano ka jingïarap kin pyntip ha ka seng namar kum ka seng ka kloi ban ïarap la ha kano kano ka bynta.
Nongstoiñ, Naitung, 14:Naduh ba ka Mawshynrut ka la ïoh ïa ka ophis treikam ba pura kaba dei peit ïa ka bording, ka la ai jingmyntoi shibun ïa ki paitbah ha baroh ki shnong kiba hap ha ka jingpeit jingkhmih jong ki nongtrei kiba don ha katei ka tnad treikam kaba don ha Riangdo.
Wat la katta ruh ki dang don shibun ki jingduna namar ka jing jngai palat jong ki shnong bad ka jingbym pat biang jong ki surok kali.
U Rajiv Dutta Executive Engineer ka MePDCL Nongstoiñ Division, haba ïakren bad u nongthoh khubor mynta ka sngi ha kamra treikam jong u, u la ong ba ka ophis mynta ka donkam kali ha katei ka ophis ha Riangdo, namar haba ka laiñ ka don jingthut na ka jingkhyllem ki dieng ha ki jaka khlaw, ki nongtrei ki hap ban beh wut wut ban maramot, khnang ba kan ym ktah ïa ki paitbah nong pyndonkam bording bad ruh ba ki jingri jingdup kin ym ngat ha ka jingshah bat bor ding.
U la ong ruh ba teng teng ki don ki transformer kiba sniew kiba hap ban leit kit na ka bynta ban wanrah sha ophis ban maramot, hynrei lada dei ha ki shnong ki bym pat biang ki surok, ka shem jigneh haduh katta katta.
Utei u heh ka MePDCL u la ong ruh ka ophis mynta ka don kam kyrkieh ban buh da ka Bolero Camper 4×4, namar ka kham lah ban ïaid ha ki surok sha ki nongkyndong ki ba don ïa ki surok kiba khohruh khohram bad ki don ruh ki por ba ki hap ban leit maramot ïa ki poll electric ba la sniew bad ki hap ban kit da kiba bha ban bujli bad la kim dei ki 4×4 ki shem jingeh lada ki surok ki sniew.
Ha kajuh ka por u la ong ba namar ba ka ophis haduh mynta kam pat lah ban buh da ki kali sorkar, kumta ka hap ban shu shim wai na ki riew shimet.
Kumta na ka bynta ka jingdonkam jong ka tnad treikam ha Riangdo, utei u EE ka MePDCL u la kyrpad ïa kiba don Bolero Camper 4×4 kiba don ïa ki Commercial Registration number kiba dang shu dep registered hadien jong ka 01/Kyllalyngkot/2022, ki lah ban aplai bad ka ophis kan siew da ka bai wai ha ka dor 22,500 bad ki don la ki kyndon ba ka ophis kan sa pynbeit bad mynjur.
U la ong ruh ba kino kino kiba kwah ki la ban aplai lane wan ïakynduh ïa u ha ophis ha Nongstoiñ ha shuwa ka 25 tarik mynta u bnai, khnang ba un pynshai ha kaba ïadei bad ki jingdonkam baroh.
Nongpoh, Naitung 14: Na ka daw ka jingshah ktah palat ki paidbah ha Ri Bhoi District ha baroh ki liang kaba dei na ka jingthud palat ka bording ilektrik ha Ri Bhoi, ka Ri Bhoi Dorbar kan sa leit ban kynduh ïa u Myntri ka tnad bording na ka bynta ban ïa kren bad ban pynsngew ïa ka jingeh ki paidbah kiba shah ktah palat na ka jingthud ka bording ilektrik ha Ri Bhoi.
Ka Ri Bhoi Dorbar ka la pynpaw ruh halor kane ka jingeh ki paidbah, ka dei hadien ba bun na ki paidbah la jan na baroh ki dong bad ki thaiñ ka Ri Bhoi ki la pynpaw ka jingsngewkhia kaba jur halor ka jingthud palat ka bording ha Ri Bhoi, ha kaba ki shnong kiba shah ktah kim dei tang ha ki shnong nongkyndong, ,hynrei wat ka Nongpoh kaba dei ka Head Quarter ka District ruh ka kynduh lang kajuh ka jingeh kaba dei na ka jingthud ka bording Ilektrik.
Haba ïa kren bad u Mawphor, u President ka Ri Bhoi Dorbar, u Bah R.
B Shadap, u la ong ba ka Ri Bhoi Dorbar ka dap da ka mynsiem jong ka jingsngewkhia halor ka jingud jingnam jong kiba bun ki paidbah nongshong shnong ka Ri Bhoi halor ka jinglip bad ka jingthud ka bording ilektrik bad kane ka jinglip lane ka jingthud palat ka bording Ilektrik ha Ri Bhoi ka la long sha ba palat bad ka la ktah shisha ïa ki kam ki jam jong ki paidbah ha kaba ha kane ka juk stad mynta la jan baroh ki kam la hap ban pyndonkam da ka bording ilektrik.
U la ong ruh kine ki jingshisha ki paw ruh ym tang ba ki paidbah ki la ud la nam halor ka jingthud palat ka brooding ha Ri Bhoi, hynrei lah ruh ban sakhi ba na ka por sha ka por ka bording ilektrik kam biang thikna bad ki paidbah kim ioh satia ban pyndonkam ïa ka bording katkum ka jingdonkam jongki ba ka bording ka ju thud bad lip na ka por sha ka por.
“ Ka Ri Bhoi Dorbar ka dap ruh da ka mynsiem jong ka jingsngewkhia ba ka tyllong ban tan bording ha ka jylla ka dei na Ri Bhoi bad haba phai pat sha ki paidbah kim ioh satia ïa kata ka bording kaba thikna kaba dei katkum ka jingdonkam jong ki paidbah" ong u Bah R.
B Shadap, bad bynrap ruh ngim lah ban tip na kaei ka daw ba ka tnad MeECL kam lah ban pynbiang bording kumba angnud ki paidbah bad lada ka long ha kane ka rukom ka long shisha ka jingktah ïa ki paidbah ha baroh ki liang" u la bynrap.
Halor kane ka jingeh ki paidbah ka Ri Bhoi Dorbar ka la hap ban shim da kawei pat ka lynti bad kata ka long ban leit kynduh syndon ïa u Myntri sorkar ba dei peit ïa ka bording Ilektrik ha ryngkat ka dorkhas ban pynpaw ïa kane ka jingeh ki paidbah bad kumjuh ruh ba u Myntri ka tnad bording u dei ban shim khia na ka bynta ban ïa kren sha ka tnad MeECL khnang ba ki paidbah ha Ri Bhoi kin nym mad shuh ïa kane ka jingeh kaba dei na ka jingthud ka bording ilektrik ba ka tnad MeECL ka dei ban pynbiang thikna ïa ka bording ilektrik ha Ri Bhoi, u la bynrap.
Ha kawei ka bynta, ki paidbah ka thain Western Ri Bhoi ha ka thaiñ Jirang ruh ki ju mad ïa kane kajuh ka jingeh kaba dei na ka jingthud ka bording bad la ioh jingtip ruh ba mynta la shi taiew ka bording ilektrik kam poi thikna sha katei ka thaiñ ba ki paidbah ki la duhnong ha baroh ki liang bad wat ka CHC Patharkhmah ruh ka kynduh mawsiang na kajingbym biang ka bording ha kaba ki dawai ba dei ban buh ha ki store room ba pyndonkam da ka bording ki la sniew kaba dei na ka daw ka jingbym don ka bording ilektrik.
Kiba bun ki nongïalam na katei ka thaiñ ruh ki pynpaw ka jingeh kaba khraw bad ki da buh ruh ka jingkyrpad sha ka sorkar ba ki dei ban shim khia halor kane ka jingeh ki paidbah bad khamtam ba ka tnad MeECL ka dei ban shim khia ban weng ïa kane ka jingeh ki paidbah da kaba pynbiang thikna ïa ka bording ilektrik.
Nongpoh, Naitung 14: Ka Khasi Student Union (KSU), Northern Border Area bad Byrnihat Circle kila pdiang bad pynkup burom ïa u samla Jason Lyngdoh u ba bat kum u Sports Secretary ka Khanapara Unit, hadien ba u la wanrah nam bad burom bad ioh ruh ban khur ïaka takma ksiar haka lympung ïakhun MMA kaba la long dang shen ha Noida jong ka Nongbah Delhi.
Ïa katei ka jingpdiang burom bad pynkup burom ïa utei u samla la lamkhmat ruh da u Samla Alex Narleng President ka KSU Northern Border Area, haka jingdon lang u samla Wanphrang Mawthoh President ka Byrnihat Circle, Samla Johny Nongrum Sports Secretary ka KSU NKHD Unit ryngkat ki bahaiing hasem jong utei u samla.
Kum ban shu pynpaw ba utei u samla u la leit ban ïashim bynta ha katei ka lympung ïakhun Mixed Martial Arts kaba la long haka 9 tarik Naitung 2022 haka kyrdan Lightweight Division bad na katei ka lympung u la wanrah ka nam jop ïaka jylla bad khamtam ïaka dong Ri-Bhoi baroh kawei halor ka jingmih ki khlur ïalehkai naka por shaka por.
Katei ka jingpynkup burom jong ka KSU ka long ruh kum ka jingai mynsiem ïa utei u samla u ba dei ruh u dkhot jong ka seng ba un dang lah ban kilan shuh shuh naka bynta kiwei pat ki jingïakhun ba kham heh, ban long ruh ka nuksa kaba bha sha ki para samla baka jinglehkai bad ka jingpyndonkam hok ïaka sap ka long kaba donkam, ban lait ruh naki jingmlien bad ki jingdih buaid kiba pynsniew ïaka met.
Ki nongïalam ka KSU kiba la pdiang burom kila pynpaw ruh ka jingsngewkmen bad kyntu ruh ïakiwei ki para samla ba ki dei ban long ki samla kiba don ka jingkitkhlieh ïaka imlang ka sahlang bad ban kiar naki jingmlien ba sniew.
Shillong, Naitung 14:Ka seng Confederation of Ri Bhoi People (CoRP) hynne ka sngi hapoh ka jingïalam u Bah Bandary Ryntathiang President ryngkat ka jingdonlang u Roland Lyngdoh President Nongpoh Circle, bah Shainingstar na Central Zone bad kiwei ki dkhot ki la leit jurip ïa ka jingkieng Dwarksuid ha surok bah Shillong Bypass halor ka jinglong jingman ka jingkieng kaba la orpait bad synjor na ka jingïaid ki trok kit palat pud hadien ba ka jingtwa ka jingkieng nar ne Belly Brigde ba la shna da ka Border Road Organisation (BRO) ka la pra noh tang hadien shisnem.
Haba kren bad ki nongthoh khubor u President ka CoRP bah Bandary Rantathiang ula ong ha ka jingjurip na ka liang ka seng ka lap ba katei ka jingkieng Dwarksuid ka dei jingkieng ba rim naduh ka NEC Road bad la shu pynbha da ka NHAI ha ka por ba shna ïa ka Shillong Bypass bad mynta bun ki jaka ki la orpait bad la lap ba la shu syrdep da ka dewbilat ban pyndam ïa ki jaka orpait bad ka long ka jingma ïa ki paidbah nongleit nongwan namar ym lah ban tip ka lah ban twa ha kano kano ka por.
“Ka seng kan sa wad jingtip lyngba ka hop wad jingtip (RTI) balei ba ka NHAI kam shna ïa ka jingthymmai ha ka por ba shna ïa ka surok Bypass bad balei ka jingkieng Belley Brigde ba T.
3 klur ba shna ka BRO ka twa tang hadien khyndiat bnai katba ha ka por ba paw katei jingkieng nar kan shan kumba 10 snem" ula bynrap.
U Bah Bandary u la ïathuh hynne ka sngi ki la bat katto katne ki trok ba ïaid na katei ka jingkieng ba wan na Assam bad Jaintia hills bad ki driver ki ïathuh ba ki kit 20 haduh 40 tone bad ym don satia kiba peit wat la ki bor district ki la mana bad sieh da ka sign board bay m shah ban ïaid ïa ki kali ba kit palat 10 tone naduh ki bnai ba la dep.
Hynrei kaba lyngngoh ki trok ba kit haduh 40 tone ki dang ïaid beit haduh mynta bad kane ka jingleh ka sorkar ka pynkulmar ïa ki paidbah nongleit nongwan.
Kumta ula kyntu ïa ka sorkar jylla bad ki bor district ban peit halor kane khnang ba kan ym wanrah ki jingjia ba sngewsih ïa ki paidbah bad lada la shah ban ïaid ki kali palat 10 tone ki bor district ki dei ban weng noh mardor ïa katei ka jingthoh ba mana ban kit palat 10 tone namar ka lah ban wanrah pynban ka jingkulmar ne sngewthuh bakla ïa ki paidbah ka thain naba ki trok ba kit palat palat 10 haduh 40 ki ïaid man ka sngi.
U Bah Bandary ula kyntu ïa ki bor pynïaid district bad ka sorkar jylla ba ïa mynta shipor kim dei ban khang noh syndon ban ïaid ki kali ba kit palat paud, katba ym pat lah ban pyndep ïa ka jingkieng ba dang shna thymmai namar lada katei ka jingkieng ka twa noh kan ktah ïa ki paidbah ka thain Ri Bhoi sepngi bad ka jylla baroh kawei.
Ula ong na ka liang ka seng shen ka sa leit ban kynduh ïa ki bor district ban ïakren halor katei ka mat ban lait na ki jingjia ba sngewsih.
Haba kylli na ki pulit kiba ap ha katei ka jingkieng, ki la pynpaw ba kim lah leh eiei ïa ki kali ba kit palat pud namar ka shong ha ki bor bahalor bad ka kam jong ki long ban peit ïa ka jingïaid beit ki kali ban lait na ka jingsah kut ki kali.
Shillong, Naitung, 14 : Ki paidbah nongshong shnong jong ka shnong Mawpud kaba hap hapoh ka Ranikor C&RD Block jong ka South West Khasi Hills haduh mynta ki la im khlem ka umbam umdih haduh mynta na ka daw ka jingdkhut jong ki pipe um na ka jingtwa khyndew.
U Myntri Shnong jong ka shnong Mawpud u Bah MacDonald Thongni u la ïathuh ba ka shnong kam shym la ïoh shuh ïa ka umbam umdih na ka daw ka jingtwa khyndew kaba la jia ha ka 16 tarik Jylliew, 2022 ha Lad Domalein kaba jngai kumba 5 kilomitar napoh shnongU Bah Thongni u la ïathuh ba ka jingpynpoi ïa ka umdih ha ka shnong Mawpud ka la shah ktah namarba ka tyllong um ka don ha Photsohbar bad baroh ki pipe um kiba la thep ha tyllong um kiba pynïasoh bad ki pipe um ba la pynpoi ïa ka umdih shapoh shnong ki la shah pynjulor na ka jingtwa khyndew ha ka 16 tarik, Jylliew.
“Ïa mynta, ki paidbah ki hap ban leit tong um na ki tyllong um kiba don hajan ka shnong bad mynta ka shnong ka don hapdeng ka jingtyrkhong um kaba shyrkhei bha," la ïathuh u Bah Thongni.
Halor kane, u Bah Thongni u la kyntu ïa ka tnat PHE ba kan shimkhia noh kham kloi katba lah ban maramot ïa ki pipe um ha ka tyllong um ha Photsohbar.
Shuh shuh u Bah Thongni u la kyrpad ïa u MLA u Bah Pius Marweiñ ban shimkhia lem halor kane ka kam ban ïakren bad u Myntri ka tnat PHE ka Sorkar Jylla khnang ban weng noh kham kloi ïa ka jingtyrkhong um ha kane ka shnong.
Jowai, Naitung 14: Ka Shad ñiam Behdeiñkhlam kaba ju long shisien shisnem jong ka Seiñ Raij Jowai mynta ka sngi (Muchai) kala poi noh sha kaba kut hapdeng ka jingiphuh iphieng ba la shim bynta ki khun ka Raij Jowai ha ryngkat ka shad ka kmen bad ka put ka tem.
Ïa kane ka shad ñiam Behdeiñkhlam kaba ki khot ka ‘saw sngi lai miet’ ka la sdang naduh ka 11 tarik bad pynkut mynta ka sngi Muchai 14 tarik ha kaba la pyndep ïa ki jinglehniam naduh ka nguh ka dem, ka suit ka shor, ka jingpyndep ïa ka Siang ka Pha, ka jingleit rah ïa ka Symbood Khnong, ka Khnong Blai, ki Deiñkhlam, ka bam tyngkong, bad kiwei de ki kam ñiam kam rukom ba la pyndep da u Dolloi ka Elaka Jowai, u Langdoh, u Pator bad ki Waheh Wasan.
“Mynta u snem 2022 la pynlong jinglehñiam ka Behdeiñkhlam shibynta na ka jingrakhe ïa ka jingdap 50 snem ka jylla bad ka jingïoh laitluid jong ka Ri India kaba 75 snem mynta ne ka Azadi Ka Amrit Mahotsav".
Ha ryngkat ka jingïatreilang bad ka North Eastern Council (NEC) Shillong, ka tnad Tourism, ka Planning, Art and Culture ka jylla.
Baroh ki Rot kiba la wan pynpoi mynta ka sngi kut hapoh ka Syiem Aitnar kila don haduh 13 tylli, ïa kiba la shna kyrpang da ki dong bapher bapher hapoh ka Raij Jowai kumjuh na ka Seiñ Ummulong, ka seng Khasi Seng Kmie.
Kine ki rot kila pyni kum ka lad ban ïada ïa ka mei mariang ban lait na ki jingjaboh, ka pyni ka jingkitkhlieh jong u Kñi ha ka ïing ka sem, kumjuh ka jingngop ha ka jingpyndonkam palat ïa ka Mobile Phone, ki jingdih ba sniew bad kiwei kiwei de.
Ha kane ka sngi pynkut ïa ka Behdeiñkhlam la wan ban sakhi lang da u Arjun Ram Meghwal Minister of State for Parliamentary Affairs & Culture jong ka sorkar kmie, u Chief Justice ka Meghalaya High Court u Sanjib Banerjee, u MP ka Rajya Sabha Dr.
Wanweiroy Kharlukhi, u shongknor ka ïing dorbar thawaiñ ka jylla bah Metbah Lyngdoh, u Director General of Police ka jylla u Dr.
Lajja Ram Bishnoi, IPS, u myntri sorkar bah Shanbor Shullai, ma Kyrmen Shylla, u President ka BJP Meghalaya bah Ernest Mawrie, ki ophisar sorkar nalor ka jingdonlang u President ka Seiñraij ma O.
R Challam, General Secretary ma A.
Sumer lem bad kiwei de.
Na ka liang ki nongïalam ka Seiñraij Jowai ki la pynpaw ka jingsngewnguh ïa baroh kiba don bynta ha kane ka lehñiam naduh basdang jong ka tad haduh bakut jong kane ka sngi, ha kaba la lah ban pyndep ïa ki ñiam ki dustur jong u longshwa manshwa.
Ka Seiñraij Jowai ka kyrmen skhem ba jingpyndep ïa ka lehñiam Behdeinkhlam ka dei kawei na ki bynta ban beh ïa ka pang ka shitom, ka bamsap bampong, kan ïada ïa ki khun samla na ka jingdih pynbuaid kum u Drug, ka kyiad, ban ïada na ka jingshah thombor ki kynthei khynnah bad kan wanrah syndon ïa ka bha ka miat, ka roi ka par ha ka ïing ka sem, ka shnong ka thaw bad ka ri hi baroh kawei.
Haba phai sha ka lehñiam ba khadduh jong kane ka Behdeiñkhlam mynta u snem naduh ka por mynstep ka la don ka Bam Tyngkong ha ïing Langdoh, ka kynting khnong ka Loompyrdi ha ïung Langdoh, ka Sympat ïung, katba haka por nongphai sngi kaba dei ka bynta ba kongsan jong ka lehñiam la pynhiai ïa ka Deiñkhlam, ka Kymbood Khnong, ka Khnong Blai bad ki rong ki rup ha la Syiem Aitnar da ka jingsakhi lang jong ki hajar ngut ki nongwan peitkai kiba dei na kylla ka Ri Khasi Jaiñtia.
Katba ha ka por janmiet la don ka Datlawakor hapdeng u Langdoh bad u Sangot Paswet ha ka jingïaleh ka kynhun u Langdoh kala long ka nongjop kaba mut ba u kba u khaw un khambha sha ka thaiñ pynthor wah mynta u snem.
Na ka liang u President ka Seiñ Raij ma O.
R Challam ula ai khublei kyrpang ïa baroh kiba ïadon bynta lang ha kane ka lehniam Behdeiñkhlam mynta ka snem 2022 hadien ar snem khlem da ïoh lad satia ban ïa shim bynta laidluid jong ki khun ka raij, da kaba u ai khublei ruh ïa ki tnad sorkar kiba la pynïaid beit pynïaid ryntih ïa kane ka Behdeiñkhlam mynta ka snem.
Shillong, Naitung, 14: Ka sorkar MDA ka phaikhmat ban pynlait ïa ki paid nongshong shnong na ka jingjynjar ban pyndap umdih ha la ïing la sem namar ki hap ban leit tong um na shajngai ban ïoh umdih.
Kumta ban pynkut ïa kane ka jingeh ki paidbah ha kaba kut jong u snem 2019, ka Sorkar Meghalaya kala pyntreikam ïaka Jal Jeevan Mission ban weng ïaki jingeh ha kaba ki la ïakynduhda ki nongshong shnong.
Kumta da ka jingtrei shitom tang hapoh ki ar snem kumba 40 % la lah ban pynpoi umdih shaki thliew iing ki briew bad ia kaba sah yn sa pyndep noh shen.
Da ka jingmih na ka jingtreikam ïaineh bad ka jingtrei shitom ka sorkar jylla, ka Jal Jeevan Mission kala long kaba jop ha ka ban pynduna ïaka jingeh ba ia dei bad ka umbam umdih haka jylla.
Lyngba kane ka mission ki ar tylli ki shnong ka Aminda Simsanggre bad ka Chambagre ha West Garo Hills ki la ïoh ïaka khusnam Best Village Panchayat ha ka National Waters Awards ha ka kyrdan ba ar bad ba lai.
Kum ka nuksa ka Renoobala Marak, kawei na ki longkmie kaba na South Garo Hills Meghalaya, ka hap ban ïaid jngai bad kiew artet ban leit tong um.
Kane ka mut ba kaba bun na ka por jong ka la hap ban pynlut ha kaba pyndap um ha ïing.
Ka jingjynjar ban leit tong um bad ban kiew artet ka long ka bym lah ban mutdur.
Hynrei ha kum kane ka rukom, ki khynnah bad ki kynthei ki bunkam tang ha kaba leit tong um ban ïa kaba pynlut por ha kaba trei ïa kiwei pat ki kam ban kamai jakpoh lane jingpule.
Te kumta ka jingïashim bynta ki kynthei ha ki mission project ka duna bha, ka jingsangeh pule ki khhynnah ka kham kiew ban ïa kaba ju long.
`Haba kren halor ka jingjop, u Conrad K Sangma, Myntri Rangbah ka jylla, u la pyntip, “Naduh hyndai hynthai, ka Meghalaya ka dei ka jaka kaba don bun eh ki um kiba mih na ka mariang kiba khuid tam ha ka pyrthei.
Hynrei, kumba ju long ha kiwei pat ki jaka lum, ki briew ha Meghalaya, khamtam ki kynthei bad khynnah, ki ïakynduh shibun ki jingeh ban ïoh ïa ka umbam umdih sha jngai na la ïing la sem.
Ban ïoh ïa ka um ka bakhuid ka dei ka ba donkam eh haka jingim briew.
Ka don ruh ka jingktah haka imlang sahlang bad ka ioh ka kot.
Kumta kawei na ki mat bakongsn tam jong ka Sorkar ban pynsuk ïa ka jingshem jynjar ki nongshong shnong ka Meghalaya ka long lyngba kane ka mission.
Kane kan ïarap ban kyntiew ïaka roi ka par ka jylla ha ki liang baroh.
Haba ka sorkar Meghalaya kala sdang ban pyntreikam ïa kane, ki la ïakynduh shibun ki jingeh, shwa u snem 2019, tang kumba 4,554 tylli ki longïing ki la ïoh umkor haduh ha ïing, kane ka , thew, ba tang kumba 0,77 na ka 100 jong ka jingdon ki longiing ki don ïa ka um kor haduh ïing.
Da ka jingpyntreikam kaba bniah bad ka jingkyntur bajur, tang hapoh ar snem 6 bnai, haduh 2.
4 lak tylli ki longïing ki la ïoh um haduh ïing.
Ka jingkiew ka Meghalaya ka long kaba ai nuksa, kaba wan haka kyrdan kaba ar ha ka ri kum ka jylla kaba kiew stet tam ha ka ri.
Ka Meghalaya mynta ka don 1,461 tylli ki shnong ha kaba la lah ban pynpoi um kor ha man la ka thliew ïing.
Kum kane ka nuksa babha kala wanrah ka jingkiew haka jingïashim bynta ki briew ha ka jingïoh kam ha nongkyndong lyngba ka MNREGS bad ka la pynkupbor ïaki kynthei ka jylla ban plie ka lad ban kamai kajih lyngba ki SHG.
Na ka daw ka jingïoh um khlem pud, ki khynnah skul kim donkam shuh ban pynlut por ban leit tong um.
Ka jingsangeh pule ki khynnah skul ruh kala hiar shibun na ka 28 naka 100 sha ka 19.
5 na ka 100 hapoh shisnem.
Shuh shuh, ka sorkar jylla ka thmu ban pynïoh um kor shuh shuh sha ki 3.
5 lak tylli ki longïingDa ka jingphai khmat sha ka koit ka khiah, la thung 31 tylli ki jaka ban test ïaka um ha ka jylla.
Ki la don ruh ki jingpyrshang ban pymïoh umdih bad kiwei kiwei de ki jingdonkam ha ki skul, bad anganwadi centre, bad haduh mynta la lah ban pynpoi umdih sha ki 7,703 tylli ki skul (58 naka 100 bad 2,831 (62 naka 100) ha ki anganwadi centre ki la ïoh um kor.
Haba pdiang ïa kane ka jingkylladur, ka Sorkar India kala shim bad pdiang ïa ka Aminda Simsanggre bad ka Chambagre ha West Garo Hills ba kin wan ha ka kyrdan ba 2 bad ba 3 ha kaba ïadei bad ka jingïoh ïaka khusnam ‘Best Village Panchayat’ ha ka National Water Awards kaba lai ha u snwm 2020.
Kum ka Renoobala Marak, kiba bun na kiba sah ha ki thaiñ nongkyndong kila lait na ka jingjynjar ban leit tong um sha ki ïing jong ki.
Ki la don ïaka um kor haduh ïingsah ban dih, bad ki la nang kham ïoh ïaka por ban trei ban ktah bad ban kamai kajih bad kiwei kiwei ki kam.
Ka Sorkar Meghalaya kala jop ha ka ban pynioh um sha ki ïing ki sem sha palat 2.
4 lak tylli ki longing hapoh 3 snem.
Shillong, Naitung, 14: Ka Khasi Students Union (KSU) ha kine ki khyndiat sngi ka la ïoh ujor na ki phew ngut ki samla Khasi kiba kamai da kaba kit nongleit jingleit da ki thuk thuk lyngba ki Apps ki bapher bapher kum ka Rapido halor ka jingkhang noh ka tnad Transport ïa kine ki Apps kaba treikam hapoh u pud u sam ka jylla Meghalaya.
Ka KSU ka sngewkhia shikatdei eh hadien ba la ïoh ïa ka jingujor ha kaba la sngewthuh da ki spah ngut ki samla ki duh noh ïa la ka jong ka jakpoh.
Ka Seng ka sngewthuh ruh ba ka jingkhang jong ka tnad Transport ka lah ban dei ha ki nongrim kiba ïa dei bad ki aiñ ki kanun ka jylla, ong u kyrwoh ba la phah da u General Secretary ka seng u samla Donald V.
Thabah.
Kumta lyngba une u kyrwoh, ka seng, ka kyntu ïa ka tnad Transport ban wad lad wad lynti ban pynïoh lad ïa kine ki samla ban kamai biang lyngba ki thuk thuk katkum ki kyndon aiñ ka tnad.
Kum ban shu ai nuksa, ka jylla Mizoram ha u snem 2017 ka la ai Permit ïa ki thuk thuk ban kamai kit ïa ki nongleit jingleit ha kylleng ka nongbah Aizawl lyngba ka Two-Wheelers Taxi Service.
Shuh shuh ruh hadien, ka tnad Transport jong ka sorkar Mizoram ka la seng la ka jong ka Online App kaba la tip kum ka Huiva kaba ïa syriem bad ki Apps kum ka Rapido, Ola, Uber bad kiwei kiwei.
Kane ka App ka dei kaba treikam beit thik tang ha Mizoram bad la pynïaid ïa kane ka App la leh hi da ka Sorkar Mizoram na ka bynta ka jingmyntoi ki nongkamai thuk thuk bad ki paidbah.
Ka seng ka sngew ba kumba leh ha Mizoram, ka Meghalaya ruh ka dei ban shim kumjuh kum kine ki sienjam ka ban long ka lad ai kam ïa ki samla.
Shillong, Naitung 14 : U Myntri Rangbah ka Jylla, Conrad K Sangma u la ong ba kan don ka jingktah kaba jur ïa ka pla pisa jong ka sorkar jylla lada pynbun shuh shuh ki Battalion ha ka jylla na ka bynta ban pynkhlaiñ ïa ka jingtreikam jong ka tnad pulit.
Katei ka jingkren jong u, kadei halor ka jingkwah jong ka Police Department ban kyntiew noh ïa ka battalion sha kaba 7 bad kaba phra.
Haba pynpaw ïa kane hadien ka jingïalang bad ki Superintendent of Police kumjuh bad ki Commandant ha kane ka sngi Balang, u Myntri Rangbah u la ong ruh ba ka sorkar jylla mynta kan hap ban da pyrkhat sani bha ha shwa ba kan shim ïa katei ka sienjam.
Da kaba pynpaw ba kin hap ba da bishar bniah bha ha shwa ba kin shim ïa ka rai, u Myntri Rangbah u la ong pat, “Ka jingïakren halor kane ka phang ka dang ïaid tangba ngim pat shim ïa kano kano ka rai.
"Lah ban kdew hangne, ba dei ha u Jylliew jong u snem ba la dep, u Myntri Rangbah u la ong ba ki donkam ïa ka jingkyrshan lang jong ka sorkar pdeng na ka bynta ban pynkha thymmai shuh ïa ki battalion, tangba ka jingkit kaba khia pat kan dei ha ka sorkar jylla ban pynïaid nangtei shakhmat.
Halor kane, u Myntri Rangbah u la ong ba ha kaba sdang hi ka jingpynlut kam da dei kaba haduh katta katta hynrei lada kaban ktah pat kan dei hadien, kata ha ki 15 – 30 snem hadien.
“Dei na kane ka daw ba ngi hap ban bishar lut ha baroh ki liang," la bynrap shuh shuh u Myntri Rangbah.
Mairang, Naitung 14: Ka Hima Nongkhlaw, ka la rai ban pynkynriah noh ïa ka ïew Langstieh na ka 16 tarik sha ka 18 tarik mynta u bnai.
U Myntri Boldness Lyngdoh Nongum, u la ïathuh ba ka daw ba la pynkynriah ïa ka sngi longïew, kadei halor ka jingburom ïa u Myntri Lawrence Basaïawmoit, uwei na ki Myntri ka Hima, ha kaba ka sngi tep ïa u kan long ha ka 16 tarik mynta u bnai.
Nangta ka ophis Syiem jong ka Hima ruh ka la khang naduh ka 13 haduh ka 16 tarik mynta u bnai bad kan plie pat ha ka 18 tarik.
Ha kaba ïadei bad ka jingrakhe ïa ka lyngkhuh sngi ïap jong u Tirot Sing Syiem, u Myntri Nongum , u la ïathuh ba ka jingrakhe kaba la pynbeit da ka shnong Nongkhlaw kan ïaid beit, hynrei na ka liang ka Hima pat kan pynlong da ka jingbuh syntiew ha u Motdur jong u Tirot Sing Syiem, uba don ha Mairang ha ka 17 tarik ha ka por 9 baje mynstep.
Na ka liang u Myntri u wer ïa ki Sordar bad ki paidbah kat kiba lait ban ïadon lang ha kane ka jingbuh syntiew ha Mairang.
Shillong, Naitung 14 : Ka HYC Mawlai Circle ha ka janmiet sngi Palei hapoh ka jingïalam u samla S.
Marwein ka la leit sha ka shnong Mawlai Umshing Mawkynroh ban leit beh ïa kumba 16 ngut ki bar jylla lyngba ka Sier Lapalang Operation kiba wan trei wan ktah ha katei ka shnong.
Katkum ka kyrwoh na ka seng, la ong ba bun ki nongbylla na Mawlai ki hap ban leit trei shaduh ki thain Upper Shillong, Laitkor, Ri Bhoi, bad jngai na la shnong namar ba kim ju ïoh bylla shuh na Mawlai ha Mawlai.
Kumta ki sngew kyndit ban ïoh pat ba kitei ki ki bar jylla na kiwei ki Jylla ki ïoh ban trei ban ktah hapoh ka shnong Mawlai.
Shillong, Naitung 14 : Ka Jylla ha ka sngi Palei ka la sakhi ba ka jingdon ki briew kiba ïabit thymmai ïa u khniang jingpang COVID-19 ka la poi haduh 32 ngut kaba pynlong ïa ka jylla mynta ban don haduh 141 ngut kiba shah sumar ha kylleng ki bynta jong ka jylla.
Kitei kiba ïabit thymmai thymmai ki kynthup ïa ki 20 ngut na West Garo Hills, 9 ngut na East Khasi Hills, 2ngut na North Garo Hills bad iwei na South Garo Hills.
Katba ki 22 ngut kiwei pat kiba koit ha kane ka sngi ki kynthup ïa ki 14 ngut na East Khasi Hills, 6 ngut na West Garo Hills bad mar iwei na Ri Bhoi bad West Jaintia Hills.
Kumban shu kdew hangne, ka distrik kaba bun kiba ïabit ïa kane ka jingpang ka dei ka East Khasi Hills bad West Garo Hills kaba don mar 55 ngut ki nongpang bud sa ka Ri Bhoi da ki 19 ngut.
Shillong, Naitung 14: Ka Seng Samla Shnong Sohryng kham Pyllun haka 11 tarik, Naitung 2022 kala rakhe ïaka World Population Day ha ïingdorbar shnong SohryngkhamKa kyrwoh na ka Seng, ka ong ba la pynlong ïa kane ka prokram da ka jingïatreilang bad ka Nehru Yuva Kendra Sangathan (NYKS) Shillong.
La pynïaid ia kane ka jingrakhe da u Bah Banmankhraw Pyngrope.
U Bah Ricky Khonglam, Education Secretary ka Seng Samla Shnong u la batai bad ai jingshai ïa ki ba wan sha kane ka jingrakhe ïa ka theme jong ka World Population Day mynta u snem kaba ong “A World of 8 billion – Toward a resilient future for all – Harnessing opportu nities and ensuring rights and choices for all.
La ïashim bynta ruh da ka debate ha kane ka sngi na ki samla kiba kyrshan bad pyrshah ïa katei ka topik.
Shillong, Naitung, 14: U MLA barim ka Mawkynrew Constituency (Dienglieng ha kato ka por), Bah Martle N Mukhim u la ong ba ka jingjop ïa ka elekshon MDC ha u 2019 ka la ai mynsiem ïa u bad ruh ïa ki nongkyrshan ban ïaid shakhmat ban pynkhreh pat na ka bynta ka elekshon MLA kaban long ha u 2023.
“Ha ka elekshon MLA ha u 2018 ngi shah rem tang khyndiat eh, hynrei ka jingjop pat ha u 2019 ka la ai mynsiem ïa ki nongkyrshan ba ngan aireng biang ha kane ka elekshon MLA ha u 2023," ong u Bah Martle haba kren bad ki lad pathai khubor.
Utei u nongmihkhmat uba la bat teng ruh ïa ka shuki Myntri ha ka sorkar jylla u la ong ruh ba watla um dei u briew uba don ka spah ka phew pynban ka mynsiem shakri bad ka jingtreikam da ka jingieid ka pynlong ïa ki paidbah ban ïai bteng ban kyrshan ïa u.
“Hadien ba nga rem ïa ka 2018, ki paidbah ki la ong lypa ba donkam ban ïakhun ïa ka elekshon MDC ha u 2019 khnang ba ki nongkyrshan kin ym saphret.
La ïa kren lypa ruh ba lada jop ne rem dei ban ïakhun beit ha u 2023, kumta ka jingjop ha u 2019 k ala dei u mawkyndon na bynta ka elekshon 2023," la ïathuh shuh shuh utei u rangbah ba bat ruh kum u Executive Member ka KHADC.
Nalorkata, u la ïathuh ruh ba ha ka por ba u jop biang ha ka elekshon 2019 kiba bun ki la lyngoh lut.
“Kadei ka jingpynïaid ba stad jong u Kynrad ba ngi ïoh ïa ka jingjop kaba don burom," u la ong da kaba ïathuh ba ha katei ka elekshon MDC ki ïoh ruh ïa ka jingkyrshan kaba radbah na ki nongkyrshan ka NPP kumjuh ruh na ka Congress.
Shillong, Naitung, 14: Ka Federation of Khasi Jaiñtia and Garo People (FKJGP) Central Body ha ka sngi Palei ka la dawa ïa ka Sorkar Jylla ban siew bailut ksan ïa kiba la mynsaw ha ka jingkhyllem ka jaka shong peit kai phutbol ba la shna rynsan tang da kaba shu teh da ki siej ha Third Ground, Polo.
Ka jaka shong peit kai phutbol ka la khyllem katba ka jingïalehkai ha ka kylla step hapdeng ka Mawlai Sports Club bad ka Ryntih Football Club ka ka dang ïaid shakhmat ha ka lympung ïalehkai OC Blue Shillong Premier League 2021-22 ba la pynlong da ka Shillong Sports Association (SSA).
“Ha ka jingsynshar jong ka Sorkar MDA mynta ngi shu ïohi beit tang ki jingkhyllem.
Ki jingkieng ruh ki khyllem, ki surok ruh ki twa, ka tnum jong ka Assembly ba thymmai ruh ka khyllem bad sa mynta ka sngi ka jaka shong peitkai phutbol ki paidbah ha Polo ruh ka la khyllem," ong u Vice President ka FKJGP u Bah Kitboklang Nongphlang haba ïakren bad u Mawphor lyngba ka telephone.
“Ngi ïohi ba ka tnat Sports and Youth Affairs jong ka Sorkar ka la phiel namarba ka jingpynlong ïa ka Meghalaya Games ha kine ki khyndiat bnai ka la phiel.
Ki jingdkoh suda ha kiba bun ki liang.
Ngi suba ba ka don ka jyrsieh bamsap kaba jur," la kynnoh une u nongïalam ka FKJGP.
Ngi pynrem jur ïa kane ka jingbym shimkhia jong ka Sorkar bad ka tnat Sports and Youth Affairs ka dei ban siew bai lutksan ïa kiba mynsaw ha ka jingkhyllem ka jaka peit kai phutbol ha Polo mynta ka sngi, u la ong.
Ula ong ba la donkam ban tohkit ïa kane ka jingjia namarba ka jingkhyllem jong kane ka jaka peit kai ka dei kaba la bei pisa da ka tnat Sports and Youth Affairs jong ka Sorkar Jylla sha ka Shillong Sports Association (SSA).
“Ngam tharai ba ka SSA kan pynlut pisa haduh katto katto ban shna ïa ka jaka peitkai jong ki paidbah," u la ong.
Shilong, Naitung 14: U MLA ka Shillong West Constituency u Bah Mohendro Rapsang ha ka sngi Palei jong ka 14 tarik Naitung u la pynpaw ïa ka jingpyrshah halor ka jingthmu ka sorkar ban ai jaka bad pynkynriah ïa Harijan kiba shong ba sah ha Them Ïewmawlong sha ka jaka ba don hajan ka R.
P Chest Hospital kaba don ha Mawbah, Upper Mawprem.
Haba ïakren bad u Mawphor u Bah Mohendro u la ïathuh ba na ka liang jong u, u la ïakynduh ruh bad u Bah Prestone Tynsong uba dei Chairman ka High Level Committee(HLC) kaba ka sorkar ka la thung ba kan peit bniah ïa i kot ki sla bad ïa ka jingthmu ban pynkynriah ïa ki Harijan kiba shong ba sah ha katei ka jaka.
U Bah Mohendro u a ïathuh ba ka jingpyrshah jong u ban pynkynriah sha katei ka jaka ka long namar ka jaka kaba kan ai ka don ha jan ka jaka ba ai jingsumar ïa kiba pang TB, ka jaka kaba kin ai na bynta ki 342 tylli ki longïing kan wanrah ïa ka jingkhapngiah ha shnong ha thaw bad ruh namar ki nongïalam shnong bad ki paid nongshong shong hi baroh kim pdiang satia ïa kane ka jingthmu ka sorkar ban wan buh Colony ha katei ka shnong.
Shuh shuh u la ïathuh ba na ka liang jong u ryngkat ki nongïalam shnong kin sa leit ban ïakynduh bad u Bah Prestone ban pynpaw ba da lei-lei kin ym pdiang ïa kane ka jingthmu ka sorkar.
Kumban shu pynkynmaw ba ka sorkar ha ka sngi Balang jong ka 13 tarik ka la ïathuh ha khmat ka Ïingbishar Meghalaya High Court ba ka sorkar ka la dep pynkhreh ïa ka Blue Print bad ka la rai ruh ba kan ai jaka 3 Akar ha jan ka R.
P Chest ha Mawbah ryngkat ka ïing paki bun mala ba kan tei na bynta ki Harijan kiba shong ba sah ha Them Ïewmawlong.
Shillong, Nailar 14 : Ka East Khasi Hills Cricket Association (EKHCA) ha ka sngi Saitjaiñ ka la bteng ïa ka prokram wad khynnah ïalehkai (Talent Search) ha Mawsynram ha kaba ki khynnah shynrang bad kynthei ki la wan ban ïashim bynta.
Ka EKHCA kan bteng pat ïa katei ka prokram ha ka 19 tarik Nailar ha Pynursla naduh ka por 9 baje mynstep.
Shillong, Nailar 14 : Ka Meghalaya Judo Association ka la pynpaw ka jingsngewkmen ba ki don phra ngut ki nongïalehkai Judo shynrang bad kynthei jong ka Meghalay Judo Association ki la shah jied ban leit mihkhmat ïa ka jylla sha ka lympung ïalehkai Senior National Judo Championship 2022-23 ka ban long sha Lucknow naduh ka 16 tarik haduh 20 tarik Nailar 2022.
Ki nongïalehkai ha ka liang ki shynrang ki kynthup ïa u Oshomcare M.
Sangma, Nangïaid L.
Pyrtuh, Victor Deb bad u Shuvam Kumar Singh.
Ha ka liang ki kynthei ka Ibadashisha Marweiñ, Fwrmaiti Daimary, Sandini Rani Daimary bad Rishka.
Ïa katei ka kynhun yn ïalam da u Bah Joey Warlarpih kum u coach bad Bah Dame H.
Dkhar kum u manager.
Shillong, Nailar 14: Ka kynhun ki Samla ka Jylla ryngkat ki riew rangbah, ki la noh synñiang ban ïarap ïa u Bah Hubert Paliar, u Rangbah u ba don hapdeng ka jingduna ki dkhot met u ban leit ïakhun ïa jingïakop khun kti ne Arm Wrestling sha Turkey.
Lah ban kdew hangne ba u Bah Hubert uba shong ba sah ha Nongkseh, u la shah jied ban leit ïakhun sha ka World Championship ha Turkey, hynrei u la shem jingeh ban leit namar ba um ïoh jingkyrshan na ka sorkar.
Hynrei la don katto katne ki samla na Shnong jong u, kiba la isynei bad ki bym kwah ba ka sap kaba u don ha kane ka jingïalehkai Sport kan sepei noh.
Ki la pynmih da ka video ha kaba i kurim jong u, i la kyrpad lyngba ka video namar ba u Bah Hubert um lait bha ban kren.
Lyngba kane ka jingkyrpad, kiba bun ki ka ïa noh synñiang bad ka pisa kaba la noh da ki samla bad kiwei kiwei pat ka la mih haduh 1,75,300 tyngka.
Ka pisa ka la poi 75,300 da ka kti kine ki samla ba la leit ai ha ka 12 tarik bad 1 lak pat ka poi beit ha ka account jong u Bah Hubert.
Shillong, Nailar 14 : Ka OM Roy Memorial Secondary School, St Anthony’s LP School bad ka Shillong College ki la ïoh khur ïa ka nam lahduh ha ka lympung ïalehkai karate kaba la tip kum ka 28th Inter School & 10th Inter College Karate Tournament 2022, kaba la poi noh sha kaba kut ha ka sngi Saitjaiñ ha Laban.
Ïa katei ka lympung ba lai sngi ba la pynïaid da ka All Meghalaya Karate-do Association (AMKA) ba la pynlong ha Laban SC Indoor Stadium ki la don haduh 300 ngut ki karatekas na ki 45 tylli ki skul bad hynriew tylli ki college kiba la wan ban ïashim bynta.
Ka skul ha ka liang ki kynthei la jop nam lahduh da ka OM Roy, kaba la jop saw tylli ki takma ksiar, lai tylli ki takma rupa bad lai tylli ki takma rnong, katba ka Kiddies Corner Secondary School ka wan ba ar da kaba khur lai tylli ki takma ksiar bad lai ki takma rnong.
Ka St Anthony’s LP School ka khur saw tylli ki takma ksiar, ar ki takma rupa bad phra tylli ki takma rnong kaba dei ha ka liang ki shynrang, ka Providence School kaba wan ba ar ka khur saw tylli ki takma ksiar, ar ki takma rupa bad saw tylli ki takma rnong.
Haba phai sha ka jingïakhun hapdeng ki college, ka Shillong College ka wan ha ka kyrdan ba nyngkong bad khur ïa ka nam lahduh da kaba jop lai tylli ki takma ksiar, lai ki takma rupa bad hynñiew tylli ki takma rnong, katba ka St Edmund’s ka wan ba ar da kaba khur lai tylli ki takma ksiar bad kawei ka takma rupa.
Ïa katei ka tournament la plie pyrda da u Bah Ransom Sutnga uba dei u President jong ka Mawkhar SC ha ka jingdonlang u Bah Finely L Pariat General Secretary ka Meghalaya State Olympic Association (MSOA).
Katba u Bah John F Kharshiing uba dei u Working President jong ka MSOA u la pynhap pyrda noh ha ka jingdonlang u Bah Dipshon Ryntathiang dkhot jong ka MSOA, ki nongkitkam ka AMKA bad kiwei kiwei.
Haba phai sha ki khusnam shimet ba kynthup ïa ka nam Best Karateka, ha ka liang ki shynrang jong ka kyrdan senior la ïoh da u Cheltis Shylla (Providence School)ha ka kyrdan ki Junior la ïoh da u Eric B Ryngnga (St Anthony’s LP School), katba ha ka liang ki kynthei jong ka kyrdan Senior la ïph da ka Rebeka Nongspung (Providence School) bad ha ka liang ki Junior la ïoh rah da ka Emika D Myrthong (BK Bajoria School).
Katno ka long kaba sngew synei ban pyrkhat shaphang kito kiba ïa ngat ha ka apot jong ka jingkyrni ha ka jingdih drok, ym tang ba ka ktah ïa ki shimet hynrei ka ïing ka sem baroh kawei ka don ha ka jingim kaba dum.
Ki drok kiba dei ki jingdih ba pynbuaid ki long ki atiar jingdum ba shyrkhei tam bad ki dei ki mar ba remdor bad lah ban ong dei tang kiba riew spah kiba lah ban ïalehkai bad ki.
Ka long kaba shyrkhei ban ngop ha kine ki jingriam kiba ym ju lah koit ban ïohi ïa ka jingsdang jong ki, hynrei dei tang haba kito kiba ïa kyrni kila poi ha u pud ba kim lah shuh ban rieh ba la lah ban ïohi paidbah ïa ki.
Ki drok ki dei ki jingdih ne ki dawai kiba trei jai jai bad namar ba ki dei kiba remdor ki samla kiba duk kin ym lah satia ban pyndonkam ïa ki lait noh ba ki shu ïoh ei na ki paralok kiba kloi ban pynlut pisa lem na ka bynta jongki.
Ka long kaba sngew suhjer ban tip bad ïohi ba kine ki atiar jingdum ki la ïoh wat ban rung sha ki dong jong ka nongbah Shillong kum sha Mawïai kaba dei ka shnong ba shong ba sah tang para Khasi.
Ki don shibun ki daw ba ïalam ïa ki samla sha ka jingkyrni dih drok, kawei na daw kaba hakhmat eh ka dei ka jing synjor jong ka longïing longsem.
Ka jingbym don ka rukom pyrkhat ha ki kmie ki kpa ban pyrkhing ïa la ki khun ha kaba pyn donkam ïa ka pisa.
Ka jingai pisa puk puk ïa ki khun bad pynbiang katba ki ang ka pynjot ym tang ïa ki khun jong ki shimet, hynrei ïa ki khun jong kiwei ruh bad ruh ka wanrah ka jingjah burom bad ka jingjynjar ïa ka ïing hi baroh kawei.
Ym lah ban len ïa ka jingriewspah jong ka imlang sahlang mynta ha kine ki sngi bad dei na ka jingbun palat ka jing kamai ne ka jingïoh pisa ba ki briew ha kine ki sngi kim don por shuh hynrei baroh ki bunkam beit ban kamai.
Dei na kane ka daw ba baroh baroh ki ong ba ka por ka la lyngkot bad imat kam don shuh 24 kynta ha ka shi sngi.
Toi ki kynta bad ki second kim shym pat kylla ki long beit kumjuh.
Uwei u Rangbah u la ong ba ka daw kaba kongsan bad kaba hakhmat eh jong ka jingïoh lad jong ki samla ka dei na ka daw ka jingkynrei palat ka kamai shukor ba ki kmie ki kpa ki ai beit puk puk ïa ki khun katba ki ang.
Ka jingïohlut jong ki khun ïa baroh ki jingkwah ha ka por ba ki dang rit dang lung ka rta ka pynlong ïa ki ban hiar dor noh ha ka longbriew man briew bad kiew dor ki kam sngewbha.
Ka jingsngewbha ne ka enjoyment kam lah satia ban pynhun ïa ki briew ha kano kano ka kyrdan, dei na kata ka daw ba ki ïit ïa kiwei pat ki jingsngewbha kiba kham khlain bor bad u drok u dei u wei na ki atiar ba khlain bor tam bad shisien ba la ngat la long kumba thep ha along dalade ïalade.
Ha kaba kut lada kim ïoh ïa u drok ki samla kim salia ban leh ïa kano kano ka kam ruh bad kin ïaleh kat lah katïai ban pynngop lem ïa kiwei khnang ba kin long ki nongkyrshan jong ki.
Ki nongdih drok kim lah ban shu long nongthied sah, hynrei kin ïit ïa ki lad ki lynti kumno ban ïoh ban die de ïa ki khnang ba kin lah ban kyrshan ïa ka jinglut ba shyrkhei.
Dei na katei ka daw ba la lah ban ïohi ba ki pulit ryngkat ka jingiatreïlang jong ki Dorbar Shnong ki la ïoh ban kem ïa ki samla kiba pyrshang ban pynïaid ïew ïa ki drok hapoh ka shnong.
Baroh shi katto la ju bna ba kum kine ki kam ki jia ha ki shnong kiba ïa shong khleh bad kiwei pat ki jaidbynriew, hynrei mynta kane ka kam ka la rung wat ha ki shnong ba ïashong tang para khasi ruh.
Ka long kaba shyr khei ba kumno kitei ki samla ba die drok ki ïa pyrshang ban pynngngop ïa ki khynnah skul kiba dang lung dang rit ka rta.
Ka long kaba donkam ïa ki longïing longsem ban long kiba husiar bad kum ki kmie ki kpa donkam ban peitngor bha ïa la ki khun ki kti.
Uwei u rangbah u la ong ba ki kpa khamtam lei, kiba dei ki nongkamai ka ïing kim dei ban pyni kop ne khyllew hakhmat ki khun ba haduh katno ki kamai namar ba kane ruh ka ïalam bakla ïa ki khun ki kti bad ka jingsngew riew spah jong ki ka wanrah ïa ka jingsngew sarong.
Katno ka long kaba sngewlyngngoh ba ki don ki longïing kiba ki kmie ki kpa ki la hap ban bsa ïa ki jingdonkam drok jong ki khun jong ki tang na ka daw ba kim lah ban peit ïa ki jingktah jong ka jingkyrni dih drok jong ki.
Haduh kumba 2000/- tam shi sngi ki don ki kmie ki kpa kiba shlan ban iarap kyrshan pisa ban pynïoh ïa ki drok na ka bynta ki khun jong ki.
Hynrei ha kaba kut kim shan bad ki hap ban leit ïalam noh ïa ki khun sha ki jaka aijingsumar.
Ki Dorbar Shnong ki donkam ban peitngor shisha bad shim khia halor kane ka phang kaba lah ban ktah jur ïa ka imlang shlang.
Ki bor pulit barabor ki long kiba iatreïlang bad ki paidbah ha kiba bun ki khep ba kum kitei.
Ka sorkar ka donkam ban shimkhla ban wanrah ïa ki lad jingpynsngewthuh paidbah kiba kham khlain halor katei ka phang khnang ba ki longïing kin long kiba phikir bad kiba peitngor.
Ka jingkilanmet ka pynkhlaiñ ïa ka shadem ha kaba ring bad pynhiar mynsiem ym tang ka pynwandur tylli ïa ka met ka phad, bad ka ïarap ki lad jingiada ïa ka jingjur ka jingpang sahiaw.
Kiba bun ki briew kiba don ïa ka jingpang sahiaw bunsien ki kiar ban kilanmet namar ka jingsheptieng ba lah ban jur ban pur lane anlam kiwei pat ki jingshitom ba ktah kham jur ïa ka shadem, Ka jingpule bniah bathymmai ka ai jingmut ba kane ka rukom kilan met ka long kaba dei ban bynrap lang man ka por bad ka jingdih dawai na ka bynta kito kiba shitom jur bad malu mala ha ka jingpang sahiaw kaba ktah ruh ïa ka bor ring bad pynhiar mynsiem.
Ki jingwad bnaih ha ka thup Thorax ki ai jingmut ba ka jingbynraplang ka jingkilan met ryngkat a jingdih dawai lane jingsumar ka lah ban ïarap shbun ia ka koit ka khiah na ka bynta kito kiba don ïa ka jingpang sahiaw.
U Celso Carvalho na ka University jong ka Sao Paulo, Brazil bad ki paralok jongu ki la shimnuksa bad ïanujor ka jingkilanmet ban pynkhlaiñ ïa ka shadem bad kita jingkilanmet ha kaba ring bad pynhiar mynsiem kiba pyni ïa ki dak ki shin ba ktah jingpang sahiar la shim nongmuna na ki 58 ngut kiba don ka jingpang sahiaw kaba jur bad malu mala ha ka jingkhmih eksamin bniah.
Ïa baroh ki nongpang, kiba ha ka rta hapdeng 20 bad 59 snem, la jied naphang ban leh ïa ka kilan met Yoga ha kaba ring bad pynhiar mynsiem kaba 30 minit ar sien shi taïew haduh 12 taïew lane ban leh ïa ki kilan met nalor ka jingpynkhih met pynkhih phad ba 35 minit ar sien shi taïew haduh lai bnai.
Ïa ka bronchial hyper-responsiveness lane BHR, la leh ïa tes ha kaba sdang bad ba kut jong kane ka por bishar bniah ba lai bnai.
Ka BHR ka kdew ïa ka jingsted ban rit bad at ne tyrha ki tyndong lyer ring bad pynhiar mynsiem, kaba long ka daw ba kongsan jong ka sahiaw.
Ka jingbun jong ki protein (cytokines) ba pynmih ha ka por jong ka jinglong tyrha ne at ruh la shim jingkheiñ ha shuwa bad hadien ka jingpyrshang bad ki pyndap ïa kita ki jingkylli ba iadei bad ka jinglong jingim jong ki ha kaba ïadei bad ka jingpang sahiaw.
Kumba, sawphew lai ngut, kynthup 21 ka kynhun ba kilanmet ring bad pynhiar mynsiem bad 22 ka kynhun kiba jingkilan kilanphad ryngkat ki jingkilanmet ring bad pynhiar ban pynkhlaiñ ïa ka shadem, la pynlong ka jingkhmih bniah.
Ha kaba kut kane ka jingwad jingtip kaba bniah, ka BHR ka la hiar ha kito jong ka kynhun ba pynkhih met pynkhih phad ryngkat ka jingkilanmet ring bad pynhiar pynsiem.
Hynrei ka BHR kam shym kylla ha kito kiba la ai da ki jingkilan met tang ban ring bad pynhiar mynsiem.
Ka jingbun ki katto katne ki cytokines ruh ka hiar syndet hapdeng kito kiba ha ka kynhun ba pynkhih met pynkhih phad ne kilan met ban pynkhlaiñ ïa ka shadem ryngkat ka jingring bad pynhiar mynsiem, katba ki jingpyni dak pyni shin ka jingjur ka jingshitom ka duna ban ha kato ka kynhun ba shu kilanmet ring bad pynhiar mynsiem.
Mawkyrwat, ‘Nailar, 13: Ka ophis jong u District Sports Officer, South West Khasi Hills District ha ryngkat ka District Level Committee jong ka District Promotion Society, South West Khasi Hills District, Mawkyrwat mynta ka sngi ka la pynlong ïa ka jingïamarehthong ka ‘Independence Day Run 2022’ kaba 12 kms ha Mawkyrwat kaba la sdang bad pynkut hi hapoh jong ka madan jong ka Maharam Government Higher Secondary School, Mawkyrwat.
Kane ka jingïamareh thong ka dei kum shibynta jong ka jingrakhe ïa ka Azadi Ka Amrit Mahotsav (AKAM) jong ka jingdap 75 snem ka jingioh laitluid jong ka Ri India ha kaba u bah W.
Biam, Additional Deputy Commissioner, South West Khasi Hills District u la long kum u kongsan.
Ha kane ka jingïamareh thong ba la pynlong da u District Sports Officer, South West Khasi Hills District ka la long kaba ïaid beit ïaid ryntieh ha kaba kumba 300 ngut ei ei ki nongmareh ki la wan ban ïashimbynta ba kynthup naduh ki ki hep kiba rit, ki samla shynrang bad kynthei, bad kumjuh ruh ki Rangbah ryngkat ki longkmie bad kynthup ïa u bah Swonding Mawlong, bah Tlanding Wahlang bad ka kong Kmoin Wahlang.
Ki nongjop ha ka jingïamareh na ka liang jong ki shynrang ki long u Hepstarly Lyngkhoi na Mawthawpdah (00:37:58), u Wobeststar Ramsiej (00:38:56) bad Iwelljohn Ramsiej (00:40:03) kine ki dei na Sakwang.
Katba na ka liang ki kynthei pat ka kong Kyntimon Marweiñ na Mawlangwir (00:48:11), ka Lyntijingkmen Kharjahrin (00:50:07) bad ka Marqueenless Ramsiej (00:51:08) kine ki ruh ki dei na Sakwang.
Nangta, ki consolation prize ki long u bah Swonding Mawlong, i hep rit Banshemphang Shangdiar, i hep rit Bankitbok Ramsiej bad i hep rit Rockbanstar Lyngkhoi kiba dei jong ki shynrang.
Jong ki kynthei pat ka kong Kmoin Wahlang, i hep rit Ibapynkmen Thongni, i hep rit Badapjingshai Kharjahrin, i hep rit Teilyntishisha Ramsiej bad i hep rit Rikynti Kharjahrin.
Ha kane ka sngi la ïoh ka jingkren lyngkot na u bah Damang Syngkon, District Sports Officer, South West Khasi Hills District, u bah W.
Biam ADC, South West Khasi Hills District uba la kaweh ïa ka lama na ka bynta ki shynrang, bad u bah L.
K.
Tariang, ADC, South West Khasi Hills District uba la kaweh ïa ka lama na ka bynta ki kynthei ha ryngkat ka jingsakhi lang jong ki kmie ki kpa jong ki khynnah kiba la wan ïa shim bynta.
Tyrsad, ‘Nailar 14: Ka Nehru Yuva Kendra Sangathan, Shillong ha ka sngi saitjañ jong ka taïew ka la pynlong ïa ka Youth Development Campaign ha Tyrsad Umkseh, East Khasi Hills District.
La wan ban ïashimbynta da ki dkhot ki Self Help Groups (SHGs), ki Youth Club bad kiwei kiwei ki kynhun treimon sngewbha ka thaiñ.
U bah Lamphrang Blah, MDC ka thaiñ u la long u kongsan ha katei ka lympung ai jingpynshai bad ha ka jingkren jong u, u la kyntu ïa ki samla ban saiñdur ïa ka jingim da ka jingñiewkor ïa ka por ym ban pynsep-ei ïa ka bad ruh kum ki dkhot ki kynhun treimon sngewbha ban im sngi ban ai ka jingshakri kaba kordor na bynta ka bha ka miat kiba bun balang.
U bah Staising Kharbteng, uba long u Sub-Inspector of Schools, South West Khasi Hills District, Mawkyrwat ha ka jingkren jong u kum u symbud kongsan u la pynpaw ba ki samla ki don ka bynta kaba khraw ban noh synñiang ïa ka jingkiew shaphrang ka Ri bad lyngba ki Youth Club, Self Help Group bad ter ter, ki khun samla, ki longkmie ki lah ban leh shibun ki kam ban ïatei bad ruh ban wanrah ïa ki jingkylla ha ka pyrkhat pyrdaiñ ne mental revolution ban long ki nongshong shnong ba ai jingmyntoi ha bun ki liang.
U bah D.
Rapsang, Deputy Director ka NYKS, Shillong u la batai ïa ki jingtreikam katei ka tnat da kaba khot ïa ki sengtreimon sngewbha ban pynïasnoh ne affiliate bad ka tnat na bynta ba kin lah ban pyntyllun ïa ki kam ban noh synñiang ïa ka imlang sahlang ha ki bynta bapher bapher.
La ïoh ruh ïa ka jingkren na u samla Khrawpyrkhat Rynjah President KSU Tyrsad Circle, kong D.
Umdor dkhot ka Tyrsad Area Sports Association bad u samla Wanjingmut Jaba.
La pynïaid ïa ka jingïalang da i samla Ibakordor Rynjah iba dei i National Youth Volunteer, Mawphlang Block ka NYKS.
Nongstoiñ, Nailar 14: “Ka kshaid Thupthup ka dei ka kyrteng kaba la jer naduh ki longshuwa man shuwa bad ka jingai kyrteng kumtei, ka dei namar ba katei ka kshaid ka don ar kyrdan kawei kaba sha jrong bad kawei pat kham shapoh.
Ka jingnoh jong katei ka kshaid ka long arsien bad ka jingjer kyrteng jong ki longshuwa, ka dei ruh namar ba lada sngap ha ka por mynmiet na shilliang ki lum na shaphang Mawrok lada ka um ka heh bha, ka jingsawa ka long thik kumba lynthem da ki ei kiei ki tiar kiba heh kiba pynmih jingsawa" ong u bah P.
Nongsiej uwei na ki rangbah jong ka shnong Mawiangbah.
Katei ka kshaid ka long shisha kaba itynnad bad kaba ithiang bha ban peit ka don ha ka wah Rwiang, kaba jngai kumba saw kilomitar tam na ka jingkieng kaba don ha ka surok bah National Highway 44 (E) Shillong Tura ha ka shnong Rwiang.
Katei ka kshaid ka don ha u pud u sam jong ka shnong Mawsiangbah bad ka shnong Mawrok.
Ha ka sngi saitjaiñ ka 13 tarik Nailar ki riew rangbah jong ka shnong Maw-siangbah ryngkat u nongthoh khubor, ki la hiar ban leit peit kai ïa ka jingitynnad jong katei ka kshaid bad haba la poi hajan katei ka jaka, la lap ba ka don kawei ka ïing trep kaba ki briew ki sah miet da ki taïew bad ki bnai.
Haba kylli na kitei ki rangbah jong ka shnong Mawsiangbah, ki la ïathuh ba ki nongshong shnong na Mawsiangbah, ki dei kiba wan sah miet ha katei ka jaka, hynrei ha katei ka sngi kim don namar ba ki leit sha kawei ka jingïakop khwai dohkha ha kawei ka jaka.
Ki la ïathuh ruh ba ki nongshong shnong kiba smat bha ban leit tong doh jei na katei ka kshaid, ki tip thik thik ha kano ka por ba ki don jei ki kiew bad haba ka por ka la dei ki leit peit bad haba ki doh jei ki la kiew bun ha ki ranab mawsiang jong katei ka kshaid ki pynap da ka tongsong bad ki sa tong ïa ki.
Ha kajuh ka por ki la ong ba kiba ïoh bun ki ju leit die sha sor Nongstoiñ, hynrei kiba ïoh khyndiat pat ki pyndon kam beit tang ban bam ha ïing.
Ha katei ka sngi la pyrshang ban kam sha shiliang jong katei ka wah na kham sha rum jong katei ka kshaid bad la shu lait da ka sait, namar ka jingheh jong ka um bad ka jingkhlaiñ jong ka lat lat.
Haba la lait sha shiliang la kiew sha jrong jong katei ka kshaid bad ha marshiteng jong ka mawsiang kaba riat bha, la lap ïa u tyllai u ba jrong bha u ba la teh skhem ha tynrai jong kawei ka dieng.
Haba kylli na kitei ki rangbah ba ka mut aïu ba ki teh ïa utei u tyllai ha tynrai dieng bad ki pynhap pat sha marshiteng katei ka mawsiang, ki la ïathuh ba ki briew ki ba wan tong noh na katei ka jaka ki pyndonkam da utei u tyllai da kaba teh na syngkai bad hiar sha mar shiteng katei ka riat ban tong ïa ki doh jei.
Kitei ki rangbah ki la ong ruh ba kiba smat ban leit tong don na katei ka kshaid ki ju sdang ban leit sah miet ha katei ka jaka naduh u bnai ïaïong haduh u bnai Nailar namar ha kitei ki san bnai ki doh jei kim ju sangeh ban kiew, tangba teng teng ki kiew shisien ha ka shi sngi ha ka por mynmiet, teng teng ki kiew arsien kata mynstep shuwa ban shai bad teng teng wat haduh saw sien shisngi ruh ki kiew.
Lada dei ha ka por ba ki kiew bun lei lei ki la shu syrtap ha katei ka mawsiang.
Kitei ki rangbah ki la ong ruh ba wat la katei ka kshaid ka long kaba itynnad haduh katta katta ruh, namar ka jingbym don ka surok kaba biang lane ki lynti ïaid kjat kiba biang ki nong shangkai suwari kim poi satia.
Namar ban poi ha katei ka kshaid hap ban ïaid lyngba ki khlaw ki btap bad hiar ïa ki thiep kiba jrong.
Nalor kata ki la ong ruh ba lada ka sorkar ka kwah ban kyntiew ïa ki kam jngohkai hapoh ka jylla, ka la dei ban thaw ki lad ki lynti ban pynpoi surok lem shaduh katei ka kshaid namar ka surok kam da jngai than.
Para ri baieit ki khun ka Bri U Hynñiewtrep Hynñiewskum , Khynriam U Pnar U Bhoi U War u paid Khasi ba ïar.
Lehse ngi lah ban sngewbit sngewbiang sngewroi sngewpar, sngew nang sngew stad sngew suk sngew shngaiñ, hynrei haka jingpeit jing ïoh-i jing nga te em kam long rea kumta.
Ngi dang long kiba duk ngi dang long iiba sahdien, ngi dang long kiba sahdien haka jingnang jingstad haka pule puthi hakhnat kiwei pat ki jait bynriew, ngi dang long kiba rit paid tang shitroh ha khmat ka pyrthei ba ïar.
Naduh ba ngi la ïoh ïalaka jong ka ri haka 15 tarik August 1947 ngi la long laitluid hala ki jong ki ri ki hima ha kylleng ki bynta jong ka ri India.
Ka ri Khasi Jaiñtia jong ngi ruh ka long kumjuh, ka sorkar phareng ha shwa ba kan ieh noh ïangi kala pynbna kum ki syiem bad ki hima kiba laitluid, kane ka mut ngi lah ban pynïasoh bad kino kino ki ri lane ban thaw ïaka ri lajong.
Hynrei haka 15 December 1947 ki nongïalam jong ki 25 tylli ki hima Khasi kila ïasoi ïaka kata ka dulir haka kyrteng jong ka Federation of Khasi States kaba ngi tip kum ka Instrument of Accession (IOA) bad ka Indian Dominion te lyngba kane ka dulir ngi la long nong India noh.
Kat kum ka jingïasoi haka ta ka dulir te ngi dei ban long State lypa noh hi namarba la ïasoi lypa haka kyrteng Khasi States bad la dei ban pynbna State ba pura ïangi naduh ka Republic Day ba nyngkong duh haka 26 January 1950.
Pynban mar khong pong la niewbeiñ niewpoh bad la pynhiar kyrdan ïangi tang kum ka District hapoh ka jylla Assam.
Kane ka dei ka jingshah lehbeiñ ba nyngkong eh jong ngi.
Hadien nang ta haba ki riew rangbah jong ngi kila pei mat bangi la shah shet kylla haka sorkar Bharat te ki la ieng ïaleh ban ïoh ïala ka jong ka jylla, bad hadien 25 snem jong ka jingïaleh ka sorkar India kala ai ïangi daka ta ka State kaba khlem u pud u sam haka 21 January 1972.
Nalor ba ngim don ïa u pud u sam u ba pura , ngi dang hap haduh mynta mynne hapoh kata ka Assam Schedule, ka Join Cadre bad ka Status Quo.
Ha kaba lyngba jong kine ka sorkar Assam kala ïoh ban thombor ban lehbor bad ban sngew halor ban ïangi.
Kane ka dei ka bynta ba ar jong ka jingshah lehbeiñ.
Naka por shaka por ki pait nongshong shnong kiba don haki thaiñ khappud ki ud ki nam shaka sorkar ban pynbeit ïaka ne ka jing eh, hooid ka sorkar Meghalaya ruh kala buddien bad leh ïakane hynrei ki sah kut tang haki jing ïakren katba ka kam pat kam shym urlong satia.
Haba ngi peit shaka synshar khadar, ka don ka jingleh shiliang khmat kaba shyrkhei ka jingbam sap kaba jur.
Ngim lah ban len hapoh kine ki 75 snem kiba la leit kiba bit ba biang te kila bit la biang shiaha, kiba riewspah te kila riewspah shisha, kiba kiew te la kiew shisha.
Hynrei haba ngi ong ka ri bad ka jaitbynriew te kam mut tang ïakine, ka kynthup lang ïa baroh ki kup shiliang sem shiliang, ki duk ki raitoi ki bieij ki anna.
Tang ba la bit la biang ki wei ki ar kammut ba la bit la biang ka ri bad ka jaitbynriew.
La shgewthait bad sngewjlep ban sngap ïaki jingkren jong ki Ministers haki sngi Independent bad sngi Republic, ade sngew haki jingkren jong ki hakine ki sngi te sngew la kumba la bit la biang lut nadong shadong.
Hato ym long seh ban kdew khyndiat khynsoit ïaki jingduna ruh?.
Lada ngi peit ïaka PHE Department, ka tnad sam umbam umdih, haduh katno eh ki thaiñ nongkyndong kiba la ïoh umbam umdih.
Ka jingpyntrei kam ïaki Project Supply umbam umdih ki long kiba sahteng.
Ka jingpyntrei kam ïaka Jal Jeevan Mission kalong tang kumba 36 – 40 percent ei ei kaba sah nangne pat tip kan poi shano bad kan long kumno?Ka Tnad pynmih bording ruh kadon haka kynrum kynram.
Ka jinglip light khah khah, ka load shedding kaba man ka por, ka jingsah ram kaba daki spah klur tyngka nalor kane ka sorkar kam lehraiñ wat ban thmu die ïaka shaki riew shimet ruh.
Ka Education Department Ka tnad pule puthi ruh hakaba ki nonghikai ki hap ban ïakhih ban shah thngan ban ïathiah surok ban dawa ïala ka bainong.
Ki skul sorkar kim juh poi shakhmat haki result eksamin, khamtam lei sha ki thaiñ nongkyndong ki skul sotkar dei kiba torti bad ki bymler da shisha.
Ka Health Department.
Ngi ïoh khubor jan man ki bnai baki myntri sorkar ki plie lane pynkiew kyrdan ïaki Sub- Center, PHC, CHC, Civil Hospitals, hynrei bun baki tang shu khap ribon.
Ki jingthiah, ki tiar sumar, ki nurses, ki Doctors ki dawai dashin ki nehsah kumjuh lane ki dang hiar pynban.
Jan baroh ki Department ruh ki long kumne.
Ki don ki skim rep khaw hynrei lymda don khaw dkhar te ngin ïap thngan.
Ki don ki skim ri syiar ri sniang ri dohkha hynrei lymda don ki syiar ki sniang ki dohkha na ri dkhar te ngim ïoh mad doh hi.
Ki Ministers ki heh ki haiñ ki leh pylleiñ pylleiñ ïaki kam be-aiñ naka bynta ka jingmyntoi jong ki shimet.
Haka por ka jingïakhih ki nong East Jaiñtia sha phang ki Coke Factory katno ngut ki ministers kiba paw kyrteng.
Katno ngut ki hehspah ki MDC ki Waheh Chnong.
ba long Local Directors haki Cement Plants ha East Jaiñtia ban ïoh kamai spah dakaba pynjot ïaki khlaw ki btap ki dieng ki siej ka sawdong sawkun bad ka mariang.
Man ka miet ki trok kit dewïong be- aiñ ki iaid sahuh lyngba ki High Level ki Agent jong ka sorkar.
Daki spah tylli ki Sawmills be-aiñ tang hapoh West Jaiñtia kiba long ruh jong ki MLA / MDC hato ka Forest Department ka leh aiu halor kane!.
Kine kidei ki jingshah lehbeiñ jong ngi ki rit ki ria ki kup shiliang sem shiliang ki bieij ki anna hapoh ki 75 tylli ki snem jong ka jinglaitluid.
Nongstoiñ, Nailar, 14: Ka samoi ban jied ïa ki nongmihkhmat sha ka Ïing Dorbar Thaw Aiñ ka jylla ka sah satang hynñiew bnai bad la jan baroh ki seng saiñ pyrthei ki la ïa pynkhreh bha ïa ki kyrtong ki ban ïakhun ha katei ka election.
Ki don ruh ki seng saiñ pyrthei ki ba la don lypa ïa ki kyrtong, hynrei ïa mynta kim pat kwah ban pynpaw ïa ki kyrteng jong ki.
Haba phai ha ki lai tylli ki Constituency kiba hap ha West Khasi, ka Nongstoiñ Assembly Constituency bad ka Mawshynrut ki la don lypa ïa ki sitting MLA kiba dei na ka NPP bad na ka Congress ha Nongstoiñ pat la don u sitting MDC u ban ïakhun kum u MLA.
Watla ka Congress Rambrai kam pat pynbna paidbah ïa u kyrtong ba ka la dep jied, hynrei u bah Bormanding Nonglang District President jong ka West Khasi Hills District Congress Committee haba ïakren bad u nongthoh khubor, u la ong ba ka Congress ka la don lypa ïa u kyrtong ha katei Constituency bad ka jingpynkhreh ruh ka la nang ïaid shait shait.
Haba kylli pat ha kaba ïadei bad ka jinglong jingman jong ka saiñ pyrthei ha ka Rambrai Jyrngam Constituency, u bah Nonglang u la ong ba ki nongmihkhmat jong katei ka Constituency ki la shet kylla ym tang ïa ka party, hynrei ki la shet kylla ruh ïa ki nongkyrshan kiba la pynjop don burom ïa ki.
U la ong ba ba naduh ba u bah Kimfa S.
Marbañiang u la jop ïa ka Election MLA ha u snem 2018, ka party ka don ka jingkyrmen ba ha u snem 2023 ruh un dang jop.
Hynrei khlem poi pyrkhat ei ei khamakha u la shah ialam bakla, tangba wat la katta ruh ki nongkyrshan jong ka Congress kin ym kylla da lei lei hynrei kin ïaineh beit kumba ki long.
U bah Nonglang u la ong ruh ba wat la ka Congress kam don shuh ki MLA barim kiba la kham tbit bad kham shem phang ha ka rukom trei kam, hynrei ka don ka jingkyrmen ba ki kyrtong kiba thymmai kin jop bad kin long ruh kiba kham shem phang, namar baroh ki kyrtong kiba thymmai ki dei kiba la bit la biang ha ka kyrdan pule.
Haba pyrshang ban twad jingmut na ki rangbah bad ki samla napoh ka Constituency, kiba dei ki nongkyrshan jong ka Congress ki la ong ba wat lada ka NPP kan ai tiket ïa u bah Kimfa S.
Marbañiang ba un ïakhun kum u MLA ha u 2023, kan ym don jingmut satia ba kin dang kyrshan ïa u, namar um don jingïapher ei ei na u nongïalehkai phutbol u ba shah sei red card ha madan.
Nalor kata ki la ong ruh ba lada u ïaleh na ka NPP, ka long thik kum u nongïalehkai phutbol u ba biej u ba phong ïa ka uniphom u Messi, hynrei ki paitbah nongkyrshan pat ki tip ba um dei satia u Messi.
U Vice Preisdent ka party Bah P.
Thongni u la ong ruh ba ka party ka la ïoh jingtip ruh ba ki don ki nongïalam jong ka party kiba la mih noh ba kynthup ïa u Working President bad kiwei kiwei ki nongïalam ba hakhmat, kiba la leit bud noh ïa u bah Bajop Pyngrope sha ka NPP.
Ki don ruh ki nongïalam na ki shnong bapher bapher kiba la mih noh na ka party bad kiba la leit rung noh sha kiwei pat ki party.
Ym lah ban len ba ka jingmih noh jong ki na ka party, kan don hi ka jingktah ha ka election 2023.
Watla katta ruh u la ong ba ka party kam don jingduh jingkyrmen bad ka pyrshang katba lah ban trei shitom na ka bynta ban pynjop biang ha ka election ban wan.
Mawkyrwat, ‘Nailar, 14: Kawei ka khubor ba phylla kaba la jia ha kine ki khyndiat sngi, ha kaba uwei u samla u la lap ïa ki ar tylli ki waitlam kiba la rim na kawei ka jaka ha shnong Mawpud, South West Khasi Hills District.
Katkum ka jingïathuh jong u samla Arbornson Wanniang uba la lap ïa kine ki ar tylli ki waitlam na kawei ka jaka ba ki thmu ban shna ïa ka ïing ne ka jaka sumar (Sub Center) ha shnong Mawpud.
“Ka jinglap ïa kine ki wait ha dei ha ka por ba ki dang ïa tih thliew païa, bad ïa kine ki tiar la lap ha ka 9 tarik u ‘Nailar, 2022", ong u Arbornson.
Namarkata, na ka liang jong u u kwah ban buh pynsah nam ïa kine ki ar tylli ki waitlam namar ki dei ki tiar ba ki briew jong ka mynor ki ju pyndonkam lah ban ong ba ha ka por ba ki don ha ka jingïaleh thma.
Nongpoh, Nailar 14: Ka kong E Kharshandi kaba dei ka District Social Welfare Officer (DSWO), Ri-Bhoi District haba kren haka prokram ai jinghikai ïaki khynnah skul ka RBP Higher Secondary School, halor ka jingma u drok kala pynpaw baka Ri-Bhoi District kadei kawei napdeng ki 4 tylli ki district kaba don hapdeng ka jingma kaba khraw naka jingjur kiba kyrni drok kaba dei ruh ka khyrdop ba u drok u ioh ban rung bad mih naka jylla namar lyngba kane ka district ka long ka lynti ban pynpoi sha kiwei kiwei ki district haka jylla.
“Ngi dei ban long ki ba addkar hala ka jingim bad ngi dei ban peit pyrman hapoh ka imlang ka sahlang ba ngim dei ban ailad ïa u drok ba un ioh bsuh ha ka jingim jong ki khun samla, namar ba u drok un pynjot ïaka jingim briew khamtam ki khun samla ba lui lui, ïaka iing ka sem bad kum juh ïaka imlang ka sahlang, “ong ka kong E Kharshandi".
Kala ong ruh ba u drok bad ki jingdih buaid kila kynrei bha ha kylleng ki jaka wat sha ki thaiñ nongkyndong bala pynngop ruh ïa kiba bun ki khun samla kiba la sdang ban kyrni ïa ki jingdih buaid bad ktah ïaka jingmut jingpyrkhat jong ki khynnah kiba sdang pat ban leh shibun ki kam kynsha haka imlang ka sahlang, ha kaba kala kyntu ruh ïaki khynnah skul ha katei ka sngi ba kim dei ban ktah bad ban pyrshang ïa u drok namar sien ba ki la ngop la eh ban bthat ïa u kynjri.
Ha katei ka sngi la ioh ïaka jingkren bad hikai ïaki Khynnah Skul halor katei ka jingma u drok na ki nongkren bapher bapher ki ba kynthup naduh ka Kong V A Hynniewta ADC Ribhoi, kong P L Nonglait, DSEO Ri-bhoi District, Bah W Radu, Principal RBP Hr.
Sec.
School, bad kiwei kiwei kiba la ban jur halor ka jingdonkam ban rat diengkhong ïa u drok bad ki khun samla kim dei ban ktah bad ban ngop hynrei ban pyrshang pat ban rat diengkhong bad ban hikai ïa kiwei ki khun samla kiba pyrshang ban ngop haki jingdih buaid.
Ha katei ka prokram laioh ruh ban pynsngew iaki sur jingrwai na ki khynnah skul bad ka jingshad.
ha kaba kut la ioh ruh iaka jing bam smai jong ki khynnah skul bad ki nonghikai halor ka phang " ban ong em ïa u Drug" ha kaba la lam khmat da ka kong V A Hynniewta ADC Ribhoi.
Jowai, Nailar 14: Ka West Jaiñtia Adventure & Cycling Association (WJACA) hynnin ka sngi saitjaiñ kala pynlong ïa ka jingïakop ñiah bicycle sha ki jaka lum ïa kaba la ai kyrteng ka ‘Biking Challenge Chapter 1.
