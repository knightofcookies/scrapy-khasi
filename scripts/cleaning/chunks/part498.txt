00 na ka T.
1,50,000.
00.
Ka la pynpaw ruh ka jingkmen ban shah kynthup hapoh katei ka skhim PMAY bad kyrmen ruh ba kan sa ïohpdiang lut ïa ka pisa ba dangsah.
La ong ba baroh ka jinglut ban tei ïa ka Ïing jong ka, ka long T.
7.
00 lak.
Utei u Myntri u la leit jngoh ruh ïa ka Waste Recovery Center ba la tei da ka Shillong Municipal Board hapoh ka Swachh Bharat Mission bad ïasyllok bad kiba dei ïoh myntoi na katei ka projek kaba dei ruh kaba la pyntrei da ki samla ka shnong kiba lum bad kit ñiut.
Utei u Myntri u la ïasyllok ruh bad ki samla pule ka Martin Luther Christian University bad Indian Institute of Public Service kiba don ka jingïatreilang bad ka SMB hapoh ka jaka pynlang ñiut ne Waste processing centre, ong ka kyrwoh ba la phah da u Bah W.
Khyllep, Commissioner & Secretary Govt.
of Meghalaya, Law Department.
Ki don 200 ngut ki dkhot ka Loktantrik Yuva Manch (LYU), kiba la pynlong ia ka jing shong kyrain ha Kathmandu, kum ka dak jong ka jingsngew pyrshah, halor ka jing kurup ei ka China, ia ki jaka jong ka Nepal ha Humla District.
La pyrta pyrshah China, ha katei ka jing ia shong pyrshah, da kaba ong “China pynphai ia ki jaka jongngi" bad “China phet noh" bad “China, sangeh ka jing lushia ia ki kam poh iing jong ka Nepal".
La iathuh ba ka China, ka la tei ia 12 tylli ki iing shong iing sah ha Humla District jong ka Nepal bad kitei ki nong iakhih, ki dawa ba dei ban tohkit mardor, halor katei ka jingjia bad ka China, ka khang ia ki riew paidbah, ba kin leit tur sha katei ka jaka, la ong shuh shuh.
Shillong:Ka Hynniew trep Achik National Movement (HANM) Employment Cell, mynta ka sngi ka la leit ban ai da ka jingthoh ha u Symbud Myntri Rangbah ka jylla u bah Prestone Tynsong ban kyntu na ka sorkar ban shna ain ban mang kam 80% ia ki trai jylla ha ki company jong ki riew shimet.
Haba kren bad ki lad pathai khubor na ka liang u bah Raiwan Sohtun u la ong ba ka jingiakynduh jong ka seng bad u Symbud Myntrirangbah ka jylla ka long ban kyntu ia ka sorkar ba ka dei ban shna ia ka ain ban mang kam 80% ha ki kynhun jong ki riew shimet na ka bynta ki trai jylla naduh ki company bad ha kiwei kiwei ki lad ai kam.
U la ong ruh ba ka jingkwah ka seng ba ka sorkar ka dei ban don ia ka ain ba lada ki samla pule kim ioh kam ha ki kam sorkar hynrei ki lah ban ioh ia ki kam ha ki company jong ki riew shimet,ha ka ba ki la dawa kum ba ka jylla Karnataka bad Haryana ki la wan rah ia ka ain ban mang kam 75% ia ki trai kylla.
“Ka jingdawa 80% ka dei namar ba ki briew jong ka jylla Meghalaya ka don tang 30 lak ki nongshong shnong bad kine ki kynthup ia ki samla pule, ki ban sa shong thait na ka kam bad ka long ruh ba lada ym lah ban thung kam 80% ruh hynrei ki trai jylla kim ioh kam namar ba duna briew"u la ong.
U la bynrap ruh ba kum ka seng ka ieng ha ka nongrim ba kan pdiang ia ka jingwan bei pisa jong ki Company nabar ban seng kam ha kane ka jylla, la ki dei na kano kano ka bynta jong ka Ri India lane jong ka pyrthei ruh, hynrei ka dei ban long halor kawei ka kyndon ba ki trai jylla ki dewi ban ioh kam, khnang ba ki briew jong ka jylla kin kiew.
U la ong ruh ba kumba ka long mynta bun na ki jaka ai kam ki duna bha ki briew jong ka jylla kam don wat tang 20%, lada ka long ha kane ka rukom, ka seng ka kren shai ia ki ne ki Company ba kim dei ban bei pisa ban seng kam ha kane ka jylla lada ym lah ban ai kam ia ki trai jylla.
Shillong:Hadien ka jingioh ujor na kiba bun ki kmie ki kpa jong ki khynnah skul bad kumjuh ruh na ki nonghikai skul ba ki online class kim ai satia ia ka jingpule kaba biang ban ai jinghikai ia ki khynnah lyngba ki mobile phone kham tam lei lei ia kiba dang rit klas bad ki la kyntu ia ki bor pyniaid ba dei ban plie noh ia ki skul ha ryngkat ka jingbud pyrkhing ia ki kyndon ba la bthah da ka tnad ka koit ka khiah, ha kaba iadei bad kane na ka liang ka Sorkar ka la shim ia ka rai ban plie noh ia ki skul bad na ka liang u Bah Lahkmen Rymbui u ba dei u Myntri ba dei peit ia ka tnad pule puthi ha ka jylla, u la ong ba hashwa ban plie ia ki skul dang hap ban peit bniah bad bishar da ki Deputy Commissioner, SDO Civil bad ki nongpyniad jong ki skul katkum ka jinglong jingman.
Ka Sorkar Jylla ka la pynbna ban plie noh ia ki skul kiba don ha sor bad ha nongkyndong naduh ka 1 tarik u bnai Risaw 2021 bad ka rai ka long ba ia ki skul ha ki jaka sor na ka bynta ki klas 1 haduh klas 5 kin hap shu leit mih sha ki skul bad ki hap ban bteng da ka online class bad na ka bynta ki klas 6 haduh klas 12 la shah ban plie ia ki jaka pule bad ban leit sha skul man la ka sngi katba ki skul ha ki jaka nongkyndong pat la shah ban plie ia ki skul naduh klas 1 haduh klas 12.
Shuh shuh u Bah Lahkmen Rymbui u la iathuh ba kiba bun ki khynnah pule kiba la kot ia ka 18 snem ki la dep ban ai ia ka tika iada Covid-19.
U Bah Lahkmen Rymbui u la ong ruh ba ka Sorkar jylla ka la rai ban pynlong noh ia ki skul hadien ba la peit thuh ia ka jingdonkam jong ki khynnah skul bad u la ong ba lada don kino kino ki skul kiba ki khynnah kiba iohpang, ki skul ki lah ban khang noh shwa ia ki jaka pule bad sa plie pat hadien.
Nongpoh:Ki la don 3 ngut ki riew runar na ki thain Nongpoh, kiba la leit rung hapoh ka Nongpoh Town Shopping Complex, da ka jingthmu ban tuh ia ki tiar jingdonkam hapoh katei ka jaka, hynrei katei ka jingthmu jong ki, ka la pulom noh, namar ba u nongap hapoh katei ka jaka, u la iohi ia ki bad uba la pyntip mar mar sha ki bor pulit bad ki bor ba deipeit jong katei ka Shopping Complex.
La ong ba kitei ki briew kiba la thmu ban leit tuh na katei ka jaka, ki dei kiba la wan da kawei ka Auto Rickshaw kaba don ia u number ML 10 C 2127, ia kaba la suba jur ba ki dei  kiba suba nongdih drok bad ruh ban pyntip sha ki bor pulit kiba la wan ban kem noh ïa kitei ki samla bad kawei ka auto rickshaw.
Katei ka jingjia, ka la jia mynta, ka nohphai sngi ha ki por 2 baje eiei, hynrei donbok na ka jingwan lap noh markhmat da u Manager jong katei ka complex, bad hadien kata la ioh kem noh ia kitei ki samla ba suba donkti ha katei ka jingthmu leit tuh bad ruh ia katei ka Auto rickshaw kaba la pyndonkam, hynrei u nongniah jong katei ka auto u la iohlad ban phet krad noh ialade.
Haba iadei bad katei ka jingjia, u Manager ka Nongpoh Town Shopping Complex, u la ujor da ka ejehar ha Nongpoh Police Station bad ka jingthwet ia kiba la phet kred na katei ka jaka kan dang iaid shakhmat.
Shillong:U Myntri ka Tnat Health & Family Welfare, u James P.
K.
Sangma u la leit ban jurip ia bun tylli ki jaka sumar ha ka thaiñ Mawsynram, ha ka Sngi Palei, kata ha ka 30 tarik u Nailur, 2021.
Ka jingthmu jong kane ka jingleit ka long ban peitthuh ia ki jingdonkam bad jingpynbha ba ka Tnat ka dei ban shimkhia.
Ha kane ka jingleit jong u, la synran da u Bah Alvin Sawkmie uba long u MDC ka Mawsynram Konstitwensi lem bad u President ka NPP Mawsynram Block bad kiwei pat ki dkhot ka National People’s Party na kane hi ka Block.
U James Sangma u la ong, “Ka koit ka khiah ka long kaei kaei kaba donkam eh ha kaba iadei bad ka jingbha ha ka imlang sahlang.
Kane ka long ka jingsneng ba ka pyrthei ka la mad bad shem shitom khamtam ha ka por ka khlam COVID-19.
"La pyntip ruh ia u James Sangma ia ka jingbymbiang ki doctor, nos, heh ophisar bad ki kiwei de ki jingdonkam ba kyrkieh ha ka PHC ha Mawsynram.
Ynda haba u Myntri u la iohsngew ia kine ki jingeh baroh, u la kular ia ki nongshong shnong bad kumjuh ruh ia ki nongtrei ka Tnat ba un sa shimkhia ia kane ka ishu ban wanrah ki jingkylla bad jingbha ha ka por ba biang.
Ha kane ka jingleit jurip, u Myntri badonburom u la iakynduh bad bun ki nongkitkam ka NPP-Shnat Sawsymper ki ba la ai ka ‘memorandum’ ban kyntiew ia ka Sawsymper sub-centre sha ka Primary Health Centre (PHC).
Ki dkhot ka NPP-Shnat Dangar ruh ki la ai ka ‘memorandum’ ban pynbha ia ka Dangar PHC bad ha ka juh ka por ban kyntiew ia kane ka PHC sha ka Commuinty Health Centre (CHC).
U James u la bynrap, “Nga la ioh ki jingkyrpad na ka nongkitkam NPP jong ka Shnat Sawsymper bad ka Shnat Dangar ban kyntiew ia kine ki jaka sumar khnang ban lah ban ai jingsumar ka ba kham bha ia ki paidbah.
Ki jingkyrpad ki long kiba sngewdei shisha bad na ka liang ka Tnat, ngin ialeh ban wanrah ia kita ki jingkylla ba donkam ha ka por ba biang".
Ha ka juh ka sngi, u Myntri u la leit ruh ban jurip ia ka Lawbah PHC ban khmih ba ki jingtrei ki iaid beit iaid ryntih.
U Myntri u la pynpaw ia ka jinghun ka rukom pyntrei kane ka PHC bad u la kular ba yn pyntreikam noh ia ka mar ia dep khnang ba yn lah ban pynbiang ia ka jingdonkam ki paidbah kane ka thaiñ.
Khatduh iawai, U James Sangma u la leit sa sha Ryngku PHC bad iakynduh ia ki nongtrei bad ban sngap ia ki jingeh ba ki ia kynduh na ki por sha ki por bad u la kular ba ka Tnat kan ialeh kat ba lah ban weng ia kita ki jyrwit jyrwait kiba pynthut ia ka rukom treikam kane ka jaka ai jingsumar.
U Myntri u la pyntikna ba ka Sorkar Jylla kan trei met ban mynsiem ba kan rat diengkhong ia ki jingjynjar bad jingshitom ki paidbah ha kaba iadei bad ka koit ka khiah bad kan ialeh kat ba lah ba baroh ki nongshong shnong ka Jylla kin ioh ia ka jingsumar ba paka.
Shillong: Ka Working President ka Meghalaya Pradesh Congress Commitee (MPCC), ka Dr Mazeel Ampareen Lyngdoh, ka la ong ba ka party Congress ka la dep ban pynpaw ia ka jingbym mynjur ia ka shim bad Ai policy “Give and Take policy" kaba ka sorkar ka la thmu ban pyntrei kam ban pynbeit ia u pud u sam hapdeng ka jylla Assam bad Meghalaya.
Haba kren bad ki lad pathai khubor, na ka liang ka Dr Lyngdoh ka la buh ia ka jingkylli ia ka sorkar jylla ba hapoh ka ne ka policy ki mut ban  ai ia kaei bad ki mut ban shim ia kaei na ka Assam ka la ong ruh “Ha ka bynta ba nyngkong  jong ka jingiakren hapdeng ka Assam bad Meghalaya la rai ban pynbeit shuwa ia ka bynta ba nyngkong ia ki 6 tylli ki jaka ha ka ba ka Khanapara ruh ka don ha poh ka jingiakren te ngin ia ai aiu bad ngin ia shim aiu na ki".
Ka kong Lyngdoh, ka la ong ba ka Instrument of Accession ka dei ka nongrim jong ki man shuwa long shuwa kiba ia kren bad ki sorkar phareng ha ka por ba ia rai ban ia long kawei bad ka Ri India.
“Ka Instrument of Accession ka dei ka dulir ia soi kaba mut ba ka dei ban ieng nongrim ha ka por ba ngi iakren ia u pud u sam jong ka jylla,kumta  nga sngew ba kajingpynbeit ia u pud u sam ka dei ban long kat kum ka riti shynshar jong ka Ri jong ngi kum ba la ithuh da ka Constituetion jong ka  Ri jong ngi" ka la ong.
Ka la bynrap ruh “Ban pynwan pat ia kata ka jingiakren jong ngi ka ba ia hap bad ka history ba la da kita ki syiem ki ba la wan ban ia soi ki wan ryngkat  bad ka it ka Hima bad ha ba la ia shong ban frame ia ia Constitution la bate bad la bhah ia ki syiem ba kin don bynta lang bad ka Undivided Assam lada ka sorkar kan klet noh ia kane bad ka iaid noh da ka kita ki technology thymmai ban shim da kita ki Sattlelite mapping kin ym don jingmut".
Ka la ong ruh ba lada ka jylla Assam ka wan rah ia kita ki khana hadien ba la ioh ia ka jinglait luid bad hadien ba la ioh ia ka jylla Assam ngi ngim dei ban kohnguh, kat kum  ka Chandrachud Commitee ba la thaw da ka sorkar pdeng  ka ia thuh ba u pud u sam jong ka Jylla Assam ki la shu pynbna beit ba ki 12 areas of Dispute ki hap hapoh ka jylla Assam.
“Bad kat kum  u khlieh duh ka Assam U Myntri rangbah jong ka jylla Assam u la ong ba kim dei ki jaka ki ba ngi ia kajia hynrei ka dei ka Meghalaya ka ba la wan kam.
Ia kine ki jaka kane ka pynpaw ia ka jingbuittuh jong ki “Ka la bynrap.
Ka la ong ruh ba lada ngi iaid kat kum ka Assam Reorganisation  Act ka sorkar ba nyngkongduh ha ka to ka por ka All Party Hills Leader Conference (APHLC)  ka la dep kyntait ia kata bad balei mangi ngin shah mynta bad ngin don hok ban shah namar ba ngi don da ki kot ia soi kiba ieng skhem na ka bynta ka jait bynriew khasi bad Jaintia bad ngi dei ban kynmaw ba kita ki theory ki ba la ai da ki nongialam jong ka juk  mynta ki mut ban tep lut ia kita ki jingdonkam jong ki kot ki sla bad ki ong ba ngin ia iaid kat kum ki kot ki sla jong ka survey of India".
Ka la ong ruh ba ka jylla Meghalaya ka la dep ong naduh ki por mynshuwa ba ngin ym ngeit bad ngin ym shah ia ka ta ka jingbhah pud bhah sam da ka Survey of India, namar ba ha kato ka por haba phiah ia ka jylla Assam bad Meghalaya ki nongtrei ka jong ka SOI ki dei ki Assemese bad ngi khlem lah ha kato ka por ba kin don ki ophisar kiba la dei ki khasi expert kiba lah ban ong ba kine ki dei jong ngi kaine ki dei jong phi.
“Kat kum ka Chandrachud Commitee  ki ong ba ka Block I,II ki ong ba ki hap ha Assam bad haba ki leit sha kane ki jaka ki syiem ki daloi ki dang don bad ki tip bha ia la jong u pud u sam ha ka ba ngim lah ban ai lad ia ka ne ka sorkar ba kan shu niom ia ka jylla jong ngi bad ngi dawa ba shuwa ban leit ia kren ia no iano ka sorkar shim ia ka jingiakren lang baroh" ka la ong.
Ka la ai jingmut ruh ia ka sorkar ba ka sorkar haba ka la rai ban pynbeit ia u pud u sam ka dei ban iaid halor ka Instrument of Accession, iaid halor ka jingkyntait jong ka sorkar ba nyngkong eh ha u snem 1970-1971 ter ter kaba la kyntait ia ka Assam Reorganisation Act iaid halor ka nongrim ka ba ong ba ngi donkam ban leit shapoh u pud u sam ban leit jurip ia ki jait bynriew ki ba shong.
Ka la ong ba kan bha shibun ba ka sorkar kan lah ban ai pynbeit noh ia u pud u sam bad ai ia ka jylla ia ka map ba pura hynrei ka sorkar jylla kam dei ban  bret ia ka history namar ka dei ka history ka ba pynlong ia ngi kum ba ngi long mynta bad wat khein dewthala ia ka jingiateh soskular ia ki man shuwa man shuwa u ba la teh ia ka soskular naduh mynshuwa.
Shillong:Ka ophis U Executive Engineer (PHE), GSWS Division No-II, Mawphlang la ïathuh ba namar ka jingbthei jong u pipe um 750mm dia C.
I.
Gravity Main jong ka Greater Shillong Water Supply Scheme hapoh shnong Mawkriah ha ka por 8:30 baje mynmied ha ka 29 tarik u Nailur, 2021, kan ym don ka jingsam um ha Nongbah Shillong haduh ka janmied jong ka sngi Saitjaiñ janmied, kaba mut ka 2 tarik u bnai Risaw mynta u snem.
Ki thaiñ ki ban shah ktah ha katei ka por ban ym mih um kin long ki Shnong kiba hab hapoh ka thaiñ Shillong Municipal Board, Shillong Cantonment Board, Nongthymmai bad Mawlai.
Ka ophis ka ong ba ki dang pyrshang ban pyndep ïa ki kam maramot khnang ban lah wanrah biang ïa ka jingsam um kumba ju long la kumno kumno ha ka janmiet jong ka sngi Saitjaiñ, ka 2 tarik, u Risaw, 2021.
Shillong: Haduh 6 ngut ki briew ki la duh ei ia la ka jingim bad kumba 15 ngut kiwei pat ki la mynsaw jur hadien ba ka bus Meghalaya Transport Corporation (MTC) ka ba don ia u number ML 03- 0221 ka ba la mih na Tura ban wan sha nongbah Shillong ha ka miet jong ka 29 tarik mynta u bnai, ka la hap ha poh ka Wah Riangdi,ka ba don ha Nongchram, East Garo Hills District.
Katkum ka jingpyntip na ka tnad pulit la iathuh ba ka ne ka jingjia ka la jia ha ka por kumba 11:30 baje eiei mynmiet ha ka por ba kane ka bus ka la poi ha ka shnong Nongcham;  na ka liang u nongniah ia ka ne ka bus, u khlem lah shuh ban tehlakam shuh bad ka leit noh beit beit sha kane ka wah.
La iathuh ba kane ka bus MTC ka dei ka ba mih na Tura ban wan sha nongbah shillong bad iaid lyngba ia ka Williamnagar bad Nongstoin, ha kaba ka la kit ia ki 9 ngut ki briew na Tura bad 12 ngut na Williamnagar.
Ha kane ka jingjia haduh 6 ngut ki briew ki la duh ei ia la ka jingim, ki kynthup ia u nongniah kane ka bus U bah Everstar Kharumnuid 45 snem ka rta na Umphyrnai bad kiwei ki long ka Dismi M Sangma 26 snem ka rta na Rangmal Badim Williamnagar,u Sengsrang R Marak na Laskarpara Damra(Goalpara),u Traiwin R Marak 23 snem ka rta na Bolkinggre,Williamnagar, u Tangsimbirth M Sangma 24 snem ka rta na PWD old colony, Williamnagar, u Chekamchi G Momin 18 snem ka rta na Balsrigittim Williamnagar.
Ki 16 ngut ki briew kiba la mynsaw jur ha kane ka jingjia ki kynthup ia ka Cheancjhi M.
Sangma 25 snem ka rta na Balsrittim,Williamnagar, ka Dasilang Lapasun 25 snem ka rta na Madanriting, ka Dimrimbal Marak 21 snem ka rta na Samanda Williamnagar, ka kong Baia Dkhar 29 snem ka rta na Nongthymmai, ka kong Ialarin Shangpliang 32 snem ka rta na Mawsynram, U Ibalang Kurumboi 50 ka rta na Shillong, U Tiubok Lyngdoh 41 snem ka rta na Mawkyrwat, Dary Pariong 41 snem ka rta na Mawprem, ka Suraia R Sangma 40 snem ka rta na Resubelpara, U Emmanuel Marak 34 snem ka rta na Warima Williamnagar, ka Nikchira T Sangma 20 snem ka rta na Maljanggre, U Edman Pawa 38 snem ka rta na Samanda Williamnagar, u Pukam Marak 24 snem ka rta na Nengkhra Williamnagar, U Chiam Sangma 22 snem ka rta na Williamnagar bad ka Chigatchi Sangma 21 snem ka rta na Rajabala abima West Garo Hills.
Mar sien tip ia kane ka jingjia na ka liang ki pulit na Rongjeng bad na Williamnagar F&ES ki ba kynthup ki heh pulit ki la hiar mar mar sha kane ka jaka ban iarap ban sei ia ki briew na kane ka jaka.
U Dr.
Mukul Sangma bad ka sorkar 5 snem jong u (2013-2018) haba u dang long Chief Minister, ula wanrah ia katei ka ain kaba sngew thamula bha na baroh kiwei ki ain, namar na ka ILP, kaba kwah ma u hi, u thaw dur noh sha ka MRLVT-2013, na kane pat u thaw dur shuh sa sha katei ka MRSSA 2016, tip kaba u mut kumno, to ngin peit harum.
Shuwa ban poi shata, don ruh ki Seng Bhalang kiba dawa ba dei ban pyntrei kam noh ia kane ka ain MRSSA, u Dr.
Mukul ruh u dawa ha kine ki sngi ban pyntreikam noh ia ka, tip balei um shym sdang hi ha utei u snem 2016, ne ha u 2017-18, namar u Lat ula dep mynjur (assent) naduh u snem 2016 hi.
U Dr.
Mukul, uba long Chief Minister naduh April 2010 ter-ter-ter haduh February 2018, ula hukum ban thaw ia ka ILP da ka hukum (Notification) jong u ha u September 2012.
Ka Committee kaba u thung hi ma u, ka la pyndep ia ka kam, ban pyntreikam noh ia ka ILP.
Ha u snem 2013 ynda ula jop bad long Chief Minister biang, u shong man-man kum bym tip ei-ei, u wanrah pynban da ka ain MRLVT 2013, (Meghalaya Regulation of Landlords and Verification of Tenants Act 2013), ka ain kaba iadei halor ki trai ing bad ki nongshongwai.
Kane ruh ka sah ha ophis jong u, khlem poi shaei-shaei.
Ha u snem 2016 u wanrah pat ia katei ka Meghalaya Residents Safety and Security Act (MRSSA), ba la mynjur biang u Lat ha u 2016 hi.
(Ka ain shongsuk-shongshngain ki nongshong shnong).
Ia kane ruh u khlem pyntreikam haba u don hi haduh u snem 2018.
Hana ban pynthikna bha, kiei ki nongshongwai ing bad ban pyllait ia ki paidbah na ki kti ki riew sniew ba kin rung hapoh jylla, khnang ban don ka jingsuk jingshngain bad kum kine ki rukom pynbiang, da ki tnat treikam District Task Force, dei ka jingmut kane ka ain.
Haduh mynta ruh ym pat sdang ban pyntrei ia kane ka ain u Dr.
Mukul, namar ma u uba long u nongthaw ruh um shym leh kumta, namar khlem kane ka ain ruh, ki don bun kiwei ki ain iada kiba la don lypa hapoh ka jylla, nalor ki ain kiba don ha IPC (Indian Penal Code).
Kum u ’riew ain, ngam peiphang ia kane ka ain u Dr.
Mukul, namar nalor ba ula tep eit miaw ia ka ILP kaba ula pun hi, mynta pat u thaw dur bula da kane ka Ain MRSSA kabym don jingmut ei-ei, hynrei kaba komik thamula.
Peit ia kane ka parakrap 12 harum-(An Offence under this Act shall be non-Cognizable and bailable).
Kano-kano ka jingpynkhein ia kane ka Ain, kam don jingteh ei-ei bad kabym shah set patok.
Lada kane kam dei ka kam komik, ka dei kaei?Niuma ki don ki kam sniew barit-baria (simple Offences) kiba ioh jamin.
Hynrei kat ia kane ka ain, ban khang na kamon, pyllait suk na kadiang, don jingmut aiu?Haba kumtei, don jingmut hi ia ka ain kaba kum kane? Kito kiba phah pyntreikam noh ia kane ka ain, kynthup ruh ia u Dr.
Mukul hi, uba dawa kumta ha kine ki sngi, ki sngewthuh kumno ia kane ka ain MRSSA?Ki paidbah ta ki ieng beit halor ka ILP.
Kaei ka jubab u Dr.
Mukul halor kane bad balei u tep im ia ka jingai jingmut ka Committee 2012 jong u hi, kaba “kwah ILP tang shisur?".
Nongstoiñ: Ki Nonghikai SSA Ka West Khasi Hills District ha ka shatri jong ka All Meghalaya SSA School Teacher Association (AMSSASTA) West Khasi Hills District mynta ka sngi ka 30 tarik u Nailur, ki la ioh ban pynlong ia ka Executive Committee hapoh Nongstoiñ.
Ha katei ka jingialang kila ia shim ia ka rai ban ban dawa na ka Sorkar Meghalaya ba ka dei ban pyllait noh mardor ia ka tulop jong ki kaba la poi mynta haduh baw bnai kata naduh u bnai Jylliew haduh Nailur 2021.
U Babu D.
S Syiem President AMSSASTA West Khasi Hills District, u la ong ba ka long kaei kaei kaba ngim lah ban pdiang ia ka jingleh meinah jong ka sorkar ia ki nonghikai SSA hapoh ka Jylla bad kane kam dei shuh ka sien kaba nyngkong hynrei na kapor sha kapor ba ki nonghikai SSA ki ia kynduh jingeh khamtam ha kaba iadei bad ka jingsiew.
Shuh shuh u la ong ruh ba kumba ka long mynta na ka liang ka Sorkar ka la bthah ia ki nonghikai ba kin leit noh sha ki skul jong ki, “Hynrei ka jingeh ka long hato lah mo ban leit sha skul ryngkat ka kpoh kaba thylli?" ong ki nonghikai.
“Ngi ki nonghikai SSA ngi don la ka ïing ka sem, ki khun ki kti bad shibun ki jingdonkam ban pynbit pynbiang ha ka jingim ba man ka sngi daei ngin bam bad daei ngin dih" la ong biang u Babu D.
S Syiem.
Ka Association ka kyntu ia ka sorkar Jylla, ba ka dei ban phai khmat lem sha ki nonghikai SSA bad ban pyllait noh mardor ia ka tulop ba saw bnai jong ki, ha shwa ba ki nonghikai kin mih sha surok ban dawa ia la ka jong ka hok bad lada ka sorkar kam sngap ka Seng kan sa shim da kiwei pat ki lad jingiakhih ba tyngeh.
Ka khubor ka la par bad ka la iaid bad ka her bad ka la poi sha ki shkor jong ki nongshongshnong jong kane ka ri baieid jongngi ha kaba naka liang ka sorkar ka la don ka jingthmu bakan wanrah ia une u dieng uba ngi tip ia u kum u “Dieng tlai" ne ia ka jingthung ia u la tipbad bna ha ka ktien nongwei kum u “Palm oil Cultivation" uba na ri thor ban thung ban tepha kane ka ri baieid jong ngi.
Hooid ngi lah ban ong ba u long u jingthung uba bna nam bhaha satlak ka pyrthei bad ha kane ka juk mynta u long u jingthung uba donkam bha namar haman ki jingbam bunsien ki pyndonkam ia ka umphniang ba ioh na une palm oil ne uta udiengtlai.
Hynrei khyndiat to ngin ia pda ia u sawar jingthew ne ka matang ban ia thew ia woh hatoshisha mo une u diengtlai u lah ban long ka jingkyrkhu ne ka liew lep kaba la ap lypa ia ngika jaidbynriew.
Khyndiat nga kwah ban pashat ne pashat jingmut haphi ki nongpule ba stadbad ba ieid ban iapeit kumno une diengtlai ha ka jingsngew jong nga nga sngew u dei shishapynban u liew lep jong ka jaidbynriew namar u buh jingma shisha ia ka ri bad iakajaidbynriew jong ngi.
Ki mat harum ki long ba kumno une u diengtlai ba ka sorkar ka mut banpyrshang wanrah bad ban thung ha kane ka ri jongngi.
1.
Kumba ngi ju tip hi baroh ba ki riewstad ne kita ki scientist jong ka sobjek jong ka ieid meimariang ki la niew bad la khein ia ka thain shatei lammihngi ne ka “North East" kumkatta ka biogeographical hotspot jong ka pyrthei ne ka jaka kaba riewspah ha ki dieng kisiej,ki syntiew ki skud,ki khniang ki ksiah,ki mrad ki mreng bad kumta ter ter.
Ka jyllajong ngi Ka Meghalaya ka dei kaba shah kdup lang ha katei ka shatri jong ka thain shateilam mihngi ne ka North east bad kadei kawei ruh na kawei kaba shah synrop lang ha kaneka biogeographical hotspot jong ka pyrthei.
Lada kane ka rep diengtlai ka ioh ban bsuh hakane ka ri baieid jong ngi,Khlem pep kan buh jingma ia kane ka ri jong ngi,wat haduh ngilah ban duh ia katta ka kyrdan ba ngi bat kum ka biogeographical hotspot.
2.
Kum ba ngi tip ka ri jong ngi ka riewspah ruh ha kita “Endemic plants" ne kita ki jingthungkiba don ne lap tang ha kita ki jaka beit.
Kum ka nuksa kum u Shynrai lakadong uba barohkawei ka pyrthei ka wad ia u namar ka jinglong kyrpang jong u bad ka jingkhlain bor kajong u ban ia nujor bad ki kiwei pat ki shynrai kiba don ha satlak ka pyrthei.
Hato mo ngikloi ban duh noh ia kine kiei kiei baroh ba u blei nongbuh nongthaw u la ai kyrpang iaka rijong ngi.
3.
Kumba ngi tip hi ka jingrep diengtlai ka long ka jingrep kaba donkam ka jaka kaba heh badkaba iar,kumta shibun ki jaka ki jong ngi kiba don ha kine ki ri baieid jong ngi kin jah nohne kin shah bam duh noh ha une u diengtlai na ri thor.
Kum ka nuksa ha Mizoram ki lapyrshang ban rep ia une u jait dieng hynrei kaei ka jubab ba mih ka long kaba um iarapeiei la ia nujor ia ka mei mariang ne ia ki briew na shato ka thain.
4.
Ka jingthung diengtlai ka wanrah ruh iaka jingma ia ki nongrep jong ngi,namar bunsien hiki kompany na shabar kin sa wan ban pyniaid ia ka thied ka pet ha kaba ki nongrep jongngi kin num ioh nong eiei ne don bynta eiei hynrei kin kylla sohpdung ha kine ki kompanykiba wan nabar.
5.
Ka rep diengtlai kumba la kdew haneng ba dei ka jingrep ne ka jingthung kaba donkam kajaka kaba heh,kumta kine ki lum baieid jong ngi kin syllen ne lyndum lut khait bad hakapateng kaban sa wan kin long tang ki lum kibam kup shuh wat tang iakajingjyrngam.
Kumtakane ka wanrah jingma bha ia ka mei mariang jong ngi.
Kumta kyntang iawai shuwa ba ngan khylliap ne buh noh ia u khulom ksiar nga sngew banong ha ki nongpule baieid bad ba bastad ba ka jingrep diengtlai kam i don lawei ne kajingkyrkhu ia ka ri jong ngi hynrei ka pun haka iaki jingma ne liew lep kiban sa ap bad sabynshet iaka ri baieid bad ka jaidbynriew jong ngi.
Shillong: Kiba ioh pang covid thymmai ha ka jylla, ki don 129ngut bad kiba jem, ki don 199ngut.
Kiba iap, ki don 4ngut, ha kaba 3ngut ki dei ki bym pat dep injek satia.
Kiba dang don ha ka jingpang, haduh mynta ka sngi, ki don 1,619 bad kiba iap, ki don 1,404ngut.
Ka East Khasi hills, ka don 66 ngut kiba ioh pang mynta ka sngi bad ka West Khasi hills, ka don 42ngut.
Shillong: Kiba iap na ka jing hap ka bos MTC ha Nongchram, hynnin shiteng miet, ki kynthup ia U Dismi M Sangma (26) na Rangmal Badim, Williamnagar, U Sengsram R Marak, na Laskapara (Damra), Goalpara, U Traiwin R Marak (23) na Bolgiggkre, Williamnagar, U Tangsimbirth M Sangma, na Old PWD Colony, Williamnagar, U Chekamchi G Momin (18) na Balsrigittim, Williamnagar bad U bah Everest Kharumnuid (45), na Umphyrnai, East Khasi hills.
Nongstoiñ: Ka jingiap ka la poi sha ka 61 ngut ki nongpang Covid haduh ka 29 tarik mynta u bnai, la iathuh da ka DM&HO ha ka jingialang jong ka District Level Task Force West Khasi Hills hapoh ka jingialam U Deputy Commissioner Bah T.
Lyngwa IAS kum u shongknor; ha ka jingia don ryngkat lang jong ki dkhot ka Committee ryngkat ka Doktor Anita,(RRT WHO), mynta ka sngi ka 29 tarik Nailur, 2021 ha Conference Hall DC office, Nongstoin.
Katkum ka kaiphod ba la wanrah da ka Dr.
S.
Lyngdoh DM&HO kala iathuh ba na kiba iap kiba bun ki dei ki bym pat ai ia ka tika.
Ka la ai ruh ia ka report jong ki active cases jong ki saw tylli ki Block jong ka District ha kaba ka Mairang ka don 95 ki cases, Mawshynrut 61 ngut, Mawthadraishan 113 bad Nongstoin 134 ngut.
U bah T.
Lyngwa Deputy Commissioner uba long u Chairman ula iathuh ba ka jingiakynduh kaba khah khah jong ka Committee ka long ban peit la ki lad ki lynti kiba la pyntreikam baroh shi katta ki sei soh ne em ha ka jingialeh pyrshah ia ka khlam covid-19 bad ban kyntiew ia ka jing ai tika hapoh ka District.
Ula ai jingmut da ka jingpyrkhat ba thymmai ba ia ka mat ia kren halor u khniang jingpang corona virus bad ka jingdonkam jong ka tika yn pyrshang iaid ryngkat ryngkat noh bad kiwei ki programme Sorkar khnang ban lah ban khring ia ki paidbah, lada pynkut ia kino kino ki programme da ka jingkren halor kane ka phang.
Ula bynrap ba ki bor pyniaid District kila ia kynduh jingeh ha ki por bala dep ba shitom ban ioh khring briew lada pynlong jingialang ba kyrpang halor u covid bad ka tika.
Shillong: U Samla Eugeneson Lyngdoh, uba dei u khun jong U Bah SK Sun, MLA ba la khlad noh jong ka Mawphlang, ula pynbna, ba un iakhun ia kane ka elekshon shiteng samoi.
Ka khubor, kaba dang shu ioh, ka iathuh ba la shim lang da kawei ka jingmut, ba un iakhun na ka seng UDP.
Katei ka long hadien ka jing ia mynjur lang ki riew rangbah, kiba don ha katei ka jing ialang, kham mynshwa U bah Eugene, ula tyrwa ialade, ba un iakhun kum u kyrtong shimet.
U samla Eugeneson, uba 35 snem ka rta, u shim ia katei ka rai, ha ka jing ialang jong ki nong kyrshan jongu, mynta ka sngi, kaba la long ha Mawngap.
U Samla rhah bor bad rhar spah u ieh ia ka nam bad pyniasoh noh sha ka dirty politics, um don ka sportsman spirit haka jingshisha ula dei bn aiti ha ki bahaing ia ki kam badang sah jong ukpa.
Shillong: Ka Deputy Commissioner jong ka East Khasi Hills District, ka la ong ban peit ia ka dor bai shong kali ka dei ka kam jong u District Transport Ophisar.
Ka Deputy Commissioner, ka la ong ba kan sa shim ia kane ka kam ban ia kren bad ban pynbeit thymmai ia ka dor ka mur jong ka bai kali bad ki bor ba halor ban ia pyrkhat ia kane ka dor bai kali namar ba la kham pynjynsur ha kaba thep nongleit nongwan.
Kane ka jingkren ka DC ka long halor ka jingkylli kaba la buh la ki bor jong ka District kin leh kumno ha kaba ia dei bad ka dor bai shong kali hadien, ba la kham pynjynsur ia ka jingkit briew ha ki kali kamai.
Ka jingud jong ki paidbah ka long ba, na Motphran sha IGP ki don ki Taxi kiba shim T.
20 tyngka, don kiba shim T.
30 tyngka, na Motphran ha jingkieng Mawlai GS Road don kiba T.
20 tyngka bad don kiba shim T.
30 tyngka, ki dang don bun shuh kitei ki long tang ki nuksa ia ka rukom shim bai kali.
Shillong: U Minister jong ka State for Law and Justice, U S.
P.
Singh Baghel, u la pynpaw ia ka jingsngewhun, ha kaba ia dei bad ka jingduna ki kam runar ha ka jylla Meghalaya, hynrei u la pynpaw ruh, ba ka jylla ka bun tylli ki POCSO cases bad ki cases kiba hap hapoh ka Narcotics Acts.
U myntri ka sorkar pdeng u SP Singh Baghel, myn hynnin ka sngi, u la wan hiar sha nongbah Shillong ban wan jurip halor ka jinglong jingmang ha kaba ia dei bad ka Law bad Justice ha ka jylla.
Haba ia kren bad ki lad pathai khubor mynhynnin ka sngi na ka liang u  Baghel, u la pynpaw ia ka jingsngewhun halor ka jingduna ki kam runar ha ka jylla Meghalaya haba ianujor bad ka jylla  Uttar Pradesh, hynrei u la bynrap ruh da kaba ong ba ka jylla Meghalaya ka don bun tylli ki case kiba la register hapoh ka Narcotics Act.
U Baghel u la iaroh ruh ia ka jylla ba kam don ia ki dowry cases da kaba ong ba ha ka por ba u sah ha Agra,kam ju don kawei ruh ka sngi ka ba ban wan ka case halor ka jingpra ka long ing ne ka jingphet ka nongiathoh na ka daw ka dawry.
Na ka liang u Baghel u la ong ruh ba u dap da ka jingkmen ban iohsngew ba ha ka jylla, ki lower courts ki kynthup ia ki 32ngut ki nong bishar kynthei,  haba ia nujor bad ki shynrang ki ba don 22 ngut.
Shillong:Kiba ioh pang covid hynnin ka sngi, ki don 169ngut bad kiba jem noh na ka jingpang, ki long 166ngut.
Kiba iap, ki don 3ngut, ha kaba baroh 3ngut, ki dei ki bym pat dep injek satia.
Baroh kiba dang don jingpang, ki long 1,693ngut bad kiba iap, ki la poi baroh sha ka 1,400ngut.
Ka East Khasi hills, ka don 95ngut kiba ioh pang mynta ka sngi, katba ka West Khasi hills, ka don 40ngut.
Baroh kiba ioh pang, haduh mynta, ki long 81,161 ngut bad kiba la jem na ka jingpang, ki long 78,068ngut.
Kiba ioh pang covid,  ki kynthup ia 95ngut ha East Khasi hills, ha kaba 6ngut ki don ha Bairong, 5ngut ha Bivar Road, 6ngut ha Mawlynrei Khliehshnong, 9ngut ha Nongthymmai Lawjynriew Golden Estate.
Ha Ribhoi, ki don 20ngut kiba ioh pang bad na kitei ki kynthup ia 15ngut ha NEPA.
Ha West Khasi hills, ki don 40ngut, ha kaba ki health worker ki don 4ngut, ha Kynshi Mawphanain 4ngut, ha Mawrok Mawliehbah 5ngut, ha Nongkroh Rambrai 4ngut.
Shillong: Hadien ba ka shithi lyngba ka dak ka la wan poi ha ka ïing ka sem jong u Bah Cheristerfield Thangkhiew ha kine ki khyndiat sngi ba la leit noh ba la ioh pdiang na kata ka kynhun kaba la kam ialade kum ka kynhun jong ka Sur Ki Pulit Ba Lah Shongthait kaba la sei madan ia ki kam pyrshah ia ki pulit kiba la donkti ban dkhat jubor ia ka jingim jong u Bah Cheristerfield Thankhiew ha ka 13 tarik u bnai Nailar 2021.
Ha ka 27 tarik u bnai Nailur 2021, na ka liang ka ophis jong u Director General of Police(DGP) Meghalaya ka la kyntait ia kane ka jingkynnoh jong ki laingut ki briew kiba la kam ialade kum ki pulit kiba la shongthait na ka kam bad ha u kyrwoh ba lah phah lyngba u Assistant Inspector General of Police A Meghalaya Shillong sha ki lad pathai khubor ha ka 27 tarik u bnai Nailur 2021, ka ophis jong u Director General of Police ka la kdew ba ka jingthoh ha ka shithi ba la pynmih ha ki lad pathai khubor kaba la kdew kti pyrshah ia u Director General of Police, u R Chandranathan, ia ki arngut ki IPS Officer kiba kynthup ia Jagpal Singh Dhanoa bad ia u Shailendra Bamaniya bad kumjuh ruh ia u Mukesh Kumar Singh ba ki la donkti ban dkhat jubor ia ka jingim jong u Bah Cheristerfield Thangkhiew ki long tang ki jingkynnoh ki bym don nongrim hangno hangno ruh bad ki bym dei kiba shisha.
Nongpoh: U Superintendent of Police Ri Bhoi, u la pyntip paidbah ba kawei ka metiap jong uwei u rangbah briew, ia kaba la antad ba u la don ha ka rta 35 haduh 45 snem eiei, ia kaba ki pulit ki la ioh ban tam mynha ka 23 tarik mynta u bnai, na kawei ka sem ap kali kaba don ha shnong Umdihar, u la khlad noh mynha ka 26 tarik mynta u bnai bad haduh mynta ym pat don ba wan kam ia katei ka Metiap, hynrei haduh mynta katei ka metiap ka dang don ha jaka buh metiap ha Nongpoh.
Utei u briew uba dei uba don ia ka jingjrong 5.
6 phut, uba don ia ka snieh doh ba iong bad uba phong ia ka sopti rong Blue, ka patlun rong Grey, ha kaba ki Pulit naduh ka sngi ba ki leit shim ia u na Umdihar, ki la rah sha Civil Hospital, Nongpoh, hynrei ha ka 26 tarik u la khlad noh, hadien kata la buh ia u sha ka jaka ba buh ia ki metiap, na ka bynta ban leh ia ka post mortem khnang ban tip ia ka daw halor ka jingiap jong u.
Kumta hadien ka jingpyntip paidbah, kino kino ki briew kiba sngew ba ki dei kum kiba haiing lane ithuh ithaw bad kiba kwah ban leit peit ban ithuh, ki lah ban pyntip sha u OC ka Nongpoh Police Station ha ki number 8974220862/9366903780.
Shillong:U Chief Executive Member (CEM) jong ka Khasi Hills Autonomous District Council (KHADC), u bah Titos W Chyne, u iathuh ba ka District Council kan ieng ha ka nongrim ba ka jingpynbeit ia u pud u sam hapdeng ka jylla Meghalaya bad ka jylla Assam ka dei ban long kat kum ki jingdon jong ki kot ki sla ha ka Council.
U bah Chyne u la kren ia kane hadien ba la kut ka jingialang jong ka Boundary Commitee jong ka KHADC, kaba la pynlong mynta ka sngi ban ia kren halor ban pyniaid shakhmat ia ka mat ban pynbeit ia u pud u sam hapdeng ka jylla Meghalaya bad Assam.
Haba ia kren bad ki lad pathai khubor, na ka liang u bah Titos W Chyne u CEM ka KHADC u la ong ba ha kane ka jingialang mynta ka sngi la ia kren ba ka District Council kan ieng ha ka nongrim Territorial Right kaba mut ba ngin iaid kat kum ka history kat kum ki kot ki sla kat kum ki map kiba ka District Council ka don.
“Ka Commitee jong ngi kan pynbiang pynbit ia ka kaiphot jong ka, kaba long ka jingpynshisha ia ki kot ki sla halor ka jingkam jong ka jylla ia ki jaka ki ba hap hapoh ka District Council" la ong u CEM.
U la ong ruh ba haba ong ba u pud u sam, hapoh ka District Council, ka long ba ka District Council ka ieng halor u pud u sam jong ka hima, jong ki Khasi state, namar ka jylla Meghalaya ka dang wan hadien, hynrei ka District Council ka la don naduh u snem 1952 kumta ka District Council kan ieng haka ta ka nongrim ba ka jingpynbeit ia u pud u sam hapdeng ka jylla ASsam bad Meghalaya ka dei ban long kat kum ki kot ki sla ki ba ka don.
Ban pyniaid shakhmat ia kane ka jingthmu, jong ka Boundary Commitee ha kaba ia dei bad ka jingpynbeit ia u pud u sam ki dkhot jong ka Commitee ha ka 8 tarik u bnai ban wan kan sa pynlong ia ka jingiakynduh bad ki khlieh Nongsynshar kito ki jaka kiba hap hapoh ka jingiakajia ha Ri Bhoi District bad kum juh ha ka 12 tarik u bnai ban wan ka Commitee kan sa leit ban ia kynduh ia ki khlieh Nongsynshar ka West Khasi Hill ha Nongstoin ban ia kren halor ki jaka ba don ka jingiakajia ha ka ne ka thain.
U CEM u la ong ba hadien kane ka jingiakynduh bad ki khlieh nongsynshar na ka liang ka Commitee kan sa pynbiang pynbit ia ka kaiphot baroh ban leit ban rah hakhmat ka sorkar jylla, shuwa ba kan leit ia kynduh ia ka sorkar Assam ha kaba u CEM, u la ban ia kajuh ba ka sorkar ka dei ban pynthikna ba ka jingiakren ban pynbeit ia u pud u sam, ka dei ban sngap ia ka rai jong ka District Council.
Shillong: Ka khubor, kaba dang shu ioh ka iathuh ba kawei ka MTC, kaba wan na Tura sha Shillong, ka la leit hap ha ka Wah Ringdi, kaba don ha Nongchram, ha ka por dang step phyrngab mynta ka step.
Ha ka jingwad khubor na ka Controll Room ha Williamnagar, la iathuh ba ki don 4 lane 5ngut kiba iap ha shen bad kumba 16ngut kiba mynsaw.
La kit mar mar ia kitei kiba mynsaw sha Rongjeng PHC, na ka bynta ban ai jing sumar, ong shuh ka khubor.
La iathuh ba ki don 9ngut kiba shong ha ka bos, kiba dei na Tura bad 12ngut ki dei na Williamnagar.
Ka jingwad ia kiba mynsaw bad kiba iap, ka dang iai bteng bad la iathuh ruh, ba don kawei ka met, kaba sahkut hapoh ka bos MTC.
Ka jingwad ka buh jingeh shibun, namar ba katei ka wah ka la shlei mam, na ka jing jur slap ha kine ki sngi, ong ka khubor.
Ka jinglum jingtip, ka dang iai bteng bad ka lah ban don, ka jing pynbeit biang kham hadien ia ka khubor.
Shillong:U CEM ka KHADC u bah Titos W Chyne u la iathuh ba ka party UDP, ka dang pynkhreh ban pynia khun ia ki kyrtong jong ka na baroh lai tylli ki Constituency ha ka ba na ka liang jong ka party kan sa pyn long ia ka jingialang mynta ka sngi ban shim ia ka rai ha ka ba ia dei ban jied ia ki kyrtong ki ban aireng ha kane ka election shiteng samoi.
Haba kylli na ka liang u MDC ka UDP u la ong ba ka Election Commission, ka la ju ai por shibnai shuwa ban don ka jingjied ia u kyrtong, hynrei ka ju long pat ba ki kyrtong ki ba la don jingthmu ban ia khun ki la pynkhreh lupa ia lade, hynrei ha ka ba ia dei bad ka Mawphlang Constituency ka la long kaba kloi, namar ka jingkhlad jong u MLA, ka long dang shen eh, hynrei lada dang pynsahteng ka por kam long shuh, namar ba ka General election kan long ha ka 2023 bad lada kim pynkloi kan ym don jingmut shuh.
U la ong ruh ba na ka liang ki paidbah kin ym da khmih lynti eh ia u kyrtong ban poi ha man ki shnong, hynrei mynta ba don ki lad pathai khubor ki social media bad kiwei ki tecnology ha ka ba wat la u kyrtong um lah ban poi, hynrei u lah hi ban pynpoi ia ka khubor jong ki sha u paidbah.
U CEM u la ai mynsiem bad kitbok kitrwiang ia ki MDC ki ban ia khun ha kane ka bye election bad U Bah Chyne, ula ong “Lada ka party ka phah ia ki kyrtong ba khlain kin ioh ia ka jingjop, hynrei lada ka party ka phah da ki kyrtong ki ba tlot te kin ym lah ban jop bad ka election hi ka ju long kumta".
Nongpoh:Ki bor ba dei peit jong ka ICICI Bank Limited Nong poh Branch, hynnin ka sngi ki la ioh ban aiti haduh 20 tylli ki Tyngdong lyer Oxygen sha ka ophis u District Medical & Health Office, Ri Bhoi District, khnang ba kin ioh ban pyndonkam ha ban sumar ia kiba la shitom ne kiba la donkam Lyer Oxygen ha ki jaka sumar bapher bapher kiba don ha Ri Bhoi.
Ki heh ka ICICI Bank Nongpoh, ki la ai da kitei ki Tyngdong lyer Oxygen, ka dei kum shibynta ban iarap ia ka tnat ka koit ka khiah, na ka bynta ban iakhun pyrshah ia ka khlam COVID-19.
Ia kitei ki 20 tylli ki Tyngdong lyer Oxygen, yn sa ai mar ar-tylli sha ki jaka sumar kiba don ha Ri Bhoi, ki kynthup ia ka PHC Byrnihat, PHC Umden, PHC Marngar, PHC Mawlasnai, PHC Mawhati, PHC Umtrai, PHC Warmawsaw, katba ha Umsning bad Patharkhmah CHC yn ai mar lai tylli.
Kiba la donlang ha katei ka sngi, ki kynthup ia ka Kong R.
M Kurbah, Deputy Commissioner, Ri Bhoi District, u Tek Tamang, Branch Manager of ICICI Bank Limited Nongpoh, ki District Surveillance Officer lem bad kiwei.
Haba iadei bad katei ka jinglah ki heh ka ICICI Bank ban iarap da kitei ki Tyndong lyer Oxygen, ka Kong RM Kurbah, ka la ai ka jingkhublei kaba kyrpang eh ia ki heh ka ICICI Bank ha Nongpoh, kiba kynthup ia u Vikash Mathur, Zonal Head of ICICI Bank lem bad kiwei ki heh ka ICICI Bank Ltd.
Shillong: U Conrad K Sangma u ba dei u Myntri Rangbah jong ka jylla, haba kren sha ki lad pathai khubor u la ong ba ha kine ki khyndiat taiew ki ban sa wan yn sa lum ia ka kynhun Myntri ban bishar ia ka kaiphod kaba la aiti da ka High Level Committee halor ka Them Metor ne ka Sweepers Lane kaba don ha Them Iew Mawlong.
Ha ka sngi ba ar kata ka 28 tarik u bnai Nailur 2021, ka High Level Committee ka la aiti ia ka kaiphod kaba purs sha ka Sorkar Jylla ban pynkynriah noh ia ki briew kiba shong ba sah ha Them Metor.
Hadien ka jingaiti jong ka HLC ia katei ka kaiphod, ka Sorkar kan sa shim ia ki rai hapoh ka kynhun Myntri jong ka.
Shuh shuh u Conrad K Sangma u la ong ba hashwa ban rah ia katei ka kaiphod hapoh ka kynhun Myntri ban iakren, na ka liang ka tnad political kan pule bniah bha ia katei ka kaiphod bad hadien kata yn sa bthah ia ka HLC ban wanrah ia ka kaiphod hapoh ka jingialang jong ka kynhun Myntri bad hadien ba la dep ban bishar hapoh ka kynhun Myntri, ka Sorkar kan sa shim ia ka rai kumno ban iaid shakhmat halor kane ka mat Them Metor kaba long ka mat kaba la ktah bha ia ka jingshong suk shongsaiñ ha ka jylla hadien ba la don ki jingiakhih kiba jur bha ha ka 31 tarik u bnai Jymmang jong u snem 2018 bad hadien kitei ki jingjia, ka Sorkar Jylla ka la thaw noh da ka High Level Committee ban wad ki lad ki lynti khnang ban weng ia ki jingeh na katei ka jaka bad khamtam lei lei hadien ba la mih ki jingdawa na kiba bun ba dei ban pynkynriah beit noh ia ki briew kiba shong ba sah ha katei ka jaka.
Na ka liang u Myntri Rangbah ka Jylla u la khublei ruh ia ka HLC hapoh ka jingialam jong u Bah Prestone Tynsong u ba dei u Symbud Myntri Rangbah ka Jylla bad ki dkhot kiba la trei shitom borbah ban pynbiang ia katei ka kaiphod.
Nongpoh:Ka sorkar jylla lyngba ka tnat Meghalaya Urban Affairs Department (MU DA) hynnin ka janmiet ka la pynkylla kyrteng noh ia ka MUDA Complex Nongpoh sha ka Nongpoh Town Shopping Complex.
Lyngba katei ka sngi, hadien ba la pynbna ia ka jingpyn kylla kyrteng na ka MUDA Complex sha ka Nongpoh Town Shopping Conplex, la iohi ba la don ka jingpyndait ia ki dak ha katei ka Building bad kaba la pyni ba naduh mynta la tip ia katei ka Complex sha ka Nongpoh Town Shopping Complex.
Lah ruh ban kdew hangne, ba halor katei ka jingthmu pynkylla kyrteng ia katei ka Complex, ka Nongpoh Town Committee ha ki snem ba la leit noh ki la leit ruh ban ai da ka jingthoh sha ka sorkar jylla ban kyrpad ba dei ban pynkylla kyrteng noh ia katei ka Urban Affairs Shopping Complex sha ka Nongpoh Town Shopping Complex bad na ka liang ka sorkar hadien ka jingbishar bniah bad kam don kano kano ka jingpyrshah ka la shim ia ka rai ban pynkylla kyrteng kumba la kyrpang da ka NTC.
U Bah CB Syiem Chairman ka Nongpoh Town Committee ha ka jingdonlang u Bah Rayonald Kharkamni Secretary, Bah R Warjri u la ong ba kane ka jingkyrpad jong ka NTC ka la urlong bad na ka liang ka sorkar ka la dep ban phah da ka jingthoh naduh u snem bala dep, hynrei namar ka khlam Covid-19 la hap ban pynsangeh shuwa ba dei mynta bala lah ban weng noh ïaki jingthoh barim bad buh da kaba thymmai ban pynbna pyrthei noh ba ïa katei ka Market Complex la tip noh kum ka Nongpoh Town Shopping Complex.
NKa NTC ka ai ka jingkhublei ba kyrpang ia u Bah Hamletson Dohling, u ba bat kum u myntri ka tnad Urban Affairs ha katei ka por u ba la shimkhia ia katei ka kam ban pynurlong ia ka jingkyrpad ka NTC, nangta ia ka DC Ri Bhoi, ki ophisar lem bad kiwei ruh kumjuh.
Shillong: Ha ka sngi Balang kata ka 29 tarik u bnai Nailur 2021, ka Sorkar Jylla ka la pynmih ia ka hukum ban thung ia ka Kong Rebecca Vanessa Suchiang kum ka Chief Secretary bathymmai ha kaba u Chief Secretary u ba mynta u MS Rao un shongthait noh ha ka sngi Palei kata ka 30 tarik u bnai Nailur 2021.
Ka Kong Rebecca ka dei ka IAS Officer ha u snem 1989 na ka Assam Meghalaya Cadre bad mynta ka bat kum ka Additional Chief Secretary bad ka peit ruh ia shibun ki tnad treikam kiba kynthup ia ka Personnel & A.
R.
Cabinet Affairs, Finance, Home (Police), Political, Home (Passport), Home (CD&HG), Ex-Officio Director General, MATI and Chairman-cum-MD, MeECL.
Katkum katei ka jingpynbna ba la pynmih na ka Sorkar Jylla ka iathuh ba ka Kong Rebecca Suchiang hadien ka jingshimti kum ka Chief Secretary, kan long ruh kum ka State Vigilance Commissioner Meghalaya.
“Ka Mei-Mariang ka dei ka kmie jong ki jingthaw baroh.
" Dei ma ka ba pun, ba kha, ba bsa, ba ïada, ba sumar, ba ai jaka rieh jaka dem, ba pyntngen bad ba pynim ia uwei pa uwei u jingthaw.
Dei na kata ka daw, ka dei ka kamram bad ka jingkitkhlieh jong iwei pa iwei ban sumar, ban pynbha, ban ïada, ban tyngkai, ban kheiñkor bad ban burom ïa ka.
Kaba donkam eh ka long: dei ban don ka jingkitkhlieh bad ka jingsngewthuh briew dalade ïalade ban nym ‘pynjot’ lane ‘pynjulor’ noh ïa ka bad ïa ki ki jingthaw jongka.
Ha ka jingshisha, ngi kum ki briew ngim lah khlem da pyndonkam ïa ki jingdon jingem kiba ngi lah ban ïoh na ka mariang, kum ki maw ki dieng, ki khyndew ki shyiap, ki dawai ki kynbat, ki um ki wah bad kiwei kiwei de ki jingdonkam.
Kumta, ha kane ka rukom kumba ka Mei-Mariang ka lah ban ai ïa ngi ïa ki jingdonkam jongngi, ngi ruh ngi hap tip kumno ban pynneh pynsah lane ban sumar sukher ïa ka khnang ba kan nym troiñ bad julor noh.
Ka roi ka par ka long kaba donkam bha namar ka wanrah shibun ki jingmyntoi bad ki jingpynsuk ha ka imlang sahlang.
Ka roi ka par ka kyntiew bad ka pynsuk ïa ngi ba ngin jam bad poi shuh shuh sha kita ki jingïoh jingmyntoi lane ki jingdonkam.
Kum ka nuksa lada ngi pynroi ha ka jngohkai pyrthei ka pynsuk ïa ki longïing ban kamai bad na kata ka jingkamai lah ban ïoh shibun ki jingmyntoi.
Haba don ka roi ka par ka don ruh ka jingïoh jingmyntoi bad ha kajuh ka por ka don lang ruh ka jingduh jingmyntoi.
Ha kaba ïadei bad ka roi ka par ka ïoh ka kot kaba sngewtynnad eh ban pyrkhat ka long dei ban don ka jingmut jingpyrkhat lane ka buit (plan) kaba ai lad lang ïa ka mariang ba kan san lang lane kan roi lang ha ryngkat bad kata ka buit pynroi pynpar.
Haba ngi thaw buit ban pynroi pynpar, ngi dei ban thaw lad thaw lynti ba kane ka jingthmu ban pynroi kan nym pyndap tang ïa ki jingdawa bad ki jingdonkam jong ki pateng kiba mynta, hynrei kan lah ruh ban pynbiang wat ïa kita ki pateng bad ki longdien mandien jongngi.
Shuh shuh ruh ngi khmih lynti ba kane ka roi ka par kaba khlem da ‘pynjot’ lane ‘pynjulor’ noh ïa Mariang, hynrei kaba ai lad ryngkat ïa ka Mariang ba kan san lang bad roi lang hajuh.
Katkum ka Bruntland Report (1987), ka roi ka par ba pynneh pynsah mariang (Sustainable Development) ka dei kata “Ka roi ka par kaba pynïoh lane kaba lah ban pynbiang pyndap ïa ki jingdonkam jong ka pateng briew kaba mynta da kaba leh adkar bad ha ryngkat ka jingsngewthuh ban pynneh pynsah ïa kiei kiei kiba hapoh ka mariang, khnang ba ki pateng ki ban dang wan ruh kin nym jynjar ban ïoh ïa ki jingdonkam jong ki kumba ngi ïoh ma ngi ka pateng ba mynta.
"Haba phai sha ka wah Umngot ngi kum ki khun Hynñiewtrep ngim lah khlem da kynmaw ïa ka jinglong kyntang lane ka jinglong blei jong ka katkum ki khanatang u barim.
La ong ba ka wah Umngot bad ka wah Umïew (Umïam) ki dei ki shipara kiba dei ki khun jong u Lei Shillong.
Kine arngut ki ïa mareh thong ryngkat bad ka jingïakop mano ban poi Shilot (Sylhet) shuwa.
La ong ba la jop ka Umngot ïa ka Umïew, namar ba la poi shuwa ma ka (sa peit na ka kot u P.
R.
T Gurdon “The Khasis" ban kham tip bniah bha ïa ka jingïathuh khana shaphang jong kata ka jingïamareh thong hapdeng jong ki).
Nyngkong eh kum ki paid Khasi, shisien ba la kren shaphang ka wah Umngot, baroh ki la ïa sngewthuh lypa ïa ka dor jong ka ha ka imlang sahlang.
Lada ngi ringdur bha na katei ka jingïathuh khana kaba la khot ‘blei’ ïa ka wah Umngot bad lada ngam jylliew bha ïa kata ka jingmut blei jong ka, ka la don kaei kaei kaba u mynbarim u pynshongnia halor ka jingmut ka jingkhot blei lane ka jingñiew kyntang ïaka.
Ngi kum ki khun Khasi, ‘lada’ ngi pyrshang ban sngewthuh bha lane puson bha ïa ka rukom im jongngi, ka imlang sahlang, ka riti dustur, kolshor, ka niam ka rukom, ka jingngeit bad kiwei kiwei de ki rukom ba paw shabar jong ka jinglong jingman briew jongngi, kine baroh ki don bha ka jingïadei bad ka Mei-Mariang.
Haba phai sha ka wah Umngot, kata ka jingkheiñ kyntang lane ka jingkheiñ blei u Khasi ïa ka lehse ka long kaba eh ban sngewthuh.
Hynrei to ngin pyrshang katba lah ban ringdur ringdar ban pynshongnia ïa kata ka jingmut jingpyrkhat bad ka jingïohi jong u mynbarim halor ka jingkheiñ blei lane ka jingkheiñ kyntang jong u ïa ka wah Umngot bad ha kajuh ka por ïa ka Mei-Mariang hi kumjuh.
Kumba la kdew haneng ba shisien hi ba la kren shaphang ka wah Umngot, nyngkong nyngshap u briew hi uba na ka thaiñ Ri-War u la sngewthuh lypa ba ka wah Umngot ka dei kaei ïa u.
Ym tang katta, hynrei hapoh ka Bri Hynñiewtrep jongngi hi baroh kawei.
Ka wah Umngot ka dei ka rympei ka shlem jong ka jingkyrkhu na ka bynta ka spah ka phew, ka ïoh ka kot, ka kamai kajih jong ka imlang sahlang jong ki paid Ri-War.
Ka wah Umngot ka ai shibun bah ki jingaiei ïa kiba ïai kyrsoi khlem da kut.
Don shibun bah ki longïing longsem kiba im jakpoh tang na ka wah Umngot.
Ki bsa bad ki pyndap ïa ka ïing ka sem tang da kaba shu im sngi tang na kaba khwai dohkha bad die ha ïew, ki don kiba shu leit tong doh tang ban ïoh jyntah jingber ha ïing.
Kiba wan tong dohkha ym dei tang kiba na War, hynrei don ruh kiba wan na kylleng ki thaiñ jong ka Bri U Hynñiewtrep, naduh ki kynrem ki lyndan, ki heh ki haiñ ki ïa wan ban pynlut por khnang ban pynjahthait da kaba shu khwai sngewtynnad.
Ki don kiba ïohlad ban kamai saitjaiñ saitnep na ka daw ba ka don ka Umngot bad ka ai ruh ïa ka umbam umdih bad um sait umkhlieng.
Ha ka por lyiur, ynda la jur slap ka heh rymphum bad ka tuid sha Bangladesh.
Ynda ka la tuid ka ai lad ïa ki dohkha dohpnat kiba bun jaid bun kynja ba kin kiew na ri them Bangla sha Ri-Lum Khasi bad ha kane ka rukom ki dohkha kiba don ha wah Umngot kim ju kyrduh lada ong ha ka khwai ban bam lane ban die ruh.
Wat ki kshaid bad ki wah rit ruh ki ïoh dohkha lang ynda la heh um, namar ki dohkha ki kiew lang ruh ha ki kshaid.
Ym tang katta, ynda ka heh rymphum ka wanrah lang ïa ki maw-wah bad ki shyiap wah, bad na kine ngi ïoh shibun ki jingmyntoi ha ka liang ka tei ka shna: kum ki ïing ki sem, ki kynroh, ki jingkieng ïaid kjat, ki jingpynbha pynmiat ïa ka shnong ka thaw bad kiwei kiwei de ki jingtei kiba dawa bha ïa u maw bad ka shyiap.
Kane ruh ka ïarap bha ha kaba ïadei bad ka scheme MNREGA, ha ka jaka ban thied na ïew ïa kitei ki mar, la shu ïohei na wah Umngot khlem da donkam ban siew.
Haba phai sha ka rep ka riang, ka wah Umngot ka long kum u thied snam uba ai jingim ïa ki paid Ri-War Khasi jongngi.
Ka ai shibun ki jingmyntoi ïa kiba bun ki nongrep, naduh kiba rep kba rep khaw, rep soh rep pai, rep kwai rep tympew, rep dawai rep kynbat, thung shriew thung phan bad kiwei kiwei de ki jingrep.
Da ka jingtuid jong ka Umngot ka pynim bad ka pynsngem ïa kine ki jaka rep jaka riang bad ki briew ki lah ban rep ha baroh ki aïom da ki jingrep bapher bapher namarba ki jaka ki long kiba im beit.
Dei na kane ka daw ba wat u nongrep barit baria bad u nongbylla barit baria ruh u ïohlad ban trei bad ban rep lane ban kamai ïa ka hok jong u ban bsa ïa ka ïing ka sem bad ban pyndap dalade ïalade hi.
Ki khlaw ki btap ruh ki rben ki jyrngam ki phuh ki phieng namar ka Umngot ka ai ïa ki ka jingtngen ka jingsngem.
Haba phai pat sha ka liang ka jngohkai pyrthei (tourism) hapoh Ri-War, ka jingkylli ka long: hato ka jngohkai pyrthei ka lah ne em ban long lada ym don ka wah Umngot? Ka Ri-War jongngi ka paw bha ha kine ki por dei na ka daw ka Umngot.
Ka dei ka maka kaba ai nam ïa ka jngohkai pyrthei, ym tang ïa ka thain Ri-War jongngi, hynrei ha baroh ka Bri Hynñiewtrep jongngi, bad ïa ka jylla bad ïa ka ri India baroh kawei hi.
Shuh shuh ka la ioh ia ka nam ha kylleng pyrthei na ka daw ka jingkhuid jingsuba bad ka jingsngur palat ka um bad ka mariang ruh.
Dei na kane ka daw ka khring bha ïa ki nongwanjngohkai ba kin ym lah ban shah khlem da wan mad lane wan jngoh ïa kane ka jingitynnad, jingibang, jingishngiam jong kane ka mariang kaba U Blei Tre Kirot U ai ei ha ngi ki paid Ri-War.
Te kane ka long kum ka jingkyrkhu, ka jingaiei, ka spah ka phew bad ka roi ka par, ka kamai kajih ha ka imlang sahlang jongngi.
Ym tang kine ki jingmyntoi kiba ngi lah ban ïoh na ka jingdon jong ka wah Umngot, hynrei kiba bun kiba ngim lah shuh ban niew lane batai lut ha ine i jingthoh barit.
Ka jingkylli ka long: kaba kum kaei ka jingkyrkhu kaba ngi dang lah ban ïoh nalor jong kane? Hato dang don shuh nalor kane kaba lah ban bsa bad ban ai jingim naduh ha u duk u rangli haduh u riewspah riewphew? Hato dang don shuh ha pyrthei kaba ngi lah ban kamai spah khlem da donkam ban siew ne pynlut? Hato dang don lad don lynti da kawei kaba lah ban bsa ei naduh u pateng uba mynshuwa haduh uba mynta bad haduh uta u ban dang wan longbriew? Hato dang don mo ka jingstad lane buit briew kaba dang lah lane ïaryngkat dor haba ïanujor bad ka bor jong ka mariang halor ka jinglah jingïai ban pynbiang pyndap lut ïa ka jingdawa jong uwei-pa-uwei jingthaw? Haba ngi phai sha ka Umngot sha kita ki jingkyrkhu kaba ka ai, lada kam don kata ka bor blei kaba U Blei Tre Kirot u ai haka, ngi tharai kine kiei kiei baroh kiba ka leh ha ka imlang sahlang, kan nym lah ban long, namar da ka jingstad briew hi da lei lei yn ym lah ban pynïoh kum kitei ki jingmyntoi ba la kdew haneng.
Kumba ngi ïohi ba ka jingthmu (plan) jong ka sorkar jylla ban den ïa ka wah Umngot ha ki snem ba la dep bad ka jingthmu jong ka ka dang ïaid beit shaid shaid haduh mynta.
Te, khlem da bun ktien shuh ngin kylli pyrthew bad pyrkhat noh: kaei ka ban jia lada den ïa ka wah Umngot? Kumba la kdew haneng ïa ka dor bad ki jingmyntoi kiba ïoh na ka wah Umngot ba wat haduh ba ki paid Ri-War ki kam ba ka dei u thied snam ka imlang sahlang jong ki, lada jia ba den noh ïaka long kumba mait noh ïa uta u thied snam jong ki.
Ka sorkar ka kular ban ïarap ïa ki jingeh jong ki paidbah: hynrei ka shu ai tang i khaw ration bad umphniang sharak.
Hynrei haba pyrkhat bad ïanujor ïa kata ka jinglah jong ka sorkar bad kata ka jinglah ka Umngot, shisien ong ka lah iapher bak-ly-bak.
Haba phai hi sha ka roi ka par ha ki thaiñ nongkyndong, ka sorkar jylla ka khlem pat da leh eiei.
Lada ym don hi ka scheme MNREGA, wat ka jingjngohkai pyrthei ha ki thaiñ nongkyndong ki shem jingeh bha.
Wat hapoh ka Riti Synshar jong ka Ri India hi kam pat don kata ka Article lane ka Schedule kyrpang ka ban ong ban peit ne khmih tang ïa ka roi ka par jong ki thaiñ nongkyndong, hynrei ba bun don tang ha sor.
Hooid, ka Sorkar ka kular ban iarap katba ka lah hynrei kan yn lah ban iarap lut ia baroh.
Ka jingiarap ba ka ai kam dei kaba neh hajuh bad pateng la pateng namar kam dei ka tynrai (source) jong ka spah, hynrei ka mariang hi ka dei u thied snam jong ka spah bymjukut.
Kaba kham ma shuh shuh ka long ba ka jylla jongngi ka don ha kata ka bynta ba ki ong ka ‘seismic zone’ lane ka jaka ba hap ha ka jingma na ka jingkhih jumai.
Lada den ïa ka Umngot ïoh ba jia ba khih jumai, kamut kumno kumno ka dam ka pait, ki nongshong shnong kiba don na shapoh ka dam kin ngam jyllop lut baroh khlem artatien.
Ym tang ka Ri-War kaba hapoh Ri Khasi kaban ngam jyllop, hynrei kiba shong ba sah shapoh Bangladesh ruh kumjuh.
Ïa kane hap ban pyrkhat bha namar ka kham ma shuh shuh ban ba ïa kaba duh ïa kita kiwei ki jingmyntoi.
Ynda ngi kheiñsap bad pynshongnia bha halor kitei ki jingmyntoi bad ki kam ba ki paid Ri-War ki im bad ki trei ka long kawei na ki kynja roi kynja par kiba sngewtynnad bha ban pynkiew bad ban pynbha shuh shuh.
Kum kitei ki jingtrei jingktah, ki kam ki jam, ki khaïi pateng, ki kamai kajih ki long kiba khlem da ‘pynjot’ lane ‘pynjulor’ ïa ka Mei-Mariang.
Lada den da ka dam, kamut kan pynjulor lut phar kitei ki jingaiei jongka wah Umngot bad haduh ha ka mariang bad haduh u briew u mrad bad baroh hi u jingthaw ba-im uba don hapoh jong ka bad sawdong jong ka.
Kaba sngewtynnad bad sngew shngaiñ ha ka juk kaba ngi ngi im mynta ka long ba ngi dang donbok shibun eh ba ki pateng kiba hashuwa jongngi ki khlem da bam lut lane klun lut ïa kata ka spah mariang kaba ki ïoh wat lada ki seng makna ïa ka roi ka par.
Haduh mynta ka mariang kaba ngi ïoh ka dang ïai kyrkhu kyrdoh ïa ngi da ki jingaiei bad jingdon jingem jong ka.
Kumta ngi dei ban ri, sumar bad phikir ïa ka.
Sa kawei ruh ki District Councils kiba dei peit ïa kine ki jaka ki dei ban ïa kitkhliehlang bad pynsngewlang ïa ki jingdawa jong ki paidbah, ym tang ki nongshong shnong bad ki sengbhalang.
Ka Sixth Schedule ka ïeng halor ka hok ban ïada ïa ka khyndew ka shyiap, riti dustur, kolshor ki jaidbynriew ritpaid.
Te Kumta, lada kane ka Sixth Schedule lane ka STIEH BAH (kumba ong i Babu L.
S Gassah) kam lah ban bah tymphalang lane ban ïarap halor kane, te ha kano ka nongrim la seng ïa ka?Te ngin ïa pynkut noh shi kyntien da kaba ong ba ka wah Umngot ka dei ka rympei ka shlem jong ka roi ka par jong ka imlang sahlang ki paid Ri-War bad ïa ka jylla hi ruh kumjuh.
Ka kamai kajih na Umngot kumba ngi ïohi ba kiba bun ki longïing longsem ki lah ban pyndap dalade ïalade (self-sufficient economy), ym tang ïa kiba mynta hynrei ïa kiba lashai ruh kumjuh.
Ka sorkar ka tyrwa da ki lad jingiarap, hynrei yn myntoi tang ïa ki katto katne ym ia baroh kumba ka Umngot ka lah ban iarap ia iwei pa iwei ha ka imlang sahlang.
Bad kita ki lad jingiarap kiba ka sorkar ka tyrwa ruh kin nym lah ban ai lane ban pynbiang kumba ka mariang ka lah.
Ha kawei ka liang, ngi khlem pyrshah da lei lei ruh ïa ka roi ka par ha kane ka ri jongngi, hynrei ngi dei pat ban long kiba stad ban peit kaei kaba bha eh napdeng jong kita kiba ngi thmu ban pynroi bad pynkiew.
Ka jingmut hangne ka long ba haba ngi seng ia ka roi ka par dei ban bud ryngkat bad kynthup ryngkat ia ki kyndon jong ka roi ka par kaba pynneh bad pynsah mariang.
Sa kawei ruh ngi dei ban kynmaw bha: lada ngi pynjot pynjulor ïa ka Mei-Mariang, ngi la kit ram lypa na ka bynta ka jingim jongngi bad ïa ki pateng.
Kumba ka ktien ka ong “Kumba ngi bet, kumta hi ngin ot ruh.
".
U nongialam niam hindu, U  Jagadguru Paramhans Acharya Maharaj, u dawa ba dei ban pynbna ia ka India, kum ka ri jong ki Hindu, ha ka 2tarik Risaw, kaba dei ka sngi kha jong U  Mahatma Gandhi.
Katba kum ka khubor jong ka ANI, ka iathuh ba utei u riew niam, ula byrngem ban pynlong da ka  ‘Jal samadhi’ ha ka wah  Sarayu, lada katei ka jing dawa jongu, kam urlong satia.
“Nga dawa ban pynbna ia ka India, kum ka  ‘Hindu Rashtra’ ha ka 2tarik Risaw lane ngan pynlong da ka  Jal Samadhi, ha ka wah  Sarayu," ong utei u riew niam ha  Ayodhya.
U dawa ruh ba ka sorkar India, ka dei ban pynduh noh ia ka jinglong trai shnong jong baroh ki  Muslim bad ki Khristan, kiba shong ba sah ha India.
Nongpoh: Ki la don shibun tylli ki kali kamai paidbah bad ki kali jong ki riew shimet na ki thain Patharkhmah bad Jirang, hynnin ka miet ki la sahkut hapdeng ki bynta surok Umrit-Umling bad ba kim iohlad shuh ban leit sha ki jaka kaba ki thmu, namar ba ki la shah khang lynti ha kawei ka trok kit dewiong, kaba wan na ki thain Mairang, ka la sniew bad sahkut hapdeng jong katei ka surok.
La iathuh ba katei ka trok kit dewiong, ka dei kaba don ia u number ML-06-4248, ka la sniew ha ki bynta ka shnong Nongladew, ha kaba tang namar ka jingsahkut katei ka trok ha katei ka surok, ka la pynthut bad khanglad syndon ia ki nongleit nongwan, kaba la pynlong syndon ia ki kali ba kim lah shuh ban iaid lyngba, namar ba la khang lynti da katei ka trok kit dewiong.
Halor katei ka jingshah khanglad ha katei ka trok, ka la pynbitar eh ia kiba bun ki nongleit nongwan lyngba katei ka surok, namar ba kim poi shuh sha ka jaka kaba ki mut ban leit ne sha ki iing ki sem.
Ki la don ki briew kiba la shong ha ki kali kamai, kiba mih na Nongpoh naduh ka por 1 baje noh phaisngi, hynrei haba ki la poi ha katei ka jaka, ki la sahkut namar ka kali kaba ki shong kim lah ban pynpoi ia ki sha ki jaka kaba ki thmu ban leit, ym tang kata hynrei ki don ki briew kiba la mih na ki thain Patharkhmah sha Nongpoh, ki la hap ban shongmiet ha katei ka jaka ba sahkut katei ka trok.
Na bynta kito ki briew kiba don ia kiba haiing hasem ba don kali, ki la shu phah wan shaw na katei ka jaka kaba ki la sahkut, hynrei kito ki briew ba duk ki la shu hap ban iaid noh da ka kjat bad don ruh na ki, kiba la hap ban sahmiet ha katei ka jaka.
Shillong: Kiba ioh pang covid mynta ka sngi, ki don 169ngut bad kiba jem noh na ka jingpang, ki long 166ngut.
Kiba iap, ki don 3ngut, ha kaba baroh 3ngut, ki dei ki bym pat dep injek satia.
Baroh kiba dang don jingpang, ki long 1,693ngut bad kiba iap, ki la poi baroh sha ka 1,400ngut.
Ka East Khasi hills, ka don 95ngut kiba ioh pang mynta ka sngi, katba ka West Khasi hills, ka don 40ngut.
Baroh kiba ioh pang, haduh mynta, ki long 81,161 ngut bad kiba la jem na ka jingpang, ki long 78,068ngut.
Nongpoh: Ka Khasi Student Union, North Khasi District Unit, lyngba u Samla Banjop Maring, Education Secretary bad u Samla John Paul Sohpdang, Asst.
Education Secretary, ki la pynbna paidbah ba kin sa pynlong ka jingsam Khusnam, na bynta kito ki samla pule kiba la wan shakhmat ha ki kyrdan jingpule bapher bapher.
Katei ka Khusnam kaba ki KSU kin sa sam sha ki samla pule, ka dei kaba la ainam ha ka kyrteng u Fr.
Sylvanus Sngi Lyngdoh (Bam kwai ha dwar u Blei), ia kaba ki la jer kyrteng kum ka ‘ Fr.
Sylvanus Sngi Lyngdoh Maitshaphrang Academic Award’ jong u snem 2020-2021.
Ki kyndon na bynta kito ki samla pule kiba lah ban ioh ia katei ka Award, ka long ba ka kyrdan SSLC ki dei kiba la pass 80% shaneng, HSSLC 75% shaneng, Graduate kiba pass 70% shaneng bad na bynta ki Post Graduate kiba pass 64% shaneng.
Nalorkata ka KSU, kan sa sam Khusnam ruh ia kito kiba la pyndep ia ka kyrdan PhD, kata na bynta jong baroh kiba naduh u snem 2018 haduh u 2021.
Ki kot jingpynshisha kaba donkam na bynta kito kiba la donhok ban ioh ia katei ka Khusnam, ki long tang ka Marksheet bad ka Residential Certificate bad ia kitei ki kot dei ban phah sha u Samla Banjop Maring bad Samla John Paul Sohpdang, lane ki lah ruh ban pyntip da kaba phun ha ki number 9612941051/8638771593 ne ki lah ruh ban phah ha ka email ka seng ksunkhd@gmail.
com ha lane shwa ka 10 tarik u Risaw.
Ka KSU NKHD lyngba ka Education Cell kan sa khmieh bniah bad kan sa pyntip sha baroh kito ki samla pule, kiba la thep kyrteng na bynta katei ka Khusnam kaba la tip kum ka  ‘ Fr.
Sylvanus Sngi Lyngdoh Maitshaphrang Academic Award’.
Shillong: Ka North Eastern Zone Cultural Centre, Dimapur ka la pynlong da ka lyngwiar thohdur ki barikor ha ki Sunon Deiriti jong ki jylla ka thaiñ s lammihngi ne Painting Workshop and Renovation of Pavilions ha Guwahati, Assam ba la ju tip kum ka Shilpagram.
Kane ka Lyngwiar Thohdur ka sdang naduh 27th September, 2021 haduh 14th October, 2021 ha ki ar bynta ban shim bynta da ki barikor samla na la ki jylla jong ka thaiñ shatei lammihngi jong ka Ri India.
Ka bynta ba nyngkong yn trei thohdur da ki barikor na Assam, Arunachal Pradesh bad Meghalaya naduh 27th October haduh 4th October, 2021.
La pyniaid ia kane ka lyngwiar thohdur da u Mr Vezwuso Phesao, Exhibition Officer, NEZCC, Dimapur ryngkat bad la ki kher ki mer na Shilpagram, Guwahati.
Manla ki kynhun ki dei ban thohdur da ki snap jong ka rikynti na la ki jylla lajong bad ki barikor ba shim bynta na jylla Meghalaya ki long u samla Ericson Majaw, Ferrando Mawrie, Shidalin Chyrmang bad Fasterfield Ryntathiang.
Lah ban kdew ba ka samla Shidalin Chyrmang na shnong Umkiang, East Jaintia Hills, ka long ka ba la dep pule BFA na Silchar University bad kiwei pat ki dei ki ba dang pynkhreh ban leit pule naduh mynta u snem.
Ia ki kynhun jong ki barikor na la ki jylla lajong la ialam da ki barikor rangbah ki ba kynthup ia u Mr Manoj Roy, Exhibition Officer, Cultural Affairs Department Government of Assam, Guwahati; ka kynhun na Arunachal Team la ialam da u Mr Mr Punyo Chobin, Head of Department, Fine Arts, Rajiv Gandhi University, Itanagar, bad ka kynhun na Meghalaya la ialam da u Bah Raphael Warjri, Chief Art Director, Riti Academy of Visual Arts.
Ka bynta ba-ar jong kane ka lyngwiar thohdur kan bteng biang naduh ka 5tarik haduh 14tarik October, 2021, ka ba kynthup mar san ngut ki barikor na ki jylla Manipur, Nagaland, Mizoram, Tripura bad Sikkim.
Kine ki thliew ki lah ban long kumba 24 in.
x 12 in.
kawei kawei.
Haba plie ia kine ki thliew bad ia kitei ki thliew na tnum, kata ka l’er ka lah ban iaid lyngba kane ka sem.
Kane ka sem ka don ruh ka pajwa kaba ka khlieh jong ka, ka ia ryngkat bad ka tbian (floor jong ka sem).
Ia ka l’er shit na kane ka pajwa ki ialam da ki paip (pipe) nar kiba kumba 12 inshi u diameter, bad kaba par baroh sawdong ka sem bad kaba kut khadduh-khadwai kum u atoskhana ha ka tnum hamar pyrshah jong ka pajwa.
Ha kawei na ki saw tylli ki kynroh jong kane ka sem don iwei i jingkhangiit iba rit iba ki pyndonkam ban peit ia ki thermometer (jingthew ia ka jingshit jingkhriat) bad ia u hygrometer (jingthew ia ka jingrkhiang ne jingsngem ka l’er).
Ka pajwa (furnace) kaba ki pyndonkam na ka bynta kane ka sem ka long kaba ki ju ioh na ka kompani u Messrs Arthur Butler & Co.
, Muzaffarpur Bihar.
Nga ngeit ba lah ban ioh na kiwei pat ki kompani kiba die ia ki kor rep, kum na ka kompani u Kirloskar Brothers & Co.
, Satara, Bombay Presidency.
Ia kane ka pajwa dei ban tei ha kata ka rukom ba ka khmat jong ka ka iaryngkat bad kawei na ki kynroh bad kaba lah ruh ban ai ding na shabar.
Ka jingshit na kane ka pajwa ka iaid baroh sawdong jong ka sem.
Ha ka sem pat ki buh san kyrdan ki ding sawdong lynter lynter, ha baroh saw ki kynroh ha ka jingjngai kaba kumba 4 phut na kawei ka kyrdan ha kawei pat, hynrei u dieng sawdong uba hapoh eh u dei ban long kumba hynniew phut ka kynjang na tbian.
Kine ki dieng sawdong ki kyrshan ia ki shken ha kiba ki sdien ia ki sla dumasla.
Ynda la sdien ia ki sla bad la buh ia ki hapoh kane ka sem, ia ki jingkhang bad ki ventilator baroh ki sa khang noh, bad ki sa ai ding ia ka pajwa.
Dei ban ai ding suki-suki ba ka jingshit kan ym kiew kynsan eh.
Donkam ruh ban da thew ia ka jingshit kaba hapoh iing.
Ia ka jingshit ki thew da ki thermometer kiba ki buh ha pyrshah i jingkhangiit iba rit kiba long kumba 4 phut shiteng na ka khyndew bad i bym dei ban plie katba ki nang pynrkhiang ia ki sla hapoh ka sem.
Ka jingshna ia ka sla dumasla da kane ka rukom ka long kumne: (1) kaba pynstem ia ka sla, (2) kaba pynneh ia ka rong, (3) kaba pynrkhiang ia ka sla.
Khnang ban pynstem ia ka sla, ka jingshit jong ka sem ka dei ban long naduh kumba 85 degree (Fahrenheit) haduh 100 degree (Fahrenheit), bad ka dei ban neh ha kane ka jingshit naduh kumba 30 haduh 40 kynta.
Hadien kane pat ki sa kham pynshit shuh-shuh khnang ban pynneh ia ka rong stem, bad ka jingshit ka dei ban long pat naduh 100 haduh 120 degree.
Kane ka dei ban neh kumba 16 haduh 24 kynta.
Hadien kane ki plie ia ki ventilator malu-mala ban pynmih ia ka jingsngem.
Nangta pat ki pynkiew ia ka jingshit khnang ban pynrkhiang ia ka sla, na ka 120 haduh 165 degree, bad katba ki nang pynkiew ia ka jingshit katta ki nang pynrit ia ka jingplie jong ki ventilator.
Kane ka jingpynrkhiang ka neh kumba 28 haduh 42 kynta.
Ynda ki sla ki la rkhiang bha haduh u thied pdeng (midrib), ki sa pynduna ia ka ding bad sa plie ia ki ventilator baroh, khnang ban pynrkhiang ia ka sem.
Ki sa ieh kumne baroh shimiet bad ia ka jingkhang ruh ki iehnoh rynghang khnang ba ki sla ki lah ban ioh jingsngem katto-katne na ka l’er bad ba kin ym shroin eh ynda haba la dei ban shim noh ia ki na sem mynstep.
Ka sem kaba heh kattei katba la ong haneng kata 16 ft x 16 ft x 18 ft ka lah ban ngiam kumba 22 mon shiteng u dumasla; bad une, ynda la dep shna, un long 4 mon shiteng.
Ynda la sei ia u na ka sem ki sa jied bad buh kyrpang ia ki sla katkum ka jingitynnad jong ki.
Kino-kino kiba kwah ban ioh jingtip kham bha shaphang kane ka rukom shna dumasla ki lah ban pynioh ia ka bulletin No 187 (1928) jong ka Agricultural Research Institute, Pusa; lane ia ka bulletin No.
71 jong ka Department of Agriculture, United Provinces.
“KA RI SYIAR"Ia ka kam ri syiar mynta ka por la shim ba ka long ka jait jingtrei kaba kyrpang ha kaba lah ban wanrah shibun ka jingiohnong.
Ha ki por myshuwa la ri ia ki syiar tang ba shu sngew ieit, ne, jait ba la ju mlien ka ri jingri.
Katba nang iaid ki sngi, ki briew ki iai pyrshang ban ioh ia ki jingbam kiba kham bha khnang ban kham tei ia ka met.
Kumta la lap ba ka don shibun eh ka jingdawa ia ki pylleng syiar bad kumjuh hi ruh ia ka doh syiar.
Khnang ban pyndap ia kane ka jingdawa ba khraw, ha ka jingnang jingstad ba mynta, ka Veterinary Science ka la pyrshang shibun ki lad ban pynmih ia ki jait syiar kiba lah ban kha pylleng shibun bad ruh ia ka rukom ri ba khambha.
La bynta ia ki jait syiar ha ki ar bynta kiba iar :-.
Shillong: Ha ka sngi sdang jong ka Vinoo Mankad Trophy, ka Meghalaya kaba don lang hapoh ka goup bad ka Arunachal Pradesh ka la lah ban jop pyrshah ia ka, da ka jing ioh century u Josiah Momin bad ka jinglah ban pynkhyllem san ngut ki wicket u Manish Sharma kaba la pynjop ia ka Meghalaya da 133 run.
Ka Vinoo Man kad Trophy kaba dei ka Tournament jong ka U-19 Boys, ka la ioh ban sdang nyngkong ia ka match jong ka ha Ranchi ha kaba ka Arunachal Pradesh ka la jop ia ka toss ha ka kylla step bad jied ban kawang bad ap bol shuwa.
Lah ban ong ba-i kumba ka dei ka rai kaba bha ia ka Aruna chal Pradesh ha kaba ka la lah ban pynkhyl lem 2 ngut ki nongtied ka Meghalaya tang hapoh ka jingkamai kaba 24 run.
Hynrei da ka jingwan tied u Momin uba la kamai shuwa 50 na ki 72 bol bad hadien kata sa 50 shuh tang da 30 bol, u la kot sha ka century kaba 109 run na ki 111 bol kaba long marshiteng na ka jingkamai kyllum jong ka kynhun Meghalaya kaba kot sha ka total kaba 217 run.
U Captain ka Megha laya u Kevin Christopher uba la ianeh bad u Momin u la lah ban kamai 40 na ki 77 tylli ki bol.
Da ka jingtied 14 tylli ki four bad 2 tylli ki six, u Momin u la hap noh ha ka over kaba 43, hynrei nadien jong u ka Megha laya ka la lah ban kyntiew shuh sa 30 run ha kaba u PM Santosh uba la lah synniang 16 run u la khyllem noh ha ka bol kaba khatduh ban poi sha ka total kaba 217 run.
Ha ka kylla miet ka Arunachal Pradesh ka la leh kai biang biang ha kaba ka la lah ban pynneh ia ki wicket jong ka tad haduh ka over kaba 15 da ka jinglah jong u Manish Sharma ban pynkhyllem noh baroh arngut ki wicket kiba nakhmat bad nalor kata sa lai ngut shuh shuh ban pynioh halade ia ka poin kaba 5/24 hapoh ka 10 over.
Nalor u Manish kiwei ruh ki nongkawang bol ka Meghalaya ki la lah ban pynkhyllem wicket kiba kynthup ia u Gavi neal Marpna 2/16 katba u A.
Sangma bad u Bharat Gurung ki la ioh mar 1/14.
Da ka jingduna eh ka run rate jong ka Arunachal Pradesh ka la kamai duna tang 84 run bad khyllem lut baroh ki wicket.
Hadien ka jingjop ia ka Arunachal Pradesh ka Meghalaya kan iakyn duh pat sa bat ka Nagaland kaba yn ialeh mynta ka sngi.
Shillong:Ka Malki SC hadien, ba ka la ioh jingbit ban pynlong ia kane ka lympung ialehkai ka 1st Knock Out Meghalaya Open Tennis (soft) Ball Cricket Tournament, ka la rai ban pynsdang ia kane ka lympung naduh u taiew ba khatduh jong u bnai Risaw 2021.
Ia kane ka lympung ialehkai yn pynlong hapoh madan Malki.
Katkum ka kyrwoh jong u Secretary jong ka Club u Bah Rilang Mylliempdah, u la ong, ha ka jingshisha ia kane ka lympung la thmu ban pyn long ha u bnai Jym mang jong une u snem, hynrei naka jing wan lyngshop jong ka khlam Covid 19 kaba la pynlong iaka Sorkar ban khangdam (Lockdown) ia kane ka lympung la hap ban pynsa ngeh noh.
Hadien ba ka Sorkar ka la ai jingbit ia ka Club ban iaid sha khmat ia kane ka lympung, na ka liang jong ka Club ka la pynbeit ban sdang noh ia kane ka lympung naduh u taiew ba khatduh jong u bnai Risaw ha madan Malki.
Na ka liang jong ka Malki Sports Club ka iawer ia ki Cricket Club/Team jong ka jylla kiba kwah ban iashimbynta ha kane ka lympung sngew bha ba kin shim ia ki form na Meghalaya Print kaba don hajan Seven Set School, Malki Point lane ki lah ban phone ha kine ki number naka bynta ka team Registration 977448 9159 lane 8259801751.
Ka tarik ba khat duh ban pdiang ia ki form kan long ha ka 23 tarik Risaw 2021, ka bai rung (Entry Fee) kan long 4000 tyngka bad ka khusnam naka bynta ki nongjop kan long 40,000 tyngka bad kiba shah rem haka phainal kan long 20,000 tyngka, nalor kane ka khusnam kan don ruh ka khusnam naka bynta ka Man of the Tournament, Man of the Match naduh ka Semi Final, Best Bowler bat Best Catch kaba long daka song tyngka.
Shillong:Ka High Level Commitee (HLC) myn hynnin ka sngi, ka la dep ban ai ka kaiphot ba pura sha ka Sorkar Jylla, ha kaba ia dei bad ka jingbishar bniah halor ka mat ban weng noh ia ki briew ki ba sah ha Themmetor (Harijan Colony).
Haba ia thuh halor kane ka bynta, na ka liang u Chairman ka HLC u bah Prestone Tynsong, u la iathuh ba ka High Level Commmitee ka la dep ban ai ia ka kai phot ba pura jong ka sha ka sorkar jylla ha kaba na ka liang ka sorkar kan bishar bniah halor kane ka kaiphot hapoh ka jingialang jong ki kynhun myntri ka ban sa shim ia ka rai ba khadduh halor kane ka bynta.
U la ong ruh ban mynta mynta hi un nym pat lah ban ong eiei, namar ba u dei tang u Chairman jong ka HLC bad mynta ka sngi ngi la dep ban pyndep ia ka kaiphot, ha kaba na ka liang u Myntri rangbah ka jylla un bishar bniah ia kane ka kaiphot bad un sa rah ban iatai ha ka jingialang jong ki kynhun myntri.
U la ong ruh ba ka dei ka kamram jong ka sorkar ban pyntip ia ka rai kaba khadduh, halor kane ka mat, namar ba na ka liang jong ka HLC ka long tang ban pynbit pynbiang ia ka kaiphot ba pura bad ban wanrah hakhmat ka sorkar jylla ba kan shim ia ka ne ka rai.
La ban kdew hangne, ba ia ka High Level Committee, la thaw ha u snem 2018, ban bishar bniah halor ka jingdonkam ban weng noh ia kine ki briew kiba dei ki nongtrei ka tnad Municipal na kane ka jaka bad ban ai jaka shawei pat.
Shillong:U Myntri rang bah ka jylla u Cornad K Sangma,  myn hynnin ka sngi u la ong ba ka sorkar kan sa pyntip mano ban shimti ia ka kam jong u “Chief Secretary" ba thymmai ka jylla Meghalaya.
Haba ia kren bad ki lad pathai khubor, na ka liang u Myntri rangbah, u la ong ba mynta um kwah ban pat kren ei ei bad ia ka kyrteng u Chief Secretary ba thymmai ka sorkar ha ka ba ka sorkar kan sa pynbna yn da la dei ka por.
Haba iadei bad ka jingialang jong ka kynhun myntri u myntri rangbah ka jylla u Conrad K Sangma, u la ong ba um lah ban pyntip eiei halor ka rai kaba ki la shim, namar ka la don kane ka jingpynbna ia ka ilekshon shiteng samoi, ha ki lai tylli ki Assembly Constituency ha kane ka jylla Meghalaya.
“Ka elekshon kan long ha ki ar tylli ki District ha ka jylla Meghalaya, ha East Khasi Hills District bad West Garo Hills District, bad um kwah ban kren eiei, namar um kwah ban don kano kano ka jingia tyngkhuh bad ka Election Commission jong ka Ri India"u la ong.
Haba ia dei bad ki kyndon ba hap ban bud ha ka por ia ki kyndon ban ialap ilekshon, u myntri rangbah ka jylla u la ong ba ki dang ap ia ka jingbthah jong na ka Election Commission jong ka Ri India bad ynda la ioh kin sa tip ia kita ki kyndon.
Haba ia dei bad ki kyrtong kiba ia khun ia ka ilekshon u Myntri rangbah ka jylla u ba dei u National President jong ka National People Party, u la ong ba un nym kren ei ei ia kane ka phang namar ba kane ka dei ka kamram jong u president ka NPP, ba un pynbna ia ki kyrteng jong ki kyrtong.
Shillong: Wat la ka kong Ampareen Lyngdoh, Working President ka seng Congress, ka la dep pynbna ia ki lai ngut ki kyrtong, hynrei u Nongialam jong ka liang pyrshah hapoh ka ingdorbar thawain u Dr Mukul Sangma mynta ka sngi, u la ong ba na ka liang jong ka Congress party, haduh mynta ka dang bishar bha ban jied ia ki kyrtong ban pyniakhun ha ka elekshon shiteng samoi na ki lai tylli ki Constituency, kata, na Mawryngkneng, na Rajabala bad na Mawphlang.
Haba kylli halor ka jingkyrmen ia ka jingjop na ka bynta ki kyrtong ka Congress,u nongialam ka liang pyrshah u la ong ba “Baroh ngi la tip ia ka jingpynbna ba kan sa don ka elekshon shiteng samoi ka ban long ha ka 30 tarik Risaw bad ka jingñiew ia ki vote kan sa long ha ka 2 tarik Naiwieng bad ngin ap haduh ka sngi ban ñiew ia ki vote".
U Dr.
Mukul u la ong, “Ka party ka don la ka jong ka rukom treikam, ngi hap ban bud ia ki kyndon namar tang uwei u briew un ym lah ban shu pynbna ia ki kyrteng jong ki kyrtong.
Ngi don ia ka Election Committee, bad dei ka All India Congress Committee ka ban shim rai ban mynjur ia ka kyrteng jong ki kyrtong.
U la bynrap shuh shuh “Kumta ngin hap ban bud ia ki jingtreikam jong ka Party ba shwa ba ngin shim ia kano ka rai ban pynbna paidbah ia ka kyrteng jong ki kyrtong.
"Haba kylli halor ka jingkhmih lynti jong ka party Congress halor ka jingioh ia ka jingjop na Rajabala bad na Mawrynkneng Constituency kiba long ki ar tylli ki Seat ba la jop da ki MLA jong ka Seng Congress ha u snem 2018, u Dr.
Mukul u la ong, “Ki paidbah hi kin sa ai ia ka rai jong uwei pa uwei u kyrtong bad ia mynta kaei kaba ngi iohi ka long ia ka jingtlot ha ka synshar ka khadar bad nga tip ruh ba kaei kaba ki paidbah kin sa ai jubab.
"U Dr.
Mukul Sangma u la ong ruh, “Manla ka por ngi sngew khohñioh ia ka jinglyngkot eh jong ka por hynrei mynta ngi hap ban pyndonkam ia ka por ha ka rukom kaba dei namar ba ka ne kam dei tang na ka bynta kawei ka party hynrei ka dei ka por ia baroh hi ki party ki ban ia khun ia ka ne ka election shiteng samoi.
".
Shillong: Ka Working President jong ka Meghalaya Pradesh Congress Committee(MPCC), ka Kong Ampareen M Lyngdoh ka la ong ba ka seng kan pynieng kyrtong ha baroh laitylli ki konstitwensi kiba kynthup ha Mawphlang, Mawryngkneng bad ha Rajabala.
Ka Kong Ampareen M Lyngdoh ka la iathuh ba ka seng ka la rai ban pyniakhun da u Bah Highlander Kharmalki na Mawryngkneng Constituency, na Rajabala da ka lok jong u Azad Aman u ba dei u MLA barim jong ka Congress bad na Mawphlang Constituency ka seng ka lah ban pynieng biang da u MLA barim u ba la shah rem noh ha u snem 2018 kata u Bah Kennedy Khyriem.
Shuh shuh ka Kong Ampareen M Lyngdoh ka la pynpaw ruh ba ka seng ka don ia ka jingkyrmen ban leh bha ha baroh laitylli ki konstitwensi ban ioh ia ka jingjop.
Kum ban shu pynkynmaw ka seng Congress ka la duh noh ia arngut ki MLA kata na Mawryngkneng bad na Rajabala hadien ba ki la khlad noh mynta u snem.
Jowai: Ka Khasi Students’ Union Jaintia Hills Unit kawei na ki seng treimon smgewbha na poh Ri Lum Jaintia, ka pynrem jur halor ka jingshah ktah kti jong u Maikel Sympli ha u Abdul Hussain u ba dei u Beat Officer jong ka Lalacherra Forest Beat under Matijuri Forest Range,Hailakandi ha ryngkat bad ki nongtrei jong u kaba la jia ha ka janmiet jong ka 27tarik Nailur 2021.
Ka seng ka pynpaw ia ka jingbitar bad ka pynrem jur ha lor katei ka jingleh riewkhlaw jong u tei u Forest Officer jong katei ka Lalacherra Forest Beat.
Kane ka jingleh jong u tei u officer ka pyni ia ka jingkhein poh ia ki jait bynriew Khasi khlem ki daw bad wad ki la pyrshang ruh ban pynngat ruh ha ki case, khlem ka nongrim kaba biang khamtam ia ki briew kiba duk kiba im ja kpoh, tang da ka rep ka riang bad kane ka pyni ruh ia ka jingbym khein briew ia ki Khasi kiba don ha Kacharithol Khasi Punji.
Nongpoh: Ki Pulit ka Byrnihat Police Outpost, ki la ioh ban kem ia kumba 7 tylli ki trok kit dewiong beain kiba la wan na ki thain Mairang da kaba pyndonkam ia ka surok Umrit sha Umling ne Pahammawlein 20mer, khnang ba ki ioh pat ban iaid lyngba ka surokbah ha Ri Bhoi, na ka bynta ba kin pynpoi sha ki jaka pynhap kaba ki thmu ban leit.
Ia kitei ki 7 tylli ki trok, ki Pulit ki la ioh ban kem na kawei ka jaka kaba don ha ki bynta ka shnong 18 bad 19 mer ha Ri Bhoi, ha kaba ki pulit ki la lap, ba kitei ki trok ki la pynlong ia katei ka jaka kum ka jaka ba kin riehtngen shipor, kata hashwa ba ki leit pynhap ia u dewiong sha ka jaka kaba ki thmu.
Kitei ki trok kiba la ioh ban kem da ki pulit, ki dei kiba don ia u number AS 01 FC 2657, ML 10 C 1980, AS 01 DD 3575, ML 10 B 2919, ML 10 B 7023, ML 05 H 6423, ML 05 K 3465, ha kaba baroh kitei ki trok ki dei ki trok 6 shaka.
Ia kitei ki trok kiba la ioh ban bat halor ka jingkit Dewiong beain, ki Pulit ki la rah noh sha Byrnihat Police Outpost, khnang ba ki ioh ban leh katkum ia ki jingdonkam kiba iadei bad ki kyndon ain.
Shillong: Hadien ba ka Election Commission of India ka la pynmih ia ka jingpynbna ha ka 28 tarik u bnai Nailur 2021, ban pynlong noh ia ka elekshon shiteng samoi ha baroh kawei ka ri India bad kumjuh ruh ha kane ka jylla Meghalaya.
Kumta na ka liang ka seng saiñ pyrthei kaba bat ia u lakam synshar ha ka jylla ka National People’s Party(NPP) ka la pynbna ia ki kyrteng jong ki kyrtong ki ban iakhun ha ka elekshon shiteng samoi sha ka ïing dorbar thawaiñ ka jylla ka ban sa long ha ka 30 tarik u bnai Risaw 2021 ha kaba kan pynieng ha baroh laitylli ki konstitwensi kaba kynthup ha Mawryngkneng Constituency, ha Mawphlang Constituency bad ha Rajabala Constituency.
Ka seng NPP kan pynieng da u Bah Pyniaid Sing Syiem na Mawryngkneng Constituency bad da u Abdul Saleh na Rajabala Constituency, katba ha Mawphlang Constituency pat ka seng kam pat rai satia.
Chandigarh: U Navjot Singh Sidhu, President jong ka  Punjab Pradesh Congress Committee, ula hiar shuki noh mynta ka sngi.
Ula phah ia ka shithi sha ka Sonia Gandhi, ha kaba ula iathuh ba un dang iai bteng ban trei, na bynta katei ka seng sain pyrthei.
U Sidhu, u dang shu shimti ia katei ka kam ha U Naitung mynta u snem 2021, kaba long dang ar bnai mynshwa.
U Amarinder Singh, myntri rangbah barim ka Punjab, uba la hiar shuki noh kum u myntri rangbah ka Punjab, da ka jing pynbor jong U Sidhu, ula kynthoh mynta ka sngi, da kaba ong ba U Sidhu, um dei uba skhem jingmut bad um dei satia, uba bit ban shimti ia katei ka kam, ha ka jylla Punjab, kaba don ha khappud jong ka India.
U Sidhu, ula phah ia ka shithi iehnoh kam sha ka Sonia Gandhi, mynta ka sngi hat majai.
“Um dei satia uba skhem jingmut bad um iahap ban trei ha ka jylla, kaba don ha khappud" thoh U Amarinder Singh, ha ka twitter jongu.
Ha kawei pat ka khubor, U Manjinder Singh Sirsa, uba dei u nongkren jong ka Shiromani Akali Dal (SAD), u khot ia U Sindhu, ba u dei u briew uba don bom ha ka met jongu.
U Sirsa, u ong “U Sidhu, u dei u briew, uba khih jingmut palat bad u dei u briew, uba don bom ha ka met jongu bad un pynbthei beit kat sha kano kano ka jaka, kaba u poi".
Shillong: Kiba ioh pang covid mynta ka sngi, ki don 95 ngut bad kiba jem, na ka jingpang, ki don 152 ngut.
Kiba iap ar ngut bad uwei u dei u bym dep injek iada covid ialade.
Ka East Khasi hills, ka don 35ngut kiba ioh pang thymmai bad ka West Khasi hills, ka don 16ngut.
Kiba dang don ha ka jingpang, ki don 1,693ngut haduh mynta ka sngi bad kiba iap, ki la poi baroh sha ka 1,397ngut.
Nongpoh: Ha ka jingjia bthei kynsan kaba hynnin ka janmiet ha kawei ka par maw kaba don ha shnong Nagrabil, ki la don san ngut ki briew kiba shong ha kawei ka trok kaba thmu ban leit kit maw na katei ka Par maw, ki la lait thaw da ka said na ka jingiap, namar na kaei kaba la iohi bad lap, ka long ba katei ka trok ka la julor hi khait bad kaba ym i lah ngeit shuh ba ki briew kiba shong ha katei ka trok ba kin lait im.
Ka jingjia ba shisha halor katei ka jingjia, ka long ba katei ka jingbthei ka la jia ha ka paw maw jong u Ajay Lama, hynrei kitei ki 2 ngut kiba la iap bad 5 ngut kiba la mynsaw, ki dei kiba don ha ka par maw jong u Bah Commission Khyriem, ka par maw kaba don ia ka jingjngai kumba 100 meter eiei na katei ka jong u Ajay Lama.
Katkum ka jingiathuh ki briew na ki shnong ba marjan bad katei ka jingjia, la ong ba kitei ki briew kiba la iap bad mynsaw, ka dei namar ba ki la shah sangah tyngeh na ki maw kiba la sied na katei ka par maw jong u Ajay Lama.
Kitei kiba la khlad ki kynthup ia u Bahar Ali bad u Suraj Ali, kiba dei na Barbeta Assam, u Sayed Ali uba la mynsaw na Barbeta, katba kiba la mynsaw ha katei ka jingjia ki kynthup ia u Zipson Sangma, Hamen Marak, u Raston bad u Sanjoy Sangma, kiba dei na ka shnong Jyrmang ka shnong kaba jan bad katei ka jaka ba la jia ka jingbthei.
Ki la don ruh ki briew kiba la sakhi ia katei ka jingjia, ha kaba ki la ong ba ha ka jingshisha katei ka jingjia ka dei kaba la thmu ban pynbthei khnang da briew kiba don ha ka par maw u Ajay Lama, ha kaba ki la pynbiang lut ia ki tiar jingdon donkam baroh, na ka bynta ban pynbthei noh ha ka step babud, hynrei ha kaba kum katei ka por, la ther u slap ba jur ha ryngkat ka jingtied Pyrthat bad Leilieh kaba jur bha, ia kaba lehse dei na katei ka daw, kaba la wanrah ia katei ka jingbthei bad kaba la wanrah ia ka jingiap jong 2 ngut bad mynsaw 5 ngut.
Shillong: Ka Election Commission of India, ka la pynmih hukum mynta ka sngi, na ka bynta ban pynlong ia ka elekshon shiteng samoi ha ki lai tylli ki Constituency jong ka jylla, ha ka 30tarik Risaw, 2021 bad ka jingniew vote, kan dei ha ka 2tarik Naiwieng, 2021.
Katba kum ka jing pynmih hukum mynta ka sngi, la pyntip, ba ka jing pynbna, na bynta ka elekshon shiteng samoi kan long ha ka 1tarik Risaw 2021, nangta ka jingthep kyrteng, kan long haduh ka 8tarik Risaw 2021.
Yn peit bniah ia ki kot ki sla, ha ka 11tarik Risaw bad kiba kwah ban weng noh ia ki kyrteng jongki, ki lah leh kumta, ha ka 13tarik Risaw, 2021.
Ka elekshon shiteng samoi ha Meghalaya, kan long ha 13-Mawryngkneng (ST), ha 24-Mawphlang (ST) bad ha 47-Rajabala.
Ka kyndon jong ka tnat pyniaid elekshon, ka shah ban ia shong jingialang tang 30 percent, na ka jingheh jong ka kamra lane 200ngut ki briew, ia ka jingialang kaba hapoh iing bad yn da thoh kyrteng ruh ha ka register, ia kiba wan jingialang;  katba shabar pat yn shah tang 50percent lane mar shiteng na ka jingheh ka madan.
Na bynta ki nong kanbas kiba ha khmat, yn shah ban ia shong briew 1,000ngut, katba ia kiwei pat ki jingialang paidbah, yn shah tang 500ngut.
Yn nym shah ban iaid paidbah ha ki surok lane ban pyndonkam kali.
Yn shah ia 20tylli ki kali, ban pyndonkam da uwei uwei u kandidet bad ka por ba yn khang ban kanbas, ka dei ha shwa ka 72 kynta, ha shwa ka sngi thep vote.
La bthah ruh ia kito kiba dei ban pyniaid elekshon, ba ki dei ban long kiba la dep injek arsien ialade, ban iada na ka jingpang khlam covid.
Ki jingmyntoi ba phylla jong une u sla jingthung iaka koit ka khiah.
U coriander ne cilantro uba ju khot ruh u Chinese Parsley bad udei uba la jutip bha ruh kum u ‘dhania’ ha ri India.
Une u sla kynbat jingthung udei uba mih naki symbai coriander bad la ju pyndonkam ha satlak ka pyrthei naka bynta ban pynsma bang iaki jingtah.
Une u jait sla jingthung lah ban ioh baroh shisnem bad u balah ruh ban pyndonkam bha naka bynta ban pynsma bang iaki kamra khamtam ka kamra iing shetja.
U coriander uba la jutip kum u dhania ha ri India hynrei u dei uba mih tynrai ha ki jaka naduh South Europe, North Africa bad haduh ha South Asia.
Udei ruh uba la jutip bha kum uwei napdeng kiba bun ki jingthung kiba ju rep bha haki jaka Hanging Garden of Babylon bad udei u jait jingthung uba jem bad u bymlah ban san palat iaka 50 cm.
Ia u symbai jong u coriander la ju pyndonkam kum ki jingber bapher bapher haki jyntah bad kiba lah ban bam ia u suda.
Une u kynbat jingthung u don iaki nutrients ki bapher bapher kum ka Vitamin A, Vitamin C bad Vitamin K.
U dhania ymtang ba u lah ban pynsma bang iaki jingtah hynrei udei ruh uba ai shibun ki jingmyntoi haka liang ka koit ka khiah jongu briew.
Nalor ba u long u jingber uba la bna nam bha halor ka jinglah ban pynsma bang, u coriander ne dhania udei ruh uba la jutip kum u dawai kynbat uba lah ban iarap pynkoit na shibun ki jait jingpang jingshitom.
Harum phin sakhi katto katne ki jingmyntoi kiba phylla kiba phi ioh haba bam ia u dhania.
IARAP BAN TEHLAKAM IAKA BLOOD PRESSURE:— Katkum ka jingwadbniah daka Journal of Ethnopharmacology, ban bam ia u coriander ne dhania kalah ban iarap pynduna iaka jingkiew ka blood pressure.
Ka jingjur ka jingtreikam jongka Calcium ions bad acetylcholine kaba don ha u dhania kalah ban tehlakam iaki jingbanbor haki thiedsnam bad kane ka iarap bha ban pynkoit iaki jingthait jingkhuslai ha ki briew kiba ioh iaka jingshitom hypertension.
Kumta ka pynduna iaka lad ban ioh iaka jingpang klongsnam kynthup iaka heart attack bad stroke.
IARAP BAN SUMAR IAKA JINGPANG DIARRHOEA:— Ki essential oils kiba don ha u coriander ne dhania kiba kynthup iaki component kum ka Borneol bad Linalool, ki iarap naka bynta ka digestion, ka jingtreikam bha jongu Liver bad ka jingleit khyndew.
Katkum ka jingpule bala pynmih haka Ethnopharmacology Leaflets, u coriander ne dhania, kilah ban iarap pynduna ka jingma jongka jingpang pynhiar kpoh.
Kine ki sla kynbat kidei ruh kiba la jutip bha kum ki lad jingsumar hi ha iing naka bynta ban iada naka jingpang jingkynroi prie, prie bad suhkpoh.
IARAP BAN SUMAR IAKA JINGPANG HAKA SNIEHDOH:— Naka daw ka jinglong disinfectant, antiseptic, antifungal bad antioxidants jong u dhania kalah ban dei ka nuksa kaba bha tam ban tehlakam iaki jingpang haka sniehdoh kynthup iaka jingtyrkhong jongka sniehdoh, ki khaid kiba long saw bad dait bad ruh ka jingmih khniang.
Da kaba bam ia u coriander ne dhania kalah ban pynkoit ia kine ki jingshitom haka sniehdoh jongphi.
IARAP NAKA BYNTA KA JINGPANG ULCER HAKA SHYNTUR:— Ka citronellol kadei ka bynta kaba kongsan kaba pynlong antiseptic.
Ki essential oils kiba don ha u dhania la jutip ba ki don iaka bor ban sumar iaki jingmong kiba thang bad tyrha hapoh ka shyntur jongphi.
Katkum ka jingwadbniah une u sla kynbat udon ruh iaka jinglong antibacterial, analgesic bad anti-inflammatory properties kaba iarap ban pynkoit naki jingmong haka shyntur.
Bam is u dhania arsien ne laisien haka shisngi kalah ban iarap weng shisyndon ia kine ki jingshitom.
IARAP IAKA DIGESTION:— Naka daw ka jingdon kyrhai ki essential oils ha u dhania, kalah ban iarap halor ka jingmih bha jong ki enzymes bad digestive juice haka kpoh, kumta ka pynkhlain iaka digestion.
Ka jingpule ka pynshisha ruh ba kito ki khynnah kiba don jingshitom haka kpoh kilah ban kynthuplang ia u dhania haki jingbam ba man ka sngi jongki naka bynta ban iarap halor ka jingshem jingeh haka kpoh.
IARAP KYNTIEW IAKA KOIT KA KHIAH JONG KI SHYIENG:— Kum ka tynrai ba riewspah jongka Calcium, u coriander ne dhania kidei kiba ai jingmyntoi kiba biang bha naka bynta kito ki briew kiba kwah ban iada bad sumar iaki shyieng jongki.
Ka Calcium lem bad shibun ki minerals kiba kongsan kiba shem ha u dhania kidei kiba lah ban iarap pynsan biang iaki shyieng bad kyntiew iaka jingshan jongki bad ruh ialeh pyrshah iaki jingpang shyieng (Osteoporosis).
Ka jingkynthuplang wat tang khyndiat u dhania haki jingbam ba manka sngi jongphi kalah ban iarap kyntiew iaka koit ka khiah jongki shyieng bad ban ioh ki shyieng kiba khlain naka bynta ki snem ban dangsah.
IARAP BAN SUMAR IAKI KHMAT:— Ki coriander ne dhania kidei kiba dap shibun daka jingdon ki antioxidants, minerals, Vitamin A bad Vitamin C bad dei baroh nakane ka daw ki lah ban ai shibun ki jingmyntoi naka bynta ban iada naka jingshahktah, jingthait jingshon bad ka jingbanbor haki khmat.
Daka jingdon ka Beta-Carotene haki sla dhania, kalah ban iarap ai jingiada na kiwei pat ki jingpang jingshitom kiba lah ban ktah iaka khmat bad iarap ruh ha kaba iadei bad ka jingiohi bha ki khmat.
IARAP SUMAR IAKA ANAEMIA:— Ki coriander ne dhania ymtang ba kidon iaki antioxidants, Vitamin ne minerals hynrei kidei ruh kiba riewspah halor ka jingdon ka iron haki, kaba lah ban iarap ia kito ki briew kiba don iaka jingshitom ha kaba ring bad pynhiar mynsiem bad thait kloi.
Da kaba dih iaka um dhania man la ka step ka lah ban pynduh shisyndon iakine ki jingeh.
IARAP BAN TEHLAKAM IAKA JINGPANG DIABETES:— Katkum ka jingpule bala pynmih haka Journal Of Food Chemistry, naka daw ka jingtreikam bha jongka um dhania haki endocrine glands, ka jingpynmih iaka insulin ka kham jur naki pancreas kaba lah ban nangkyntiew shuh shuh iaka ka insulin haka snam.
Kane kalah ban iaid beit ha kaba pyniadei bad kjit khambha iaka shini naka snam.
Une u sla kynbat udei uba ai jingmyntoi shibun naka bynta kito ki briew kiba don iaka jingpang shini bad kiwei ki jingshitom kiba iadei bad ka jingpang shini (diabetes).
Khublei.
Ki ehrang Taliban, hynnin ka sngi, ki la pynmih ia ka hukum ba thymmai bad kata ka long kaba khang ban khap tmain, ia baroh ki shynrang bad la  mana ia baroh ki dukan khap shniuh, ba kam bit ban khap tmain ia ki shynrang, kiba leit khap shniuh bad la pynshong nongrim ia katei, katba kum ka ain Shariah jong ki Muslim.
Katei ka hukum, ka la trei kam mynta ha ka jylla Helmand bad la pynmih da ka sorkar Taliban jong ka jylla, ha ka nongbah  Lashkar Gah, jong katei ka jylla.
Ka hukum jong ki ehrang Taliban, kaba la phah sha ki dukan khap shniuh, ka long “Lada don mano mano ba pynkhein, kin shah pyn shitom da kaba tyngeh" tangba ym pat shym la iathuh satia, ia kaei ka jing pyn shitom ban pyn ngat ha kitei ki nong khap shniuh, ki ban khap ia ki tmain jong ki shynrang.
U Bilal Ahmad, uwei na ki nongshong shnong jong ka nongbah Lashkar Gah, ula kren diaw mynsiem jur, da kaba ong “Nga pait dohnud, ban iohsngew ia kaba kum katei ka hukum bad nga kyrpad ia baroh, ba kin ailad ba ngin ia im, kumba ngi ju im baroh shi katta".
Dang ha ka sngi saitjain ba ladep, ki ehrangn Taliban, ki la pyniap ia 4ngut ki nongrahbor briew bad hadien ba ki la dep pyniaid, ki la sdien ia ki hajrong jong kawei ka kali kit mar (crane) ha ka jaka iew jong ka nongbah Herat.
Shillong: U myntri rangbah ka jylla u Conrad K Sangma, u la kyntait halor ka khubor ba ka sorkar ka la pynphai ia ka bhah pisa jong ka skim ka long T5000 klur tam.
Kane ka jingkynthoh ka long halor ka kaiphot jong u Comptroller and Auditor General of India ( CAG) na ka bynta u snem 2020, da kaba ong ba kane ka khubor ka long ka ba bakla.
Haba ia kren bad ki lad pathai khubor, na ka liang u myntri rangbha ka jylla, u la pynshai ba ka jingpynpaw  ba ka sorkar jylla ka la pynphai ia ka bhah pisa ka ba long T.
5000 klur tam ka long ka ba bakla ha ka ba ka la don ka  mang tyngka ba la pynkhreh da ka sorkar bad ka ju don ka jingbhah ban pynlut  ruh kumjuh.
U la pynshai ruh ba ka jingiapher ha kane ka long ba kaei kaba ki la pynphai kam dei satia na ka pisa skim bad ka dei ruh ka ba ki ju leh naduh ki snem ba la dep ruh ha ka ba ha ki snem ba la dep ka jylla ka la pynphai T.
3000 klur haduh T.
4000 klur bad kane ka dei rukom ba ju leh ban pynbiang ia ka mang tyngka, hadien ba la dep ban pynbit pynbiang ia ki khein ki ba bun.
U myntri rangbah u la ong ruh ba ki jylla kum ka Nagaland ka la pynphai noh 3000 klur ka Manipur ha u snem ba la dep ka la dep pynphai T.
4000 klur ka Telangana T.
38 000 klur bad ka dei ka ba ju leh man ka por ha kaba ka jingmang pisa la ju pynbit pynbiang ha ka jingkhein khnang ban lah ban kyntiew ia ka ia ka jingiohlum khajna na ka jylla bad dei lyngba kane ba hap ban pynkhreh ha ka rukom ba paka ia ka.
Shillong:Ka kong Ampareen Lyngdoh, MLA jong ka seng Congress, ka ong ba  ym tang ha ka party Congress, hynrei kiwei kiwei ki party ruh ki don ka jingiapher jingmut hapoh ing jong ki.
“Ha ka por ba ka party UDP ka don ka jingjied President ka la don ka jingiatai hapdeng jong ki, ha ka ba lai ngut ki ia leh pyrshah iwei ia iwei.
Ha ka party BJP ruh haba ai minister ia uwei, la dom uwei, ai minister ia uwei uwei u la dom, la mih sa ka khana ba un sa leit pyniasoh noh sha kawei ka party" la ong ka kong Ampareen.
Ka la ong ruh ba u Dr Mukul Sangma, u ba dei u nongialam jong ka liang pyrshah, u dang dei ruh u nongialam ka Congress Ligeslative Party (CLP) bad haduh mynta khlem pynduh ia u na kine ki kam artylli, hynrei ka seng Congress kumba long lang kiwei kiwei ki seng ruh ka ju don ar kynhun kawei ka dei ka ba peit ia ka kam party bad ka wei ka dei ka ba peit ia ka kam shynshar khadar.
“Hynrei ban ong ba ka Congress kan kut noh tang na kane ka jingiapher jingmut kan long ka ba bakla, ngin sa ia peit yn da la kut u 2022 katno ngut ki ban ia mih na kano ka party’ ka la bynrap shuh shuh.
“Nga kyrmen ba ha u snem 2023, ngin ym duna ia ka 32-34 tylli ki seat ka Congress kan ioh bad lada u bah Vincent H Pala,u Dr Mukul Sangma bad ka kong Ampareen Lyngdoh kin ieng ha ka juh ka ryngsan ngi kyrmen ba ka jingkyrshan ka ba pura kin ioh na ki paidbah" ka la ong.
The INC bring problems to the entire Northeast states, the Kashmiri and the Dalit community, since the time of independence.
We already know about the Pune pack 1933.
Nongpoh:Ha ka sngi kaba ka Ri-Bhoi Tourism & Environmental Development Forum (RBTEDF), ka la pynlong ia ka prokram ha Marngar Lake, kata kum shibynta ban iasnohktilang ha ka ban rakhe ia ka World Tourism Day 2021, u Bah B.
Nongkynrih District Tourism Officer (DTO) ka Ri-Bhoi District, u la ong ba ka sorkar jylla lyngba ka tnat ki kam jngohkai pyrthei ka don ia ka jingangnud kaba khraw eh ban nang kyntiew shuh shuh ia ki kam jngohkai pyrthei kiba don ha ki jaka bapher bapher hapoh ka jylla.
Utei u heh ophisar uba dei peit ia ki kam jngohkai pyrthei ha Ri Bhoi, u la pynpaw ruh ba ki jaka jngohkai pyrthei kiba don hapoh ka jylla, ki dei kiba shim ia ka dor kaba tad eh, haba ianujor bad kiwei ki jaka jngohkai pyrthei kiba don ha kiwei ki jylla jong ka ri.
Shuh shuh, u la ong ruh ba ki jaka jngohkai pyrthei kiba don ha Meghalaya, ki dei shisha kita kiba khring ia ki nongwan jngohkai pyrthei na ki briew na shabar jylla bad ia kiba na shabar ri ruh kumjuh, namarkata ka donkam eh ia ki nongpyniaid ia ki jaka jngohkai bapher bapher, ba ki dei ban nangpynbha ne ban sumar sukher, khnang ba kan nangkhring ia ki nongwan jngohkai pyrthei kiba na shabar.
Na ka jingkren utei u heh uba deipeit ia ki kam jngohkai pyrthei ha Ri Bhoi, u la kyntu ia ki nongpyniaid ha ki jaka jngohkai pyrthei ba ki dei sumar bha ia ki jaka jngohkai bad nalorkata, u la ai jingmut ruh ia ki ba ki dei ban pynkiew noh ia ka bai rung sha ki jaka jngohkai pyrthei, namar lada ianujor hi ki jaka jngohkai pyrthei ha ka jylla, ki pher bak-ly-bak haba ianujor bad ki jaka jngohkai ha kiwei ki jaka, kaba ki ju shim ia ka dor kaba heh, kata khlem da don ia ka sawdong sawkun kiba itynnag, namarkata ki jaka jngohkai pyrthei ha ka jylla, ki la deihok ban kyntiew ia ka bai jngohkai, khnang ba kan long ka jingmyntoi ym tang ia ki nongpyniaid, hynrei kan ai jingmyntoi ia ka sorkar ruh kumjuh.
Kiba la donlang ha katei ka sngi, ki kynthup ia u Bah Plielad Tiewsoh Chairman ka RBTEDF, Bah Marvelous Pde General Secretary, ki nongialam naka Marngar Eco Tourism & Cultural Development Society lem bad shibun kiwei de ki riew rangbah katei ka thian.
Ha ka jingkren maitphang, u Bah Plielad Tiewsoh, u la pynpaw ka jingsngewkmen kaba khraw ba kum ka Forum ryngkat ka jingiatreilang bad ka Marngar Eco Tourism Development Society, ba ki la ioh ban rakhe ia katei ka sngi, kata ha ryngkat ka jingngnud ban kyntiew ia ka kam jngohkai pyrthei ha katei ka shnong lem bad ha kiwei de ki jaka bapher bapher kiba don ha Ri Bhoi.
Nongpoh:Ka Ri Bhoi Youth Federation, Patharkhmah Circle, ka la aipor 12 kynta ia ki nongpeit nong khmih jong ka Jio Network ha ka thian Patharkhmah, kiba la byrngem ruh ban leit khang tala noh ia ka jaka treikam ki nongtrei ka kompani Jio, lada kim lah ha katei ka por ba la buh da ka seng.
U Samla Rishan Nongtrei, Presi dent ka RBYF, Pathar khmah Circle, u la ong ba ka seng kam banse ban shim da katei ka sienjam bad ban leit khang tala noh ia ka jaka treikam ka Kom pani Jio ha Pathar khmah, kata namar ba ki la bitar eh halor ka jingthut palat ka network Jio ha katei ka thain bad kaba la wanrah jingeh shikatdei eh ia ki paidbah.
Ka seng ka bitar ba tang mar ia lip bording kaba mut ba ka Network Jio ruh ka la jah, ha kaba katei ka jingjah Network ka la pynjynjar eh ia ki paidbah kiba sah ha katei ka thain, namar kumba ka long mynta hi ki don kumba 80% na kiba pyndonkam mobile phun ha katei ka thain ki pyndonkam da ka network Jio, namarkata ka jingthut ba khah khah ka network jia ka la pynbitar eh ia ka seng.
Utei u nongialam ka RBYF, u la ong ruh ba katkum ka jingtip ka seng, la ong ba ka daw kaba la pynlong ia katei ka jingthut ba khah khah ka Network, ka dei namar bym biang ki Battery ki ban kyrshan ha ka por ba lip bording.
Kumta ka seng, ka dawa mardor na ki heh bad kiba long ki nongpeit nongkhmieh ia ka Network Jio ha katei ka thain, ba ki dei ban pynbiang hapoh ka 12 kynta, lym kumta ki nongialam bad ki dkhot ka RBYF na Patharkhmah kin sa leit ban khang tala noh ia ka jaka treikam ka Kompani Jio ha Patharkhmah.
Shillong: Hadien ka jingshah kem jong u Bah Joannes Lamare ryngkat bad ki laingut ki paralok halor ka jingsuba ba ki don ka jingthmu ban seng ia ka kynhun lehnoh kaba thymmai ha ka jylla da ka jingiarap jong ka NSCN(IM); U Conrad K Sangma u ba dei u Myntri Rangbah jong ka jylla u la ong ba ka dei ka kam ba hap ban shim khia haba don ki kynhun kiba thmu ban seng ia ki kam kaikhlaw ha ka jylla.
Haba kren sha ki lad pathai khubor ha ka 27 tarik u bnai Nailur, u Myntri Rangbah ka jylla u la ong ba ka Sorkar kan pynthikna ba kan pynkhlaiñ ia ka jingpeitngor ban khanglad ia kino kino ki jingjia ne ki jingthmu ban leh ia ki kam pyntriem.
Shuh shuh u Conrad K Sangma u la ong ba ka tnad syntiat jong ki pulit ka la trei borbah ban khanglad ia ki kam runar kiba lah ban pyndik ia ka jingshongsuk shongsaiñ hapoh ka jylla bad kaba lyngba ki bor syntiat la lah ban ioh kem ia bun ngut ki briew kiba rah ia ki tiar pynmynsaw ha ki thaiñ Garo Hills.
U Conrad K Sangma u la ai jingiaroh ruh ia ki pulit bad ki tnad syntiat kiba la leh ia ka kamram jong ki ban peitngor bad pyntikna ba lada don kino kino kiba thmu ban leh ia ki kam kiba lah ban ktah ia ka jingshongsuk shongsaiñ kin shah pynshitom beit katkum ka aiñ ha bad u la ong ba donkam shuh shuh ka jingpeitngor ban khanglad ia kino kino ki jingjia kiba lah ban ktah ia ka jylla.
U Myntri Rangbah u la ong ruh ba dei ka jingstad jong ka tnad syntiat ba la ioh ban kem beit ia kiba thmu ban leh ia ki kam pyntriem ha kylleng kylleng ka jylla.
Ia u Sohan D Shira khlem sait da ki pulit, u shah sait ha u nongbud lajong namar don ki daw sa lyndet baroh ki Garo ruh ki tip bad hadien u wan pyndem wait noh Lang bad 7 ngut ki gnla ha khmat u James Sangma.
Nongpoh: Ka khubor kaba la iohlum, la ong ba ka la don ka jingjia iap briew bad mynsaw, kata ka la jia namar ba la don ka jingpynbthei maw ha ki parmaw kiba don ha ki bynta ka shnong na Chihbra sha Nagrabil, ki shnong kiba don ha ka thain Umtyrnga ki shnong khappud hapdeng ka Meghalaya bad Assam.
La ioh jingtip ba katei ka jingjia, ka la jia mynta ka janmiet ha ka por 3 baje ei ei janmiet bad ha katei ka jingjia, ki la don ar-ngut ki briew kiba la khlad noh hashen bad nalorkata, ki la don pat sa 5 ngut ki ki la mynsaw bad uwei na kitei u la mynsaw jur, ia kaba la pynkit noh ia u mar mar sha ki jaka sumar ha Nongbah Guwahati.
Ka tyllong khubor ka iathuh ruh, ba ia katei ka par maw la pyniaid da uwei u briew uba dei u bar jylla.
Kat haduh ba la thoh ia kane ka khubor, ym pat ioh ia ka jingtip kaba thikna bad ruh ia ka kyrteng ne ka jaka sah jong kito kiba la khlad bad kiba la mynsaw na katei ka jingjia pynbthei maw.
Tang mar ia tip halor katei ka jingjia, ki Pulit ka Pilangkata Police out post, ki la leit mar mar sha katei ka jaka, na ka bynta ban leit iarap ia kitei ki briew kiba la ngat ha katei ka apot, ia kitei kiba la mynsaw na katei ka jingjia la pynkit noh sha ki jaka sumar.
Haba iadei bad katei ka jingjia pynbthei maw kaba la wanrah ia ka jingiap briew bad mynsaw, ki pulit kin dang pynlong ia ka jingtohkit.
Shillong:U Pastor Revan Field Kharkrang (68), u dei U Pastor rangbah jong ka Khasi Jaintia Presbyterian Assembly (KJPA).
Ym tang katta, U Pastor Revan, u dei ruh u nong shim bynta ha ka jing ialeh ban pynioh jylla rilum, lane uba la ioh ban phong tuppia jyrngam lane u dkhot jong ka Non Violent Direct Action (NBDA).
Nalor nangta, u dei ruh uba la pyndep ia ka kam ain, lane ka LLB.
Ha ka jing iathuh jong U Pastor Kharkrang,u iathuh ba ka jing ialeh hill state, ka sdang lyngba ka jing pynlong ain ia ka ktien Assamese, ha ka 24tarik Risaw 1960.
“Ka jingmih jong kane ka rai jong ka Assembly ha kato ka por, ka pynkhih buk ia ka Ri Khasi Jaintia baroh kawei bad ka la don ka jing kulmar kaba jur bha ha Police bazaar, te u paidbah te da u maw beit kein, ki Assam police ha kato ka por, hajan ka Assembly, kaba la rim la syrtap da ki pulit suda" ong U Pastor Kharkrang bad la iathuh ba ha katei ka jingjia, ka la poi ka jing ia iap briew, haba ki pulit Assam, ki la shu siat bad u don uwei uba iap ha katei ka jingiakhih, U bah Tomlin Lamare, uba la mihkhmat ia ka jylla Assam ha katei ka por, ong shuh U Pastor.
“Ka Police bazaar, ka la long kum ka wah kaba la rngat, da u maw suda ha surok" ong shuh U Pastor “Bad dei nangne, ba la pynlong ia ka Khasi Jaintia ban khih bad dei ha kane hi kajuh ka sngi, ba la thaw ruh ia ka seng sain pyrthei ka APHLC, lane ka seng sain pyrthei kaba nyngkong eh, ha iing jongngi ha Mawkhar, ha Apollo XI bad katei ka dei ka iing seng ba nyngkong eh jong ka seng trai ri" ula ong biang.
La iathuh shuh da U Pastor Kharkrang, ba ka jingmut jong ka jing iakhih ha katei ka por, ka dei ba ka Mikir Hills, kan ioh ia la ka jong ka Hill State, ka Cachar hills, la ka jong ka hill state bad ka Khasi Jaintia hills, la ka jong ka hill state bad ka jing iakhih, ka la pur kylleng ka Mikir Hills, Cachar hills bad ka Ri Khasi Jaintia.
“Ha kato ka por, ha Mikir Hills, kiba bun ki kren da ka Khasi, ki skul ruh ki pule khasi ha Mikir hills, kito ki riew tymmen ha Mikir hills, ki kren khasi lut baroh khoit bad ki syllabus jong ki skul ruh, ki dei da ka khasi, namar ki dei kiba la seng da ki mishoneri" ula ong biang.
“Ka Mikir hills, lei ka dei kaba ia jan bad ka Ri Khasi Jaintia bad wat ha ka kam balang ruh, ka don la ka jong ka Synod" ong U Pastor Kharkrang.
Ka jing iakhih ban ioh ia ka jylla rilum, ka shimpor shiphew snem, naduh u snem 1960 haduh u snem 1970, haba ki pynlong ia ki hartal, ki procession, ki pynlong ia ki jing ia iaid paidbah, ki meeting paidbah bad ka hartal, kaba khadduh eh, ka dei ha ka snem 1970, 15tarik Nailur bad ba la pynlong ia ka hartal kaba heh tam, haba ki la ia wan lut na Jaintia, ki wan ki sangeh ha Laitkor, ki iaid procession na Laitkor sha madan Iewrynghep, na Bhoi, ki la wan bad ia snoh lang bad kiba na Shillong, ban iaid proseshon sha Iewrynghep, kiba wan na sepngi, ki ap ha IGP bad ia snoh lang ha ka proseshon bad ha katei ka jing iaiaid paidbah, ki ia don kumba 20, 30 hajar ngut bad ha katei ka jing iaid paidbah, ka jing pyrta paidbah ka long beit “We want hill state, no hill state no rest, we oppose Congress".
U Pastor Revan, u ong shuh shuh ba ka Congress hi, ha ka por jong ka jinglong myntri rangbahduh U Jawaharlal Nehru, ka pyrshah ban ai hill state ia ka Khasi Jaintia bad ha ka elekshon, kaba ha u snem 1962, U Jawaharlal Nehru, myntri rangbahduh ba nyngkong jong ka Ri, u wan kanbas elekshon sha kane ka Ri Khasi jongngi bad ha katei ka jingwan jongu, ula kren shai, da kaba ong “No separate hill state" lane ym don jylla rilum ba kyrpang ia ka Khasi Jaintia.
Shillong: Kiba ioh pang covid mynta ka sngi, ki don 108 ngut bad kiba jem na ka jingpang, ki don 230ngut.
Kiba iap, ki don 3ngut bad ki  dei ki bym pat dep injek satia.
Kiba dang don ha ka jingpang, ki don baroh 1,752ngut bad kiba iap, ki don 1,395ngut baroh.
Ka East Khasi hills, ka don 72ngut kiba ioh pang thymmai.
“Phin ong kpa, u Bhalang u lah da ioh kam noh khlem poi pyrkhat.
Kata ka khubor ka pynkmen palat" la sdang ka menkmie.
“U Blei u tip ia ka jingpyrkhat khuslai jong nga namar nga sngewthuh ba la khia palat ka jingkit.
Ia u pyrsa ruh lada ngam phah skul sngewsynei namar nga la kular ha khmat ka hynmen bad i kynum.
Peit sa kine ki khun lajong ruh kiba la nang kiew klas.
Ngan pyndap ka bam ne ia ka bai skul" la ong u kpa da ka jingikhia jingmut.
“Nga ruh ka briew ka bym don jingmih hynrei kaba shu ap nga ithuh bad sngewthuh haduh katno ka jingkhia ka jingkit" la pynpaw ka menkmie.
“Te, ym dei ba ngin wad daw, kumno phin leh mynta haba u la ioh kam" la twad jingmut ka menkmie.
“Un dang sah lang bad ngi ne kumno?" la bniah biang ka tymmen“Kam dei kaba sngewtynnad ban pynkhein la ka kular hynrei na ka bynta kata kan kham bha ba ngin hiar shnong ban iakren bad ka kmie bad u kpa jong u ban ia sah ka jingiasngewtynnad bad khamtam ba ngin ianeh ka jingieid shipara.
Ma ngi lei lei ngi don tang arngut hi" la pynsngew u menkpa.
“Kata te ka shong ha phi u nongpyndap nongpynbiang nga lei ngan ong kumno" la pynpaw ka menkmie.
“ka la bha kata phi menkmie ba ngan leit lang noh bad u lashai sha shnong.
Ka jingiakren markhmat kam ju wanrah jingbabe hadien habud" la pynshai u menkpa.
“Nga la shoh samthiah bad la dei ban thiah noh hi.
Pleng mynta lah da don 11:30 khlem lap ba iohsngew" la ong ka menkmie.
“Daplang, Labiang, pynlip noh ka Tv khie leit thiah noh ba lah miet" la hukum ka kmie.
“To mei ngi ruh la shoh samthiah hi naduh mynne tangba shu kwah peit pynkut ia kato ka serial kaba ngi ju peit" la pynphai ktien ka Daplang.
Ynda la khie mynstep u bah Sokon u la phun sha la ka hynmen ban iathuh ba un hiar shnong bad u Bhalang ha ka por janmiet khnang ba kan tip lypa.
Ka jingphun jong u ka la pynkyndit ia ka tip la jia aiu ne imat la leh kulmar u Bhalang.
Ka shu ap kaei ka khubor ba kan ioh.
Ka antad ba la jan poi ka kali shnong ka la phah lypa ia u Ksan ba un leit shaw ia ki.
Khnuk-khnuk-khnuk la sawa ka juti shynrang bad ka da iohsngew artat ia ka sur u para.
“Kynum phi la wan" la kren nyngkong u kpa u Ksan.
“Hooid kynum" u la ong.
“Khie doh ia i mama" la bthah u kpa ia la ki khun.
Ki la doh iwei hadien iwei pat.
U mama u la sei ki jingbam dihsha bad ki jingbam khutia ban ia bam myllen ki pyrsa rit“Phi phun kumto nga la kyndit palat nga nang pyrkhat tip lah jia aiu" la pynpaw ka hynmen bad ka tur kham shajan.
“Wa! i kong phi kyndit lei ko tangba shu iathuh ba wan shnong ruh.
Phi la tip hi haba don ka kam hap hiar khnang hi sha shnong ban iakren khamtam ia ki kam bakhia" la pynpaw u para.
“Te nga kwah tip noh ba nga lynga ka mynsiem" la phla hok ka hynmen.
Shillong:Ka jingwan jong ka surok two lane ha ki thain Ribhoi District ka la long ka jingkyrkhu, kaba khraw ia baroh ki nongleit nongwan kiba iaid lyngba ia ka ne ka surok namar ba ka kylluid bad ka la iarap shibun ia ki nongleit nongwan ba kin poi kloi ha ki kam ki jam, ia ka Surok bah (Highway) ha ka jylla la pyntrei da ka National Highway Authority of India (NHAI) bad ka HHAI ka ju shim ruh ia ka pisa na ki briew ki ba leit ba wan na ka bynta ban pynbha ia kane ka surok.
Hynrei haba kane ka bor ba dei peit ia ki surok bah ki leh kyllut bad leh mat lah ha ka ba ia dei ban pynbha ia kine ki surok bah ka wan rah jingeh ia ki nongleit nongwan kiba hap ban iaid lyngba kane ka jaka.
“Wat ki thied snam ruh ki la kynriah lut haba iaid lyngba kane ka surok naba sniew eh ka surok" kane ka long ka sur jong ki katto katne ki nongshong kali kiba jubab ia ka jingkylli jong ki lad pathai khubor halor ka jingsngew jong ki, ia ka jingsniew ka surok kali ha syndah ka jingkieng Umtrew, Ri-Bhoi district.
Katei ka jingsniew ka surok kali bad ka jingpynslem jong ka NHAI ban maramot ia kane ka surok ka la mih ruh ka jingkynnoh ba ka dei ka jingbym shimkhia da ka tnat National Highway Authority of India (NHAI) ban maramot ia ka surok kali, kaba la wanrah ia ka pang met pang phad jong ki nongshong kali bad ka jingud ia ka jingktah sha ki nongñiah kali ba iaid ba ieng man la ka sngi ha katei ka jaka.
Haba ia kren bad ki katto katne kiba iaid ba ieng da ki kali ha katei ka jaka bad kumjuh na ki nongshong kali ki ba la dawa na ka NHAI ba kam dei ban lap miet tang ba kan lum khajna ban kamai pisa lyngba ka khyrdop lum pisa (Toll Gate) ka ba don ha 20 Mer bad kiwei kiwei ki jaka, katba ia ka kam ban maramot ia ka shilynter jong ki surok kam lah satia ban leh eiei.
Ki nongñiah kali ki la ud ruh ba ki kali jong ki, tang mar ia poi ha katei ka jaka ki la hap iaid suki bad ktah ruh ia ka jingbha ka kali ba ki ñiah bad wat kiba shong kali ruh ki la mad ia ka pang met, haba la kynriah sa ki thied snam jong ka met jong ki, na katei ka jingsniew ka surok.
Shillong:Ka MLA jong ka Congress party ka Dr Ampareen Lyngdoh ka la ong ba ha ka jinglong jingman ha ka sain pyrthei kumba ka long mynta, ka paw shai ba ka sorkar Meghalaya Democratic Alliance (MDA), kam dei ka sorkar ka ba kwah ban don ka jingwanrah jingsuk lyngba ka jingiakren.
Ka Dr Ampa reen ka la ong ba naduh ba synshar ka sorkar MDA, kam pat ju don kawei ruh ka jingkhot ia kren ia ki seng sainpyrthei lane ka jingkhot ia kren ia ki sengbhalang bad ka kwah beit tang ba kan jop ia ka nia jong ki bad kin leh ia kaba ki mon.
“Ngam pynrem ia ki jing pyrkhing jong ka sorkar, hynrei nga pynrem ia ka rukom pyrkhing namar ba ka dei ka bym shong sbai ha ka jingpyntyllun ia ka shalyntem jong ka imlang sah lang ha ka synshar khaddar.
Nga sngew mynta ka la ju don khah khah kata ka jinghap ban khang ia ka khyrdop jong ka Secretariat, ka jingpyrkhing ka jingiakren kine sha shiliang mamla kito sha shiliang manla" ka la ong.
Na ka liang jong ka liang pyrshah, kaba don ha poh ka ingdorbar thawain, ka la kyntu ia u paidbah ba kin phai dien ia ki sienjam jong ka seng Congress, ha ki snem ba la dep katno tylli ki huri hura kiba la dep jia kiba ka sorkar Congress ka la shim khia, ha kaba ban wad ia ki lad ki lynti ban pynbeit ia kine ki jingeh ka ju khot ban ia ka jingiakren sngewthuh ka ba mar shiliang, hynrei kumba long mynta ha ka sorkar MDA kane kam ju long la ong ka Dr Ampareen.
Ka Dr Lyngdoh, ka la ong ruh ba ka la don ka jing kynnoh ba ka sorkar Congress, ha ki snem ba ladep ka khlem lah ban wan rah ia ka Inner Line Permit (ILP) ha ka jylla, hynrei katno sien la ia shong ban ia kren halor ka mat ILP, kaei kaba mih na kito ki jingiakren ha kaba ka sorkar kmie, naduh kito ki por ki la shu ai ia kawei ka daw sha kawei ka daw ia ka jingbym lah ban ai ILP ia ka jylla.
“Lada ki kynnoh ba ka Congress, ka khlem leh eiei ban wanrah ILP ha ka jylla te balei pat ka Sorkar MDA haduh mynta kam lah ban wanrah ha kaba ka mat ILP haduh mynta ka dangi jngai na ka jylla,kane kam dei ba ka Congress ka shong kyllain kti, ka jingkynnoh jong ki ia ngi mynta ka bynshat kylla sha ki bad balei kim lah ban wanrah haduh mynta"ka la ong.
Ka la bynrap ruh “Ha ki snem ba la dep ka Congress ka la khot ia ka jingiakren bad ki sengbhalang ban ia tai ba lada ka sorkar kmie ka sngap mynthi ia ka jingpan ILP jong ka jylla ha khmat ka khyrdop jong ki la bun bun sien, na ka liang ka sorkar jylla kan pynmih noh la ka jong ka ain kaba lah ban leh kat kum ka Constitution jong ka Ri India, ha kaba ka sorkar Congress ka la wanrah ia ka Meghalaya Residents Safety and Security Act “.
Ka Dr Ampareen ka la ong ba ka jingiakren ka jingiatai nia hapoh ka miej ka ju wanlam ia ka jingbha, hynrei naduh ba synshar ka sorkar MDA kane kam don shuh,tang ia ki nongmihkhmat ki ba la pynkup bor da ki paidbah ruh ban kren hapoh ka ingdorbar, la shu pynkbum ia ka shyntur jong ngi,toi leilei ia ki sngengbhalang ki bym don ia ka iktiar ba la pynkup da ki paidbah kin shah sha ei ba kin pynsngew ia ki jingdawa jong ki,hangne ngi lah ban ong ba kane ka sorkar ka dei ka ba sngap mynthi.
“Haba u paidbah u pan shuwa ia ka jingphah weng kam shipor ia ki pulit ki ba don kti ha ka 13 tarik u Nailur, ka Congress la buh jingkylli ba balei ka sorkar kam lah ban leh ia kata hynrei na ka liang ka sorkar ka eh ban pynpaw ia ka ta ka daw, lada kim lah ban pynpaw kim lah ban sngap ia ki sengbhalang te ki la dei ban pynshai ha ngi hynrei ia ka ta ruh kim treh ban leh" ka la bynrap shuh shuh.
Shillong:Uwei u khynnah ba dangrit u la khladnoh hadien ba u la shah ïuh, shah tylliat ha kawei ka trok dumper truck hapoh ka shnong Purakhasia, kaba dang hab hapoh West Garo Hills, bad katei ka la jia ha ka sngi Saitjaiñ.
Utei u khyn nah uba la ngat ha katei ka apot la ithuh kyrteng da u Lucks birth S Sangma uba na ka shnong Kotchu Adok, Purakhasia.
Katei ka aksiden ka la jia ha ka por kumba 4 baje janmiet katba u tei u khynnah u dang thmu ban jam sha shilliang ka surok.
Katei ka trok dumper kadei kaba dang ïaid ha surok ban leit sha jaka shalan mar shabar, kaba don hapoh Dalu, kaba dei hajan ka khappud ka India bad Bangladesh.
Ha kawei pat ka jingjia, la ïathuh ruh ba uwei u nongñiah thuk thuk u la lait thaw na ka jingïap hadien ba utei uba ñiah u la shah tylliat hapoh ki taïar jong kawei pat ka trok dumper hajan katei kajuh ka jaka.
Kitei ki jingjia ki la wanrah ïa ka jingshongsyier bad sheptieng ha kaba ki nongshong shnong ki la dawa ba dei ban khangnoh ka jingïaid trok lyngba katei ka surok.
Katkum ki kaiphod jingtip ba la ïoh la ïathuh ba habun kum kitei ki jingjia ki nongñiah ki ju phet krad na kitei ki jaka bad iehnoh ruh ïa ki kali kham shakhmat ha kajuh katei ka surok.
Ha kaba ïadei pat bad ka jingjia ïa utei u khynnah rit, u nongñiah u la phet rieh haduh mynta bad ïa katei ka dumper la rah noh da ki pulit sha Mahendraganj PS kaba ha South West Garo Hills.
Nongpoh: Ha kawei ka jingjia aksiden, kaba la jia mynta ka sngi u Blei hapoh ka surokbah NH-6 ha Ri Bhoi bad kaba hap hapoh u pud u sam ka shnong Umsawnongkharai, uwei u samla ula khlad noh hashen, kata hadien ba ka Scooty kaba u shong, ka la kum leit tynrah ia kawei ka trok.
Katei ka jingjia ka la jia ha ka 1 baje ei ei nohphaisngi, ha kaba katei ka Scooty kaba wan na ki thian Nongpoh, hynrei haba la poi ha katei ka jaka, u nongniah jong katei ka Scooty um lah shuh ban tehlakam bad kaba la pynlong ia katei ka Scooty ba kan leit tynrah beit ia katei ka trok, kaba wan na kawei pat ka liang bad kaba la pynlong ruh ia u nongshong jong katei ka Scooty ba un khlad noh hashen.
Ha katei ka jingjia, u nongniah jong katei ka Scooty, uba la tip kyteng kum u Sherbor Sakra na ka shnong Pynthor ha Ri Bhoi u la mynsaw jur, ia kaba la rah noh sha ki utei uba la khlad noh ha katei ka jingjia u dei uba la tip kum u Banshanskhem Rympei.
Nongpoh:Ka la long shisha ka jingkmen kaba khraw eh ia ki paid khappud kiba sah ha ka khappud ka Assam bad Meghalaya ha ka thain Umsiang, kata ka la long hadien ba u Dasakhiatbha Lamare, Myntri ka sorkar jylla bad uba dei ruh u MLA ka Mawhati, ha ka sngi Saitjain, ula leit ban buh ar-tylli ki mawnongrim ha shnong Umsiang, kata na ka bynta ban tei ia 21 tylli ki skim pynroi ha ki shnong ki thaw bad kumjuh ruh na bynta ka Rural Market ha shnong Umsiang Maiong.
Ia katei ka jingbuh mawnongrim na ka bynta ban tei ia kitei ki skim pynroi, la pynlong da ka ophis u Block Development Officer, Umsning, ha kaba kaba long ruh kum shi bynta na ka thong lane ban rakhe ia ka ‘Azadi ka Amrit Mohotsav’, kaba dei ka thong ban jingkylla ha ki shnong nongkyndong haba iadei bad ka roi ka par, kata shwa ka jingpynkhreh ban rakhe ia ka jingdap 75 snem ka ri India naduh ba ka la ioh ia ka jinglaitluid.
Ia kitei ki 21 tylli ki skim pynroi, kiba yn sa tei ha kitei ki shnong khappud, la ioh jingiarap lyngba ka jingpynmang tyngka da ka North Eastern Council, kaba la pynmang haduh T.
3 Klur bad nalorkata na ka bynta ban tei ia ka Rural Market ne ka Iew na bynta ki paidbah kiba sah ha katei ka thain khappud.
Kiba la donlang ha katei ka sngi kaba la buh ia ki ar-tylli ki mawnongrim, kiba ki kynthup ia ka Kong RM Kurbah, DC, Ri Bhoi, nangta u Raja Brahma, BDO Umsniang C&RD Block, u Bah BJ Kharshandi, Project Director ka DRDA Nongpoh, ki rangbah shnong lem bad shibun ki riew rangbah jong katei ka thain hi baroh kawei.
Haba kren sha ki paidbah ha katei sngi, u Dasakhiatbha Lamare, u la pynpaw ba u kmen eh ba ki heh NEC, kiba la pynmang ia katei ka pisa na ka bynta ban tei ia ki kam pynroi ha katei ka thain bad halor katei ka jingurlong kitei ki skim pynroi, u Dasakhiat Lamare, u la ai ka jingiarap ia ki ophisar ka Ri Bhoi, kiba la trei shitom ban pynurlong ia katei ka kam bad ka ban sa long shisha ka jingkyrkhu kaba khraw, na bynta ki paidbah kiba sah ha ki shnong kiba don ha katei ka thain khappud.
U Dasakhiatbha Lamare, u la kyntu ia ki nongpyntrei kiba la ioh ban pyntrei ia kitei ki skim pynroi, ba ki dei ban pyntrei hok kumba la btah bad ha kajuh ruh ka por, u la kyntu ia ki ba ki dei ban pyntrei janai, khnang ba kitei ki skim pynroi kin da long kiba neh slem bad ki ban ai jingmyntoi shisha ia ki paidbah.
Nalorkata kata u la kyntu ia ki paidbah ba ynda kitei ki jingtep ki la dep, ki dei ban sumar bha ia ki, khnang ba ka NEC kan nangpynpoi shuh shuh ia ki skim pynroi ha katei ka thain.
Nongpoh: Ka khubor kaba la saphriang eh ba u Dasakhiatbha Lamare, MLA Mawhati, ba un iehnoh ia ka Mawhati bad ha u snem 2023 un sa leit ban iakhun noh na Nongkrem Constituency, ki la don bun ngut ki riew paidbah kiba dei na katei ka Konstitwensi, ki la pynpaw ba ki bynnud eh ia u, namar u dei u briew uba bha bad uba kloi ban iarap, na bynta kito kiba leit ban pan jingiarap na u.
Ka long ka jingshisha ba kat haduh kine ki sngi, ba u Dasakhiatbha Lamare, um pat la pynbna paidbah ba un mih noh na Mawhati, da kaba un sa leit iakhun noh na Nongkrem ha u 2023, hynrei ki la don pat ki paidbah kiba la iohsngew lyngba ki nongbud jong u, kiba la ong ba u Dasakhiatbha Lamare un sa leit iakhun noh na Nongkrem.
Ia kitei ki kyntien bynnud kaba la iohsngew na ki riew paidbah, ki la paw ha ka sngi kaba u Dasakhiatbha Lamare, u la leit ban buh mawnongrim ha shnong Umsiang, ha kaba lyngba katei ka sngi, la ioh ia ka sur na ki riew paidbah, kiba la pynpaw ba ki dang bynnud ia u.
Ki la don ki riew paidbah kiba sah ha ki thain Umsiang, kaba u nongthohkhubor u la ioh ban iakren bad ki, ha kaba ki la pynpaw ba u Dasakhiatbha Lamare, u dei u briew uba trei bad uba lah ban ong ba u la wanrah ruh ia ki kam pynroi hapoh ka Konstitwensi, hynrei namar ba ka dei ka konstitwensi kaba la heh ba iar bad ka Konstitwensi kaba dang sahdien eh, kumta ka shem jingeh ia u ba un pynhun lut ia baroh.
Ki la ong ruh, ba na bynta ki paidbah ha katei ka thain Umsiang, u Dasakhiatbha Lamare, u la trei shitom shisha bad uba la pynioh ia ki kam pynroi kaba la long ka jingmyntoi ia ki paidbah kiba sah ha katei ka thain, ha kaba kawei na ki nuksa ka dei hadien ba u la lah ban pynurlong ia ka surok na Umsiang bad kaba la pyniasoh ia shibun tylli ki shnong sha ki thain Amdubighat bad ki thain Amphreng.
Ki la pynpaw ruh ba kumba ka long mynta, kawei na ki jingshah kren eh u Dasakhiatbha Lamare bad bun ki briew ki la ong ba um shym la leh ei ei, ka dei namar ba kat haduh mynta ba um pat lah ban pynurlong ia ka surok ba donkam tam ha Mawhati, kata ka dei ka surok na Umsning-Sonidan bad haduh Umsiang, ka surok kaba don ia ka jingjrong kumba 80KM bad kaba dei ruh ka surok kaba ki paidbah ka Konstitwensi ki angnud eh.
Nongpoh: U Bah Alfred Lyngdoh, President ka HYC Ri Bhoi Sepngi, u la ong ba ka seng ka sngewkhia eh halor ka jingiohlad ki trok kit dewiong beain ban iaid lyngba ka lyngba ka surok na Umrit sha Umling, ha kaba u la ong ba katei ka jingiaid ki trok kit dewiong, ka la pynthut eh ia ka leit ka wan ki paidbah bad khamtam eh ba lyngba katei ka jingiaid ki trok, ka la nangpynsniew eh ia ka surok na Umling sha Umrit, kaba dei ruh ka surok kaba donkam eh na bynta ki paidbah kiba sah ha Ri Bhoi Sepngi.
Utei u nongialam ka HYC na Ri Bhoi Sepngi, u la pynpaw ruh da kaba ong ba ka seng ka lap ba ki don ki trok kiba kit dewiong, ki iaid sahuh khlem jingkhuslai wat ha ka por mynsngi mynshai bad kaba la pynsuba ia ka seng ba imat ka lah ban don ei ei re ei ei sha lyndet.
Shuh shuh, u la ong ruh ba ka seng ka pyrshah eh halor katei ka jingpyndonkam ki trok kit dewiong ia katei ka surok, da kaba u la ong ruh ba katei ka surok ym shym la shna na ka bynta ban iaid ki trok kit dewiong, namar ka dei ka surok ba rit kumta ka la nangpynsniew eh ia katei ka trok lada iai bteng ka jingiaid kitei ki trok kit dewiong bad kaba la pynsohsat eh ha ka leit ka wan ki paidbah.
Namarkata, ka seng ka kyntu ia ki bor pyniaid District ka Ri Bhoi, kiba kynthup ia u Superintendent of Police bad Deputy Commissioner, ba ki dei ban khanglad noh shisyndon halor katei ka jingiohlad ki trok kit dewiong lyngba katei ka surok, namar nalor ba ki pynsiew ia ka surok, hynrei kan sa wanrah jingma wat ia ka Jingkieng Lailad, ka Jingkieng kaba la synjor bad ka ban sa buh jingma ne wanrah jingeh arshah ia ki paidbah ha katei ka thain.
U Jisu u ong – “Ym u briew baroh uba ong Ah Trai Ah Trai u ban ioh leit bsut ha ka Hima ki Bneng.
Mathaios 7:21.
Shisien pyrkhat, ka long kaba lyngngoh ban pyrkhat, balei ba u Jisu u ong kum kine ki kyntien, hynrei ka jingshisha hi ka long ba u Blei um khmih kumba khmih u briew.
Naba u briew u iohi tang ia ka dur ba shabar.
1 samuel 16:7.
Dei na kane ka jingkhmih Blei kaba pher na u briew.
U Briew umlah ban tip ia ka dohnud u para briew, hooid ngi iohi ba u briew u leh babha, u kyrpad Blei ong ruh Ah Trai, Ah Trai, u pyndep ia ki kam niam kam rukom baroh ha kaba kynja doh ha kaei kaei kaba paw bad iohi briew, hynrei ngim tip pat ka dohnud kaba kumno u don ka jingim kaba kumno?Bunsien ngi niew utai u briew u long uba hok hynrei ymlah ban tip ka hok kaba haduh katno? Namar baroh u briew u khot Blei Ah Trai, Ah Trai to iarap to da.
Ka jingkhot kaba tang ha ka rmiang shyntur ka dohnud jong ki ka jngai na nga, ong u Jisu.
Markos 7:6.
Dei nakata ka daw ym baroh baroh uba khot Ah Trai Ah Trai un ioh leit bsut sha ka Hima Ki Bneng.
U Jisu u ong pat – Hynrei tang kita kein kiba leh ia ka mon u kpa jong nga uba ha Bneng.
Mathaios 7:22.
U Blei u kwah ba u briew un leh ia ka mon jong u Blei bad tang kata hi ym ban shu pynpaw ha ki briew kum ki pharisi arsap.
Mathaios 23:5.
Haba kumta kaei ka jingkwah jong u Blei ia u briew? U Blei u kwah ba kito baroh kiba la ngeit kiba khot kyrpad Ah Trai Ah Trai ba kin long kiba la sait ialade ha ka snam u khun langbrot.
Namar khlem ka jingsait ia ki pop, u briew um lah ban rung sha ka Hima jong u Blei.
Ban pynshisha ia kata, ka ktien u Blei ka ong kumne –“Te uwei na kita ki Tymmen basan (elder) uda kylli u da ong ha nga, kine kiba kup u da kylli u da ong ha nga, kine ki ba kup ki jainkup balieh, hato ki long kiei? Bad nangno ki wan? Te nga la iathuh ha u, ko Kynrad me tip ma me.
Te u la ong ha nga – kine ki long kita kein kiba wan na kata ka jingjynjar bah bad ki la sait ia ki jainkup jong ki bad la pynlieh iaki.
“HA KA SNAM U KHUN LANGBROT".
Jingpynpaw 22:13.
Sa kawei pat, ka donkam ban kha pat (Born again) ia u briew.
Ka ktien u Blei ka ong – “Shisha shisha Nga ong ha me, Lymda kha pat (Born again) ia u briew, um lah ban iohi IAKA HIMA JONG U BLEI.
Ioanis 3:3.
Ban kha pat kadei kaba kynja mynsiem.
“Ia kaba la kha na ka doh ka long ka doh: Ia kaba la kha na ka jong u Mynsiem, ka long mynsiem.
Lymda kha ia u briew na ka UM bad na u MYNSIEM, um lah ban leit hapoh ka Hima u Blei.
Ioanis 3:3-8.
Kumta uba la kha tang shisien, tang ha ka doh, u iap arsien.
Hynrei uba la kha Arsien u iap tang shisien (U iap tang ha ka doh).
Kaba shyrkhei ia u briew dei ka jingiap kaba Arsien, (ha dujok).
Kumta ia u briew uba la sait ia ki pop ha ka snam u khunlangbrot, bad ia uba la kha arsien, u long uta kein u briew uba suk bad uba khuid u ba don ka bynta ha ka Jingmihpat kaba nyngkong – ka jingiap kaba ar (ha dujok) kamdon bor shuh halor jong u.
Jingpynpaw 20:6.
Na kata ka daw to ngin kynmaw ba ym baroh u briew uba ong Ah Trai Ah Trai ba un ioh leit bsut ha ka hima u Blei (ha bneng) hynrei tang kita kein kiba leh kat kum ka ktien u Blei kein.
Amen.
Lada ngi pyrkhat ba ka Baibl kam don jingїadei bad kiei kiei kiba jia ha ka jingim hangne ha pyrthei, kata te ngi la lait sharud.
Lada ngi pyrkhat ba ka Baibl ka dei ka Kot Bakhuid kaba thoh tang na ka bynta ka jingim ba kynja mynsiem bad tang na ka bynta ka jingim sha Bneng bad kam don jingїasnoh bad ka jingim hangne ha pyrthei, kata ruh ka la bakla.
Ka Baibl ka dei Kot Bakhuid kaba їathuhkhana ia ki jingjia kiba la jia hangne ha sla khyndew naduh ki por kulong kumah.
Ki khanatang, ki ai dak ai shin bad hikai ia ki pateng bynriew kumno ban im ban san hangne ha pyrthei.
Kumta kawei ka pateng bynriew hadien kawei pat ka pule, ka duriap, ka pynshai shynna bad pynїadei ia ka Baibl bad ka por ne ka juk ba ki im.
Ha kiwei pat ki kyntien, ka Baibl ym dei tang ba ka dei ka ktien kaba im, hynrei na kawei ka pateng sha kawei pat ki khun bynriew ki їai-їalap bad їai-їakren shaphang jong ka; ki pynim bad ki pynkren briew ia ka bad ka Baibl ka їai ai jingtngen bad jingkyrmen ia kiba bun.
Katkum u Anthony R.
Ceresko, “ka jingpule ne jingpynїadei ia ka Baibl bad ka por ne ka juk ba ki khun bynriew ki im kam dei kaba thymmai.
Haduh mynta ngi ju їohsngew ia ki nongїalap ne nongїathuhkhana na ka Baibl ba ki ju ringdur ia ki sermon ne jingїalap bad pynїadei bad ka por ba ki im".
Une u riewstad theology u ai artylli ki nuksa, kawei ka dei ka jingrwai kaba pawnam jong ka Balang ha ka juk “Middle Ages" ne ka juk kaba hapdeng ka spah snem kaba san bad kaba khatsan hadien u Khrist, kaba kyrteng “You are all beautiful, O Mary" bad kane ka dei ka jingrwai їaroh ia ka Mary ka kmie u Jisu.
Їa kane ka jingrwai la sot bad pynwandur na ka Kitab jong ka Judith 15:9 bad ka dei ka jingrwai shaphang ka Judith ka riewkhraw jong ki Jiw.
Kaba ar, ha ka Gospel u Mathaїos 3:4, la їathuh bad batai shaphang ka dur ka dar bad ka riam ka beit jong u Їoannis u nongpynbaptis- “Їa ki jaiῆ jong u Їoannis la shna da u sῆiuh jong ka ut; u la panpoh da u panpoh snieh ha ka syngkai jong u…" U Mathaїos u pynїasyriem bad pynїadei dur ia u Їoannis bad u nongїathuhlypa Elijah- “U long kumno uta u briew?" u Syiem u kylli.
U phong ka jingkup kaba la shna na ki snieh mrad, ia kaba la teh da u panpoh snieh…" (2 Ki Syiem 1:7-8).
Ki riewstad Baibl ki shem ba kane ka jingpynwandur, ka jingpynshai shynna thymmai bad jingpynїadei ia ki khanatang jong ka Baibl bad ka juk ne ka por ba ki briew ki im ka la їarap ban pule bad sngewthuh ia ka Baibl bad khamtam eh ban sei madan ia ki symboh ne saiῆ pyrkhat ne ka theology jong ka.
Ha kine ki spah snem kiba la leit noh ki riewstad Baibl ki la pyndonkam ia ki buit thymmai ban pule bad wad bniah halor ka Baibl bad ki khanatang jong ka.
Da ki buit bad rukom pule kiba thymmai ki riewstad ki peit na baroh ki phang bad ki shem ba ki don shibun ki bor kiba la їadon bynta ha kaba pynwandur ia ka Baibl, kita ki long, ka jingkhih jingksar jong ki briew ha ka imlang- sahlang, ka synshar-khadar bad ka khaїi-pateng.
Ki khanatang ki їathuh ia ka jingїakhun bad jingїaksaid jong ki briew ha kine ki jylli lyngba ki hajar snem.
Kawei na ki jingpule bad jingwad bniah kaba khraw ka dei jong u Norman Gottwald ha ka kot, The Tribes of Yahweh bad une u stadpyrkhat u la pynshong nongrim ia ka jingpule bad jingwad bniah jong u halor ka jingshem jong uwei pat u riewstad, u George Mendenhall uba la pynmih pyrthei ia ki jingshem jong u ha ki snem 1960.
Une u riewstad u la pule bad tih bniah shaphang ki khun Israel katkum ki khanatang ha ka kitab Nongbishar.
U la pyndonkam da ki buit wad jingtip kiba thymmai bad shem ba ka khanatang shaphang ki khun Ri Israel ha ka kitab Nongbishar ka dei ka khana shaphang ka jingpyrshang jong ki khun Israel ban thaw bad tei ia ka imlang-sahlang, ka synshar-khadar, ka trei ka ktah bad khaїi-pateng kaba thymmai ha ka Ri Kanan ha ki spah snem ba khatlai ter ter haduh kaba khatwei ha shuwa u Khrist.
Ka Baibl ka dei ka Kot Bakhuid kaba ithuhpaw bad kren shaphang ka imlang-sahlang kaba hok, ka bym ῆiew shilliang khmat bad ki briew ki ia long ryngkat dor.
U nongrwai Salm u rwai- “To hikai ia u Syiem ban bishar da ka hok jong me, A Blei;.
ba kumta un synshar halor ki briew…da ka jingbishar hok bad synshar ia kiba la shah ban beiῆ da ka hok…Ai ba u Syiem un bishar hok ia kiba duk; ai un їarap ia kiba kyrduh bad un jop ia ki nongban beiῆ jong ki" (Salm 72:1-4)Ki katto katne ki jinghikai bad nongrim jong ka Baibl kiba їadei bad ka imlang-sahlang, ka synshar-khadar bad ka trei ka ktah:(i) Ka Koit ka khiah- U Jisu u їalap shaphang ka “universal health care" lane ka koit ka khiah bad ka sumar pang na ka bynta ki nongshong shnong salonsar.
Ym tang ba u їalap, u Jisu u leh ruh da ki kam bad u pynkhiah ia ki briew kiba pang ba khrew.
Kumta, “…u la leitnoh na kata ka jaka, bad bun ki briew (ki riewpaidbah, ki rangi ki juki) ki la bud ia u.
U la pynkhiah ia kito baroh kiba pang" (Mathaїos 12:15).
(ii) Ka Bainong kaba biang briew ia ki nongtrei-nongbylla sngi- ka Baibl ka hikai bad ban jur ba ki nongtrei-nongbylla sngi ki dei ban їoh ka bainong sngi kaba biang briew kaba ki lah ban im bad pyndap ia ka їing ka sem.
Lynter, u Jeremaiah u pynrem ia kito kiba ban beiῆ ia ki nongtrei nongbylla sngi-“ Long ba la tim ia u briew uba tei ia la ka їing da ka jingbymhok, bad uba pynheh pyniar ia ka da ka jingleh bymhok; uba pynlong ia la ki para shnong ban trei khlem kam, bad u bym siew bainong ia ki…Hynrei me lah ban їohi tang ia la ki jingmyntoi shimet; me pynїap ia kiba lui lui, bad me ban beiῆ tyngeh ia ki briew" (Jeremaiah 22:13, 17)(iii) Ka roi ka par kaba kynthup lang ia baroh ki nongshong shnong (inclusive growth)- Ka kitab Lebitekos 25:35-36, ka kren shai- “Lada uno uno uba shong marjan bad phi u kylla duk bad um lah shuh ban kyrshan hi ia lade, phi dei ban їarap ia u…khnang ba u lah ban їailong u para marjan jong phi".
(iv) Ban ῆiewkor bad ῆiewburom ia ki nongtrei-nongbylla sngi bad ia ki para briew- Ka Baibl ka hikai- “Wat shukor ia u shakri uba bylla, uba duk bad uba kyrduh, la u dei u para Israel lane u nongwei uba shong ha ki shnong jong phi" (Deuteronomi 24:14).
Kitei haneng ki lah ban long ki nongrim bad nongmuna ban tei ia ka imlang-sahlang kaba ia ryngkat dor bad ka bym lah shilliang ha ka bor bad jingїoh hapdeng ki nongshong shnong.
Halor kitei ki nongrim lah ruh ban pynїeng ia ka synshar khadar kaba hok, kaba ai jingkheiῆ, kaba skhem bad kaba ai jingkyrmen.
Ka nongrim jong ka trei ka ktah, ka roi ka par bad ka їoh ka kot ka dei ban long ka jingῆiewkor,jingῆiewburom ia ki nongtrei nongbylla bad ia ki para briew.
Ki briew kim dei ki mar ki mata bad kim dei ruh ki mraw.
Ki don kiba pynksan ba ka saiῆpyrkhat “capitalism" lane kata ka rukom treikam ne rukom khaїi kaba laitluid khlem shah teh kyndon ka la pynroi ia ka spah ka phew jong ki Ri bad ki nongshong shnong bad ka la pynaram ruh ia ka jingim.
Ha kajuh ka por kane ka saiῆpyrkhat “capitalism" ka aihuspai ia ki nongkhaїi heh saipan bad ki khlieh nongsynshar.
Ka pynsat syllang ia ka jingim briew bad pynjulor ia ka mariang- ka la pynkha roi ia ka jingduk-jingkyrduh, ka spah ka lang tang shijaka ne tang ha ki katto katne tylli ki longїing bad kynhun.
Ka la wanrah ia ka jinglah shilliang kaba shyrkhei, ka la pynkha ia ka kharai bah ha ka imlang sahlang bad hapdeng uba duk bad uba riewspah.
Ym tang katta, ka la pynlong rukom bad pynlong aiῆ ia ki kam bymman, ki kam lehjubor bad ki jingban beiῆ ia ki para briew.
Ka la plielad ia ka bamsap bad pynkynrei ia ki riewkhwan myntoi shimet.
Ha ka kyrteng jong ka roi ka par la pynjot ia ka mariang, la thombor bad khῆoit ia ki nongtrei-nongbylla.
La pynlwet ia ki shyieng tyrpeng bad budlum jong ki rangli ban pynkhraw ia ka longspah jong ki katto katne ngut.
Kumba laispah snem tam mynshuwa la pyndam ia ka jingkhaїi mraw ia ki briew, hynrei mynta ha kane ka juk ka jingkhaїi mraw ka la wan paw ha ka dur kaba thymmai bad ki don ki khep ba la pynksan bad pynskhem da ki aiῆ.
Ki aiῆ/policy thymmai jong ka Sorkar kiba syngit ia ki hok bad nongkynti jong ki nongtrei-nongbylla ki la nang jyllei bad ki aiῆ kiba pyrkhing bad khanglad ia ki nongtrei-nongbylla ban їakhih bad їakhun kin їalam sha ka jinglong mraw.
Kumta u prophet u dumok, “Phi la lute ia ki bri sohwaiῆ bad ki їing jong phi ki dap da kiei kiei kiba phi la shim na kiba duk.
Phim don hok ban khῆoit ia ki briew bad ban shim kabu ia kiba duk…" (Isaїah 3:14-15).
Ki jinghikai bad ki khanatang jong ka Baibl ki dei kiba im bad dei ruh ban pynim bad pyntreikam ia ki ha kane ka juk.
Ngi dei ban kam kynti ia ka synshar-khadar bad pynїoh ia ka synshar bad ka bishar hok.
Ka roi ka par ka dei ban kdup bad kynthup lang ia baroh.
Ngi dei ban tei ia ka imlang-sahlang kaba shngaiῆ bad kaba ia ryngkat dor bad pynїoh ha ki briew ia ka jingkoit jingkhiah bad ka jingim ba pura.
Amen.
U Elon Musk, u briew uba riew spah tam ha ka pyrthei, ula pynkut noh ia ka jing ia dei shitnga jongu bad ka Grimes, kaba dei ka tnga jongu bad ka nongrwai.
U Musk, u iashong bad ka tnga jongu, tang lai snem bad ki la ioh ia uwei u khun, uba dang shisnem ka rta.
U Musk, u kam ba u don ka jing iadei kaba jan bad ka tnga jongu bad mynta ruh ka shong ka sah ha ka iing jongu ha California bad ki ia peit ia sumar lang, ia u khun jongki, uba dang shisnem ka rta.
“Ki ia sah lang bad nga hi ha kaba ma ka bad U Baby X, ki don ha ka kamra, kaba hajan" ula ong shuh shuh.
U Musk, u don 50 snem ka rta bad ula don lypa 6ngut ki khun, na arngut ki tnga barim jongu, hynrei, uwei ula iap ioh bad ula ia poi kha lai sen, ba kynthup ia ka Talulah Riley, kaba dei ka aktress.
Ka Grimes, ka dang shu ia poi kha nyngkong bad U Mush bad ka dang ioh tang uwei u khun na U Musk bad ki la kyrteng ia u, da U X Æ A-Xii bad la ju khot lyngkot ia u, da u X.
Shillong:Kumba 9 ngut ki nong ïakhun na kane ka thaiñ shateilammihngi ki la ïoh jingjop ban pass ïa ki eksam civil service examination ba la pynlong da ka Union Public Service Commission (UPSC) ha une u snem, ong ki kaiphod napoh katei ka jaka pynlong eksam.
Napdeng ki nongïakhun kiba la pass, 6 ngut kidei napoh jylla Manipur, 2 ngut napoh jylla Tripura bad uwei na jylla Assam.
Ha une u snem jah kyrteng 3 tylli ki jylla kane ka thaiñ shateilammihngi ne ym shym la don satia ki nongïakhun ïa ka eksam napoh Meghalaya, Mizoram bad jylla Nagaland kiba la poi sha ka jingjop ne pass ïa ka eksam UPSC, pynpaw biang ka kaiphod.
Ka jylla Tripura ka la ïoh arngut kiba ïakhun kiba la ïoh jingjop kiba kyrteng, Dhiman Chakma bad Sumit Paul kiba la ïoh kyrdan ba 482 ha baroh kawei ka Ri India bad uwei ha ka kyrdan 530.
Ha jylla Manipur, paw ka kyrteng Parikshit Thoudam ba la poi ha ka kyrdan ba 60 ha une u snem, katba ha u snem 2019 u la poi ha ka kyrdan 373.
Kiwei pat kiba ïakhun ïa ka eksam kiba la ïoh jingjop ki long, Heikrujam Prasanjeet ba la poi kyrdan 578 rank, Ourembam Nelson Mangangcha kyrdan rank 757, Deepi Chanu kyrdan 621, Waikhom Nydia Devi bad Hatchinghoi Haokip kyrdan 180 bad kyrdan 673.
Katba u Ahmed Hasanuzzaman Choudhury na jylla Assam, napoh Silchar, u la long tang marwei u nongïakhun ba la pass ha ki eksam civil service uba la poi ha ka kyrdan 283.
Nongpoh: Ar-ngut ki Myntri ka sorkar pdeng kiba kynthup ia u Kapil Moreshwar Patil, Minister of state for Pachayati Raj bad u Prahlad Singh Patel, Union Minister of State for Food Processing Industries bad ka Jal Shakti, mynta ka sngi ki la leit ban jurip ia ka jingpyntrei ia ki katto katne ki skim ka sorkar pdeng kaba la pyntrei ha ki shnong kiba don ha Ri Bhoi.
U Kapil Moresshwar Patil, u la leit ban jurip ia ka shnong Lum Umpih ha Umsning bad ia ka shnong Pahammawlein, ha katei ka jingleit jurip, utei u Myntri ka sorkar pdeng, u la leit ban jurip ia ka jingpyntrei ia ki skhim kum MGNREG, PMAYG, VLDP, RGSA, NRLM bad nalorkata u la kynduh ruh ia ki nongkitkam SHG, ki Rangbah Shnong bad ki dkhot ka VEC.
Katba u Pralad Singh Patel, u la leit jurip sha ka shnong Borgang hapoh ka Umling C&RD Block, na ka bynta ban leit jurip halor ka jingpyntreikam ia ka skhim Jal Jeevan Mission, kaba dei kawei na ki skhim sha ki paidbah bad ka ban ai jingmyntoi ia ki shnong ki thaw ha kaba ia dei bad ka umbam umdih, ha katei ka sngi utei u Myntri ka sorkar pdeng u la iohlad ban kylli na ki ki ophisar ka tnat PHE bad na ki nongialam shnong halor ka jingpyntrei ia katei ka kam.
Kitei ki Myntri sorkar pdeng, ki la pynpaw ba ki kmen eh ba ki la ioh ia ka lad ba kin leit jurip dalade sha kitei ki shnong bad khamtam eh haba ki la iohlad ban iakren bad ki riew paidbah ne nongialam shnong ha kiba kum kitei ki shnong.
Ha katei ka jingleit jurip, ki la lap ba don ki khep kaba ka rukom pyntrei kam da biang eh bad kaei kaba ka sorkar pdeng ka mut bad thmu, namarkata kitei ki Myntri ki la kyntu ia ki ophisar sorkar ha ki tnat treikam bapher bapher, ba ki dei ban iatreilang bad ki bor shnong bad ha kajuh ruh ka por ba ki dei ban khmieh bniah halor ka rukom ban pyntrei ia ki skim kiba ai jingmyntoi ia ki paidbah, khnang ba kan long ka jingmyntoi ia ki paidbah ha ki shnong bapher bapher.
Ha katei ka sngi kaba la wan jurip da kitei ki Myntri ka sorkar pdeng, la synran da ka Kong RM Kurbah, Deputy Commissioner ka Ri Bhoi District kumjuh u Block Development Officer ka Umsning C&RD Block bad kiwei kiwei ki heh ophisar.
Shillong: Kiba ioh pang covid mynta ka sngi, ki don 151 ngut bad kiba jem, ki don 218ngut.
Uba iap, u don uwei bad utei u dei uba la dep injek.
Kiba dang ha ka jingpang, ki don baroh 1,877ngut bad kiba iap  baroh, ki long 1,392 ngut.
Ka East Khasi hills, ka don 61ngut kiba ioh pang thymmai, ka West Khasi hills, ka don 66ngut.
Shillong: Ha ka 19 bad ka 22tarik Nailur 2021, la ioh jingtip, da ki pulit ka Khliehriat, ba ki don 2ngut ki khynnah rit, kiba 13 bad 14 snem ka rta, kiba na Khliehriat, kiba la shah rahbor, na iing jongki; naduh ka 17tarik Nailur 2021.
Ki pulit kynthei ka Khliehriat, ki la shimti ban tohkit halor katei ka jingjia bad la ioh khubor, ba la rah ia ki, sha ki thain Kalain jong ka Assam.
Ki pulit, ki la sdang ia la ka jong ka kam ban thwet ia kitei ki arngut ki hep rit bad da ka jing iarap lang jong ki pulit Assam, la ioh ban pyllait im ia kitei ki khynnah rit, na ar tylli ki jaka ha Kalain, Assam.
Ki nongrahbor, kiba kynthup ia U Saydul Islam, U Raju bad U Mujuib, ki la phet krad na katei ka jaka ba ki buhrieh ia kitei ki khynnah, ha ka jingdum jong ka miet bad ia kitei ki khynnah kynthei, la wan ialam biang ia ki sha Khliehriat, ong ka khubor ba la phah da U Jagpal Singh Dhanoa, Superintendent of Police, East Jaintia hills.
Shillong: Ka jingleit jngoh U James K Sangma, myntri Sorkar ba dei peit ia ka tnad ka koit ka khiah ka Sorkar Jylla, da ka jingkhot u MDC ka Sohryngkham, Bah Pynïaid Sing Syiem uba dei u Chairman ka KHADC, ha ka 24 tarik u Nailur, 2021, ia ka Sohryngkham Health Sub-Centre ka la wanrah ka khubor kaba sngewkmen ia ki paidbah nongshong ka shnong Sohryngkham.
Kane ka jingsngewkmen ka long hadien ka jingkular u Myntri ba hapoh jong kane ka samoi trei kam un sa kyntiew kyrdan noh ia ka Health Sub-Centre sha ka kyrdan Public Health Centre, namar kane ka dei ka jingangnud ka dei kaba la slem bha jong ki paidbah ka thaiñ namar ka shnong Sohryngkham hi, ka la dei ka shnong kaba la bun bha ki nongshong bad tang da ka Health Sub-Centre, yn ym lah shuh ban pynbiang ia ki jingdonkam.
Haba kren ha ka jingialang ba ka Dorbar Shnong Sohryngkham ka la dep ban aiti ia ka jaka sha ka tnad ka koit ka khiah ban shna ia ka PHC, u James K Sangma u la ong, “Ka shnong Sohryngkham kaba dei ka shnong kaba la bna, namar ba ka dei ka shnong kaba heh tam eh hapoh ka dewbah Asia bad kumta kala dei hok ban kyntiew kyrdan noh ia ka Health Sub-Centre sha ka kyrdan PHC".
U Myntri u la ong ba ka long kaba eh ia u ban tip ia ka jingeh jong ki paidbah lada ki nongialam kim wan ban ia kynduh ban pyntip ha kaba iadei bad ka jingdonkam ki paidbah ha ka liang jong ka koit ka khiah.
“U MDC jong phi u la wan ban pynsngew ha nga ia ka jingangnud ban kyntiew kyrdan noh ia ka Sub-Centre sha ka PHC napdeng kiba bun bha kila wan ban dawa kyntiew kyrdan ia ki PHC ha ki jaka bapher bapher", ong u James.
“Ngan sa shim ia kane kum ka mat kaba ha khmat eh bad hapoh kane ka samoi trei ngin sa pynurlong na ka bynta ban kyntiew kyrdan noh ia ka Health Sub-Centre sha ka kyrdan PHC", ong u James K Sangma da kaba kdew ba ka jingbiang ki jaka ai jingsumar hi ki long kiba kongsan eh na ka bynta ki paidbah bad donkam ban poi lut sha ki kyndong kynshrot jong ka Jylla.
Na ka liang jong u Bah Pyniaid Sing Syiem haba kren ha ka jingialang, u la ong, “Naduh u snem 2008 ki paidbah bad ki nongialam shnong ki la angnud bad na ka liang u Myntri ka tnad ka koit ka khiah (James K Sangma) tang shu ioh bat ia ka kam kum u Myntri ba dei peit ia ka tnad ka koit ka khiah u la kwah wan sha Sohryngkham ban peit ha kaba ia dei bad kane ka jingangnud ki paidbah".
U Bah Pyniaid, u la iathuh ba ki nongialam shnong ki la dep ban ai ia ka kot jong ka jaka na ka bynta ban tei ia ka PHC bad ia kane ka kot ki sla mynta ki la don hapoh jong ka ophis DHS.
“Nga ruh kum u nongmihkhmat ngan buddien ia kane ka jingangnud kiba ki paidbah ki la pynpaw khnang ba kan long ka jingmyntoi ia uba bun balang ha kaba ia dei ban ïoh jingshakri na ka tnad ka koit ka khiah ka Sorkar Jylla", u la ong.
“Ba phi dei u riew donburom, hynrei ngi lei te ngi kyrshan ba ka dei te ka hok jong phi.
" La phai uba kham tip napdeng jong ki.
“Phi i ha Kato ka sngi u Bah Let u la kulmar khlieh thlim, imat u khlem pynkhreh bha ne um tip ain tip rule ia kiba kum kine ki jait kam u LA shu leh kat kaba u sngewthuh hi.
" La pynpaw u Bah Shanbor  “Hooid kein u la kulmar shisha, nalor ka dang duna bad ka shu ngeit biej te.
" La ong sa uwei u Lok   Ka la mih ka jingiarkhie ka jingiakmen hangta.
I Kmie u Wanbok ruh (Kong Lumspah) i sa wan mih hangta bad i ai khublei ia ki baroh kumjuh ruh i ai kwai ba kin ia bam.
“Bam shuwa uto u kwai mo… Ap shiphang eh ngim pat lah pynkhreh.
" La ong i Kong Lumspah  “To ym lei lei, ngin ia shong kai shuwa ma ngi hangne.
" La jubab kita ki Lok  Baroh kiba ia don hangta ki la ia shynrain ia u Bah Shanbor bad ki niewkor ia u, kum uwei na ki riewstad bad riew donburom hapoh shnong poh thaw.
Hadien katto katne por, i Kong Lumspah i la wan mih bad khot ia ki sha Kamra bam ba kin ia bam noh.
“To ale noh kein, ia bam noh ngi la dep pynkhreh.
" La ong ka Men Kmie “Ia ngin bam noh shuwa.
" La wer sa u Bah Shanbor bad u ieng artat na jaka shong ban ialam ia ki.
Ki lok ki la iaroh ia ka rukom pynkhreh bam ka Lok bad ki Khun u Bah Shanbor ba ki da nang shisha.
Ka dohsniang, pylleng phon, ki jhur im, ki jhur sdieh bad ki shitni ar jait lai jait.
“Da hun shisha kata ka ja nongjop…" La ong uwei na kiba wan bad ka rkhie  “Hooid kein.
" Ki ia kubur lang baroh.
“Bam bam haduh ban da iakdang bha.
Dei ka jingaikylluid mynsiem ki trai" la phai ktien sa u Bah Shanbor bad ka rkhie    Ia kata ruh ki la ia mynjur lang  “Dei dei kata ruh.
"  Hadien ba la dep bam dep dih, ha ka jingiashong kai uwei na ki Rangbah ba don lang hangta u la pynpaw ba ha ka sien jied Rangbah Shnong babud, lada ka plie ka lad hab ban pynthymmai noh.
Marsien iohsngew ia kata uwei ruh u la ong  “Hooid, nga ruh nga sngew iahab ia kata, namar lada neh u juh shi ujuh kam long hi kaba dei"  “Ap kan sa poi ka por, u Rangbah Shnong hi te dei ban ioh da uba kham tip kham shai, hynrei te sah bieit sah dum ka shnong ka thaw" la ban ktien u Bah Shanbor.
Kane ka jingiakren halor kane ka mat ka la iaid bad neh kham slem.
Hadien kata ki la suh sa sha kawei ka phang.
Ka jingiashong kai ka la neh jen haduh 11 baje mynmiet.
Kata ruh haduh ba uwei napdeng jong ki u pynkynmaw ban peit ia ka por.
“Ade ka por te kam long shuh, nga ngan mih noh ki la lyngngoh tharai ha iing katta.
" U la ong   Kumta baroh baroh ki sa ia khreh ban mih noh.
Wat la ka jingkhawai ka long sop sop, hynrei ka la poi sha ka tyndong shkor jong ka iing u Rangbah Shnong.
U Bah Let bad ki para jong u ki la dom hi sia ia ka jingleh jong u Bah Shanbor.
Ha ka janmiet babud, ki la ia shongkai shi iing ban pyrkhat kaei kaba kin leh pyrshah ia ka iing u Bah Bor bad ka Kong Lumspah.
Ha ka jingpyrkhat uwei u pyrsa ba la kham heh na ka iing u la kitkhlieh ban leh ei ei kaba sniew ia ki dkhot ka iing u Bah Shanbor la ka long ha kano kano ka dur ruh.
Namar ka jingdom bad sngew rem palat wat u Bah Let u Rangbah Shnong ruh u la shaniah ha uta u pyrsa.
Ka jingiakren ka kut ha ka jingiatylli kawei ba lada dei ban shong byndi ruh kam pher tangba dei ban ai jingsneng ia u Bah Shanbor ba u la sngew stad palat.
Tangba u Bah Shanbor u la ong lypa  “Peit kane ka kam ym dei ban tip mano mano ruh.
Tad haduh ban da pyndep ia ka kam".
Shillong:U Bah Banteidor Lyngdoh u ba dei u President jong ka People’s Democratic Front(PDF) bad ha kajuh ka por u ba dei ruh u Myntri hapoh ka Sorkar Meghalaya Democratic Allian ce(MDA), u la iathuh ba u President bathym mai jong ka Meghalaya Pradesh Congress Committee(MPCC) kata u Bah Vincent H Pala, u la khot bad iawer ia u Bah Bantei dor ba un wanphai biang sha ka seng Congress.
Kum ban shu pynkynmaw, ha shwa ba u Bah Banteidor Lyngdoh un rung sha ka seng PDF u la jop kum u MDC jong ka Mawkynrew Constituency ha u snem 2014 na ka seng Congress.
Haba kren sha ki lad pathai khubor ha ka 24 tarik u bnai Nailur 2021, u Bah Banteidor Lyngdoh u la ong ba ha ka kam saiñ pyrthei hi ka jingiakhot bad ka jingiawer ia kiwei ki paralok ban wan iasnoh sha ka seng ka ju don beit hi bad ka seng PDF ruh ka leh ia kata kajuh hi.
Haba ai jubab ia ka jingkhot jong u Bah Vincent H Pala, u Bah Banteidor Lyngdoh u la iathuh ba um ong hooid ne em ia kata, hynrei ia kaba mynta hi kum u President jong ka seng PDF u kwah ban dang peit ba kumno ban pynkhlaiñ ia ka seng jong lade hi bad u la ong ba ia ka ban sa wan te um pat lah ban batai, hynrei un sa dang peit shwa, namar u la ong ba baroh kiba mih shakhmat ki don ka mynsiem ban shakri ia u paidbah bad na ka bynta ka jingbha jong u paidbah.
Nongpoh:Ki nongialam ka Raid Madan Kyrdem ha ryngkat ka jingiatreilang ki nongi alam shnong ne 20 tylli ki shnong hapoh katei ka Raid, mynta ki la iamih paidbah, na ka bynta ban maramot ia ki bynta ba la sniew palat ka surok na Umtung ter ter shaduh Kyrdem, namar ba ka la wan wanrah jingeh palat ia ki paidbah kiba pyndonkam ia katei ka surok.
