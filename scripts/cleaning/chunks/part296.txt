Ha kane ka lympung mynta u snem, ki don haduh 36 tylli ki kynhun (ha ka liang jong ki shynrang) bad la phiah ha 6 tylli ki group.
Ki kynhun kiba don ha khlieh duh jong ka group kin sa hap ïakhun ïa ka wat ba khatduh (final round) ha kaba ka Karnataka kaba dei ka lahduh bad ka Meghalaya kaba la ïoh ïa ka kyrdan ba ar kin don ha katei ka thup.
Ka Punjab kadei kawei na ki kynhun ba khlaiñ ha kane ka lympung ha kaba ka la ïoh ban rah 8 sien ïa ka nam lahduh ka la shah kynthup ha ka Group B.
Kum ban shu pynkynmaw, ka Meghalaya bad Karnataka ka la ïakhun phainal ha Riyadh (Saudi Arabia) ha une u snem ba lah dep kaba dei ruh ka sien ba nyngkong ba la pynlong shabar ri.
Katei ka kynhun ka la ïoh ban rah biang ïa katei ka trophi hadien u snem 1969.
Katba ha ka liang jong ki kynthei ka don tang 35 tylli ki kynhun bad yn phiah ha 6 tylli ki group.
Baroh ki group kin don 6 tylli ki kynhun lait noh ka Group F kan don 5 kynhun.
Ki kynhun kiba don ha khlieh duh na kine ki group kin sa ïoh rung sha ka wat ba khatduh ryngkat ka kynhun Tamil Nadu bad Haryana kiba dei ki kynhun kiba la poi phainal ha une u snem ba lah dep.
“Nga ngeit ba kane ka aiom ba mynta, ngin ïohi kham bun shuh shuh ka jingbha bad ka jingkiew ha ka jingïakhun, bad ngin ïoh ruh ïa ka kabu ban ïohi ïa ka kynhun kaba thymmai bad ki nongïalehkai ba donsap ki ban paw hangne" ong u General Secretary jong ka AIFFF, u Dr Shaji Prabhakaran ha ka por ba pynbeit ïa ka program ïalehkai.
Ka tarik bad ki jaka yn sa pyntip hadien bad ka AIFF ka khmih lynti ba kane ka Santosh Trophy mynta u snem kan long kaba kham pher bad kaba kham phylla na baroh 82 tylli ki snem.
(Ïa kane ka lympung la sdang ha u snem 1941 bad ka West ka la ïoh ban rah ïa ka nam lahduh ha katei ka snem).
Ha ka liang jong ki shynrang ka Group A ki kynthup ïa ka Kerala, Goa, Chhattisgarh, Gujarat, Arunachal Pradesh, Jammu & Kashmir.
Group B: Punjab, Haryana, Odisha, Delhi, Ladakh, Bengal.
Group C: Manipur, Jharkhand, Tamil Nadu, Nagaland, Uttar Pradesh, Madhya Pradesh.
Group D: Railways, Bihar, Chandigarh, Rajasthan,  Assam, Himachal Pradesh.
Group E: Services, Uttarakhand, Mizoram, Pondicherry, Sikkim, Dadra and Nagar Haveli & Daman and Diu.
Group F: Maharashtra, Telangana, Andaman & Nicobar, Andhra Pradesh, Lakshadweep, Tripura.
Katba ha ka liang jong ki kynthei, ka Group A ka kynthup ïa ka Manipur, Pondicherry, Rajasthan, Chhattisgarh, Mizoram, Uttar Pradesh.
Group B: Bengal, Telangana, Madhya Pradesh, Andhra Pradesh, Delhi, Nagaland.
Group C: Chandigarh, Assam, Sikkim, Karnataka, Kerala, Tripura.
Group D: Jharkhand, Lakshadweep, Ladakh, Uttarakhand, Punjab, Jammu & Kashmir.
Group E: Odisha, Goa, Meghalaya, Dadra and Nagar Haveli & Daman and Diu, Arunachal Pradesh, Gujarat.
Group F: Railways, Maharashtra, Andaman & Nicobar, Bihar, Himachal Pradesh.
Lyngba ka kol jong u Marlangki Suting, ka Rympei PIP ka la ïoh ban rah ïa ka nam lahduh jong ka lympung “1st Open To All 40 Above Veteran Cup Football Tournament" ba la pynïaid da u Marlangki & Friends.
Ha katei ka jingïakhun phainal, ba la pynlong ha madan Mini Stadium, Wahiajer, u Suting u la ïoh ban thep ïa katei ka kol ban pynjop haka minit kaba 36.
Kane ka lahduh ka la khur ruh ïa ka song pisa kaba long 30 hajar tyngka katba ka Friend United kaba kaba la ïoh ïa ka kyrdan ba-ar ka la khur 20 hajar ryngkat ka Trophy.
Ïa kane ka lympung ïalehkai la wan ban pynhap pyrda da u Waheh shnong barim ka Wahiajer u Kmenlang Shylla ryngkat ka jingwan ai mynsiem jong ki nongïalam shnong, bad ki paidbah.
Ka jingiakhun phainal ka long kaba jwat bad kaba la pynshongshit ia ki paidbah hynrei namar ka jingioh kabu ba biang ka Rympei ka la khur ia kane ka nam.
Satang 2 sngi ba yn sdang noh ïa ka lympung Durand Cup ha ka ri, na ka liang ki nongpynïaid ki la pynbna paidbah ba ha ka sngi plie pyrda ïa kane ka lympung kaba la rim tam ha India, yn shah ban rung khlem jingsiew ne tiket na ka bynta ki nongkyrshan bad ki nongwan sakhi.
Ïa kane lympung yn sdang ban pynïakhun ha  Kolkata’s Vivekananda Yuba Bharati Krirangan (VYBK) ha kaba ka Bangladesh Army Football Team (BAFT) bad ka lahduh jong ka lympung Indian Super League (ISL), ka Mohun Bagan Super Giant (MBSG) kin iakhun nyngkong.
Ha katei ka sngi, ka Myntri Rangbah jong ka West Bengal, ka Mamata Banerjee kan long kum ka kongsan kynthup ïa u Gen.
Manoj Pande, PVSM AVSM VSM ADC, Chief of Army Staff (COAS), Aroop Biswas, Minister in-Charge for Youth Services and Sports, Housing and Power, Government of West Bengal and Lt.
Gen.
Rana Pratap Kalita, PVSM, UYSM, AVSM, SM, VSM , General Officer Commanding-in-Chief, Eastern Command.
Shi bynta ban pynphuh pynphieng shuh shuh ïa katei ka program, yn don ruh ki jait program bapher bapher ha kaba yn pynbyrngïa da ka kynhun Indian Army bad kiwei kiwei.
Ïa kane ka lympung ba yn sdang ha ka 3 Nailar yn pynkut ha ka 3 Nailur 2023 (shi bnai pura) bad ki jingïakhun yn pynlong ha 3 tylli ki jaka, kata ha Kolkata, Guwahati, bad Kokrajhar.
Kane kadei ruh ka sien ba nyngkong ha ka khana pateng jong ka lympung Durand Cup ha kaba la pdiang haduh 24 tylli ki kynhun ha kaba ïa kine ki kynhun la phiah ha 6 tylli ki group kiba kynthup 4 tylli ki kynhun ha kawei ka group.
2 tylli ki kynhun kiba don ha khlieh duh na kine ki 6 tylli ki group kin sa poi sha kawei pat ka wat (knockout stage).
Ka kynhun Shillong Lajong bad ka NorthEast United FC kan sa ïakhun ha ka 4 Nailar ha madan Indira Gandhi Athletic Guwahati ha ka por 6 baje janmiet.
Ha kane ka jingïakhun, u Redeem Tlang uba dei ruh u rangïalehkai uba don mynta ha ka klob NorthEast FC un sa iakhun pyrshah ïa ka klob barim jong u ka Lajong bad kan long ka kabu na ka bynta ki samla jong ka klob Lajong ban ïakhun pyrshah ïa ki rangïalehkai ba paw ha ka lympung Indian Super League (ISL).
Ka jingïakhun ha kane ka lympung na ka bynta ka Lajong ka long ka kabu ksiar ha kaba kin sa ïakynduh ïa ki klob bapher bapher khamtam ki kynhun kiba don lang ha ka group D kiba kynthup ïa ka Down-town Heroes (Kashmir) bad Goa FC.
Ka Lajong watla ka la duh noh ia ka kabu ban ialehkai ha la ka jylla mynta u snem hynrei ka khmih lynti ia ka jingai jingkyrshan jong ki paidbah ha baroh 3 tylli ki jingiakhun.
: U Phrangki Buam uba dei ruh u rangïalehkai barim jong ka Shillong Lajong FC u la jied ban wan phai sha la ïing hadien ba u la don bynta ha 4 tylli ki klob kiba paw bad kiba heh ha India kiba kynthup ïa ka Bengalura United FC, FCGoa, Mohanmadan SC bad Real Kashmir.
Une u rangïalehkai uba la mih na kane hi ka jylla u la sdang ïa ka kam ïalehkai jong u na ka klob Royal Wahingdoh (Youth Team) ha u snem 2016 bad tang hadien shi aiom u la ïasoh pat bad ka klob Shillong Lajong (Youth Team 2017-18).
Ha katei kajuh hi ka snem, kata ha u 2018 une u rangïalehkai ba dang 22 snem u la shah kynthup ha ka senior team bad u la ïalehkai bad kane ka klob kaba na jylla haduh u snem 2020.
Ha ka aiom ïalehkai jong u snem 2019-20, u Buam u la ïoh ïa ka kabu ban ïalehkai ha ka klob Bengaluru FC lyngba ka loan.
Tang hadien shi aiom ba u la mad ba katei ka klob kaba don ha ka lympung Indian Super League (ISL) u la shah soi ha ka klob Goa FC.
Shwa ba un wan phai sha la ïing, u Buam u la ïalehkai na ka klob Real Kashmir, ka klob kaba ïashim bynta ha ka lympung I-League bad ka lympung JK Premier Football league.
Ha kaba ïadei bad kane ka khubor, ka klob Shillong Lajong ka la pynbna ruh lyngba ka rynsan social media (Facebook) ha kaba ka la pynpaw ïa ka jingkmen ba kan ïoh ban wanrah biang ïa une u rangïalehkai ba sha khmat (winger).
Ka Lajong kaba la pynkhreh na ka bynta ka jingïakhun ha ka lympung Durand Cup ka ban sdang naduh ka 3 Nailar, ka la ïai wanrah ïa ki rangïalehkai na ka bynta ka jingthmu ban pynpoi jngai ha kane ka lympung kaba dei ruh ka sien ba nyngkong ba kane ka kynhun ka la ïoh ban rung (qualified) ha kane ka lympung kaba la rim tam ha India.
Kane ka kynhun ka la pynkhreh ruh na ka bynta ka jingïakhun ha ka lympung I-League (2023-24) bad dang shen kane ka kynhun ka la wanrah ruh saw ngut ki rangïalehkai kiba kynthup ïa u Haokip, Kynsailang Khongsit, Laiwang bad Lenny.
Ha ka aiom ïalehkai jong u snem 2018-19 u Buam u la khur ïa ka khursnam ‘I-League Best Young Player’ bad u la ïoh 6 kol ha katei ka snem na ki 20 sien ba u la ïoh ban mih madan.
Mynta ka sngi ka 2 Nailar, u Bah Garod L.
S.
N.
Dykes, (I.
A.
S) uba dei ruh ruh Deputy Commissioner jong ka West Khasi Hills District u la plie pyrda noh ïa ka lympung ‘38th Meghalaya State Badminton Championship’ ba la pynlong da kaWest Khasi Hills District Badminton Association lyngba ka jingkyrshan jong ka Meghalaya State Badminton Association ha Indoor Sports Hall Nongstoin.
Ïa kane ka lympung kaba 4 sngi yn pynkut ha ka 5 Nailar 2023.
Ki don haduh 244 ngut ki nongïalehkai na 10 tylli ki distrik kynthup kawei ka klob ba la wan ïashim bynta ha kane ka lympung ïalehkai Badminton ba heh tam ha ka jylla ïa kaba la phiah ha ki thup bapher bapher, kata na ka bynta ki khynnah kiba hapoh 13 snem, hapoh 17 snem, hapoh 19 snem bad ha ka thup senior.
Ka South West Khasi Hills District Badminton Association (SWKDBA) mynta ka sngi ka la ïoh ban kitbok bad ai mynsiem  ïa ki 13 ngut ki ‘rang bad ki ‘thei ïalehkai badminton kiba napoh ka South West Khasi Hills District kaba ki la pynlong ha Indoor Stadium Mawkyrwat kata ha shwa ba ki ban sa leit ïa shimbynta ha ka 28th State Championships ka ban long ha Nongstoiñ.
Na ka liang u President jong ka South West Khasi Hills District Badminton Association (SWKDBA), u Bah H.
S.
Diengdoh  u la ai ruh ki kyntien jingkhublei bad kyrkhu kyrdoh ïa ki 13 ngut ki ban sa leit ïa shimbynta ha ka 28th State Championships ka ban long ha Nongstoiñ naduh 02 tarik haduh ka 05 u bnai ‘Nailur, 2023.
Kine ki 13 ngut ki ban sa leit ban ïashimbynta ki long kiba hapoh ka 13 snem (shynrang) u Mandapkupar Wanniang, hapoh 15 snem (shynrang marwei) u Adrian Mars Syiemlieh, hapoh 15 snem (kynthei marwei) ka Wansaphi Marpna, hapoh 17 snem (shynrang marwei) u Givenwarder Lyngdoh, hapoh 17 snem (kynthei marwei) ka Deidaphi Marpna, hapoh 15 snem (Boys Double) u Mewalambok Marweiñ bad u Adrian Mars Syimelieh, hapoh 17 snem (Girls Double) ka Wansaphi Marpna bad ka Deidaphi Marpna, hapoh 19 snem (shynrang marwei) u Alwin Richal Iawphniaw, hapoh 19 snem (Boys Double) u Givenwarder Lyngdoh bad u Alwin Richal Iawphniaw.
Nangta, ha ka Open Men Double u Evendonal Iawphniaw bad u Pynkhlaiñkupar Wanniang katba ha ka Mixed Doubles u Pynkhlaiñkupar Wanniang bad ka Judi Wanniang bad u Synsharlang Lyngdoh ha ka jingïalehkai Single Open.
Ka kynhun ïalehkai ba la tip kum ka FAM ka la ïoh ïa ka jingjop da kaba khur ruh ïa ka 3 poiñ lyngba ka jinglah ban pynliem noh da 2-0 ïa ka Mynthong ha ka jingïakhun na ka bynta ka lympung 3rd Adelbert Laloo Memorial Trophy, 3rd Division Tournament.
Ïa kitei ki kol na ka bynta ka FAM la ïoh ban thep da u Leikirang Suiam ha ka minit ba 9 bad ïa ka kol ba ar la ïoh ban thep da u Pynsngatnmiki Papang ha ka minit ba 54.
Ha ka jingïakhun ba bud hapdeng ka FAM bad Psyih Cultural, ka jingïakhun ka la kut noh ha ka jingïakhaid da 2-2.
Ïa ki kol na ka bynta ka FAM la ïoh ban thep da u Help me Phawa (57) bad Hardyson Tang (69) katba na ka bynta ka Pasyih Cultural la ïoh ban thep da u Shining Rymbai (42 & 43).
Katba ha ka jingïakhun jong ka U-17 Independence Day Cup, ka 7 wasa ka la pynliem da 2-0 ïa ka Khimusniang 2-0.
Ïa kitei ki 2 kol kiba la pynjop la ïoh ban thep da u Kerlangmi Kelphung (36) bad u Thank you Mukhim (53).
Ka lympung Durand Cup kaba dei ruh ka lympung ba la sdang nyngkong mynta ka aiom 2023-24 na baroh ki lympung bapher bapher kiba ha India kan ïoh ban plie pyrda noh mynta ka sngi 3 Nailar ha Kolkata.
Ïa kane ka lympung ba la rim tam ha ka ri yn kut ha ka 3 Nailur 2023.
Ka kynhun Shillong Lajong ka la shah jied ban ïalehkai lang ha kajuh ka group D bad ka NorthEast kaba dei ka klob kaba na kane ka thaiñ Shatei Lam Mihngi kynthup ïa ka F.
C Goa, bad Downtown Heroes FC.
6 tylli ki group ki don ha kane ka lympung na  24 tylli ki klob kiba pher bapher.
Ka Bengaluru FC kaba dei ka lahduh jong kane ka  lympung ka la hap haka group  C, kynthup ïa Gokulam Kerala F.
C.
, Indian Air Force Football Team bad Kerala Blasters F.
C.
Ka Bangladesh kaba dei ka kynhun ba thymmai ha kane ka lympung ka la ngat ha ka Group A kaba don ïa ki klob Mohun Bagan Athletic Club, East Bengal F.
C.
bad Punjab F.
C.
Ka Mumbai City FC kaba dei ka lahduh jong ka lympung Indian Super League ka la shah kynthup ha ka group B, lem bad ka klob Indian Navy Football Team, Jamshedpur F.
C.
, bad Mohammedan S.
C.
Bad ka Group D ka kynthup ïa ka klob Bodoland F.
C.
, Army Red Football Team, Odisha F.
C bad ka Rajasthan United F.
C.
Ki klob kiba don ha khlieh duh jong ka miej ïakheiñ poiñ na ki group bapher bapher kin ïoh ban rung sha ka quarter phainal.
Yn plie pyrda ïa ka jingïakhun mynta ka sngi (3 Nailar) da ka jingïakhun ka Mohun Bagan pyrshah ïa ka Bangladesh Army Ft, katba lashai ka sngi kata, ka 4 Nailur, ka jingïakhun kan long hapdeng ka Shillong Lajong pyrshah ïa ka NorthEast United FC ha Kolkata.
Ka Lajong kan bteng biang ïa ka jingïakhun pyrshah ïa ka FC Goa ha ka 9 Nailar 2023 ha Indira Gandhi Athletic Stadium, Guwahati.
“Kane ka dei ka sien ba nyngkong ban don haduh 24 tylli ki klob na ki 20 tylli kynthup baroh ki klob kiba don ha ka lympung Indian Super League (ISL), na ki kynhun shipai, ki klob ba jan bad ka ri kum ka Nepal bad Bangladesh" ong ki nongpynïaid jong ka Durand Cup.
Ka jingpynlong ïa kane ka lympung ka long ruh ka jinglehkmen ïa ka khana pateng jong ka phutbol ha India bad kadei ruh ka kabu na ka bynta ki samla ba kin pyni ïa la ki sap.
Ka samoi ïalehkai ba mynta jong ka Durand Cup kan sa khring bun ïa ki paidbah nongwan peitkai ha kaba kane ka lympung kan long bïang sa shisien ha ka sien kaba ar naduh ba wan lyngshop ka khlam Covid-19 bad yn sa pynïalehkai ha ki saw tylli ki madan ïalehkai kata ha Kolkata, Guwahati, Shillong bad ha Kokrajhar.
Ïa kane ka lympung la sdang ha u snem 1888 ha kaba ka Durand Football Tournament Society (DFTS) bad ka All India Football Federation (AIFF) ki dei ki seng kiba la pynïaid ïa kane ka lympung naduh katei ka snem ba la sdang nyngkong ha Shimla.
Ka samoi ïalehkai kaba lah dep jong kane ka lympung (131st edition) la ïohi ba u nongïalehkai phutbol ba kynsai jong ka ri India u Sunil Chhetri u la ïalam ïa ka kynhun ban khur ïa ka nam lahduh jong ka Durand Trophi ha ka sien kaba nyngkong eh.
Kane ka lympung mynta u snem kan long kaba kham kyrpang ba kaba kham pynsmiej ïa ki ‘riew ieit phutbol ha kaba yn sa sakhi ïa nongïalehkai bad ki nongkyrshan na kylleng ka ri bad shabar ri.
Ka Langsning FC kaba don ïa ka jingthmu ban ïoh rung biang (qualify) sha ka lympung I-League lyngba ka Second Division ka la soi ïa u Bah Khlain Pyrkhat Syiemlieh kum u coach ba pura (Senior Team) kane ka klob bad  bujli noh ha ka jaka jong u Bah Hering Shangpliang.
U Bah Khlain uba la ïoh ruh ïa ka AFC A Licence u la ïoh ruh ïa ka kabu ban coach ïa ka Rangdajied United FC bad Ryntih SC, kata ha shwa ban un ïalam ïa ka Mawlai SC ban ïohrah ïa ka nam lahduh ba nyngkong jong ka lympung Shillong Premier League ha une u snem ba lah dep.
Ka jingïaid lynti jong u Bah Khlain ka long kaba seisoh ha une u snem ba lah dep ha kaba u la long ruh u coach jong ka Meghalaya bad kane ka kynhun ka la poi phainal ha ka sien ba nyngkong na ka bynta ka Santosh Trophy.
Kyndiat ha kaba ïadei bad ka jingïaid lynti jong u Bah Hering Shangpliang bad kane ka klob, u Bah Shangpliang u la long ruh u coach uba la pynpaw nam ïa kane ka klob ha kaba u la ïarap ïa kane ka kynhun ban ïoh rah ïa ka nam lahduh  jong ka lympung SPL ha u snem 2017 bad 2018.
Ka Meghalaya Police ka la ïoh ïa ka jingjop kaba suk ha ka jingïakhun jong ka lympung Knockout Football Tournament ba la pynlong da ka Ri Khasi SCSC ha Madan Kurkalang, Bhoirymbong pyrshah ïa ka Mawkhar Mylliem SC.
Ha katei ka jingïakhun ka Meghalaya Police ka la khyrwit haduh 6 kol bad ïa kitei ki kol la ïoh ban thep da u  Aldrin Ramsiej (25′), Pynshailang L Lyngkhoi (28′), Everywell Khongjee (33′), Teiborlang Siangshai (60′), Ramos Ingti (68′) bad u Chesterfield Nongdhar (72′).
Ka jingïakhun pre-quarterfinals kan long ha ka 5 Nailar hapdeng ka Risyon FC bad Shillong Lajong FC reserves.
:Ka Miss Meghalaya Organization, hapoh ka jingpynïaid jong ka Meghalaya Youth Tourism Development Society, sa shisien, kan sa pynlong ïa ka jingïa kop ïaid thei bhabriew, kaba tip kum ka Miss Meghalaya and Miss Teen Meghalaya 2023.
Katei ka rynsan ïakop thei bhabriew kan da sdang da kaba shim ïa ka interview ne Audition ha ka 12 tarik Nailar 2023 ha Youth Hostel Shillong.
Katba ki nongjop ha kane ka Miss Meghalaya and Miss Teen Meghalaya, kin sa mihkhmat na ka bynta kane ka jylla bad na shabar jong ka jylla.
Ïa ka Grand Finale, yn sa pynlong ha ka 9 tarik Nailur 2023 ha U Soso Tham Auditorium.
Yn sa don ruh ka jingïaid ïakop pyni riam pyni beit ba la pynwandur da ka kompeni Butterfly Clothes and Accessories.
Nalor katei ka rynsan, ki nongjop kin sa ïohpdiang ruh ïa ka pisa kaba haduh T.
2.
80 lak.
Katei ka jingïa kop ïaid thei bhabriew ban neh shi bnai kan sa sdang ban ai jinghikai ïa baroh kiba nongïashim bynta haduh shiphew sngi, naduh ka 28 tarik jong u Nailar 2023 haduh ka 8 tarik Nailur 2023.
Ka rynsan Miss Meghalaya kam dei tang shaphang ka rynïeng ryniot bad ka dur bhabriew; hynrei ka dei palat ïa ka jingbhabriew.
Katba kaba ïohi nalor ka dei kum shi bynta jong ka jingïakhun ha kane ka rynsan ïakop ïaid thei bhabriew, hynrei ka kynthup ruh shaphang ka jingdon jong ki nongïashim bynta ïa ka jingstad, jingshaniah, ka jingpynkhring bad ka mynsiem sngew synei.
Katei ka rynsan ka thmu ban batai bniah biang ïa ka jingitynnad ka durkhmat da kaba rakhe ïa ka jingdon sap bad ka jingkhlaiñ jong ki nongïashim bynta, da kaba pynlong ïa ki palat ban ïa ka jingïashim bynta jong ki ha kane ka rynsan ïakop thei bhabriew.
Ha kane ka jingïaid lynti jong ka jingïakop thei bhabriew, ki nongïashim bynta kin sa hap ïaid lyngba ki jingai jinghikai ïa ki kaba dei halor ka jingpyn leit jingmut ha ka maiñ jong ki, jingkren sha ki paidbah bad ka jingshaniah ha lade.
Kane ka jingïashim bynta jong ki, kan sa ïarap ïa ki ba kin kiew ha ka jingim jong ki kum ki riew shimet hynrei kan sa ïarap ruh ïa ki ba kin ïashim bynta ha ka imlang ka sahlang kum ki kongsan.
Katei ka rynsan ïakop thei bhabriew kan long kum u maw jam na ka bynta jong ki kynthei kiba thrang ban ïohrung ha ka pyrthei jong ka jingïaid model, ak phlim ne kren hakhmat jong ki paidbah.
Kane ka rynsan kan sa pynlong ïa ki ba kin kiew kin san ha ka liang ka jingïoh jinghikai, ïar ka jingmut jingpyrkhat bad ban tbit ha kino kino ki kam ba ki trei, da kaba pynkhreh ïa ki na ka bynta ka lad kabu ksiar jong ka lawei ha ka karkhana pyni riam pyni beit bad ka karkhana ak phlim.
Shuh shuh, ka Miss Meghalaya and Miss Teen Meghalaya ka dei kawei na ki rynsan bakhraw ban pynhusiar shaphang ka jingdonkam ha ka liang ka imlang ka sahlang bad ka jinglong jingman hapoh ka imlang sahlang.
Kitei ki nongïashim bynta kin sa don bynta ha ki kam jong ka imlang sahlang bad ha ki tamasa jong ka jingisynei ïa kiwei kum ka jingnoh synniang, da kaba noh mynsiem ban trei mon sngewbha, ha kaba kin sa long ruh kum ki nongrah ktien jong ka jingpynkylla ïa ka imlang ka sahlang kaba bha ha ki shnong kiba ki sah.
Da kaba long ki nongjop ha kane ka rynsan, ym tang ba ka wanrah ïa ka nam bad ka burom hynrei ka long kum ka lad lynti ban plie ïa ki ban ïoh ïashim bynta ha katei ka jingïa kop thei bhabriew.
Ki nongjop kin ïoh ka lad ban mihkhmat na ka jylla ha ki rynsan ïakop thei bhabriew, ha kaba ki ïoh ban pyni ïa ka kolshor ba riewspah bad ba don sap halor katei ka rynsan bakhraw.
Ha ki snem ba la dep, ki nongjop jong ka Miss Meghalaya ki la dep mihkhmat na ka jylla bapher bapher ha ki bynta ba bun jong ki jingïaid ïakop thei bhabriew bad kiwei kiwei ki rynsan ïakop ïaid thei bhabriew shabar jong kanw ka jylla.
Katba ka nongïoh rah ïa ka nam Miss Meghalaya, ka Miss Irene Dkhar, kaba ïohpdiang ïa ka pansngiat ha u 2022, ka la mihkhmat na ka jylla Meghalaya ha ka Miss Northeast 2022, ha kaba ka la long ka nongjop.
Ka la shah jied ruh ïa ka nam kum ka Femina Miss India Meghalaya 2023 bad ka la leit mihkhmat na kane ka jylla halor katei ka rynsan bakhraw jong ka Femina Miss India 2023.
Katba ka Miss Jessica Kharlukhi, kaba dei ka 1st Runner-Up Miss Meghalaya, ka la mihkhmat na kane ka jylla ha ka Miss Northeast 2022 bad ka la shah khot sngewbha bad bishar ha bun ki rynsan ïaid pyni riam bad ki rynsan ïakop thei bhabriew.
Ka Miss Teen Meghalaya jong ngi, ka Miss Daniella Shirley Majaw, ki dei kiba la dep ïohrah ïa ka nam ha ka bynta jong ka Miss Teen ha ka sien nyngkong bad ki la mihkhmat na ka bynta ka jylla ha ka Miss Teen Diva 2023, kaba la dep pynlong ha Jaipur, Rajasthan.
Ki la pyndep ïa ka jinghikai na ka bynta katei jingïakop ïaid thei bhabriew ha kawei na ki skul ba pawnam ha India, ka ‘The Cocoberry,’ bad ka la shah jied ban ïaid halor ka rynsan bakhraw, ka ‘Lakme Fashion Week,’ lem bad ki khlur ak phlim ka Bollywood bad ki nongpynwandur ïa ki riam ki beit.
Ha ka jingïakren bad ki lad pathai khubor, la don lang ki dkhot jong ka Miss Meghalaya Organization, kynthup ïa u Bah Brian Wallang, ba dei u riewstad bad nongpynwandur ïa ki riam ki beit ba tbit bha bad ka Rochelle Wahlang, kaba dei ka nongseng kam lajong ba la dep ïohpdiang bun ki pansngiat ïakop ïaid thei bhabriew bad kum ka namjop ha ki por ba la leit, kynthup ïa ka nam Miss Meghalaya.
Don ruh sa u president bad secretary jong ka Meghalaya Tourism Youth Development Society, u Bah Dominic Savio Diengdoh, Mr.
Daniel Khongsit bad u Bah Shanbor Khonglah.
EOM.
:Ka jingrwai Khasi ba thymmai, kaba kyrteng ka “Nga kmen bad phi", ka dei kaba la dep pyllait paidbah ha ka 1 tarik, Nailar bad la shim bynta ha katei ka jingrwai thymmai da ka puron jong ka Khasi, ka Sharon Nongrum bad u tyngshop, u Donpass Sawkmie.
La shna ïa katei ka phlim bad u editor dei u Teilang Nongrum bad katei ka kynhun ka ai khublei ïa u Anthony Khyriem.
:Ka jingrwai ba thymmai, ka “Tumi Mur Hua" ka dei kaba la dep pyllait paidbah ha ka 3 tarik, Nailar 2023 bad ka dei ka jingrwai Assamese.
La rwai, thaw ïa katei ka jingrwai da ka Ritu Zeid, katba la rwai da ka Elemi Debbarma bad la rekod ha Rudra Meida (Mumbai).
La pynbit pynbiang ïa katei ka jingrwai da u Chayan Dey bad kane ka kynhun ka ai khublei ïa u John New.
La shim bynta ha katei ka jingrwai da ka Ritu Zeid bad ka Eve Syiemlieh bad la shna ïa kane ka jingrwai da u Pankaj Das, ïa ka setting, la shimti da u Rinku Das bad ïa ki riam ki beit, la shimti da ka kompeni Butterfly Collections.
La ak ïa kane ka jingrwai ha Ambience Fine Dining bad ïa ki kyntien jong kane ka jingrwai, la pynkylla ha ka ktien phareng da u Lilkid.
Ka make up artist dei ka Centhia Dkhar, katba la ak kum ka paralok jong ka puron ha kane ka jingrwai da ka Alia Syiemiong bad la ring ïa kane ka jingrwai da ka studio jong u Elvest Thabah.
:Ka jingrwai thymmai, kaba kyrteng ka “Fall in love again" ka dei kaba la dep pyllait paidbah ha ka 1 tarik, Nailar 2023.
Ïa katei ka jingrwai, la rwai da u Ebenezer Lapang bad la pynmih da u DJ Mayan, katba ïa ka melody, la shimti da u Badbhoi.
La thaw ïa kane ka jingrwai da u Amunick, Wandon bad u Badbhoi bad la pynmih lang ïa katei ka jingrwai da u Ebenezer Lapang, Amunick, Banseng, Badbhoi bad u Eric.
Ka recording Studio, dei ka kompeni Mix & Flow Production.
La pynbit pynbiang ïa katei ka jingrwai da u B4ndit bad u nongring bad edit ïa kane ka jingrwai, dei u Mike Susngi.
Ha katei ka jingrwai, la shim bynta da ki tyngshop bad ki puron jong ka Khasi, kynthup ïa ka Sagie Lyngdoh, Tredaki Ryngkhlem, Bala Pathaw, Fifi, Rebecca, Banseng Sohiong, Badondor Rympei, Mardon Shadap, Johanan Kharkongor, Hame Malai, Marshal Rympei, Strong Kharsati bad u DJ Mayan.
Katei ka kynhun ak phlim ka la ai khublei ïa u Embok Ramde, Mewanaibiang Kharlukhi, Elvest Thabah, Everest Nongshli, Baiai Syiem, Meiramew, UCC College, Johanan Kharkongor, Dahunpura Marpan, Iengskhem Rympei, Dr.
Riki Kurkalang.
:Ka jingrwai Pnar ba thymmai, ka “Naduh wa wan mi!" ka dei ba la dep pyllait paidbah ha ka 1 tarik, Nailar 2023.
Ha katei ka jingrwai, la shim bynta da u tyngshop bad ka puron jong ka Pnar, kynthup ïa u Hunlang Dkhar bad ka Arhaka Sari bad ha kane ka jingrwai, la shad da ka kynhun shad, kynthup ïa ka Quency Sna, Wandashisha Sari, Juliana Sari, Dosi Sari, Darihun Sari bad ka Aurora Sari.
:Ka jingrwai Khasi ba thymmai, kaba kyrteng ka “Ei Kong" ka dei kaba la dep pyllait paidbah ha ka 29 tarik, Naitung 2023.
Ha katei ka jingrwai, la shim bynta da ki tyngshop bad ka puron jong ka Khasi, kynthup ïa ka kynhun ba ak phlim shutia, ka “Ki jlaw dohtir", Ibansara Khongriah bad u Draishon Mynsong.
Katei ka kynhun ka ai khublei ïa u Ores Suphai, Draishon Mynsong, Mary Magdalyne Kharmawlong, Jeny Sten (Tyrso) bad u Bahlung Mawrathud.
La ring ïa katei ka jingrwai da u Kitrina Nongrum bad la edit da u Micky Lyngdoh.
La thaw ïa katei ka jingrwai da ka kynhun Ki Jlawdohtir bad la rwai da u Micky Lyngdoh.
La rekod ïa kane ka jingrwai ha Chilang records bad la pynbit pynbiang ïa ka da u Dezan Ronhaluz.
Ka lympung ïalehkai Badminton kaba la tip kum ka 38th Megahalaya State Badminton Association (MSBA) kala poi noh sha kaba kut mynta ka sngi ha kaba ka EKHD kala long ka District kaba la ïoh khur bun tam ki jingjop ha ki jingïalehkai bad ki kyrdan bapher bapher.
Ka jingïalehlai phainal kaba la long mynta ka sngi hapoh Indoor Stadium Nongstoiñ kala don haduh 307 tylli ki jingïalehkai bad 22 tylli ki events ha kaba ka EKH kala khur haduh 15 tylli ki jingjop, ka WKH 4 tylli bad ka WJH 3 tylli ki jingjop ha ki kyrdan bad jingialehkai bapher bapher.
Ka jingïalehkai final kaba khatduh kadei ha ka Mens Single hapdeng u Rituraj Nag na EKH pyrshah ïa u Mebanker Shullai na WJHD ha kaba u Mebanker Shullaiu la ïoh ban khur ïa ka jingjop.
Ïa kane ka lympung kaba la neh 3 sngi lynter, la wan ban pynhap pyrda noh da u MLA ka Rambrai Jyrngam Constituency u R.
G Momin ha ryngkat ka jingdonlang u DC ka WKH bah Garod LSN Dykes, ki ophisar na ka tnad Soprts and Youths Affairs jong ka sorkar Jylla ki dkhot bad nongkitkam ka WKHDBA lem bad jong ka MSBA kiba la sam ruh ïa ki khusnam sha ki nongjop.
Ka klob Shillong Lajong ka la sdang ïa ka jingïaid lynti ha ka lympung Durand Cup da ka nem rem ha kaba ka NorthEast United FC kaba dei ruh ka kynhun kaba don ha ka lympung Indian Super League (ISL) ka la pynliem noh da ka 4-0 ïa kane ka klob kaba na Shillong.
Ïa kane ka jingïakhun la pynlong ha madan Indira Gandhi Athletic Stadium, Guwahati.
Ka Lajong kadei ruh ka kynhun kaba dang thymmai ha kane ka lympung kam lah ban ïalehkai bha ha kane ka sngi sdang bad kadei ruh na ka jingbym ïoh kabu ban ïalehkai ha la jylla (home) na ka daw ba ka sorkar jylla bad ka tnad ïalehkai kam lah ban pyndep ïa ka madan first ground Polo kaba dei ka madan ba la jied bad rai da ka AIFF ban pynlong ïa ka jingïakhun mynta ka aiom.
Ka NorthEast kaba dei ka klob kaba la mih khmat na ka bynta ka thaiñ Shatei Lam Mihngi (North East India) ka la ïoh ban pynkhih jar nyngkong lyngba u Parthib Sundar Gogoi uba dei ruh u rangïalehkai na ka jylla Assam ha ka minit ba 26.
Une u rangïalehkai uba dang 20 snem u la ïoh ban thep  3 kol ha kane ka sngi (hat-trik) kata ha ka minit ba 66 bad 40.
Katba ïa ka kawei pat ka kol, la ïoh ban thep da u Romain Philippoteaux u rangïalehkai na ka ri France ha ka minit ba 36.
Hadien ba la ïoh hat-trik, u coach ka NorthEast, u Juan Pedro Benali u la bujli noh ïa une u khlur thep kol da u Freddy Chaw-ngthansanga.
Lyngba kitei ki kol, une u rangïalehkai na Assam u la kylla long u rangïalehkai ba la ïoh ban thep bun kol tam ha kane ka lympung mynta ka aiom.
U Redeem Tlang uba dang shu dep ban ïasoh bad ka NorthEast mynta ka samoi, u khlem shah kynthup ha kane ka kynhun mynta ka sngi.
Na ka bynta ka Lajong, ka jingïakhun ha kane ka lympung ka long kaba kham thymmai bad kaba kham phylla lada ïanujor bad ka NorthEast namar kane ka kynhun ka la dep ban mad bun tylli ki klob kiba khlaiñ ha ka lympung ISL.
Watla ka jingïakhun ka long kaba kham noh shiliang hynrei la sakhi ba ki rangïalehkai ka Lajong ki la ïalehkai naduh ka mynsiem bad khlem da randien watla ki la shah thep haduh 4 kol.
Ki rangialehkai ka Lajong kiba la ioh iashim bynta ha kane ka jingiakhun ki kynthup ia u Neithoville, Kynsai, Saveme, Kenstar, Figo Syndai, Sangti, Hardy Cliff, Ronney, Everbrighton, Batskhem bad Allen.
Katba ki shong bujli (substitute) ki kynthup ia u Iohbor, Wadajied, Ronald, Pursuner, Phrangki, Kynsai, Shano, Henry, Abhav, bad u Rajat.
Katba ki rangialehkai ka NorthEast ki long u Mirshad, Dinesh, Gaurav, Michel, Tondonba, Romain, Pragyan, Parthib, Phalguni, Rochharzela bad u Manvir.
Ka Lajong kan bteng biang ïa ka jingïakhun pyrshah ïa ka FC Goa ha ka 9 Nailar 2023 ha Indira Gandhi Athletic Stadium, Guwahati katba ka NorthEast kan sa ïakhun pyrshah ïa ka FC Goa ha ka 12 Nailar ha Kolkata.
Napdeng ki 28 ngut ki rangïalehkai kiba hapoh ka 23 snem kiba ka AIFF ka la jied ban mih khmat ïa ka India ha ka jingïaknieh rung sha ka AFC U23 Asian cup footbail tournament kaban sa long ha Qatar, ka la paw ruh ka kyrteng jong u samla ka jylla u Halen Nongtdu.
Ka kyrteng u Halen ka la paw ha ka thup kyrteng ba ka All India Football Federation (AIFF) ka la pyllait, kiba don 28 ngut ki rangïalehkai na ka bynta ban ïakhun ïa ka AFC U-23 Asian Cup Oatar 2024 Oualifiers.
Ka AIFF ka la pynpaw ruh ba kane ka kynhun kan sdang ïa ka jingkilanmet jong ka ha Bhubaneswar naduh ka 12 tarik u Nailar.
Ka India ka la ngat ban ïakhun pyrshah ïa ka Maldives, United Arab Emirates bad ïa ka China PR kaba pynïaid ha Group G ha ka jingïaknieh rung, kaba la buh ban pynlong hapdeng ka 6-12 tarik u Nailur, 2023 ha Dalian.
Ka AFC U-23 Asian Cup Qatar 2024, kaba long ruh ka jingïakhun ïaknieh rung sha ka Men’s Olympic Football Tournament Paris 2024 bad ka India kan ïakhuntyngeh ban ïoh rung sha ka final tournament ha l ka sien kaba nyngkongHa kane ka sngi ka AIFF ka la thung ruh ïa u rangïalehkai barim ka India u Clifford Miranda kum u head coach jong ka India U-23 team na kai bynta ka jingïaknieh rung sha ka AFC U23 Asian Cup football tournament kaban long ha Qatar lashem snem u2024Ïa ka kyrteng u Clifford Miranda la wanrah, da u Technical Committee jong ka All India Football Federation (AIFF), ha ka jingïalang lyngba ka video conferencing ha ka sngi Palei ba la pynïaid da IM Vijayan.
“Hadien ka jingïatai sani bah ka la mynjur ïa u Clifford Miranda na ka bynta ka kam Head Coach ka India (men’s U-23 national team).
Ka committee ka la mynjur ruh ïa u Nallappan Mohanraj kum u assistant coach, Raghuvir Khanwalkar kum u goalkeeping coach bad Gavin Elias Araujo kum u fitness coach, ong ka AIFF hynne ka sngi Palei.
Kiwei ki dkhot kiba la ïa don lang ha ka jingïalang ki kynthup ïa ka Pinky Bompal Magar, Harjinder Singh, Arun Malhotra, Climax Lawrence bad Eugeneson Lyngdoh.
Kumjuh u AIFFI Technical Director, Syed Shabir Pasha bad kiwei kiba la shim bynta ha kane ka jingialang.
Ka thei apkol jong ka klob Laitkor Rngi SC kaba la ïashim bynta ruh ha ka lympung Womens League 2023 ba la pynlong da ka Shillong Sports Asso-ciation (SSA) ka la shah jied ha ka shlem hikai jong u rangïalehkai phutbol barim ka India, u Bhaichung Bhutia ban shah hikai pyntbit shuh shuh ha ka skul hikai phutbol ba la tip kum ka “Bhaichung Bhutia Football Schools".
Dang shen ka Iaraplang Nongrum kaba dei kawei na ki snar thep kol jong ka klob Laitkor Rngi SC ka la shah jied ban rung ha ka jylli jong kane ka shlem bad mynta ka Ribansi ka la kylla long ka thei ïalehkai ba-ar ban shah jied ha katei ka kynhun jong u kapten barim ka India kaba don ïa ka shlem ha Nashik, Maharashtra.
Kane ka thei ap kol jong ka Laitkor kaba la ïarap ruh ïa ka kynhun ban ïoh ïa ka kyrdan ba ar ha ka lympung SSA Womens League 2023, kan sa mih na ka jylla mynta ka sngi ban don bynta ha ka shlem jong u Bhaichung.
Kan long ruh ka kabu bad ka jingïoh mynsiem na ka bynta jong ka namar kan sa ïakynduh ïa ka paralok (Iaraplang Nongrum) kaba ïalehkai lang na kajuh ka kynhun mynta u snem.
Ha une u snem ba lah dep, ka Jamu ka la ïoh ban khur ïa ka khusnam “Best Goalkeeper" ha ka jingïakhun jong ka lympung U-17 girls’ division jong State Level Subroto Cup, ha kaba ka la ïoh ban mih khmat na ka bynta ka skul Sati Raja Memorial SS, Ri-Bhoi.
Kumba la pynpaw dang shen, ba ka jingpynlong ïa kane ka lympung (SSA Womens League) ha ka jylla ka long ka jingkyrkhu bad ka jingmyntoi na ka byna ki thei ïalehkai jong ngi ba kin nang ïai pynpaw bad kyntiew shuh shuh ïa ki sap bad ki jinglah jong ki khnang ba ki lah ban ïoh ïashim bynta ha ki klob kiba heh ha India bad khamtam ban mih khmat ïa ka ri sha ka pyrthei.
U Luckystar Lawai u la shah jied kum uwei na ki nongap kol ka Jamshedpur FC napdeng ki saw ngut kaba kane ka klob ka la jied na ka bynta ban ïakhun ïa ka lympung Durand Cup 2023 kaba dang ïaid mynta.
U Lawai uba na Mawryngkneng, u la ïalehkai ha une u snem ba lah dep na ka bynta ka Ryntih SC ha ka lympung Shillong Premier League.
Kane ka klo kaba ïalehkai ha ka lympung Indian Super League (ISL) ka don ha ka Group B jong ka Durand Cup bad kan aireng nyngkong pyrshah ïa ka Mumbai FC mynta ka sngi ka 8 Nailar.
Baroh ki rangïalehkai ka Jamshedpur ki dei ki nong India ban ïakhun ïa ka Durand Cup 2023.
Une u nongap kol ba dang khie san,u la don bynta haka sub-junior boys team kaba la wan ba-ar ha ka National Football Championship ha u 2017.
U la ïoh khur ruh ïa ka nam Best U-15 Goalkeeper ha State Level Mission Football Meghalaya Open Tournament ha u 2018.
Hapdeng jong u 2019, u Lawai u la shah jied kum uwei na ki 10 ngut ki nongïalehkai phutbol ka India bad dei tang ma u na Meghalaya ba la shah jied, uba la ïohpdiang ïa ka baibam (scholar-ship) ba lai snem na ka Tata Trusts ban shah hikai ha Atletico Madrid Academy ha Spain.
Ka jingïadei jong u bad ka Tata ka ïai bteng namar ïa ka Jamshedpur FC la long trai da ka Tata Steel.
U la mih madan ruh na ka bynta ka klob ha ka Reliance Foundation Development League mynta u snem.
Ki rangialehkai ka Jamshedpur na ka bynta ka ban iakhun ia ka lympung Durand Cup ki long u Mohit Singh Dhami, Ayush Jena, Luckystar Lawai, Raj Boro, Johnson Mathews, Pallujam Rohan Singh, Sairem Sital Singh, Rosangzuala, Zonunpuia, Kishan Sardar, Meraimayum Raju, Moirangthem Marjit Singh, Phijam Vikas Singh, Sekh Sahil, Armash Ansari, Ashley Koli,  Amzard Khan, Mohammad Sanan K, Asem Maingou Singh, Bhaskar Chhetri, Chawngthu Lalriathpuia, Ningthoujam Mahesh Singh, Laishram Rameshor Meetei, Sonam Tsewang, Bivan Jyoti Laskar, Sadhu Marndi bad u Alvies Bastin.
U Redeem Tlang uba dang shu dep ban ïasoh bad ka NorthEast mynta ka samoi, u khlem shah kynthup ha kane ka kynhun mynta ka sngi.
Na ka bynta ka Lajong, ka jingïakhun ha kane ka lympung ka long kaba kham thymmai bad kaba kham phylla lada ïanujor bad ka NorthEast namar kane ka kynhun ka la dep ban mad bun tylli ki klob kiba khlaiñ ha ka lympung ISL.
Watla ka jingïakhun ka long kaba kham noh shiliang hynrei la sakhi ba ki rangïalehkai ka Lajong ki la ïalehkai naduh ka mynsiem bad khlem da randien watla ki la shah thep haduh 4 kol.
Ki rangialehkai ka Lajong kiba la ioh iashim bynta ha kane ka jingiakhun ki kynthup ia u Neithoville, Kynsai, Saveme, Kenstar, Figo Syndai, Sangti, Hardy Cliff, Ronney, Everbrighton, Batskhem bad Allen.
Katba ki shong bujli (substitute) ki kynthup ia u Iohbor, Wadajied, Ronald, Pursuner, Phrangki, Kynsai, Shano, Henry, Abhav, bad u Rajat.
Katba ki rangialehkai ka NorthEast ki long u Mirshad, Dinesh, Gaurav, Michel, Tondonba, Romain, Pragyan, Parthib, Phalguni, Rochharzela bad u Manvir.
Ka Lajong kan bteng biang ïa ka jingïakhun pyrshah ïa ka FC Goa ha ka 9 Nailar 2023 ha Indira Gandhi Athletic Stadium, Guwahati katba ka NorthEast kan sa ïakhun pyrshah ïa ka FC Goa ha ka 12 Nailar ha Kolkata.
U Bah R.
Kharkrang, Chairman jong ka Umsaitsning Dorbar pyllun u la ïoh ban pynhap pyrda noh ïa ka jingïakob ba la tip kum ka “Cath ‘em Young 100 & 60 meter race" ba la pynlong da ka Village Health Counsil Ladmawrong.
Ha katei ka sngi la don ryngkat ruh ki dkhot jong ka jong ka VHC Ladmawrong, ki paidbah lem bad ki kmie ki kpa.
Ha kane ka jingïakob la wan ban ïashim bynta ki khynnah kiba hapoh 16 bad 12 snem na kylleng ka thaiñ Umsning.
Ha ka liang jong ki khynnah shynrang kiba hapoh 16 snem, ïa ka kyrdan ba nyngkong la khur da u Mac bryan ke Pathaw, ïa ka kyrdan ba ar la khur da u Lamlangki Makri bad ïa ka kyrdan ba lai la khur da u Sanbok Jyrwa, katba ha ka thup jong ki khynnah kynthei kiba hapoh 16 snem, ka E Grace Malieh ka la ïoh ïa ka kyrdan ba nyngkong, ka  Anjusefin Syngkli ïa ka kyrdan ba ar bad ka Ribhaiaakor ïa ka kyrdan ba lai.
Ha ka thup jong ki khynnah shynrang kiba hapoh 12 snem, u Bhaboklang Syiemlieh u la khur ïa ka kyrdan ba nyngkong, u Favio kharlyngnai ïa ka kyrdan ba ar bad u Aaron E Marbaniang ïa ka kyrdan ba lai bad ha ka liang jong ki kynthei, ka Jessina Marwein ka la ïoh ïa ka kyrdan ba nyngkong, ka Bahunlang ïa ka kyrdan ba ar bad ka  Felicia Mawphniang ka la khur ïa ka kyrdan ba lai.
Ha ka jingai jingkren, na ka liang u Chairman ka VHC Bah Frankie Nongrum, u la ai khublei ïa u Dr Sohkhia (incharge Umsning CHC) kiba la ïarap bad kiba la kloi ban ai ka kti kamon kti ka diang ban kyrshan ïa ki program bapher bapher jong ka Health counsil bad haka juh ka sngi la ïoh ban sam da ki Bicycle da U Chairman ka Umsaitsning Pyllun sha ki Nongjop kiba wan Nyngkong bud pat sa da ki song Pisa sha ki wan ba-ar bad ba-lai.
U Chairman u pynbna ruh ba shibun ki sports activities kiba kin dang pynlong shuh shuh na ka bynta ban ïarap bad ïada ïa ki khynnah ban lait ne ngop ha ki kam ba sniew.
Shi bynta ban pynim ban ai mynsiem ia ki samla ialehkai ka jylla, ka Jaintia Body Building & Fitness Association (JBB&FA) shen kan sa pynlong biang ïa ka rynsan pyni dohksah ba heh duh ha Nongbah Jowai, ïa kaba la tip kum ka “3rd All Meghalaya Amateur Body Buildng Championship Mr.
Ironman Amateur 2023", ka ban long ha ka 2 tarik u Nailur, 2023 ha District Library Auditorium Mynthong Jowai.
Na ka liang u President ka JBB&FA, samla Yoosar Kynjing bad u General Secretary samla Bakhrawkupar Sumer ki la pyntip paidbah, ba ïa kane ka rynsan pyni dohksah yn sdang ïa ka prokram naduh ka por 3 baje shiteng, ha kaba yn sam ruh ïa ki khusnam sha ki nongjop da ki song pisa naka bynta ki Overall Winner & Category Winner daka jingithuh jong ka Meghalaya Body Building & Fitness Association bad ka World Fitness Federation India.
Haka juh ka por ka JBB&FA kan sam ruh ïa ki khusnam (Award) ba kyrpang kaba nyngkong sha ki Body Building kiba jop shabar jong ka jylla, ïa ki nongthoh khubor ka Ri-Lum Jaintia nalor kiwei kiwei de.
Na ka bynta ki Guest Posers kiba wan pynshongshit ha kane ka rynsan ki dei kiba jop na shabar ka jylla kiba kynthup ïa ka MS.
Suzie Oreal Basan MR/MS.
Women’s Physique NPC Nagaland 2023, ka MS.
Jehvera B Nongkynrih MR/MS.
India 2022, u Mr.
Wanraplang Thubru MR/MS.
India 2022 bad u Mr.
Vivan Oswin Pajuh MR/MS.
East India 2022.
La pyntip na ka bynta ki nongïashim bynta (weighing participants)ha ka 2 tarik u Nailur, 2023 kan sdang naduh ka por 12 baje mynsngi.
Katba ïa ki Ticket na ka bynta ki paidbah kiba wan sakhi ïa kane ka rynsan ki lah ban ïoh ha katei hi ka sngi ha ka jaka ba pynlong ïa kane ka rynsan kiba long kumne: 1) Donors Card Rs.
500bad 2) Executive Class Rs.
300.
Ha ka juh ka sngi ka JBB&FA kan pynkhalai kumjuh ïa ka Lucky Draw kaba long 1st Prize 50.
000/-, 2nd Prize 20,000-bad ka 3rd Prize 10.
000/-tyngka.
Kum shibynta ban ioh ïashim bynta ïa ka jing rakhe ïa ka sngi jingioh laitluid jong ka Ri India, ka Ophis jong u District Sports Officer (DSO), South West Khasi Hills District, Mawkyrwat kan pynlong ïa ka jingïakop mareh thong kaba la tip kum ka Independence Day Run 2023 (open category) na ka bynta kynthei bad shynrang ka ban long ha ka 14 tarik u Nailar (August) 2023 ha Mawkyrwat.
Namar kata ka ophis jong u DSO Mawkyrwat South West Khasi Hills District kala pyntip ba na ka bynta kiba wan ïashimbynta, yn don ka khusnam da ka song pisa kumne: Banyngkong T.
5000/- Ba-ar T.
3000/-,  Balai T.
2000/-, Basaw haduh Bahynñiew  T.
1000/- bad ruh na ka bynta kiba heh duh bad kiba rit duh kiba lah ban pynkut ïa ka jingmareh T.
500/-.
Kino kino ki ba kwah ban ïashim bynta kin wan ai ïa ki kyrteng jong ki bad shim ïa ki Chest No.
napoh ophis jong u D.
S.
O.
Mawkyrwat ha lane shuwa  ïa ka 11 tarik Nailar 2023 bad yn ym pdiang shuh hadien jong katei ka tarik.
Ïa ki jingtip ba kham bniah, lah ban wan kylli na ophis lane phone ha u nombor 9485446326 / 8837077969.
Ka Malki SC kum shi bynta ban pynmih pisa (fund) ïaka Club naka bynta ka 1st Division Football League bad kumjuh ka 1st Division Cricket League kan pynlong ïaka jing ïa kop shut penalty haka 11 tarik bad 12 tarik mynta u bnai ha Madan Malki naduh ka por 10 baje mynstep.
Ka Malki SC kan pynlong 2 sngi ïa kane ka jingïakob, haka 11 tarik ki nongjop kin ïoh 10,000 tyngka bad 5000 tyngka naka bynta kiba wan ba ar, ka bai rung ha katei ka sngi kan long 500 tyngka.
Ka song tyngka haka 12 tarik kan long 30,000 tyngka naka bynta kiba jop bad 10,000 tyngka naka bynta kiba wan ba ar, ka bai rung ha kane ka sngi kan long 1000 tyngka.
Naka bynta ki jingtip ba kham bniah lah ban phun ha kine ki number 8256983718 bad 6909564934.
Lyngba ka kol jong u Yobiang Bamon (45) bad u Pynchngain Phawa (49), ka Lumpyrtuh Mihmyntdu ka la ïoh ïa ka jingjop ha ka jingïakhun pyrshah ïa ka Nangbah Pohshnong ha ka lympung ba la pynïaid da ka West Jaintia District Sports Association (WJDSA) kaba la long ha Kiang Nangbah Stadium, Jowai.
Ka Mulang Ïalong ka la ïoh ïa ka jingjop ha ka jingïakhun na ka bynta ka lympung Independence Day Cup jong ki khynnah kiba hapoh 17 snem ba la pynlong ha madan Kiang Nangbah Stadium.
Ïa kane ka lympung la pynïaid da ka West Jaintia District Sports Association (WJDSA).
Ha katei ka jingïakhun ka Mulang ka la ïoh ïa kitei ki 3 kol lyngba u Jeri Dhar (12), u Charelang Mulieh (51) bad u Nidaroi Mulieh (60+9 ) katba ka Ladthadlaboh kaba la ïoh tang 2 kol ka long lyngba u Teiborlang Malang (48) bad u Medondor Pala (59).
Ha ka jingïakhun ba bud, kata hapdeng ka Mukhla Raij bad 7 Wasa, ka jingïakhun ka la kut noh ha ka jingïakhaid da 0-0 bad lyngba ka jingïoh kabu ban pynkut ïa ka jingïakhun da ka pentalti ka Mukhla ka la jop da 4-3.
Haba phai pat ha ka jingïakhun ba khatduh, ka jingïakhun hapdeng ka Dulong bad ka klob FAM ruh ka la kut ha ka jingïakhaid (1-1).
Hadien ka jingrai jong u rephri lyngba ka penalti, ka Dulong ka la jop da 4-3.
Ka Meghalaya State Karate-Do Federation (MSKDF) ka la sei haduh 21 ngut ki khynnah ïalehkai karate ki ba la leit ban ïashim bynta ha ka 17th Independence Cup International Karate Championship ka ban long ha Talkatora Indoor Stadium, New Delhi naduh mynta ka sngi, ka 11 haduh 13 tarik mynta u bnai.
Kine ki kynthup ïa u Fullshai Myrboh, Ebhameki Warjri, Daomanmi Mynsong, lefferson Ryndong, Banshanskhemkupar Nongkhlaw, Pynïohnam Myrboh, Steven.
K.
Thabah, Wanpynkhraw Marboh, Nakishwai Marboh, Bansahnam Nongbet, Banshanborlang Marbaniang, Kyrshanbor.
R.
Songthiang, Francis.
R.
Songthiang, Edaka Wariri, Alfinia Wariri, Daka-i- Paka Lyngdoh, Sesilia Dkhar, Rijanai Ryndong.
Banika Marboh, Lavinia Shadap bad ka Espiranza.
S.
Songthiang.
Katkum ka kyrwoh, la ong ba ka MSKDF ka dei kaba la pynïasoh sha ka Karate India Organizations (KIO), kaba la ithuh da ka World Karate Federation (WKF), Asian Karate Federation (AKF) bad ka Indian Olympic Association (IOA).
Ka Shooting Association of Meghalaya (SAM) kan pynlong ïa ka lympung ïakop siat suloi ba la tip kum ka “10th North East Zone Shooting Championship" ha Assam Regimental Centre, Happy Valley, Shillong naduh 20 haduh 27 tarik mynta u bnai.
Ïa kane ka jingïakop yn pynlong hapdeng ka jingkhmih jong ka National Rifle Association of India (NRAI) bad yn kyrshan lang da ka tnat ïalehkai jong ka Sorkar Jylla.
Nalor ka Meghalaya, yn wan kiba na Assam, Manipur, Mizoram, Nagaland bad ka Arunachal Pradesh.
Kumta la khmih lynti ba kin wan ïashim bynta kumba 300 ngut ki nongïalehkai na kine ki jylla ha ka thup ïalehkai Under-21, Under-19, bad Under-16.
Ki jingïakop siat ha kane ka lympung ki kynthup ïa ka 10m rifles & pistol, 25 m pistol, 50m rifle open sight & peep sight bad ka 50m pistol na ka bynta ki shynrang bad kynthei.
Ka tarik ban pdiang khatduh ïa ki nongïashim bynta kan long ha ka 14 tarik mynta u bnai.
I Kong Banadeen Jyrwa iba long iwei na ki nonghikai jngi hangne ha nongbah Shillong i la ai mynsiem bad ktik ïa ka jingmut jong kiba bun da kaba pynshlur ba ka kam jngi um ka long kaba myntoi bad ka long ruh ka jingkilan met bad lah ban leh ha kano kano ka por khlem ka jingktah.
I Kong Baneeden Jyrwa, iba la dep pyntbit ïalade ïa ka jinghikai jngi na Kolkata, West Bengal i la ïathuh ba shuwa ban in leit pyntbit ïalade ha ki kam jngi ha Kolkata ila leit ban shah hikai jngi shuwa ha ki katto katne ki jaka jngi hangne ha Shillong.
Hadien kane I la ïoh ka lad ban leit pyntbit ïalade shabar Jylla.
I Kong Kong Banadeen Jyrwa i la ïathuh shuh shuh ba hangne ha Shillong kim pat don kita ki jaka kiba biang kiba lah ban pyntbit ïa ki khynnah don sap.
I la ong ruh ba kaba donkam haduh katta katta ïa kito ki khynnah ki ba don sap ban jngi  bad kiba angnud ban ïashim bynta ha ki jingïakop jngi ha kiwei ki lympung jong ka ri India, bad kine ki hap ban leit ban pyntbit ïalade shabar jylla.
I la ïathuh ruh ba ki bun na ki khynna kiba la shah hikai ha I kong Banadeen ki la ïoh ka lad ban leit ïashim bynta sha kylleng ka jylla, kumta I dap da ka jingsngewkmen bad pynshlur ïa kito kiba shah hikai ba kin leh bha bad pyntbit ïalade shabar jylla.
I Kong Jyrwa ila ïathuh ruh ba ïa mynta I la shu leit ban ai jinghikai ïa ki katto katne ki kynnah ki samla bad rangbah ha Saw Aiom ha Shillong.
I Kong Jyrwa I ai mynsiem bad pynshlur ïa kito kiba kwah ban pyntbit ïalade ha ka kam jingi um ban mih shakhmat.
I la ong ruh ba ynda I la shongthait na ka kam jong I don jingmut bad kwah ban buh la ka jong ka swimming pool khnang ba I lah ban ïarap pura (full time) ïa kito kiba kwah ban pyntbit ïalade.
Ka jingïakhun kaba tyngeh na bynta ka shuki MLA ha Sohïong ha ka 13 tarik Jymmang ka la poi sha kaba kut ha kaba u Bah Synshar Lyngdoh Thabah  na ka seng United Democratic Party (UDP) u la ïoh ïaka jingjop ha kane ka elekshon ba marwei jong ka Sohïong Konstitwensi.
Ka elekshon shiteng samoi ha Sohïong Konstitwensi ka la pyn lyngnga mynsiem ym tang ïa ki paidbah hynrei wat ïa ki seng saiñ pyrthei namar la khmih lynti ba kane ka elekshon kan wanrah ka jingkylla ha ka saiñ pyrthei jong ka jylla baroh kawei.
Ha kane ka sngi, hadien ba la dep ban ñiew pura ïa ki votes ha Sohïong, u Bah Synshar Lyngdoh Thabah u la ïoh ïa ka jingjop ha kaba u la pynrem 3422 vote ïa u MLA barim ka Sohïong Konstituensi u Bah Samlin Malniang.
Baroh kyllum u Bah Synshar Lyngdoh Thabah u la ïoh 16679 votes katba u Bah Samlin Malngiang u la ïoh 13257.
Hapdeng ka jingkmen bad risa ki nongkyrshan ka seng UDP katba ki dang rwai bad pyrta ïa ka sur jingjop jong u kyrtong jong ki, ka la mih kynsan ka sur ba pyrta “Ha u prah" tang kum ban pynsngew ïa ki nongkyrshan ka UDP.
Ki durkhmat ba lyngnga kiba dang ap shabar ka jaka ñiew vote ha  State Central Library ryngkat kiwei ki nongkyrshan ki bym salia ban shah ïa ka jingshoh ka sngi ki ïeng laiñ ha shi lynter ka IGP.
Katba ka jingñiew vote ka la poi artad sha kaba kut, ki paidbah nongkyrshan da ka jingkmen kila phone briew ban pyntip ba la jop ka UDP.
La ïohsngew ruh ïa ka jingong jong ki nongkyrshan ba ki ong “La jop suk".
Ha kane ka sngi, ym shym la ïohi ïa ka jingdon ki kali jong kiwei pat ki seng ba la ïakhun ha kane ka elekshon lait noh tang jong ka NPP.
U MLA ka North Shillong u bah Adelbert Nongrum u la kynnoh ba ka jingkyntait ban kren halor ka reservation policy ka dei  ka jingarsap u Myntri rangbah u Conrad K Sangma namar u kwah ban shimkabu ban pdiang ïa kane ka roster system ban ïoh jingmyntoi tang ha ka elekshon.
Haba kren ha ka jingialang ba la pynlong ha parking lot ka Additional Secretariat u la ong “lada ngim leh mangi mano pat ban leh?  kane ka dei ka mat ka ba la dep ban kular ïa u paidbah bad ngi la shu ïaid shah la 51 snem, bad labiang kamut la biang kane ka dei ka sur ka ba ngi kwah ban pynpaw sha ka Sorkar MDA".
“Ha kane ka por ngi kwah ban pynpaw ba kane ka mat ka dei ka ba shnong hok shong nongrim shong nia ,kine ki ba don ha shuki ki ong ban leit sha surok namar ngi la dep ban pyndep ïa la ka jong ka kamram hapoh ka ïingdorbar", u la ong.
“Ki ong ba ngim don ka number ki mut ban ïa khein troin noh hynrei nga kwah ban kren shai ba lada ngim don number hapoh ka Ïingdorbar ngi don ka number jong u paidbah"u la bynrap.
“Ngim lah ban shu iaid shah namar ka Reservation Policy ka dei ka kmie ka Roster ka dei ka tnad namar donkam ban sangeh noh syndon ia ka rukom trei kam ka roster bad phai sha ka kmie ka ba Reservation Policy ka la rim bad donkam ban pynthymmai ïa ka, kumta ka sur jong ngi ngin pynkhih ban pynurlong ia kane ka mat namar ki la shu thok shu shukor baroh shikatta"u la ong shuh shuh.
“Ka Reservation Policy ka dei ka jingshylla pyrshah ia ki khun samla jong ngi , kane ka jingrah ia kane ka mat kam mut ba ngi isih ïa ki wei pat ki jaitbynriew hynrei bishar maphi mano ba ïohnong na ka jingpynpher jaitbynriew"u la ong.
“Ka dei tang ka jingarsap u Myntri rangbah namar u ïoh ïa ki niangkohnguh ha kynhun myntri u shim kabu ban pdiang ïa kane ka roster system ban ïoh kabu ha ka election", u la bynrap.
“Ka reservation Policy kam dei ka ain hynrei ka dei ka ba beain khlem pass ha kynhun myntri khlem ioh jingbit na ka ha u lat kumta ngi dei ban iakhun haduh ban da ïoh ïa ka jingdawa".
“Kane kam dei ka jingïaleh bad ki Garo hynrei ngi khuslai ia la ka jong ka jylla ban ïohi ba ka hiar bad hapoh ka jingïalam u Bah Ardent ngin pynurlong ïa kane", u la bynrap.
Ka jingialehkai phutbol quarter phainal jong ka lympung ialehkai UNDER-10 (Boys) Football league 2023 ba la pynlong da ka Shillong Sports Association hapoh madan Lawmali Play Ground, Opposite Regional Blood Centre Pasteur Hills, Shillong ka la long mynta ka sngi ka 13 tarik Jymmang 2023.
Ki la don saw tylli ki jingialehkai ha kane ka sngi, ha ka jingialehkai kaba nyngkong ka PFR Academy Football Academy ka la lah ban pynliem noh ia ka Mawlai Sports Club da 4 la 1.
Ha ka jingialehkai kaba ar pat ka Umphyrnai Sports Club ka la lah ban pynliem noh ia ka Kynton U Mon da 6 la 0.
Ha ka jingialehkai kaba lai pat ka Sohryngkham Sports Club ka la lah ban pynliem noh ia ka Mylliem Grassroot  da 2 la 0.
Bad haba phai pat sha ka jingialehkai kaba khatduh ha kane ka sngi ka Sacred Heart Football Academy ka la pynliem noh ia ka Mawreng Sports Club da 2-0.
Ka Sacred heart Football academy, Sohryngkham Sports Club, Umphyrnai Sports Club bad ka PFR Academy Football Academy da kane ka jingjop ki la khur ia ki lai poiñ ha ka jingialehkai kaba la long mynta ka sngi.
Ka jingialehkai kaba bud kan long ha ka 20 tarik Jymmang ha kaba ka PFR Football Academy kan sa ialehkai pyrshah ia ka Umphyrnai Sports Club ha ka por 2:15pm mynsngi bad ka Sohryngkham Sports Club kan sa ialehkai pyrshah ia ka Sacred Heart Football Academy ha ka por 3:45pm janmiet.
Ka jingialehkai phainal jong ka lympung ialehkai kriket Shillong Cricket Association inter office league 2022-23 ka la long hapdeng ka SP Office pyrshah ia ka Powergrid.
Ha kane ka jingialehkai kine ki ar kynhun ka SP Office ka la jop ia ka jingkawang toss bad ka la kam ban tied nyngkong.
Ha ka 1st innings ka SP Office ka la lah ban kamai 141/6 wiket ha ki 20 overs.
U Kumar Sewa u la lah ban kamai 38 ron na ki 30 bol bad u Steve Syiemlieh u la lah ban kamai 33 ron na ki 29 bol.
U Rahul Gupta uba la kawang bol 3 over u la ioh ban khur shi wiket bad u Babul Dubey uba la kawang bol 3 over u la ioh ban khur 1 wiket.
Hadien ba la dei sa ka pali ban tied sa ka Powergrid ha ka jing beh kthong jong ka, ka la lah ban kamai 117/8 wiket ha ko 20overs.
U Kumar Dhrub u la lah ban kamai 27 ron na ki 40 bol bad u Bhaskar Deka u la lah ban kamai 16 ron na ki 16 bol.
U Steve Syiemlieh uba la kawang bol 4 over u la ioh ban khur lai wiket bad u Morningstar Khongwir uba la kawang bol 4 over u la ioh ban khur shi wiket.
Ha kane ka jingialehkai kine ki ar kynhun ka SP ka la lah ban jop da 24 ron bad u Steve syiemlieh uba la lah ban kamai 33/3 u la khur ia ka nam man of the match.
ka jingialehkai phainal jong ka lympung ialehkai kriket Under-18 inter school league 2022/23 ka la long mynta ka sngi ka 13 tarik Jymmang 2023 ha kaba ka jingiakhun ka la long hapdeng ka All Saints higher Secondary school pyrshah ia ka Laban bengali higher secondary school.
Ha kane ka jingialehkai ka Laban bengali boys higher secondary school ka la jop ia ka jingkawang toss bad ka la kam ban tied nyngkong.
Ha ka jingialehkai jong ka 1st innings ka Laban Bengali boys higher secondary school ka la lah ban kamai 132/4 wiket ha ki 15 ober.
U Dipankar Baruah u la lah ban kamai 86 ron na ki 46 bol, u Snehal u la lah ban kamai 17 ron na ki 19 bol.
U Aditya u la kawang bol 3 ober bad u la ioh 2 wiket, Prankit Dey u la kawang bol 3 ober ha u la ioh 1 wiket.
Hadien ba la dei sa ka pali ban tied sa ka all saints higher secondary school ka la lah ban kamai 107/8 wiket ha ki 15 ober.
U Manthan Dey u la lah ban kamai 43 ron na ki 35 bol, bad u Parikshit u la lah ban kamai 21 ron na ki 12 bol.
U Snehal u la kawang bol 3 ober bad u la ioh 2 wiket, bad u Chandan u la kawang bol 3 ober bad u la ioh 1 wiket.
Ka Laban bengali boys higher secondary school ka la jop ia kane ka jingialehkai da 26 ron bad u Dipankar Baruah uba la lah ban kamai 86 ron na ki 46 bol u la ioh ia ka nam man of the match.
Ha kawei ka jingjia, ki katto katne ngut ki briew ki la ïoh kem ïa kawei ka dohkha kaba heh hynrei kaba sngewsih ka long ba ym shym la khwai ïa ka hynrei la ong ba la pyndonkam da ka bih.
Ha ka video ba la saphriang, la ïohi ïa uwei u samla uba dang kit ïa kawei ka dohkha tmaiñ kaba khia kumba 80 kilo eiei (katkum ka video).
Ka jingkhia bad jingheh kane ka dohkha ka la mar ïa ryngkat bad u briew uba kit ïa ka.
Ki tyllong khubor ki ïathuh ba kane ka jingjia kaba la jia ha ka 11 tarik Jymmang, ka la jia ha wah Khri kaba hap hapoh ka Patharkhmah Police Station ha ka phang sepngi jong ka Ri Bhoi.
Nalor ka dohkha tmaiñ kaba khia, ka bym da shem koit ha ki wah ha Ri Bhoi, la ïoh kem ruh ïa kiwei ki dohkha kiba kham rit kiba ïasyriem da ki katto katne ngut ki briew.
La ïathuh ruh ba katto katne ngut ki briew na ki shnong bapher bapher na ka phang sepngi jong ka Ri Bhoi, la kynnoh ba ki la ber bih ïa ka wah da kaba pyndonkam ïa ka bih na kane ka thaiñ kaba ki khot Kharu ban pynïap ïa ki dohkha.
Kam dei ka rukom khwai dohkha ba ju leh ryntih ki paidbah, hynrei ki khwai da kaba pyndonkam da ka bih ba mih na ka mariang kum na ki dieng ki siej ne ki sla.
La ïoh jingtip ba mynshisngi, ki pulit ki la leit sha ka wah bad ki la ïoh bat lai song ka bih kharu, katba hynnin ka sngi pat ha ka jingbym don ki pulit, ka kynhun ki samla ki la leit sha ka wah bad ki la ber bih ïa kane ka wah.
Haba buddien halor ka jingjia, na ka liang ki nognshong shong ki la ïathuh shaphang kane ka jingjia sha ki pulit.
Kato katne ngut ki briew ïa kaba la saphriang ki dur lyngba ka rynsan social media, ki la shah phah wan mih ha Patharkhmah Police Station ha ka 12 tarik Jymmang.
“La shah khot ïa kine ki briew sha thanad bad ka jingtohkit ka dang ïaid shakhmat," la ïathuh ki pulit.
ka jingialehkai phutbol jong ka lympung ialehkai phutbol kaba paw bha ha ki thain ri war mihngi Pynursla jong ka jylla ka jong ngi ka IV UUP INVITATION FOOTBALL TOUNAMENT 2023 ka la iaid sha ka sngi kaba hynriew mynta ka sngi ka 13 tarik Jymmang 2023.
Kane ka lympung ialehkai phutbol jong ka IV UUP INVITATION FOOTBALL TOUNAMENT 2023 la pyniaid da ka UMKOR URKSEW PYNURSLA SPORTS CLUB (UUP SC) kaba long kawei na ki klub ba lah rim Jong ka thain Riwar Mihngi Pynursla kaba don ia ka shlem treikam jong ka ha Pynursla.
Ka jingialehkai ha kane sngi ka la long hapdeng ka Nongkynrih Sports Club pyrshah ia ka Eastern Pirates kaba la long hapoh madan UUP SC GROUND URKSEW.
Ha ka jingialehkai pre quarter match game kaba hynriew kaba la long mynne ka sngi saitjain ka Nongkynrih Sports Club ka la lah ban pynliem noh ia ka Eastern Pirates lyngba ka tiebreaker da 4 la 3.
Ha ka jingialehkai kylla step baroh ar tylli ki kynhun ki la iakhun tyngeh bha ha kaba ki la pyrshah katba lah ban ioh ban thep kol hynrei haduh ban da kut por ialehkai jong ka kylla step kine ki ar kynhun ki khlem don ba lah pynkhih jar ha kane ka kyllaHaba phai pat sha ka jingialehkai ha ka kylla miet kine ki ar kynhun ki la ialehkai shitrhem bha bad hamar ba sah satang 10 minit shuwa ban kut ka por ialehkai jong kylla miet ka Eastern Pirates ka la ioh ban ia ka pynkhih jar jong ka kol bad tang ha shuwa ban kut artad ka por ialehkai jong ka kylla miet bad sah satang 2 minit shuwa ban kut ka por ka Nongkynrih SC ka la ioh ban pynphai ia ka kol bad kaba la lah ban pynkhaid ia kane ka jingiakhun kaba la poi noh sha ka tie breaker.
Da kane ka jingjop ka Nongkynrih Sports Club ka la khur ia ki lai poiñ bad ka la lah ban jam shakhmat ban rung sha ka quarter phainal bad kan sa iakynduh pyrshah bad ka 7 Bros sports club ha ka jingialehkai quarter phainal kaba ha ka 19 tarik Jymmang 2023 ha madan Urksew ha ka por lai baje janmiet.
Ka jingialehkai jong ka lympung Meghalaya State League 2023 ka la sdang da ki san tylli ki jingialehkai mynta ka sngi ka 13 tarik Jymmang 2023 kiba la long ha ki saw tylli ki madan ialehkai kiba don ha kylleng sawdong jong ka jylla.
Ha ka jingialehkai jong ka Group-B -1 Jowai zone, ki la don artylli ki jingialehkai ha kane ka sngi bad ki la don mar kawei ka jingialehkai ha ka Group A Shillong zone, Group C Mawkyrwat zone bad ha ka Group D Tura zone.
Ha ka jingialehkai kaba la long ha Jowai zone ka jingiakhun kaba nyngkong ka Rymbai Iawpynsing Sports Club ka la ialehkai pyrshah ia ka Youth Club Pdengkarong bad pynliem noh ia ka da 2 la 0 ha ka jingialehkai kaba la long ha Kiang Nangbah Stadium.
Haba phai pat sha ka jingialehkai kaba ar jong ka Jowai zone, ka Ladthadlaboh SC, ka la lah ban pynliem noh ia ka Sein Pynbhalang SC da 5 la 0.
Ha ka Shillong zone, ka Mawlai SC ka la lah ban pynliem noh ia ka Jyntru da 5 la 1 ha kaba u Donlad Diengdoh u la ioh ban thep ia ka hat-trick kata ha ka minit kaba (20′, 44′, bad 72 Jong ka kylla miet.
Haba phai pat sha ka jingialehkai kaba la long ha ka Mawkyrwat zone, ka Mawten SC ka la pynliem noh ia ka Pyndengrei SC da  2 la 1.
Bad ha ka jingialehkai jong ka Tura zone ka ka Chipakkore FC ka la iakhaid noh bad ka  Warima Youth Club da 1 la 1 ha ka jingialehkai kaba la long ha madan Chandmari Ground.
kin don saw tylli ki jingialehkai ha ka sngi kaba lai jong kane ka lympung la sngi nyngkong ka 15 tarik Jymmang 2023.
Group A, Shillong – Umrit vs Seng Samla Laitryngew, 3pmGroup B, Jowai – Mulait United vs Youth Club Pdengkarong, 2:30pmGroup C, Mawkyrwat – Seven United vs Lumdiengngan, 3pmGroup D, Tura – Selsella Sports Association vs Wasa FC, 3pm.
Ka lympung ialehkai kynjatbol jong ka Meghalaya State League 2023 bala pyniaid daka Meghalaya Football Association (MFA ) ka la ioh ban sdang biang mynta ka sngi ka 13 tarik Jymmang 2023 sa ha Mawkyrwat Zone ha kaba ki ar tylli ki kynhun ialehkai ba kynthup ia ka Mawten SC naka Mawkyrwat District Sports Association (MDSA) kala ia khun pyrshah ia ka Pyndengrei SC naka Nonstoin District Sports Association ( NDSA).
Ha kane ka jing ialehkai hapdeng kine ki artylli ki kynhun iakehkai ka la long shisha kaba i tynnad ha kaba Ka Mawten SC kala ialehkai bha haduh ba kala ioh ban khur ia ka nam jingjop dakaba pynlim noh da 2 /1 kol ia ka Pyndengrei SC ha ka jing ialehkai pyrshah kaba pynlong ha  madan MDSA Mawkyrwat South West Khasi Hills District.
Ka tei ka jing jop jong ka Mawten SC kala wan lyngba ki kol bala ioh ban thep da u bah Wellbokstar Iawphñiaw jersey no 11 haka minutes ba 30 bad bud sa u  bah Overshap Iawphñiaw jersy no 9 lyngba daka jing ioh penalty haka minutes ba 40.
katba ia ka kol jong ka Pyndengrei SC  la ioh ban thep da u Balming Lyngkhoi lyngba daka Penalty haka minutes kaba 21.
kumta ka tei ka jingjop  jong ka Mawtewn SC da 2 – 1 kol kala ioh ban khur da 3.
point ha kane ka sngi sdang jong ka jingialehkai.
Ia ka tei ka sngi sdang jong ka lympung ialehkai kynjatbol jong ka MSL kaba la pynlong Madan MDSA  Mawkyrwat  la wan sakhi ruh da u bah Renikton L.
Tongkhar MLA ka Mawkyrwat Konstitwensi ha ryngkat ki nong trei jong ka Meghalaya Football Association u DR.
Lumbor Mawsor bad ki wei de dkhot jong ka MFA bad kumjuh ruh la ia don ryngkat ruh ki dkhot jong ka MDSA ha ryngkat ki paidbah kiba la wan sakhie lang ha kane ka sngi.
:Ka jinglait tuh jong ka jingpynbna da ka jingthoh jong uwei u heh pulit uba don ha ka kyrdan DSP ka la pynsyier ïa ka thain Rilum Garo.
Ha kane ka jingpynbna ba la thmu ban sam sha ki pulit, la kam ba ka seng Garo National Liberation Army (GNLA) kaba dei kawei na ki seng ba shyrkhei ka la ïalum biang bad ka la khreh ban pynrung dkhot ynda ka la treikam.
Ki tyllong khubor ki ïathuh ba kane ka jingpynbna ka la lait tuh ha ki social media ha ka 11 tarik u Jymmang jong une u snem.
Ha kane ka shithi la kdew ba ki la don ki jingïalang ha ki jaka bapher bapher ka Rilum Garo kum ha Jadi, Nongal bad Chalang na ka bynta ban lum ïa ki samla ban rung sha ka seng.
Ka la kdew ruh ba ki la don haduh 500 ngut ki samla kiba la shah pynrung dkhot ha ka GNLA, hynrei ïa ki jingshisha ym pat lah satia ban tip.
La kynnoh ruh ba la phah ïa kine ki dkhot sha Nagaland bad Myanmar na ka bynta ban ai jinghikai pyntbit.
Na ka liang jong ka tnad pulit ka Meghalaya kam pat lah ban pynmih khubor eiei halor kane ka mat.
Lah ban kdew ba ha u snem 2018, u nongialam kane ka seng u Sohan D Shira u la shah siat ïap hadien ba ka seng kaba la shah niew seng beain ka la tlot.
Ki katto katne ngut ki nongbud u Shira ki dangdon bad kim pat shah kem satia namar ki phet na kawei ka jaka shawei pat.
Ha kane ka shithi la bthah ïa baroh ki thanad ha ka thain ban pynjur ka jinghiar khynra, ban ïaid pahara da ki kali bad ban khanglad ïa ka GNLA ban ïoh bor biang ha ka thaiñ.
Na ka liang jong ki katto katne ngut ki dkhot barim ka GNLA ki la kam ba kin ym leit phai shuh sha khlaw bad kin im ha ka imlang sahlang.
Bun na ki, ki la ïoh seng kam seng jam bad kim kwah shuh ban dang leit phai sha ka kam kieng suloi.
:Ka kynhun ki khlieh nongsynshar jong ka ka thaiñ Riwar, ka Federation of Riwar Mihngi Local Dorbars ka la ïakynduh ïa u Sub Divisional jong ka Pynursla bad kyntu ïa u ba ki shipai khappud Border Security Force, kiba dei ban peit ïa u pud u sam jong ka India ha ki bynta Bashathie jong ka Meghalaya kaba ïasyndar bad u pud u sam jong ka Bangladesh, ba kim dei ban pyndep ïa ki kam ba ki dei ban leh.
Kane ka kynhun ka la ban jur ïa u BDO ba u dei ba un peit ba ki BSF kim dei ban pynthud ïa ki shnong ki thaw ha kitei ki jaka khappud.
Kane ka kynhun ka la ong ruh ba ka Sorkar ka dei ban buria na ka bynta ka jingshah siat ïap jong u Ronningstar Nongkynrih ha ki BSF.
Ha kawei pat ka phang, kane ka kynhun ka la kyntu ruh ïa u BDO ba ka kompani kaba shna ïa ka surok hapdeng Shillong bad Tamabil ba kan siang rong noh naduh Pynursla road sha Nongshyrngan.
Ka Federation of Riwar Mihngi Local Dorbars ka la ong ruh ba ka Sorkar ka dei ban peit bha ba kan don ka jingsuk jingsaiñ bad ka jingshong shngaiñ ha kitei jaka.
Kane ka kynhun ka la dawa ruh ba ka dei ban don ka jingtohkit kaba kyrang ha kaba ïadei bad ka jingjia ba dang shen ha Rngaiñ, kaba la wanrah ïa ka jingïap jong ki arngut ki briew.
Kane ka kynhun ka la ïathuh ba kiba haïing hasem jong kitei ki arngut kiba la ïap ha katei ka jingjia, kim pat shym ïoh ïa ki baiburia ne compensation na ka Sorkar.
Ka kynhun leh isynei kaba la tip kum ka Young Minds mynta ka sngi ka la leit ban kner jingïarap da ki marbam mardih kum u khaw bad kiwei ryngkat ka jingduwai ïa ki jaitbynriew Gangte bad Kuki kiba don ha Madanryting, Shillong.
Kane ka long kum ka dak ban ai mynsiem ïa kine ki jaitbynriew kiba la wan phet rieh tngen na ka jylla Manipur.
Lah ban pynkynmaw ba kane ka jingïaumsnam kala mih ha ka 3 tarik Jymmang hadien jong ka rally jong ka ATSUM ha ki 10 tylli ki District ka Jylla ban pynpaw ïa ka jingpyrshah halor ka jingdawa jong ka Jaidbynrew Meitei ban ai jingithuh lem ïa ki kum ki Scheduled Tribe ka jylla.
Ha kane ka jingïakhih haduh 54 ngut ki briew kila ïap na kane ka jingïakynad pher jaidbynriew.
Na ka liang ki bor ba halor ki la pynjari da ka korphiw naduh ka sngi Balang hadien ba mih ka jingkulmar bad la pynjynsur naduh ka 5 baje mynstep haduh 8 baje mynstep ha Imphal West District.
Hapdeng ka jingkordit bad ka jingjynjar namar ka jingshah thombor ïa ki jaidbynriew ritpaid hapoh ka jylla Manipur, kumta  napdeng kine ki jaidbynriew ritpaid ka jaidbynriew Gangte bad Kuki kai la wanpoi ha nongbah Shillong, ha kaba la pdiang bad ai jaka bam jaka thiah jaka dem ïa ki kumba 50 ngut eiei hapoh ka jingïarap jong ka Relief Camp Gangte ha Madanryting, Shillong.
Haba kren na ki nongïalam kane ka kynhun Young Minds ki la ong, “Kawei ka nuksa ba ngi kwah ban ai ha kane ka por, ba lada don kum ki jingpluh ïing ha shnong ha thaw jong ngi, ki para marjan jong ngi, na ka liang jong ngi ki nongshong shnong kiba sah marjan, ngi hap ai ka ïing sah na ka bynta jong ki, khnang ban lait na kano kano ka jingma jingmynsaw kumjuh na ka bor lyngshop ka mariang.
Ynda la dep ban shna ïa la ki jong ki ïing ki sem, ki hap ban leit sah biang sha la ki ïing ki sem lajong.
Ha kajuh ka por ïa kine ki jaitbynriew Kuki bad Gangte kiba la wan phet rieh hangne ha nongbah Shillong ban shong rieh mynta shipor hapoh ka jylla jong ngi, ïa ki ruh ynda kane ka jinglong jingman, ka jingïakajia ka la long jai jai ha Manipur, ki ruh ki hap ban mih noh nangne na ka jylla jong ngi bad kin leit phai pat sha la ki jong ki jylla, sha la ki jong ki baieid bathoiñ jong ki, hynrei ym ban sah shirta shane.
".
Kane ka kynhun leh sngewbha ka la buh ka jingkyrpad ïa ki nongmihkhmat lane ki bor ba halor ka jylla  Meghalaya ba kin shimkhia lang ïa kane mat.
Shuh shuh na ka liang kane ka kynhun ka la kyrpad ruh ia ka sorkar, ba ïa kine ki jaitbynriew kiba la wan ban shong phetrieh shipor hapoh kane ka jylla, donkam ban pynrung kyrteng ïa ki, khnang ba ynda kane ka jingïakajia lane ka jingïaumsnam hapoh ka jylla Manipur ka la long kaba jai jai lane shongsuk shongsaiñ, kine ki jaitbynriew kin ïoh ban leit phai biang sha la ki jong ki shnong ki thaw lane sha la ki jong ka jylla.
U President ka United Democratic Party (UDP) u Bah Metbah Lyngdoh, ula pynpaw ïa ka jingsngew lyngngoh ba um lah sngewthuh ba mih ki jingkylli la kan don ne em ka jingkylla ha ka Sorkar hadien ba ka Party ka la ïoh ïa ka jingjop na Sohïong Konstitwensi.
Na ka liang u bah Metbah u la kren shai ba kum kane kam don ha ka rukom pyrkhat jong ka seng, " ka jingjop u Bah Synshar ha ka elekshon na Sohïong Konstitwensi ka long ban pynkhlaiñ ïa ka Party.
"U la bynrap da kaba ong, " ka jingjop kan long ka jingpynkhlaiñ ïa ka MDA II ha ka jingïalam ka National People’s Party (NPP) ha kaba ka Party UDP ruh ka ïatreilang.
"U la ong ba ka jingïakren ban kylla ka Sorkar ka dei tang ka jingkren sharum shaneng bad ka Party kumba la ai ïa ka rai bad kular ïatreilang ha ki san snem ba la dep ha ka MDA I bad ha kane ka kynti ba mynta ha ka MDA-II ruh ka UDP ka ïatreilang ban wanrah ka jingskhem ka Sorkar ryngkat ka jingkhmih lynti ba kan leh ïa ki kam ban kyntiew bad lada ym ïatreilang kan wanrah pynban ka jinghiar arsut.
Ka jingtrei shitom jong ka sorkar jylla ban pynkylluid ïa ka jingïaid jong ki kali ha Shillong ka la ïoh jingïaroh na ki nongbishar ba kynthup ïa u Justice Sanjib Banerjee, ba dei u Chief Justice, bad u Justice W.
Diengdoh, ba dei u Nongbishar jong ka High Court ka Meghalaya.
Ka ïing bishar ka la ong ïa kane ha ka por ba dang bishar ïa ka Public Interest Litigation (PIL) jong u Bah Philip Khrawbok Shati halor ka jingkhapngiah ki surok ka sor Shillong ha ka Sngi Palei bad ka ïing bishar ka la peit ruh ïa kaiphod halor kane ka jingkhapngiah ba la phah da ka sorkar jylla.
Ka ïing bishar High Court ka la khmih bniah halor kane ka kaiphod kaba la pashat ïa bun tylli ki jingai jingmut kiba kongsan, kiba long tang khyndiat por, kiba long tang shitengpor, bad kiba kham jlan halor ka jingkhapngiah ki surok ïaid kali ha sor.
Ka jingpyrshang jong ka sorkar jylla ban thied ïa katto katne tylli ki bos ban kit ïa ki khynnah skul ka la ïoh jingïaroh na ka ïing bishar.
Haba la pyntreikam ïa kane, la pyntikna ba ki kali jong ki riew shimet kim donkam shuh ban leit on lane leit shaw ïa ki khynnah na ki skul.
Ka ïing bishar High Court ka la ithuh ïa ka jingtrei shitom jong ka sorkar jylla, bad kham kyrpang eh halor ka jingkloi jong ka sorkar ban leh eiei halor kane ka kam.
Ka sor Shillong ka la ïakynduh jingeh ha kaba ïadei bad ka jingkhapngiah ki surok kali ha Shillong, bad khamtam ha ka por long skul bad ki ophis bad ha ka por ba la wai.
Kane ka jingkhapngiah ka la long kaba la tip lypa namarba man la ka sngi kumba 13 tylli ki kali thymmai bad 14 tylli ki thuk thuk thymmai ki nangmih, katkum ka jingtip ba la ïoh na ka tnad Transport ha u snem 2021.
Halor kane, kumba 60% ki khynnah skul ki pyndonkam da ki kali jong ki riewshimet ban leit sha ki skul bapher bapher.
Ban kham pynduna ïa ka jingkhapngiah ha Shillong, ka Sorkar Meghalaya ka la pyllait paidbah ïa ki bos banyngkong tam ha ka thaiñ shatei lammihngiSTEMS (Sustainable Transport and Efficient Mobility Society) ha kaba la thied ïa 30 tylli ki bos ha u bnai Kyllalyngkot, ha kaba ïa kine ki bos la lah ban book lypa na ki jaka shong khamtam ïa ki khynnah skul bad ki nongtrei ophis bad ruh kine ki bos ki don ïa ki bor technology kum ki camera CCTV bad ka GPS-based tracking.
Katkum ka jinglum jingkhein kawei ka bos ka lah ban bujil 15 tylli ki kali, kaba mut ba ha ki por ba thnem bha ka leit ka wan 30 tylli ki bos ki lah ban bujli 450 tylli ki kali.
Kane kan lah ban pynduna ïa ka jingkhapngiah ki surok ka sor Shillong.
Ka ïingbishar High Court ka la ong “Kaei kaei kaba long ban ai jingïaroh ka dei ka jingkloi ban shim khia ïa ka kam ha ka por ba khim ban wanrah ïa katto katne tylli ki bos na bynta ka jingleit on leit shaw ïa ki khynnah skul bad ban pyntikna ba ki kali jong ki riewshimet kim donkam shuh ban leit on lane leit shaw ïa ki khynnah skul na ki skul.
Wat hapdeng ka jingdon ki bos skul, ki kmie ki kpa ki kham sngewtieng ïa ka jingshngaiñ ki khun jong ki khamtam ki khynnah kynthei bad ki lah ban ym shah ïa ki ban leit da ki bos ne kali kamai watla ka long kaba shitom ïa ki kmie ki kpa".
Ka sorkar jylla kala pyntip ïa ka high court ban shim ïa kiwei kiwei ki lad  ban pynduna ïa ka jingdheng kali, kaba kynthup ïa ka jingshna ïa ki surok bathymmai, ki jaka pynieng kali, ki lynti one way bad kiwei kiwei ki kyndon".
La pyllait paidbah ïa ki bos ba hap ïasamlang ha ki jaka sor na ka bynta ki nongleit nongwan da ka tnad Planning da ka jingthmu ban pynkylluid ïa ki surok ha ki por long skul da 75% bad ban pynduna ïa ka jingpynmih ïa ka lyer CO2 da 72%.
Haba kren halor ka jingithuh ka ïingbishar high court, u Myntri Rangbah u Conrad Sangma, u la ong “Ba kum u Myntri ka tnad, nga sngewkmen ban ïohi ba ka high court kala ïaroh ïa ka jingleh ka sorkar ban pyllait paidbah 30 tylli ki bos na ka bynta ki khynnah skul bad nongtrei ophis ha u bnai Kyllalyngkot mynta u snem.
Ka jingmut ka sorkar jongngi ban shim kabu ïa ka jingïasam ïaki kali kamai ka lam sha ka jingpyntreikam ïa kane ka skim ha kiba bun ki skul bad office ki ïashonglang ha ki bos ba la thied da ka sorkar jylla.
Ka duna bha ka jingpyndonkam ïa ki bos skul, hynrei ha ka thaiñ shatei lammihngi, ka bos ba ïasamlang jong ka sorkar jongngi na ka bynta ki nongleit nongwan ha sor ka long kawei kaba nyngkong tam.
Da ka jingdon ki CCTV/camera bad ki nongtrei ba la dep pynbeit, ngi khmih lynti ba kane ka rukom ym tang ba kan pynduna ïa ka jingdheng kali hynrei ruh yn pynthikna ïa ka jingshngaiñ jong ki khynnah kiba leit sha ki skul".
Ha kane ka ri jong ngi, ba ngi ïabeh ïa ka jingshai jong ka ki ri Sepngi, teng teng ngi sngew tang ba ngi bit ngi biang, ngi bha ka kamai kajih, tang ba kiew ka ïoh ka kot, ngi sngew ba kata ka la biang.
Hane ka dei ka jingshisha ba lada ngit im ha ka jingduk jingkyrduh, ka long kaba eh ïa ngi ban suk.
Ngi dei ban trei shitom, ngi dei ban bit ban biang, ngi dei ban riewspah kum ki briew hangne ha pyrthei.
Ngi dei ban biang ka bam ka sa, ka kup ka sem bad ka shong ka sah ban ngin ym shah ñiewbeiñ hangne ha pyrthei.
Hynrei, kane kam dei ban kut noh tang hangta.
Ki dang don sa bun ki bynta jong ka jingim ba ngi dei ban pynbiang ba ngi ïoh ïa ka jingsuk mynsiem kaba pura.
Ngi lah ban thied ïa kiba bun kiei kiei jong ka jingim tang sa ka pisa.
Teng teng, ka don kata ka jingsngewthuh bakla ha ka rukom pyrkhat pyrdaiñ jong ngi, ba dei tang kiba don kali, dei tang kiba don ïa ki ïing pakidulan bad dei tang kiba riew spah kiba ïoh mad ïa ka jingsuk ka jingsngewbha.
Kane kam dei ka jingshisha.
Ka jingïoh ïa kine kiei kiei da ka spah bym hok, kaba pynduh thiah duh dem ïa kiba kum kita kiba ‘riewspah.
Don bun ki longïing longsem kiba kylla riewspah da ka jingleh bynhok bad kaei kaba ki mad ka long ba kim iohthiah.
Tang shu ïaid u pulit na jan ïing jong ki, ki la tieng ki la rit mynsiem ba ïoh don ka CBI Inquiry ïa ka spah ka phew jong ki.
Na ka bynta jong ki, ban ïohthiah don ki ba dih sad da ki dawai pynïohthiah.
Ki don katto katne ki ri jong ka pyrthei la ka long ha dewbah Europe land ka Dewbah Asia, kiba ym da riewspah haduh katta, ki long pat ki ri kiba suk basaiñ bad kiba dap ka jingkmen bad sngewbha mynsiem.
Ki don ki ri kum ka Norway, ka Finland, Sweden bad ka Nepal kiba long ki ri ki bym riewspah, hynrei, ki long pat ki ri kiba mad ïa ka jingsuk mynsiem.
Ki ‘riew stad ki riew shemphang, ki ïathuh ïa ngi ba ka jingdon ïa ki jingdon jingem bad ka jingïoh ïa ka roi ka par, kim dei shu u diengkot u ban thew ïa ka jingsuk jong u khynbynriew, kumba ngi pyrkhat baroh shi katta.
U dieng kot ba ki thew mynta ka long ba katno ki nongshong shnong jong kata ka ri ki ïoh mad ïa ka jingsuk mynsiem bapura.
Ka ri bad ka jylla, ka long ban ïohmad ïa ka jingsuk mynsiem bapura lada ka Sorkar ka lah ban pynbiang ïa ki jingdonkam ba kongsan.
Ngin ym lah ban im ka jingim kaba suk mynsiem lada tang mar shu ïa mih na ïing lada ngi shong da ka kali la jong lane da ka bos ka taxi ngi la im lypa ha ka jingsheptieng lada ngi lah ban poi lane ban ym poi ha ka por kaba biang sha ki jaka trei ki jaka ktah ki jong ngi.
Ban kot sha kane ka thong ba ki nongshong shnong kin ïoh ban mad ïa ka jingsuk mynsiem kaba shisha, ka Sorkar kan hap ban peit ba ki nongshong shnong ki ïoh ïa ki jingpule bad ki nongshong shnong ki ïoh ïa ka jingkoit jingkhïah.
Sa kawei pat ka mat bakongsan ka long ba ka jylla ka dei ban long kaba ïoh mad ïa ka jingsuk bad ka jingshong shngaiñ.
Ka jylla kan ym lah ban long kaba suk basaiñ, lada u drok u ïoh ban rung ha ki longïing longsem ki jong ngi ha kine ki sngi kiba mynta.
Ka Khasi Students’ Union Laban Circle mynne ka sngi ka 13 tarik u Jymmang, 2023 ka la leit jurip ïa ki dukan bam dukan dihsha kiba don ha Laban, Lumparing, Lumshatsngi bad K.
O.
R.
halor ka jingkhuid jingsuba jong kine ki dukan bam hadien ba ka seng kala ïoh jingujor barabor na ki paidbah ba kine ki dukan ki long kiba torti haduh katta katta bad bun ngut ki ju ïoh pang man ka por lada bam na kine ki dukan.
Ha ka jingjurip jong ka seng ïa ki 27 tylli ki dukan bam, la lap ba bun na kine ki dukan kim shym don ïa ka license na ka FSSAI kaba shah ïa ki ban plie bad die ïa ki jingbam bad don katto katne na kine ki dukan ba la lap ba ka jingjaboh ka long ba i saitmet haduh katta katta ba ka seng ka hap ban khang khyrdep shwa ïa kine ki dukan kat ba kim pat lah ban pynkhuid kat kum ki kyndon ba la buh da ka FSSAI.
Kine ki long ka Appayani Tea Stall ha Laban, Babua Tea Stall ha Lumshatsngi, Dada stall ha Red Cross bad Ruma Das Tea Stall ha Laststop.
Ka Seng ha kine ki sngi kan phah ruh ïa ka report jong ka jingshem jong ka ha kaba ïadei bad kane ka jingjurip sha u Food Inspector, FSSAI bad u myntri ba dei peit.
Ka Seng ka kyntu ruh sha baroh ki dukan bam ba kin long kiba leh khuid bad ki tiar bam khang ba ka nym ktah ïa ka koit ka khiah jong ki paidbah.
Ka Nongthymmai Sports bad Cultural Club, Shillong ka la pynhap pyrda noh myn ha ka sngi saitjain ïa Platinum Jubilee Celebrations ha ka rukom kaba iphuh iphieng bad kaba shongshit bha kaba lah long ha Madan Nongthymmai.
La sdang ia kane ka jingpynhap pyrda da ka jingpynlong ia ka Fete ha ka por mynstep ha kaba lah wan ban plie da u Bah Nangsan Pakyntein, Rangbah Shnong, Dorbar Shnong Lumsohphoh bad hadien kane lah pynlong ia ka Music Competition kaba la iashim bynta da ki samla kynthei bad shynrang kiba lawan na ki shnong bapher bapher ka Nongthymmai Pyllun.
La pynphuh pynphieng shuh shuh ia kane ka prokram da kaba pynkup burom ia ki Rangbah Shnong bapher bapher jong ka Shnong Nongthymmai Pyllun, ia ki plaiar barim jong ka club, ka Team Cricket kaba long lahduh ha u snem 2019 ha ka First Division jong ka Shillong Cricket Association, ka Team Football kaba long ka team kaba la wan baar ha u snem 2022 ha ka First Division jong ka Shillong Sports Association, ia ki dkhot kiba rim jong ka club bad kumjuh ruh ia ki dkhot kiba mynta jong ka club.
U General Secretary jong ka club, Bah J.
C Cajee haba pule ruh ia ka histori lyngkot jong ka club u lah ong ha u snem 1920 na ki thain jong ka Shnong Nongthymmai la mih ka kynhun ialehkai ki rangsamla kiba ieit ban ialehkai, hynrei namar ba dang duna ki lad pyntbit ialehkai, ka jingduna ki rangialehkai kumta kala shu sah tang kum  ka kynhun ialehkai.
Ka jingsngewnguh bad ka jingsbun ka Kur Kharkongor kaba ha kitei ki snem kala ai sngewbha ia ka madan ialehkai bad kane ka Madan ka dang don ha ka mynta bad la tip paitbah ia ka kum ka Madan Jingkieng Nongthymmai.
Ka Kynhun ialehkai  hadien ba la ioh ia kane ka madan ban ialehkai  kala nang kiew ha ka rukom ialehkai bad kumta ha u snem 1944 la seng ia ka Nongthymmai Sports & Cultural Club.
Ka Club kala nang kiew rasong bad pawnam bha ha ka jingialeh kai Phutbol , Hockey bad Athletics ha kine ki snem 1944 shaneng.
Ka sports club lyngba kine ki snem kala sei ia ki khlur ialehkai kiba long, i (L) H.
Ladia, (L) Yolster Kharkongor, (L) Piswell Kharkongor, (L) R.
Phanwar bad kiwei kiwei de.
Kine ki Rangbah kila long ki nongialehkai bad ha kajuh ka por ki Nongkitkam , ki nongialam jong ka Club bad lyngba ka jingtrei shitom ka jong ki ka Club kala long kaba paw ha ka Nam.
Ha ka jingiaid jong ka por,  ka  Club lyngba ki Nongkitkam bad ki  Nongialehkai  kiba la nang iamih sha khmat , kala nangiaid shaphrang ban ia shim bynta ha ki rynsan ialehkai bapher bapher bad ka la sei ia shibun ki rang bad ki thei ialeh kai ba kin kiew ha ki jingialehkai bapher bapher.
La pyni ruh ia ka Teaser jong ka Short Documentary Film ka ban sa pyllait shen ha kine ki khyndiat taiew ki ban wan.
La iadon ryngkat lang u Bah Latiplang Kharkongor, MDC Nongthymmai Constituency kum u kongsan baar, u Bah Jemino Mawthoh, Ex-MLA bad kiwei kiwei ki nongshah khot sngewbha.
La pynkut ia kane ka prokram da kaba pynlong ia Miss bad Mr Nongthymmai ha kaba ka Nadia Esalan Kharkongor na ka shnong Lawjynriew ka lah ioh ban rah ia ka nam Miss Nongthymmai, ka Adora Dejane Dkhar na ka shnong Lumsohphoh kala ioh ia ka rah ia ka nam First Runner-up bad ka Phibanylla Majaw na ka shnong Nongkhyriem ka la ioh ban long Second Runner Up bad na ka liang ki shynrang, u samla Eddie Cruise Syiemiong na ka shnong Lumpyngad u lah ioh ia ka nam Mr Nongthymmai, u samla Kordor Lang Thangkhiew na ka shnong Lumsohphoh u lah ioh ia ka First Runner-up bad Samla Brilliant S.
Thabah na ka shnong Lumsohphoh hi u la ioh rah ia ka nam Second Runner Up bad hadien kane la pynshongshit shuh shuh ïa kane ka prokram janmiet da ka jingrwai ki kynhun tem bad DJ bad la ioh ka jingshad sngewtynnad na ki paidbah nongshongshnong.
Kum ban shu iathuh ia kane ka jingrakhe dap 75 snem la sdang ha ka 17 tarik u bnai July 2019 bad ban pynkut ha snem 2020 hynrei na ka daw ka jingwan noh ka khlam covid-19, la pynsangeh lut ia ki prokram bapher bapher ha kato ka por bad dei ha une u snem ba mynta ba ka club kala rai ban pynhap pyrda beit noh bad sngewtynnad ba ia kane ka jingthmu la urlong hynnin ka sngi da ka jingiashim bynta shitrhem ruh  ki Nongshongshnong kiba la sakhi ia kane ka prokram pynkut ia jingdap 75 snem.
Ka Shillong Sports Association kan sa pynlong ia ka lympung ialehkai jong ki thei ka Women Football League Tournament 2023 ha une u bnai ban wan.
Ka Klub kiba don hapoh ka thain jong ka East khasi hills district kiba la iasoh bad ka synjuk ki lah ban ia shim bynta ha kane ka Tournament ka ban sa sdang naduh ka 3 tarik Jylliew.
Ki Klub kiba kwah ban ia shim bynta ha kane ka lympung ialehkai ka bai rung ka long Rs.
1000 tyngka kawei ka kynhun ha kaba kin hap ban siew noh ha lane shuwa ka 27 tarik Jymmang 2023.
Ka bai Registration phorm ka long Rs.
50/- shi set (5 sheet) kaba yn sa ai da ka ophis treikam jong ka Shillong Sports Association sha ki kynhun ialehkai ha ka sngi ba ioh ia ka bai rung.
Ka jing Registration ia ki plaïar ka long Rs.
50 kawei ka plaïar bad ki kynhun ialehkai kim dei ban register palat ia ka 25 ngut ki nongialehkai bad yn num shah ia kiba wan register slem palat ia ka tarik ba lah buh.
Ki plaïar kiba register kin hap ban submit lang bad ka syrnot ba lah ai inject (vaccination certificate) sha ka ophis treikam jong ka SSA ha kane shuwa ka 1 tarik Jylliew 2023.
Ki plaïar kiba register khlem da ai lang ia ka syrnot ai inject (vaccination certificate) yn num shah ia ki ban ia shim bynta ha kane ka tournament ialehkai.
Ka synjuk kan sa khmih bniah ia ki kot ki sla ba la ai da ki plaïar kiba register ha shuwa ban sdang kane ka lympung ialehkai bad ka don ruh ia ka hok ban kyntait lada lehse ka lap ba ki plaïar kim don ia ki kot ki sla kiba biang.
Yn num shah ia kano kano ka jingkyrpad na ki Klub bad yn num pdiang lada pyrshah ki kynhun ne ki plaïar shisien ba lah dep khmih bniah ka synjuk.
Yn shah tang lai ngut ki official ban register bad kawei ka Klub.
Ka por ialehkai jong kane ka lympung kan long 30+10+30 Minit kawei ka jingialehkai.
Ka kynhun ialehkai kaba rah ia ka nam lahduh ha kane ka lympung ialehkai kan rah ia ka song pisa kaba long Rs.
30,000 tyngka bad ka kynhun ialehkai kaba long ka runners up kan rah ia ka song pisa kaba long Rs.
18,000 tyngka.
Lait na ki takma bad ki syrnot ba yn ai, bad tang ka kynhun ialehkai kaba rah ia ka nam lahduh kan rah ia ka trophi.
Ka kynhun ialehkai jong ka Lion Sports Youth Affairs ka la lah ban khur ia ka jingjop hadien ba ka la lah ban pynliem noh ia ka Efty United XI Mynso da lai wiket ha kaba ka la lah ban rah syndon ia ka nam lahduh jong ka lympung ialehkai kriket Open To All Cricket Tournament kaba long ha Madan Khliehtyrshi.
Ia kane ka lympung ialehkai kriket Jong ka lympung Open To All Cricket Tournament la pyniaid da ka West Jaintia Hills District Cricket Association kaba la long myn ha ka sngi Saitjain jong kane ka taiew kaba la dep.
Ha kane ka jingiakhun phainal kine ki ar kynhun ka Efty United XI Mynso ka la jop ia ka jingkawang toss bad ka la kam ban tied nyngkong.
Kane ka kynhun hadien ba ka la tied nyngkong ka la lah ban kamai 117/10 ha ki 32.
2 over.
ki nongtied bol ba kynsai jong ka Efty United XI kiba la lah ban kamai ron na bynta ka kynhun ialehkai ki long u Sylvester Mylliempdah uba la lah ban kamai 79 ron bad u Sanvert Kurkalang u la lah ban kamai 28 ron.
U Peterson Lamare ha ryngkat lang bad u Firstbornson Dkhar ki la lah ban ioh mar 2 wiket bad u DEIBORMI Rangad u la ioh ban khur 4 wiket ha kane ka jingiakhun phainal kine ki ar kynhun.
Hadien ba la dei sa ka pali ban tied sa ka Lion Sports Youth affairs kane ka kynhun ka la lah ban kamai 178/7 ha ki 28.
4 ober.
Ki nongialehkai ba kynsai jong ka Lion sports Youth affairs kiba la lah ban kamai kham bun ron na bynta ka kynhun ki long u U Nik Dan uba la lah ban kamai 58 ron, u Peterson Lamare u la lah ban kamai 35 ron bad u Firstbornson Dkhar u la lah ban kamai 30 ron.
U Sylvester Mylliempdah u la lah ban khur 4 wicket ha kane ka jingialehkai bad U Sylvester na ka liang jong ka Efty United XI Mynso u la ioh ban khur ia ka man of the Tournament bad ka khusnam ioh bun run.
Bad u Deibormi Rangad na ka Liang jong ka Lion sports youth affairs u la lah ban khur ia ka nam man of the match bad ia ka khusnam kaba ioh ban pynhap bun wiket ha kane ka tournament ialehkai.
Ha kane ka sngi la ioh ruh ia ka jingpynkup burom ia ki nongialehkai kiba la mihkhmat ia ka jylla ka jong ngi bad la pynkup burom ruh ia ki umpire kiba la dep ban shah hikai pyntbit.
Ki la don artylli ki jingjop ha ka jingialehkai kaba la long mynta ka sngi ha kaba Umrit SC bad ka Mulait United ka la lah ban khur jingjop ha ka jingialehkai jong ka lympung Meghalaya State League 2023.
Ka jingialehkai ha ka Shillong zone la iohi ia ka jingialehkai kaba i shongkun bha ha kaba ka Umrit SC ka la ialehkai pyrshah ia ka Seng Samla Laitryngew, bad ka Umrit SC ka la lah ban pynliem noh ia ka Seng Samla Laitryngew da 3 la 1 ha ka jingialehkai kaba la long hapoh madan MFA Turf Polo Ground.
Ki nongialehkai jong ka Umrit SC kiba la ioh ban thep ia ki lai kol ki long u Khimlang Thangkhiew u la lah ban thep ia ka kol kaba nyngkong ha kane ka jingialehkai ha ka minit kaba 26 bad u Wanrpyshang Sangma u la ioh ban thep ia ki ar kol kata ha ka minit kaba 45’+2 jong ka kylla step bad ha ka minit kaba 53 jong ka kylla miet.
U nongialehkai jong ka Seng Samla Laitryngew uba la ioh ban thep ia ka shi kol u long u Ferenstar Kharkongor uba la ioh ban thep ia ka kol ha ka minit kaba 68 jong ka kylla miet.
Ha ka jingialehkai kaba la long ha Tura Zone jong ka Group-D, watla artylli ki jingialehkai ki la long hapoh hangne madan, baroh artylli ki jingialehkai ki kynhun ki la iakhaid.
Ha kane ka sngi ka Selsella Sports Association ka la ialehkai pyrshah ia ka Wasa FC bad ki la iakhaid da 1 la 1 ha ka jingialehkai kaba la long ha Chandmari Ground.
Ha ka jingialehkai jong ka Mawkyrwat zone ha ka Group-C, hangne ruh la iohi ia ka jingialehkai kaba itynnad bha ha kaba ka Seven United SCC ka la iakhaid da 2 la 2 bad ka Lumdiengngan SC ha ka jingialehkai kaba la long hapoh MDSA Ground.
Haba phai pat sha ka jingialehkai kaba la long ha ka Jowai zone, Group-B la iohi ia ka Mulait United kaba la lah ban pynliem noh ia ka Youth Club Pdengkarong da 2 la 1 ha ka jingialehkai kaba la long hapoh madan Kiang Nangbah Stadium.
Ki jingialehkai lashai ka sngi ka 16 tarik Jymmang 2023 kin long kumne harum:Ha ka Group-A, Shillong zone ka Umkseh SC kan sa ialehkai pyrshah ia ka Langsning SC, ha ka por 3pm mynsngi.
Ha ka Group-B, Jowai zone ka Rangdajied United FC kan sa ialehkai pyrshah ia ka Ladthadlaboh SC ha ka por 2:30pm mynsngi.
Ha ka Group-C, Mawkyrwat zone yn num don jingialehkai lashai ka sngi.
Bad ha ka Group-D, Tura zone ka Atong Matgrik FC kan sa ialehkai pyrshah ia ka Khliehmawlieh YC ha ka por 3pm mynsngi.
U Bah Ardent Miller Basaiawmoit u MLA bad u President ka Voice of the People Party (VPP) u la byrngem ban hiar surok bad ban ïakhun tyngeh ïa ka sorkar Meghalaya Democratic Alliance (MDA-II) haduh ba kan hap ban khonguh ïa ka jingdawa ka VPP.
Haba kren ha ka jingïalang ka ba la long ha ka shnong Kynshi, u Bah Ardent, u la ong ba shibit ka jingbuh por 48 kynta ïa ka sorkar jylla ban pynmih ïa ka notification ban pynsangeh ïa ka jingpynrungkam ka la kut, kumta ka party kan sa pynbna noh ïa ka program jingïakhih.
“Ngi la ïohi ïa ka jingaidaw jong ki, ba lada ki pynsangeh kan sa ktah pat ïa kito ki ba la heh ka rta, hynrei  kan ym don kano kano ka jingktah lada ka sorklar ka dan ïa ka mon, lada ngi don ha ka sorkar ngin pynsangeh shwa mynta bad ïakheiñ pat ïa ki snem ba pynsangeh bad ailad ïa ki, balei ngim lah ban leh kumta lada ki don ka mon?" u la ong.
“Kim lah ban ïaid lait, ngin ïa khih haban dajop balei ki ai daw kum kine kidaw khyllung namar kata ka daw ngin ïakhih kum ki nongïalam", u la bynrap.
U la ong shuh shuh “Lada ka sorkar kan dang pyneh ka VPP kan dang  pynkhlaiñ shuh shuh ïa ka jingïakhih, haduh ba ka Sorkar Jylla kan hap ban kohnguh namar ka jingdawa ka dei ka ba shong hok shong nia".
U la bynrap ba ka VPP kam kwah ban pynduh noh ïa ka Reservation Policy na ka bynta kiwei ki jait bynriew hynrei ka dei ban don ka jingpynbeit ka  ba shong hok katkum ka jingdonpaid jong ki jaitbynriew ha ka jylla.
U Bah Ardent u la ong ruh, “Ngim kwah ban mih sha surok halor kane ka jingdawa  hynrei kaei ba ngi la kular ngin pyndep, wat ong ba ngi don tang 4 ngut ki MLA phin leh bym patiaw hynrei haba u paidbah u don bad ngi, ka 5 snem mynta phin synshar ha suiñ phin ym lah ban leh donbor kum ba phi la dep ban leh ha ki 5 snem mynshwa ngin ym ailad".
“Ka thong jong ka VPP ka long ban ïakhun ym tang ïa ka reservation policy hynrei ïa ka bamsap bam duh ruh ngin ïakhun,  ka VPP kan ym shet shukor ïa u paidbah", u la ong shuh shuh.
U la bynrap ruh ba “Ka sorkar lyngba ki pulit ka pan ïa ki kyrteng jong ki nongïalam jong ngi, balei namar ki don ka jingthmu ba imat kane ka party ka mih shkhmat ngin kem lut ïa ngi, ki mut pynlong ïa ngi kum ki sengbhalang kam leilei, ngin ïakhih lada ngi dei ban shong jail ruh ngin ïakhih namar ngi khlem leh ïa ka ba sniew".
U la ong shuh shuh “Mynta ki wad ïa ki lad ki lynti ban pynjaijai noh ïa ka lyer Prah kaba beh sharum shaneng, wat la ki synshar hynrei ka mynsiem ka kyndeh ïa u Prah, ki tieng ïa u Prah".
Ka Myntri ka tnad ka koit ka khiah ka Kong Ampareen Lyngdoh ka la ong ba ha kaba ïadei bad ka jingkynnoh ba ka la don kata ka jingkhleh dawai mluh (Urea) ha u Khaw Rashon, na ka liang ka ka tnad Food and Safety ka la phah ïa une u khaw ban tohkit ha ki jaka test bad hadien 2-3 sngi kin sa ïoh ïa ka kaiphod.
Haba kren sha ki lad pathai khubor, ka Kong Ampareen ka la ong ba katba ym pat ïoh ïa ka kaiphod, ym pat lah ban pynshisha la u dei shisha ne em u dawai urea, kumba la kynnoh hynrei na ka liang ka tnad ka la shimkhia ïa kane ban ïada na kano kano ka jingma.
“Ngi la phah ban test ïa une u khaw sha ka jaka ba dei ban test hynrei ngi hap ap shwa ïa ka kaiphod bad hadien kane ngin sa wad pat bad bteng shuh shuh balei ka jia kumta", la ong ka Kong Ampareen.
Shuh shuh ka Kong Ampareen ka la ong ba kane ka kam ymdei ban leh sting bad donkam ban phikir bha ha kajuh ka por ym dei ban shah ïano ïano ban leh ïa kum kine ki jingbakla namar kane ka long kaba ma bha.
Kumban shu pynkynmaw, ha kine ki khyndiat sngi ba ka wei ka longïing ha ka shnong Wah Ïingsyiem, Smit  jong ka Kong Sumita Mawthoh, ha ka 11 tarik Jymmang 2023 ka la kynnoh ba u khaw baduk ba ka ïoh udei u ba khleh lang bad ka dawai mluh lane Urea.
ka jingialehkai phutbol quarter phainal kaba nyngkong jong ka lympung ialehkai phutbol kaba paw bha ha ki thain ri war mihngi Pynursla jong ka jylla ka jong ngi ka IV UUP INVITATION FOOTBALL TOUNAMENT 2023 ka la iaid sha ka sngi kaba hynniew mynta ka sngi ka 13 tarik Jymmang 2023.
Kane ka lympung ialehkai phutbol jong ka IV UUP INVITATION FOOTBALL TOUNAMENT 2023 la pyniaid da ka UMKOR URKSEW PYNURSLA SPORTS CLUB (UUP SC) kaba long kawei na ki klub ba lah rim Jong ka thain Riwar Mihngi Pynursla kaba don ia ka shlem treikam jong ka ha Pynursla.
Ka jingialehkai ha kane sngi ka la long hapdeng ka SYNJUK SAMLA LAITLYTING LYNGKYRDEM pyrshah ia ka NONGJRI YOUTH RISING FC kaba la long hapoh madan UUP SC GROUND URKSEW.
Ha ka jingialehkai quarter phainal kaba nyngkong kaba la long mynne ka sngi nyngkong ka SYNJUK SAMLA LAITLYTING LYNGKYRDEM ka la lah ban pynliem noh ia ka NONGJRI YOUTH RISING FC lyngba ka tiebreaker.
Ha ka jingialehkai kylla step baroh ar tylli ki kynhun ki la iakhun tyngeh bha bad ka Nongjri Youth FC ka la lah ban pynkhih nyngkong ia ka jar jong ka kol ha kaba ka la ioh ban thep ia ka kol ha ka minit kaba 28 jong ka kylla step.
Tang hadien 7 minit ba ka Nongjri Youth FC ka la thep ia ka kol u rangialehkai ba tbit jong ka Synjuk Samla Laitlynting LYNGKYRDEM u la lah ban pynphai ia ka kol ha kaba u la ioh ban thep ia ka kol ha ka minit kaba 35 kaba la pyniakhaid ia ka kol.
Haba phai pat sha ka jingialehkai ha ka kylla miet kine ki ar kynhun ki la ialehkai shitrhem bha bad ki la ia pyrshang katba lah ban ioh ban pynkhih biang sa shisien ia ka jar jong ka kol hynrei da ka jingiakhun dohiap kine ki ar kynhun kiba la khlem da ailad satia kine ki ar kynhun haduh ba kut ka por ialehkai jong ka kylla miet ki la iakhaid da 1 la 1 bad haduh ba por ka por jong ka penalty bad ki la ia kynjat da ka penalty bad ka Synjuk Samla Laitlynting LYNGKYRDEM ka la lah ban khur jingjop hadien ba ka la pynliem noh ia ka Nongjri Youth FC lyngba ka tie breaker.
Ka SYNJUK SAMLA LAITLYTING LYNGKYRDEM ka dei ka defending Champion Jong ka IIIRD UUP FOOTBALL INVITATION TOURNAMENTDa kane ka jingjop ka Synjuk Samla Laitlynting LYNGKYRDEM ka la khur ia ki lai poiñ bad ka la lah ban jam shakhmat ban rung sha ka semi phainal hadien ba ka la lah ban pynliem noh ia ka Nongjri Youth FC.
U President rangbah jong ka United Democratic Party (UDP), u Bah Metbah Lyngdoh u la ong ba  ka seng jong u ka la leit pynïasoh bad ka sorkar synrop jong ka Meghalaya Democratic Alliance (MDA) 2.
0 ban pynthikna ba kan don ka sorkar kaba skhem bad khnang ba ka sorkar kan lah ban pyndep ïa ki kamram ba ka dei ban leh.
U Bah Metbah u la ïathuh ruh ba wat ha ka por jong ka MDA 1.
0 (2018-2023), ka UDP ka la shim ïa ka rai bad kan nym long ka daw jong ka jingkhyllem kano kano ka sorkar.
Kane ka jubab jong u President ka UDP ka long hadien ba la mih ki jingkylli ba hato ka  jingjop jong ka seng na Sohiong Konstitwensi, kan wanrah ne em ïa ka jingkylla ha ka sorkar.
Katkum ka jingïathuh u Bah Metbah, kine ki kyntien kim dei kiba mih na ki nongïalam jong ka UDP.
U la ong, “Ka sorkar kam don kaba kum kane ka rukom pyrkhat ba kan leit ban pynkhyllem ïa kano kano ka sorkar".
U la ong ruh ba um don kaba kum kata ka jingpyrkhat.
Une u president ka UDP u la ong ruh ba ka jingjop jong u Bah Synshar Kupar Roy Lyngdoh Thabah ym tang ba ka pynkhlaiñ ïa ka seng hynrei ka pynkhlaiñ ruh ïa ka sorkar synrop.
U la ong ruh ba ka jingjop ka UDP ha Sohiong ka dei namar ka jingieit jong ki paidbah ïa u Bah HDR Lyngdoh, uba la shakri ïa ka konstitwensi da ki bun tylli ki snem kum u MLA.
“Kane ka jingjop ka dei ka jingburom ïa u Bah HDR Lyngdoh (bam kwai ha dwar U Blei) uba la trei na ka bynta ki paidbah  bad  ka konstitwensi, bad kane (elekshon) ka dei ka kabu ïa ki paidbah ban siew kylliang da kaba vote na ka bynta u Bah Synshar Lyngdoh", la ong u Bah Metbah.
Lah ban kdew hangne ba ka elekshon ha Sohiong ka dei kaba la sahteng hadien ka jingkhlad noh u kyrtong ka UDP, u Bah HDR Lyngdoh, uba la khlad shi taiew shwa ban sdang ka elekshon, kata ha ka 20 tarik u Rymphang.
Ha ka jaka jong u ka UDP ka la pynieng da u pyrsa kur jong u, u Bah Synshar Kupar Roy Lyngdoh Thabah.
Da kane ka jingjop, ka UDP mynta ka la don 12 ngut ki nongthaw aiñ ha ka ïing dorbar thawaiñ ka jylla.
U Chief Executive Member ka Khasi Hills Autonomous District Council (KHADC) u Bah Titosstarwell Chyne, u la ong ba ka katkum ka jingpynskhem ïa ka Khasi Hills Autonomous District (KHAD) Khasi Social Custom of Linage Act, 1997 ka jingshim jait hi ha ka jaidbynriew Khasi ka dei na ka kmie ym dei na u kpa.
U la ong ba ki khun shynrang kiba ïoh kurim bymdei Khasi yn nym lah ban kheiñ Khasi lada kim leh ïa ka ‘Tang Jait’.
Da kaba pynpaw ba ka jingkren u Bah Ardent Miller Basaïawmoit, President ka Voice of the People’s Party (VPP) bad MLA ka Nongkrem ka long kumba kynnoh shimet, u Bah Titos u la ong ba ka jingong jong u ba ym lah ban shim jait kpa ka long salonsar ïa baroh ym ba kdew tang ïa u Bah Ardent.
U la ong ba ki jingkren jong u Bah Ardent halor ka jingsdang u dak thoh ïa ka jait Khasi da u dak ‘C’ kam dei tang ka kur Chyne hynrei don kiwei run kum ka kur Chen, Cunville bad kiwei.
Da kaba kdew ba ïalade hi u dei u wei uba don bynta kumno ban pynbha (amend) ïa ka Clan Bill ïa kaba la leh ha ka por u (L) Bah HS Shylla, u Bah Titos u la ong ba ka Executive Committee ba mynta ka la shim khia ban mynjur ïa ka Bill hadien ba la peit bniah da ka Committee ba kyrpang ba khlieh da u Bah Bindo M Lanong ba wat ïa ka rukom thoh jait ki Khasi hap ban pynbeit.
“Ngam dei uba pyrkhat shimet", la ong u Bah Titos u ba la bynrap ruh ba hadien ba ka Bill kan ïoh ïa ka muhor na u Lat ma u hi un dei uba don bynta ban pynbeit ïa ka rukom thoh dak ha ka jait ka kur.
“Ngi dei ban pynbiang pynbit shwa ban ïalap", u la ong.
U la ong ba kitei ki jingkynnoh ki long kren khyllung khynnah tang ban ïoh ïa ka jingsngew synei na u paidbah bad pynbieit ïa u paidbah hynrei kim tip pat ba ka kyrtoh da kumwei pat.
U Bah Titos u la ong ba kam don kano kano ka jingleh politics haba trei ïa ka kam ha Council namar ki kwah ban pyni kaei kaba ki lah ban leh.
“Lai tylli ki Bill ngi la wanrah lyngba kane ka Executive Committee ba mynta bad la dep ïoh jingmynjur", la ong u Bah Titos.
Da kaba buh jingkylli ba katno tylli ki Bill ba kiwei ki CEM ki la wanrah ne shna, u la ong, “Haba kren da trei bad ym dei ban kren tang ka ktien.
Ka Land Bill mano ba lah ban shna hynrei tang kane ka EC kaba ngi ïoh ïa ka jingmynjur na u Lat".
U la ther tyngeh ruh ïa ka jingkam kiwei ban leit sha District Council ban ïada ïa ka khyndew ka shyiap hynrei pynban don aiu ha ka Council bad ka aiñ ruh ym don.
“Hato ju don ba kren ïa kata hynrei tang kane ka EC ba wanrah ïa ka aiñ", u la ong.
U la ong ba ka long kaba sngewsih ba kum ki para nongïalam ba ym dei ban kynthoh shimet bad ha Council haba trei ïa kam ym don jingkynthoh ïano ïano watla don lang lai Party ne saw Party.
“Ngim pyrkhat ba la jan elekshon ne pyrkhat ïohnong saiñ-hima kumba shah kynnoh hynrei kiwei keiñ kiba leit ïalap elekshon bad ngin dang trei ïa kam", u la ong.
U la ong ba ha ka jinglong nongmihkhmat la ka dei 10 ne 15 snem u paidbah un kylli phi la leh aiu.
“Ban kren ka suk hynrei ka jingkylli kan mih phi la leh aiu", ong u Bah Titos.
Ha kawei pat ka bynta u la ong ba ka don ka jingkulmar jingmut ha ka Sorkar Jylla ha kaba ïadei bad ka jingai syrnod Schedule Tribe namar ka ïadei khamtam bad kiba ai jait kpa.
“Ka tnad Social Welfare kala thoh kawei ka shithi sha ka Council ha kaba ïa dei bad kane ka jingshim jait kpa bad ka Council ka la ai ka jubab kaba shai ba katkum ka KHAD Khasi Social Custom of Linage Act ka mut ba kino kino kiba shim jait na u kpa bad kumjuh kino kino kiba ïoh kurim bym dei Khasi khamtam ïa u shynrang uba ïoh kurim bym dei Khasi, ki khun kim lah ban ïoh syrnod lada kim leh ïa ka Tang Jait", u la ong.
U la ong ba ha kajuh ka por ruh ka kynthei Khasi ba ïoh kurim bar jylla kan nym lah ban ïoh beit beit ïa ka syrnod na ka bynta ki khun khlem ïoh ïa ka Khasi Tribe.
“Nga pynkynmaw sa shisien ba ka EC ka la rai ba ngin kynduh ïa ka Sorkar ba ha kaba ïa dei bad ka jingai syrnod Schedule Tribe dei ban aiti ha ka Council", u la ong.
Hapdeng ki khubor hamsaïa ba ka United Democratic Party (UDP), ka seng kaba ar ha ka jingbun dkhot ha ka sorkar synrop ka MDA hadien ka National People’s Party (NPP), kan sa shah weng noh na ka sorkar, u Myntri Rangbah ka jylla u Conrad K Sangma ha ka 16 tarik Jymmang u la kyntait ïa baroh ki khubor hamsaïa bad u la ong ba ha ki san snem ba la dep, ka UDP bad ka NPP ki la ïatrei ryngkat bad kin ïai leh ïa kata.
Ha ki katto katne taïew ba la leit, khamtam ha ka jingïalap elekshon ha Sohïong dang shen, bun ki nongïalam ka NPP ki la ai ksai ba ka UDP ka lah ban shah ïehnoh sharud.
“Bun kiei kiei la kren ha ka por elekshon.
Hynrei hadien ka elekshon, ngi ïa treilang bad nga kwah ban ban ba ngi la ïatrei ryngkat san snem ban rah shaphrang ïa ka jylla bad ngin ïai leh ïa kata da kajuh ka mynsiem," la ong u Sangma.
Haba kdew ba ka jinglong ki elekshon ka long ba ki seng saiñ pyrthei ki ai jingkren bad don ki por ba ym shym la lah ban tehlakam ïa ki kyntien, u Sangma u la ong, “Hynrei kum ka sorkar synrop, ngi la ju buh ïa ka jingmyntoi ka jylla kham hakhmat.
"Haba kylli la kiba kum kita ki jingkren kin ktah ïa ka sorkar synrop MDA, u Myntri Rangbah u la jubab em, “Lada kan ktah ïa ka sorkar synrop, ka la dei ban ktah ïa ngi ha ka elekshon 2023.
Ka la don ka jingïakawang ktieh bad ki jingkynthoh kaba jur ha ka por elekshon, hynrei la katta ruh ka sorkar synrop ka neh khlem khih," u la bynrap.
U Myntri Rangbah ka jylla, u Conrad K Sangma, ha ka 16 tarik Jymmang u la ïathuh ba ka jingtohkit kaba sdang halor ka jingshah kem u District Transport Officer (DTO) ka East Garo Hills da ki pulit Assam ka pyni ba ka don ka jingdonkti ha ka ban registar ïa ki kali Assam.
U la ïathuh ba ki pulit Assam ki la ïoh lum ki sakhi sabut halor ka jingdonkti u DTO bad ki la kyrpad ka jingïarap na ki pulit ka Meghalaya.
“Da ka jingïarap ki pulit ka Meghalaya, la pynlong ïa ka jingkem," la ong u Sangma.
“Ngam pat peit ïa ka kaiphod hynrei kane ka dei kaei kaba la ïathuh ïa nga," u la bynrap.
Ha ka 14 tarik May, u DTO ka East Garo Hills, u Genekelly G Momin, u la shah kem noh ha ki pulit ka Assam halor ka jingdonkti jong u ban ai ïa ki kot ki sla kiba thok.
La pynlong ïa kane ka jingkem da u Circle Inspector u Siraj Ingti bad u Officer in Charge ka Agia Police Station u Manimoy Tamuly, kiba la ïalam ïa ka kynhun pulit sha ophis DTO ha Williamnagar, East Garo Hills.
Katkum ka jingïathuh ki pulit, u Momin u la donkti ha ka kynhun kaba pynïaid ïa ki kam ban ai ïa ki kot ki sla kiba thok na ka bynta ki kali bapher bapher, kiba ym lah ban registar, bad da kaba registar ïa ki ha Meghalaya da kaba pynkylla ïa u nombar chassis bad kiwei kiwei kiba kongsan.
U Myntri rangbah ka jylla, u Conrad K Sangma ha ka 16 tarik Jymmang u la ong ba u ïai don bynta ban ïakren bad ki Myntri ba na Assam halor ka mat badei bad ka jingïa kajia pud.
Ki jingkren ki mih halor ka jingïakhih hapdeng ki ar jaitbynriew kaba la jia ha ka shnong Khanduli ha West Jaiñtia Hills distrik halor ka jingkhang lad ban shah rung ha ïew Khanduli ha ki taïew bala dep.
Ki nongshong shnong ki la pyrshah ïa ka jingwan buh toll gate da ki nongtrei ka Karbi Anglong Autonomous Council.
“Ngin sa leit ban ïakynduh ha ki katto katne taïew shuwa ban kut bnai bad ngi la rai lang ban don ka jing ïa leit ryngkat sha kine ki jaka khnang ban ai mynsiem ïa ki paidbah bad ngin pynthikna ban bthah ïa ki district administrations ba dei khmih, ki nongshong shnong bad ki nongpynïaid kam ban kiar na kaei kaei kaba lah ban wanrah jingeh," la ong u Myntri rangbah ka jylla.
Haba kdew ba ka jingkajia ha ki jaka khappud ki la don naduh ki 50 snem mynshuwa, u Conrad Sangma u la ong ba ka daw ba don ka jing ïakren pynbeit pud ka long ban pynthikna ba kum kine ki jingjia kin nym jia shuh hadien.
“Ngi trei ryngkat ka jingthmu ha ka jingmut.
Ka jingdon kum kine ki jingjia mynta ka long namar ba ka don ka jingïapher bad jingbym sngewthuh jingmut.
Na kata ka daw ka long kaba donkam ïa ngi katba dang kloi ban don ka jingpynbeit khnang ban nym jia shuh kum kane hadien habud," u la bynrap.
Lah ban kdew ba u Symbud Myntri Rangbah ka jylla u ba khmih ruh ïa ka Urban Affairs, u Bah Sniawbhalang Dhar u la ai jingmut ban thaw noh da ka ka committee jingsuk khnang ban wanrah ka shongsuk shongsaiñ ha shnong Khanduli, West Jaiñtia Hills District.
Ka sorkar jylla kan nym khih halor ka jingkhot jong ka seng Voice of the People Party (VPP) ban shong kyllaiñ mongor halor ka reservation policy.
U Myntri rangbah ka jylla, u Conrad K Sangma ha ka 16 tarik Jymmang u la ong ba ki seng saiñ pyrthei ki lah ban ong katba ki kwah hynrei ka sorkar kan bud ïa ki kyndon bad kata ka dei  kaei kaba ka sorkar ka leh, yn bud beit ïa ki kyndon ha man ka kynti.
Ka seng VPP kan sa pynlong ïa ka jingïakhih ban shong kyllaiñ mongor ha ka 17 tarik Jymmang halor ki jingdonkam ban pyngshngeh shuwa ïa ka jingthep kam thep jam hapoh ka jylla haduh ynda la lah ban pynbeit ïa ka reservation policy bad ka jingkhmih bniah halor  jingpyntrei ïa ka roster system  da ka kynhun ba la tbit.
“Ngi la ong ïa baroh ba ka sorkar ka dang pynkhreh ïa ka presentation kaba bniah bad mar syn ïohi ïa kane, nga thikna ba baroh kin sa shai ba ka long kumno, baroh ki jingartatien kin sa shai," la ong u Myntri Rangbah ka jylla.
U Conrad Sangma u la ïathuh ba ka jingpyni ïa kane ka presentation hapdeng ka kynhun kan long ha ka janmiet jong ka 17 tarik Jymmang, ha kaba yn bud pat sa ka jingïalang jong baroh ki dkhot ba don bynta ha ka sorkar Meghalaya Democratic Alliance (MDA) ha ka 18 tarik Jymmang bad yn don ruh ka jingïalang jong baroh ki seng saiñ pyrthei ha ka 19 tarik Jymmang.
Shuh shuh, ka jingïakren bad ki kynhun bapher bapher ha ka imlang sahlang, ba kynthup ïa ki seng treimon sngewbha, ki nongïalam niam bad ki rangbah shnong, kan sa long la shem taïew namar ba kan sa kham shimpor ban pynbiang pynbit ban dup lah ban ïa donlang lut baroh , la ong u ConradHaba kdew ba ka presentation kan long kaban pynpeit mat, u myntri rangbah u la ong, “Bun ki paidbah kim sngewthuh kaei kata ka roster.
Ka roster ka dei kaba kyllaiñ bha hynrei kaba suk ban sngewthuh.
Kadei kaba kyllaiñ, hynrei shisien ba baroh kin ïohi ïa kane, kin sa sngewthuh kham shai".
Ki Angut ki khynnah na Jowai West Jaintia Hills Distrik ki la shah jied ban leit ia shim bynta sha ka trial kaba la pynlong da ka Klub ialehkai ISL kaba heh ha ka ri.
Kine ki arngut ki heprit ki la shah jied sha ka wat kaba khatduh jong ka jingpyrshang (trial) kaba la pynlong da ka Klub kaba pawnam bha jong ka ri India kaba ialehkai ha ka rynsan ialehkai kaba heh duh jong ka ri ka Klub Indian Super League ka Bengaluru Football Club.
Kine ki arngut ki khynnah u Avidrian Samwan Lato bad u Givenson Ryngkhlem ki long kiba la shah jied ban leit ia shim bynta ha kane ka jingpyrshang kaba yn sa pynlong da ka Bengaluru FC.
Ki la don shiphew ngut ki hep barit kiba la shah jied ha ka Bengaluru FC na bynta ka jingpyrshang(trial) bad dei tang u Avidrian bad u Givenson kiba la long ki arngut ki heprit kiba la lah ban ialehkai bha bad pyniapbiej ia ki coach ia ka sap ialehkai kaba ki don bad shah jied syndon ban doon bynta sa sha ka wat kaba khatduh jong kane ka jingpyrshang.
Kine ki arngut ki khynnah ki dei ki khynnah ialehkai jong ka shlem ai jinghikai ialehkai phutbol kaba na Mynthong, Jowai ka Power Soccer Academy kaba la seng ia kane ka shlem ai jinghikai ha u snem 2021.
Ka Shillong Lajong Football Club ka la shah liem noh ha ka jingiakhun pyrshah ia ka Ambernath United Atlanta Football Club da 5 la 1 ha ka jingialehkai kaba la long hapoh Cooperage Stadium, Mumbai jong ka lympung ialehkai Hero 2nd division I-League 2022-23.
Ki rangialehkai ba tbit jong ka Shillong Lajong FC ki khlem da lah ban thaw pyrthei ban khur jingjop ha kane ka sngi ha ka jingialehkai pyrshah ia ka Ambernath United Atlanta Football Club watla ka la iai pyrshang ban ioh pynkhih ia ka jar hynrei ka khlem la lah ban pynurlong ia ka jingthrang jong ka kynhun ban khur jingjop.
U rangialehkai jong ka Shillong Lajong FC uba la ioh ban thep ia ka shi kol u long u Hardy Cliff Nongbri uba la ioh ban thep ia ka kol ha ka minit kaba 67 jong ka kylla miet.
Ki nongialehkai jong ka Ambernath United Atlanta Football Club kiba la ioh ban thep ia ki san kol ki long u Arif Shaikh uba la thep ia ka kol ha ka minit kaba 22, u Adil Khan uba la thep ia ka kol ha ka minit kaba 44, u Shravan Shetty uba la thep ia ka kol ha ka minit kaba 56, u Johnson Joseph Mathews uba la thep ia ka kol ha ka minit kaba 87 bad u Himanshu Patil uba la thep ia ka kol ha ka minit kaba 88 jong ka kylla miet.
Ka kynhun ialehkai jong ka Shillong Lajong FC hapoh ka jingpyniaid jong u Bah Bobby Nongbet ka la pynmih saw ngut ki substitute plaïar, u Hamedamanbha Wahlang u la mih bujli ha ka jaka jong u Ronaldkydon Lyngdoh Nonglait ha ka minit kaba 25, u Pynche la-i Tyngkan u la mih bujli ha ka jaka jong u Sambor Oneel Kharsahnoh ha ka minit kaba 45+3, u Figo Syndai u la mih bujli ha ka jaka jong u Baby Sunday Marngar ha ka minit kaba 46 bad u Amon Lepcha u la mih bujli ha ka jaka jong u Everbrightson Sana Mylliempdah ha ka minit kaba 81 jong ka kylla miet.
Ki jingialehkai ba dang sah jong ka Lajong mynta hapoh kane ka lympung ialehkai jong ka 2nd division League, Ka Shillong Lajong kan sa ialehkai pyrshah ia ka FC Bengaluru United, ha ka 21 tarik Jymmang hangne ha la ing hapoh 1st Ground SSA Stadium Polo.
Ki nongialehkai jong ka Shillong Lajong FC kiba la mih madan ha kane ka sngi ki long u Guidle Syiemlieh, Iohborlang Lyngdoh Lyngkhoi, Abhay Chhetri, Figo Syndai (u la mih bujli ha ka jaka jong u Baby Sunday Marngar ha ka minit kaba 46), Hamedamanbha Wahlang (u la mih bujli ha ka jaka jong u Ronaldkydon Lyngdoh Nonglait ha ka minit kaba 25), Amon Lepcha (u la mih bujli ha ka jaka jong u Everbrightson Sana Mylliempdah ha ka minit kaba 81), Gladdy Nelcen Kharbuli, Pynche la-i Tyngkan (u la mih bujli ha ka jaka jong u Sambor Oneel Kharsahnoh ha ka minit kaba 45+3), bad u Ronney Wilson Kharbuddon.
U Chief Executive Member (CEM) ka Khasi Hills Autonomous District Council (KHADC), u Bah Pyniaid Sing Syiem, u la ïathuh ba ka Council kan sa pan da ka jaka hapoh New Shillong TownShip, na ka bynta ba kan pynkynriah noh ïa ka ophis treikam ka Council sha kane ka thaiñ.
Haba kren sha kilad pathai khubor, u Bah Pyniaid, u la ong ba ka Executive Council ba thymmai kan ïaid sha khmat ban pan da ka jaka na ka Sorkar Jylla hapoh ka New Shillong TownShip, ban pynkynriah noh ïa ka ophis treikam ka KHADC sha kane ka jaka.
“Kane ka  jingthmu ban pynkynriah noh ïa ka ophis treikam ka KHADC, ka long ba kane ka ophis kaba ngi don mynta ka la khapngiah bha bad ka la pynwit ïa ka jingtrei kam kiba bun namar ba kumba phi tip kane ka ophis ka kynthup ïa ki lai tylli ki tnad treikam ba khlaiñ bor, ka Executive Committee, ka Legislative Committee bad ka Judiciary bad namar ba la thynnian lut ha ka ne ka jaka ka ba rit kumta ka thud ka rukum treikam", u la ong.
U la bynrap shuh shuh, “Kane ka rai ban pynkynriah ïa ka ophis treikam ka KHADC sha kane ka jaka ka long ruh namar ba baroh ki tnad sorkar jylla la bun ba kin rah lut sha ka New Shillong Town Ship, kumta  ban kham pynsuk ïa ka leit ka wan jong ki paidbah lashai la shisngi kumta la rai ban rah lang ïa kane ka ophis treikam sha New Shillong da ka jingïatrei lang bad ka sorkar jylla".
U Bah Pyniaid u la ong shuh shuh, “Ha ka ba ïadei bad kane ka jingthmu, ngi thaw da ka Committee bad ka tnad Council Building Asset, kane ka  Committee kan sa shim khia ïa kane ka mat bad kan sa ïakynduh ïa ka sorkar jylla, ban ïakren halor ki jingdonkam ïa ka jaka ïa ka mang tyngka halor kine baroh".
U la bynrap “Halor kane ka mat ka la don ka jingsdang na ka EC barim ha u snem 2019, hynrei na ka jingwan ka Governor Rule kane ka la  pyndkhoh noh ïa kane ka jingthmu, hynrei mynta ka kynti da ka jingïarai lang baroh ki dkhot ka EC ngin ïaid shakhmat ban pynurlong ïa kane".
Ha ba kylli halor ka building ba rim, u la ong “Ngam pat lah ban ong eiei ba kaei ka ban leh ïa kane ka building barim ka KHADC yn da la pynkynriah sha ka ophis thymmai hynrei lada shu shim ïa kane, ka dei ka jaka ba don ha ki jaka iew ngi lah ban pynlong ki jaka iew ruh ban pynmih ïa ka pisa na kane hynrei ïa kane hi ngim pat rai eiei mynta".
U Symbud Myntri rangbah ka jylla, u Bah Prestone Tynsong u la kyntait ïa ka jingkynnoh u CEM barim ka KHADC u Bah Titosstarwell Chyne halor ka jingshah weng jong u, na ka shuki CEM, da ka ba ong ngam dei u dkhot ne u MDC ka KHADC kumno ngan pynkkhyllem ïa ka Executive Committee ba la ïalam da u Bah Titos?Haba kren sha ki ladpathai khubor, na ka liang u Bah Prestone u la ong “Ngam dei u dkhot ka KHADC bad ngam dei u MDC te kumno  ka UDP kan kynnoh ïa nga ba nga donkti ban  pynkylla ïa ka saiñpyrthei hapoh ka KHADC? Sngew bha kylli na ka UDP ba kumno u Bah Prestone u lah ban pynkylla ïa ka Executive Committee  ha ka KHADC?".
Ha ba kylli halor ka jingkynnoh u Bah Titosstarwell Chyne , ba ka PDF ka la buh ïa ka kyndon ba lada ki kwah ba ka  PDF kan ïasoh bad ka NPP ki dei ban kynjat ïa u nongïalam ka  UDP  na ka shuki CEM, u la ong “Kane ka dei ka jingkynthoh ka ba mih na ki jingsngew bitar uno uno u nongïalam haba u mad ïa kum kane ka jingjia, ka ju pynlong ba un kren kulmar kumne ban shu kynnoh ïa ki wei".
“Ka lah ban long ruh ba ym shem la lah ban pdiang ïa la ki jong ki jingbakla ki ba u la leh bad long kum u briew u ba la rem ha ka election, um ju kam ba u rem election namar ba u la leh bakla hynrei kin kynnoh beit ïa kiwei, ba u la pynlut pisa lane kumne kumtai te kane ka dei ka ba ngi ju don hangne", u la ong.
Ha ba kylli halor ka jingkylla ka saiñpyrthei ha ka sorkar jylla, u Bah Prestone u la ong “Nga la dep ong ba ka jinglong jingman mynta, ngi ïa long tylli lang bad ngin ïa treilang haduh ban da kut ka samoi treikam kata naduh u snem  2023 haduh u snem 2028 kum ba ka long".
Halor ka jingtyrwa u nongïalam ka Congress ïa ka NPP ba kan kynjat ïa ka BJP, khnang ba ka Congress kan ïoh ban ïatreilang bad ka NPP , u la ong “Ngam kwah ban ong eiei halor kane ka jingong ban kynjat ïa ka BJP khnang ba ka Congress kan ïoh ban trei lang bad ka NPP, kum ba ka long mynta ka jingpynbeit ka ba la dep leh ha ka MDA II bad kan bteng beit haduh da kut kane ka samoi treikam jong ka".
Ha ka ba ïadei bad u MDC shu sieh, u Bah Bindo M Lanong, u Bah Prestone u la ong “Ngam lah ban jubab ma nga namar ba ka shong ha ka EC thymmai jong ka KHADC bad kumba ka long mynta ym pat don kano kano ka jingtyrwa ka ba la phah sha ka sorkar ngam pat lah ban ong eiei halor kane".
U Myntri Rangbah ka jylla, u Conrad K Sangma ha ka 16 tarik Jymmang u la ong ba ka kaiphod halor ka jinglum biang jong ki seng kieng atiar ba la pra noh kata ka Garo National Liberation Army (GNLA) ka dei ka kaiphod ba don tang hapoh lane ka “internal report" bad u la ïathuh ba ha ki khyndiat sngi, ka sorkar kan sa bishar ïa kane ka mat.
Haba kdew ba kadei ka mat kaba donkam na bynta ka sorkar, u Conrad Sangma u la ong ba um khuslai namar kane ka dei kawei na ki khubor ba ka sorkar ka ïoh beit na ka por sha ka por.
“Ngam pat ïohi ïa ka kaiphod hynrei kine ki jingbishar bniah ki long kiba la pynbiang na ka por sha ka por ha ki kyndon bapher bapher.
Kane ka dei ka bynta jong ki kam ba ngi ju leh barabor.
Ngam ong ba ngi khuslai kum ka sorkar, ngim shim sting ïa kaei kaei baroh," u la bynrap.
Ka kaiphod ka paw halor ka jingthmu jong ki seng kieng atiar ba la pra noh, ka GNLA ban lum biang ïa ka kynhun jong ki da kaba ki phah ïa ki samla na Garo Hills sha Myanmar na bynta ban ïoh jinghikai ban ïaleh pyrshah ha ka jingïakhun.
Ka GNLA ka la pra noh ha u snem 2018 hadien ka jingïap noh jong u commander-in-chief ka seng, u Sohan D Shira, u ba la shah siat ïap ha ka jingkynra ki pulit ha ujuh hi  u snem.
Hadien ka jingïap jong u, ki ba bun ngut ki dkhot lehnoh ki la wan pyndem wait noh.
Ki don ki kyntien siat pharshi kiba ong, “Ym baroh kiba phyrnai ki dei ka ksiar’.
Ka don kawei pat kaba ong, “U ‘tiewkulab ruh u don ki shiah".
Kine ki kyntieh pharshi, ngi lah ban ong ba ki ïadei bha ba kane ka jaitbynriew Khasi jong ngi.
Kiwei ki jaitbynriew kiba peit ïa ka jaitbynriew Hynniewtrep, ki ong ba kat ki kynthei Hyññiewtrep ym don shuh ha pyrthei.
Kata ka jingsngewthuh bakla jong ki ka kylla long ka jingpynkiew skong ïa ki kynthei bad ban buh sha kyndong ïa ki shynrang.
Wat hapdeng jong ngi ruh ngi sngew ba ka long kumta.
Hynrei, lada ngi peit bniah ïa kane ka jaitbynriew ka jong ngi, ngi lah ban ïoh sa ïa kiwei ki jingduna, kham tam lei lei ha kaba ïadei bad ki kynthei.
Ki bun bah ki jingeh ba ki kynthei ki jong ngi ki ïakynduh bad ym don ruh ban pynsngewthuh ia ki.
Kawei na ki jingeh jong ki kynthei ka dei ka jingïoh khun khynnah kham pat dei por.
Kane ruh ka long ka jingeh ka bakhraw.
Kane jingïohkhun khynnah kam dei tang hangne hangtai.
Ka jingïoh khun khynnah ha Meghalaya ka long haduh 7.
9 na ka 100.
Kane ka ktah lut ïa ki babun ki liang.
La ka long ha ka jingkoit jingkhiah, la ka long ha ka kamai kajih bad ha ka ïoh ka kot.
Ka jingbun jong kine ki kynthei kiba ïoh khun khynnah, teng teng la ithamula.
Teng teng haba kylli ia ki, “Iei mo ine I khynnah iba phi ïalam.
I dei para jong phi".
Ka jubab kaba mih na ki ka long, “Em phi I dei I khun jong nga".
Namarba kine ki ïoh khun khynnah, kim pat sngewthuh ïa ka lyngkor jong ka jinglong kmie, kumno ban pynheh pynsan ïa ki khun ki kti jong ki, baroh kane ka jingkitkhlieh ka leit hap lut ha ki lyngkor jong ki kmie ki kpa.
Ka kmie bad ki kpa nalor ba ki hap ban kit ïa la ki jong ki khun ki kti, ki hap ruh ban kit lyngkor ïa ki ksiew ki jong ki.
Kane ka lyngkor, kaba ki hap ban kit, ka kynthup ïa ka jingpynbiang bam pynbiang dih, ka jingpynbiang dawai bad ka jinglut ha kaba phah skul ïa kine ki ksiew.
Ha kane ka juk hiran kaba mynta, wat lada biang kamai ruh ka long kaba eh ban sei ia ki longïing longsem kiba bha bad kiba bit babiang.
Te, katno lei lei, sa kaba hap ban pynheh pynsan sa ïa kita ki ksiew.
Kawei kaba mih na kata ka dei sa tang ka jingduk jingkyrduh.
Ka don kawei ka kyntien phira, “Haba ban ka jingduk jingkyrduh, ka jingieid ruh ka mih noh na jingkhangïi bad na kalkhi.
Bun bah ki longkmie khynnah, ki shah ïeh noh ha ki kurim ki jong ngi, tang na ka daw jong ka jingbym lah ban pynbiang ja pynbiang dohkha ha ïing hasem.
Haba ym biang u khaw ki longïing longsem ki pait ki pra.
Haba ki longïing ki paid ki pra, hato ka lawei kaba kumno mo ngi lah ban khmih lynti ha ka imlang sah lang ka jong ngi.
Kaei kaba ngi dei ban leh ka long ba ngi dei ban ong ba ki kynthei jong ngi ki la biang.
Hynrei, ngi peit ïa ka jingshisha bad ïa kine ki jingduna.
Ka por ka la ih na ka liang jong ka Sorkar, ki seng bhalang, ki seng trei mon sngewbha ban ïa ïeng rangbah lang ban pynshai paidbah ïa kane ka jingeh kaba ki longkmie khynnah jong ngi ki ïakynduh.
Ban ïa ai lem ka kti ka diang ka kti ka mon ka jong ki, la ka long ha kano kano ka rukom, bad ka jinglah bor ka jong ngi.
Lada ka don kane ka jingsngewthuh, ngim artaien ba ngin lah btin lynti lem ïa ki.
Ka Meghalaya New & Renewable Energy Development Agency ryngkat bad ka Ministry of New & Renewable Energy, ha ka 23 tarik Jylliew ki la pyllong ïa ka jingïaphylliew jingmut National Seminar halor ka phang, “Ka jingpynshlur ïa ka jingpyndon kam ïa ka bording kaba lait na ka jingpynjakhlia ïa ka mariang ha ka Dong Shatei Lam Mihngi" ha Courtyard by Marriot ha Khyndai Lad, Shillong.
U Myntri ki kam pynmih bording ka Meghalaya, u A.
T.
Mondal u la long u Kongsan.
Haba kren ha katei ka sngi, u A.
T.
Mondal u la ong ba kana ka jingïaphylliew jingmut kan long ka jingïarap kaba khraw ïa ki jylla ka Dong Shatei Lam Mihngi ban phah khmat noh ïa ka jingpyndonkam ïa ka bording ba lah ban ïoh na ka lyer bad ki kjat sngi ban pyndap ïa ka jingduna bording ha Meghalaya.
Ka jingthmu jong kane ka jingïaphylliew jingmut ka long ban pynsngewthuh ïa ki nongshong shnong jong ka Dong Shatei Lam Mihngi ban pyndonkam noh ïa ka bording kaba lait na ka jingpynjakhlia ïa ka mariang.
Ka Nineset Secondary School, mynta ka sngi ha ka jingïalehkai Semi Final jong ki khynnah kynthei ba 12 snem ka la pynliem noh pyrshah ïa ka Little Star Higher Secondary School, Mawkyrwat da 6 – 0 kol ha ka lympung ïalehkai jong ka Chief Minister’s Mawkyrwat Block Level Under-12 Years Football Tournament 2023 ba la pynïaid da ka ophis jong u District Sports Officer, South West Khasi Hills District hapoh madan Saitsnad, Mawlangwir, South West Khasi Hills District.
Haba wan sha ka jingïalehkai jong ki khynnah shynrang kiba 12 snem kaba dei hapdeng ka Rangjadong Sports Club pyrshah ïa ka St.
Vianney’s English School, Mawkyrwat ïa ka nam jop la rah da ka Rangjadong Sports Club lyngba ka jingïoh ban thep da 6 – 1 kol kata na u Bawanpynskhem Nongmor ha ka minit kaba 7 bad, 15 bad 21, na u Nehskhemlang Thongni ha ka minit kaba 17 bad na u Pynïohborlang Syiemlieh ha ka minit kaba 35 bad 43 katba ïa ka shi kol jong ka St.
Vianney’s English School, Mawkyrwat la ïoh ban thep da u Almiky Lyngdoh ha ka minit kaba 30 lyngba ka Penalty.
Ha ka iing ialehkai ha baroh ar tylli ki kynhun ki la ïalehkai bha namar tang ban ïoh ban pynrung ïa la ka jong ka kynhun sha ka phainal hynrei hapdeng ka jingïalehkai ka Nineset SS ka la ïoh ban khur ïa ka nam jop bad rung sha ka phainak lyngba ki 6 tylli ki kol kata na ka Badaphun Lyngkhoi ha ka minit kaba 6 bad 9, na ka Deiphiwansara ha ka minit kaba 16 bad 23 bad na ka Ribakmen Wanniang ha ka minit kaba 28 bad 41.
Ha ka jingïalehkai kaba dei hapdeng ka Rising Secondary School, Sohkhyllam bad ka Nonglang Secondary School ïa ka nam jop la rah da ka Rising SS ha kaba ka la jop lyngba ka Tie Breaker da 4 – 2 kol namar ha ka Regular Time bad ka Extra Time kim shym la ïoh ban ïa pynkhih jar wat kawei ruh.
Ha ka jingïalehkai semi final kaba khadduh, hapdeng ka Mawbidong Presbyterian Upper Primary School bad ka Pyndenkenshliah Lower & Upper Primary School ïa ka nam jop la rah da Pyndenkenshliah LP & UP School da 1 – 0 kol ha kaba ïa kane ka kol la thep da u Rockinson Kharsyiemïong ha ka minit kaba 57 kaba dei ha ka extra time.
Namarkata, ki kynhun kiba la poi sha ka phainal ki ban sa ïa khun ha ka 17 tarik u Jymmang, 2023 ki long ka Nineset Secondary School pyrshah ïa ka Rising Secondary School, Sohkhyllam jong ki khynnah kynthei ka ban long ha ka por 10 baje mynstep bad ka Rangjadong Sports Club pyrshah pyrshah ïa ka Pyndenkenshliah Lower & Upper Primary School jong ki khynnah shynrang ha ka por 11:30 mynsngi.
Ki pulit ka Ri Bhoi ha ka 24 tarik Jylliew ki la pynlong ïa ka jingïaid paidbah da ki thuk thuk na Nongpoh sha Umiam bad phai biang sha Nongpoh, ban pyntip paidbah halor ka jingktah u drok ha ka distrik.
U Deputy Commissioner ka Ri-Bhoi District u la kaweh lama ban sdang ïa kane ka jingïaid paidbah da ki thuk thuk, ha ryngkat ka jingïadonlang u Addl.
Superintendent of Police Ri Bhoi u Bah B Diengngam, ki ophisar, ki nongñiah thuk thuk bad kiwei kiwei.
Ha kane ka jingïaid paidbah da ki thuk thuk, la pynlong ïa ka prokram pyntip paidbah ha Nongpoh, Umsning bad Umiam, ha kaba la ïashim bynta kiba bun ki samla na Ri Bhoi ryngkat ki pulit ka Ri Bhoi ban pyntip paidbah ïa ka jingktah ba sniew u drok.
Ki nongïashim bynta ki la sangeh haman ki jaka pynïeng kali kum ha Nongpoh, Umsning bad Umiam ryngkat ka jingkyntu ba ki dei ban buh ïa ki prokram barit ban pashat ïa ka jingstad bad jingtip haba ïadei bad ka jingpyn donkam bakla ïa u drok.
Ryngkat ka jingshim bynta jong ki pulit ha kane ka jingïaid paidbah, ki samla na kylleng ki jaka jong ka Ri Bhoi distrik ruh ki la snoh kti ha kane ka prokram.
Ha shwa ban sdang ïa kane ka jingïaid paidbah, u Deputy Commissioner ka Ri Bhoi u la ai ka jingïaroh ïa ki pulit ka Ri Bhoi ba ki ïaleh ban pynduna ïa ka jingkynrei u drok ha ka imlang sahlang.
Shuh shuh na ka liang u additional SP ka Ri Bhoi, u Bah B.
Diengngan u la ong ba ki pulit ki la ïoh ban register shibun ki jingjia ba ïadei bad u drok bad ki pyrshang katba lah ban ïaleh pyrshah ïa kane ka jingeh ryngkat ka jingkyrshan na ka dorbar shnong bapher bapher.
U la kyrpad ruh ïa ki dorbar shnong ban long kiba adkar haba ki bat ïa ki nongkhaïi bad ki nongdih drok, bad ki la kyntu ba kim dei ban wad drok ha ka met jong ki runar namar kane kan ktah ïa ka jingtohkit bad pyntlot noh ïa ka case ynda lapoi ha ïing bishar.
“Lada ka Dorbar Shnong lane ki Village Defence Party ki ïoh jingtip halor ki nongkhaïi bad nongdih drok, ki lah ban pyntip sha ki bor pulit khnang ba ka kynhun ANTF (Anti Narcotic Task Force) ka lah ban leh ïa baroh ki jingdonkam," u la ong.
Ka PFR Academy kaba la lah ban pynliem kput ïa ka  4th Mile Kick Start FT Academy da 16-0 ha ka 19 Jylliew 2023 ka la mad ïa ka jingïakhaid ha ka jingïakhun pyrshah ïa ka Mawreng SC da 0-0.
Katba ha ka jingïakhun kaba bud kaba la pynïalehkai ha ka por 12:30 mynsngi, ka Them Rangshken ka la pynliem da 3-1 ïa ka Mawpat SC, ha ka por 2:30 mynsngi, ka Madanryting SC ka la pynliem noh da 2-1 ïa ka Sohryngkham bad ha ka por 4:15 ka Mawlai ka la pynliem da 2-1 ïa ka Kick Start Academy ha ka jingïalehkai phutbol jong ka lympung ki hep barit ïa kaba la tip kum ka ‘U-14 (Boys) Football League 2023’ kaba la long hapoh madan Mfa Turf Polo Ground, Shillong ha ka  24 Jylliew.
Ïa kane ka lympung na ka bynta ki khynnah shynrang kiba hapoh 14 snem la pynïaid da ka Shillong Sports Association (SSA).
Ha kane ka lympung ïalehkai ki don khatsaw tylli ki kynhun ïalehkai kiba na kylleng sawdong jong ka jylla kiba la wan ban ïashim bynta ha kane ka jingïalehkai phutbol jong ki hep barit.
La phiah ïa kine ki 19 tylli ki kynhun ïalehkai ha ki saw tylli ki group ha kaba ha man ka ki group la kynthup lang san tylli ki kynhun ïalehkai bad lait noh tang ha ka group A ka kynthup saw tylli ki kynhun ïalehkai.
Ki kynhun kiba shah kynthup ha ka Group-A ki long ka Sumit Academy, Madanryting SC, Sohryngkham SC, bad Nangkiew Irat SC, ha ka Group-B  ki long ka Mylliem Grass Root, Kick Start Ft.
Academy, Mawlai Ss&Cc, Umphyrnai Sc,bad Laitkroh Sc, katba ha ka Group-C ki kyntup ïa ka Kynton U Mon, Challenger FT Academy, Mawreng SC, Pay For Right Ft.
academy, Mile Kick Start FT.
Academy bad ha ka Group-D ki long ka Mawkriah SD Them Rangshken A.
c.
c.
, Mawpat Sc, Rangdajeid United FC, bad Mylliem SC.
Haba phai ha ka jingïakhun ka Them Rangshken pyrshah ïa ka Mawpat SC, ïa ki 3 kol na ka bynta ka Rangshken la ïoh ban thep da u B.
Marbaniang (27),  A.
Sun (59) bad u E.
Warjri (60).
Ïa ka 1 kol na ka bynta ka Mawpat la ïoh ban thep lyngba u A.
S Ryntathiang (55).
Ha ka jingïakhun ka Madanryting bad Sohryngkham, ka jingïakhun ka long kaba kham ïakhaid bor hynrei ka Madanryting ka la kham ïoh kabu ban thep kol bad u M.
Mawrie u la ïoh ïa kitei ki 2 kol kiba pynjop, kata ha ka minit ba 13 bad 58.
Ka Sohryngkham ka la ïoh ban pynphai tang shi kol lyngba u G.
G.
Kharbuli ha ka minit ba 55.
Bad ha ka jingïakhun kaba khatduh, ka Mawlai ka la ïoh ïa ki 2 kol lyngba u I.
Dohling uba la ïoh thep ha ka minit ba 25 bad 56 katba ïa ka kol na ka byna ka Kick Start la ïoh ban thep da u I.
Syiemlieh hadien 11 minit ba la ïoh thep da ka Mawlai.
U Daniel Wahlang bad ka Balarisha Thyrniang ki la long ki nongjop ha ka jingïakob mareh ba la tip kum ka ‘10k Olympic Day Run’ ba la pynlong da ka Meghalaya State Olympics Association (MSOA) haka sngi saitjain jong ka taiew, ka 24 Jylliew 2023.
Ha ka liang jong ki shynrang, u Daniel Wahlang uba la ïoh ïa ka kyrdan ba nyngkong, u Wolbetstar Ramsiej u la ïoh ïa ka kyrdan ba ar katba uSainkupar Jyrwa u la ïoh ïa ka kyrdan ba lai.
Ha ka liang jong ki kynthei, ka Balarisha Thyrniang ka la long ka lahduh, bud ka Bandasharai Marwein kaba la khur ïa ka kyrdan ba-ar bad ka Marqueenless Ramsiej ka la ïoh ïa ka kyrdan ba 3.
Ïa kane ka lympung la plie lad lang na bynta ki shynrang, kynthei bad kito ba la heh rta, kiba la don palat 18 snem ka rta.
Ïa kane ka jingïakob la sdang naduh ka por 6:00 baje mynstep na madan Polo Shillong.
Ha kane ka kynti ba mynta ïa katei ka Olympic Day Run kaba 4 ha Shillong la ïoh ruh ka jingkyrshan jong kiba bun ki kynrem ki lyndan ban ai mynsiem ïa ki nongwan shim bynta ba kin ai ïa kaba bha tam bad ban pynrung ïa ka mynsiem jong ka Olympic ban poi sha ka thong, ka jinglong paralok bad ruh ban burom ïa ka jingïalehkai da ka lynti kaba khuid.
Namar ki don haduh palat 500 ngut ki nongshim bynta kiba la pynrung kyrteng, la sakhi ïa ka jingïashim bynta kaba shitrhem da kaba pyni ïa ka mynsiem ïalehkai.
Ha kajuh ka por kum ka dak jong ka jingburom, baroh ki nongshim bynta ki la ïoh ruh ïa ka jingai sngewbha da ka t-shirt sha baroh.
Na ka liang u Myntri ka tnad ïalehkai ka sorkar jylla, Bah Shakliar Warjri u la ong, “Ngi dap da ka jingkmen ban ïoh rakhe ïa kane ka Olympic Day bad kyntiew ïa ka mynsiem ïalehkai bad ka jingkilan met lyngba kane ka jingpynlong ïa kane ka Olympic Day Run ha Shillong kaba 4.
Kane ka lympung ym tang ba kan sei prythei ïa ki ‘riew donsap ha kane ka jingïalehkai na kane ka jylla jong ngi hynrei kan pynshlur ruh ïa ki nongshnong ban don ïa ka met kaba shait kaba khlaiñ.
Nga ai ka jingïaroh ïa baroh ki nongshim bynta bad kitbok ruh ïa baroh ki ba kin ai ïa kaba bha tam ha kane ka lympung.
"Ha katei ka sngi la don ryngkat ruh u Bah Shakliar Warjri kum u kongsan bad Kong Isawanda Laloo ba dei Director Sports and Youth Affairs, MSOA General Secretary Bah Finely L Pariat bad kiwei pat ki dkhot jong ka MSOA bad ka DSYA.
La sam ruh ïa ki khusnam ryngkat bad ki syrnod ha katei ka sngi ha kaba ïa ki nongjop kiba la ïoh ïa ka kyrdan ba nyngkong la ïoh ïa ka song pisa kaba long T.
7000, T.
5000 ïa kiba khur ïa ka kyrdan bad 2, T.
3000 ïa kiba ïoh ïa ka kyrdan ba 3 bad mar 1000 ïa kiba ïoh ïa ka consolation prize, kata kiba la poi ha ka kyrdan ba 4 haduh 8.
La don ruh ka jingsam ïa ki khusnam ba kyrpang na ka bynta ki nongwan ïashim bynta kiba la 50 snem shajrong (shynrang), kynthup ïa u Badon Singh Tham uba la ïoh ïa ka kyrdan ba nyngkong.
Une u rangbah uba la 51 snem ka ‘rta u la ïoh ïa ka kyrdan ba -ar ha u snem 2022 bad mynta u la pynbha shuh shuh da kaba ïoh ïa ka kyrdan ba nyngkong.
U Pynshngainlang Dkhar u la ïoh ïa ka kyrdan ba-ar bad u Kedrick Kharpor u la ïoh ïa ka kyrdan ba 3.
Katba ha ka liang jong ki kynthei, ïa ka kyrdan ba nyngkong la ïoh da ka Bitiris Marbaniang bud ka Starina Jasain kaba la ïoh ïa ka kyrdan ba-ar bad ïa ka kyrdan ba lai la khur da ka Snora Rani.
U Conrad K Sangma, Myntri Rangbah ka Meghalaya, uba leit ban shim bynta ha ka jingïalang jong baroh ki seng saiñ pyrthei halor ka jinglong jingman ka Manipur ha New Delhi ha ka Sngi Saitjaiñ u la kyntu ia ka sorkar pdeng ban thaw ïa baroh ki lad ki lynti ban pynïoh biang ïa ka shongsuk shongsaiñ ha kane ka jylla kaba la shah ktah ha ka jingïaumsnam bad ban jur ïa ka jingdonkam ba pynjai jai.
U Myntri Rangbah uba ïathuh ba ka seng jong u ka NPP ka la pynpaw ïa ka jingsngewkhia halor ka jingïakynad ha Manipur, ha kaba ki la don kumba 120 ngut ki briew ba la duh ïa la ka jingim bad palat 3,000ngut kiwei pat kiba la mynsaw naduh ba sdang ka jingïaumsnam ha ka 3 tarik u Jymmang.
U la ïathuh ruh ba ka NPP ka la kyntu ïa ka sorkar pdeng ban pynbiang ki marbam bad ki mar ba kongsan sha baroh ki dong ba la shah ktah bad ban buh ïa ki ktem ïarap.
U la kdew ruh ïa ka jingdonkam ban leh da kaba tyngeh ïa ki kynhun kiengatiar kiba donkti ha ki kam ïaumsnam.
“Dei ban leh da kaba tyngeh ïa kino kino ki kynhun kiengatiar kiba donkti ha ka jingïaumsnam khnang ban tehlakam ïa ki", ong u Myntri Rangbah ka Meghalaya.
Shuh shuh u la ong, “Ka NPP ka ban jur ïa ka jingdonkam ban pynjai jai, ha kaba ka sorkar jylla, sorkar pdeng, ki seng sain pyrthei, ki seng niam kin leit ha manla ki imlang sahlang ban kyntu ïa ka shongsuk shongsaiñ bad ïatylli ha Manipur".
U Myntri Rangbahduh Narendra Modi u la peitngor ïa ka jinglong jingman ha Manipur naduh ka sngi kaba nyngkong bad u la maitphang ïa ngi ban wad ïa ki lad ki lynti ban weng ïa ki jingeh, ong u Amit Shah, Myntri Pohïing ka sorkar pdeng ha ka jingïalang jong baroh ki seng saiñ pyrthei.
Ki tyllong khubor ki iathuh ba u Shah u la ïathuh ha ka jingïalang ba ka jinglong jingman ha Manipur ka la sdang ban jai jai biang bad ym don uwei ruh u briew ban ïap naduh ka 13 tarik u Jylliew ha ka jylla.
U la ong ruh ka jingïatreilang jong baroh ki seng saiñ pyrthei kan ïarap ban tem ïa ka jingïakynad bad ban pynïoh biang ia ka shongsuk shongsain bad ka jingshaniah hapdeng ki jaidbynriew bapher bapher ha Manipur.
Kat haduh mynta, ki la don haduh 1,800 tylli ki suloi ba la aiti noh.
Ki don 18 tylli ki seng saiñ pyrthei ba kynthup ïa ka BJP bad 4 ngut ki MP na ka Thaiñ Shatei Lam Mihngi bad 2 ngut ki Myntri Rangbah na ka thaiñ kiba la shim bynta ha ka jingïalang.
Ka seng Hynñiewtrep Integrated Territorial Organisation (HITO) hapoh ka jingïalam jong u President jong ka, u Bah Donbok Dkhar, ha ka 23 tarik Jylliew ka la leit sha 3rd Secretariat, Nokrek Building ban ïakynduh ïa u director jong ka tnad Programme Implementation and Evaluation.
Kane ka jingleit ka HITO ka la long hadien ba ka la ïoh jingtip ba ka don ka jingthep kam sop sop ha kane ka ophis treikam bad ka la leit ban ai da ka jingthoh ha u director jong ka tnad ban dawa pynsangeh ïa kane ka jingthungkam kaba long beaiñ.
Ha kane ka jingleit jong ka seng HITO sha 3rd Secretariat, ka la don ka jingkhanglad na ka liang ki pulit ïa ki ban rung da kaba ong ba ka jingkhang ka dei namar ba ki ioh jingtip ba ki dkhot ka seng ka thmu ban pynlong ka jingïakhih, hynrei hadien ka jingïakren na ka liang u President ka seng uba la pynshai ba ka dei tang ka jingleit buh jingthoh halor ka rukom thungkam sop sop, kumta ki pulit ki la pynlait pat ïa ki ban rung shapoh.
La ïathuh ba kane ka tnad treikam ka la ïoh ïa ka shithi na u myntri ka tnad PHE u Marcuise N Marak uba la bthah ïa ka ophis ban thungkam ïa kawei ka briew ha ka kam peon, namar ka dei kaba ïa ithuh bad u myntri bad ruh kaba wan na ka longïing kaba duk bad kane ka briew ka dei kaba la tip kyrteng kum  ka Jenny G.
Momin.
Ka HITO ka la ong ba kane ka jingleh jong u myntri ka long ka kam beaiñ namar khlem da pynbna paidbah  ïa kane ka kam bad ka jingthung kam long katkum ka lynti kaba dei.
Ka seng ka la ong ruh ba lada kane ka briew kan ïaid katkum ka lynti kaba dei kam don jingwit ei ei.
“Ngim don jingwit eiei ïa ka nongaplai ïa ka kam, lada ka leit da ka lynti kaba dei, da kaba ïaid kamkum ki kyndon.
Hynrei ban leh sopsop ngim lah ban pdiang", la ong u Bah Donbok Dkhar.
U Bah Donbok um pdiang ruh ïa ka jingai daw u myntri ba ka wan na ka longïing kaba duk.
“Ban shu ong ba i wan na ka longïing kaba duk, ha ka jylla jong ngi hi da ki bun hajar kiba wan na ka longïing kaba duk.
Lada ai ïa ine ïa kiwei ruh dei ban ai", la bynrap u Bah Donbok.
Na ka liang une u nongïalam ka seng u la ïathuh ruh ba ka seng hi ka dawa ba dei ban da pynbna haba lait kino kino ki kam.
“Ngi kwah ban shai halor kane ka rukom thungkam bad lada ki thung kin sa ïakynduh jingeh", la ong u Bah Donbok da kaba maham ruh ba na ka liang ka seng kan leit katkum  ka ain lada ki ïaid lait bad leh bymdei halor kane.
U Bah Donbok u la buh jingkylli ruh halor ka jingong jong u Myntri Rangbah ka jylla, u Conrad K Sangma ba ka rukom thungkam thungjam kan long kaba khuid bad halor ka jingkular jong ka seng ki samla ka NPP, ka NPYF ban ïakhun pyrshah ïa ka bamsap.
