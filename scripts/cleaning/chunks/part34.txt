Kala don ruh ka jingujor na ki nongialam shnong bad kumjuh ka synjuk waheh chnong ha Jowai halor ka jingbym shngain kane ka jingkieng.
U DC ula ong ba ia ka tarik ban pynpra yn sa pyntip hadien.
Ki 7 seng kiba kynthup iaka iaka EJNC, JSM, KSU, JSU, FKJGP, HNYF bad HANM kila dawa naka sorkar ban phah biang ia u DC barim ka East Jaintia Hills District u bah Ethelbert Kharmalki kum u DC ba pura ka district.
Kumban shu pynkynmaw ba ka sorkar kala pynkynriah ia u Ethelbert Kharmalki kum u DC naduh 16 November bad thung ia u kum u Secretary Mining & Geology ka sorkar Jylla.
Ha ka jaka jong u la thung ia u Additional Deputy Commissioner SS Syiemlieh kum u incharge DC.
Kine ki 7 seng mar sien mih ka khubor kila pynpaw iaka jingpyrshah bad haka 2 tarik ruh kila pynlong iaka jingialang kaba kyrkieh ban dawa na u Myntri Rangbah ka Jylla Conrad K Sangma phah DC ba pura biang da u Bah Kharmalki ha East Jaintia Hills District.
La ong ruh ba kine ki 7 seng kila thmu ban pynlong iaka jingiakhih kaba jai jai haka 8 tarik haka sngi ban wan plie u Myntri Rangbah iaka SHG Mela, hynrei namar ba ula pynpep ban wan, kine ki 7 seng ruh kil pynsangeh iaka jingiakhih.
“Lada ka sorkar ka don jingthmu ban phah da uwei pat u DC haka jaka u Bah Kharmalki, ka jingiakhih kala ap," la ong ki 7 seng.
Ka Jaintia Students’ Union (JSU) haka sngi Thohdieng kala khang haka jaka treikam ka Jio company kaba don ha Shangpung Moolibang hadien ba la thut ka signal palat 13 sngi ha katei ka thain.
Ka JSU kala ong ba naduh 20 tarik Naiwieng haduh mynta ka sngi ka jingai jingshakri ka Jio kala phiel namar ba kam don network bad kane kala pynbitar iaka JSU bad kala khang syndon iaka ophis treikam jong ka tad haduh ba kan da lah ban pynbiang iaka network ha baroh kawei ka thain.
Ka JSU kala ong ba kala ioh shibun ki jingujor kynthup na ki kmie ki kpa ki khynnah skul halor ka jingduh ka netwrok Jio.
Kiba bun ki khynnah kila duh jingmyntoi naba ki hap ban pep ban shong klas online bad ban ialeh eksamin, kaba la ktah iaka pule ka puthi jong ki.
Ka JSU kala maham ruh ia kiwei pat ki company mobile network ba kynthup iaka Vodafone, Airtel bad BSNL ba ki dei ban pynbiang iaka jingshakri jong kida kaba pynthikna ba kin pynbiang iaka network ha katei ka thain.
Ki ar tylli ki seng ka JYF bad ka EJYM kila dawa na u Inspector ka Legal Metrology, East Jaintia Hills ban jurip iaki dukan kiba die mar marbam namar ba ki suba jur ba ka don ka jingduna ne ot kilo iaki mar bam ha iew Ladrymbai.
Kine ki ar seng kila ai da ka shithi sha u Inspector ka tnad Legal Metrology hadien ba kila ioh iaka jingujor ba kiba bun ki nongthied nongpet kiba la shah shimkabu ha ki nongdie dukan haba thied iaki marbam na ki dukan die marbam kynthup iaki jhur ki jhep ha katei ka iew.
Kine ki ar seng kila ong ba kane ka ktah iaka hok ki nongthied nongpet bad dawa naka tnad Legal Metrology ban jurip ia ki mawser bad ban pynshitom ia kiba leh khliehshrieh iaki nongthied nongpet.
Ka Khooid Ya ka Wah Myntdu (KYKWM) kala khot jingialang haka 4 tarik une bnai ban iakren halor ka lawei jong ka Wah Myntdu, ka tawiar takan jong ka Jowai.
Ia kane jingialang haka por 12:30 Pm haka ïingdorbar ka Lion Mission Dorbar Chnong.
U General Secretary KYKWM DN Suchiang  ula ong ha kane ka jingialang yn iakren bniah halor ka lawei ka Wah Myntdu kaba la sdang ban shah ktah ka sawdong sawkun ka Wah Myntdu.
Ka Jaintia Hills Autonomous District Council (JHADC) Pensioners Association kala khot jingialang paidbah haka 9 tarik une u bnai ha ïungwalieh ka Tpep Pale, Jowai.
U Ma Bylon Khyriem, general secretary JHADC Pensioners Association ula ong kane ka jingialang kan long haka por 11:30 Am bad ka mat ban iakren kalong halor ka bai bam tymmen ki nongtrei bala shongthait ka JHADC.
Na kaliang ka synjuk kala khot wer ia baroh ki pensioners ka JHADC ban wan sha kane ka jingialang khnang ba ka ka jingthmu kanlong kaba iaid beit iaid rynth.
Haka sngi Thohdieng 22 ngut ki briew kila iabit thymmai iaka jingpang khlam COVID-19, i wei ba khlad bad da kane ka jingdon jong ki briew kiba iap pang ka long 1475 ngut ha Jylla.
Ine iba khlad I dei na West Jaintia Hills District Katkum ka jingpyntip ka tnad ka Koit ka Khiah, 22 ngut ki briew kiba ïabit thymmai bad kine ki kynthup na EGH: 2, EKH 17, WGH: 1, WJH: 1 bad WKH: 1.
Ki nongpang kiba la ioh pat iaka jingkoit ki don haduh 21 ngut.
Kine ki kynthup na EGH 1, EKH: 8, RBD: 3, WGH 4, WJH 2 bad WKH 3.
Ka jingdon jong ki briew bala ïabit ïa kane ka jingpang khlam ha Jylla baroh ka long 84556 ngut bad napdeng kine 82785 ngut kila ïoh ïa ka jingkoit bad 1475 ngut kiba ïap nalor ki briew ba dang shitom.
Ka East Khasi Hills kadon 266 ngut kiba shitom, West Khasi Hills 8, West Jaintia Hills 5, Ri Bhoi 6, West Garo Hills 4, East Jaintia Hills 2 bad East Garo Hills 5.
Ka kynhun ialehkai jong ka Police XI (WJHDEF) kala rung sa ka semifinal hadien ba kala pynliem da 6-1 kol iaka Veterinary XI haka football inter office kaba pyniaid da ka Meghalaya State Government Employees’ Federation (MSGEF) kaba long ha Kiang Nangbah Stadium haka sngi Thohdieng.
Ha kane ka jingiakhun u Bisharlang Kharumnuid ula lam lynti iaka Police XI ban khur iaka namjop ba bun kol hadien ba ula ioh khyrwit hattrick lyngba ki kol kiba ula thep 22, 51 bad 72 minit.
U Everest Rynjah ula thep ar kol haka 30 bad 69 minit bad shikol kala mih paw da ka own goal kaba la thep bakla da u Jefrey Darnei haka minit kaba 36.
Ka Veterinary kala ioh ban thep shikol haka minit kaba 80+2 lyngba u Riewwympher Syngkon.
Ka quarterfinal ba lai kanlong hadpeng ka Soil pyrshah iaka 3rd MLP Battalion bad kaba saw kan long hadpeng ka PHE pyrshah iaka Water Resources haka 6 bad 7 tarik une u bnai.
Ka Medical XI kala buh jaka ialade haka kyrdan jong ka semifinal hadien ba kala pynliem da 3-1 kol pyrshah iaka MeECL haka football ka “8th U Kiang Nangbah Memorial Inter Office Football Tournament" kaba pyniaid da ka Meghalaya State Employees’ Federation (MSGEF) kaba long ha Kiang Nangbah Stadium haka sngi Palei.
Ha kane ka jingiakhun ka Medical XI kaba la tam shuwa shkhmat 2 kol lyngba ka kol kala ialehkai bha.
U Donbok Bamon bad u Nehlang Bareh kila thep mar shikol haka minit kaba 43 bad 67.
U Nehlang ula thep biang iaka kol kaba lai haka mint kaba 90+1 kaba la biang pura ba kan khur namjop bad buh jaka haka kyrdan jong ka semifinal.
Shikol ka MeECL la thep da u Thymmaibor Buam haka minit kaba 85.
Lashai ka jingiakhun quarterfinal kan long hapdeng ka Veterinary pyrshah iaka WJH Police.
Ka quarterfinal ba lai kanlong hadpeng ka Soil pyrshah iaka 3rd MLP Battalion bad kaba saw kan long hadpeng ka PHE pyrshah iaka Water Resources haka 6 bad 7 tarik une u bnai.
Ka jingsiangrong iaka surok haki katto katne ki bynta ka Jowai kala long kaba thurmur ha kaba la lap ba ha ki bun ki bynta kane ka jingmaramot ne pyndap iaki thliew haki jaka ba sniew la shu leh tangdep rukom.
Ki dur kiba la shon dei haka bynta jong ka surok Syntu Ksiar, Jowai ka jaka kaba khring iaki nongwan kai, pynban la lap ba ka jingsiang kala long kaba torti shaba palat liam ha kaba wat ha ki jaka ba siang rong ki dang ieh khlem syrdep ia kaba jot.
Ka jingkylli kaba ki nongshong shnong kila buh hato ki engineer ka PWD kiba kynthup iaki SA, JE, SDO ne EE ki jurip ne em haka por ba siangrong ne kane ka jingmaramot surok ka dei tang ban shna bill ia u contractor jong no re jong no re? U Ma OR Shallam ula ong ba haba nyngkong kila kmen ban iohi ba ka PWD kala maramot iaka surok, pynban ka jingmaramot kala long kaba tangdep shaba palat pud ha kaba wat ki jaka ba siangrong ruh la shu leh torti.
Ka Woodland WK Hospital bad ka Ka Society for Urban & Rural Empowerment (SURE) kila snohktilang bad ka satlak ka pyrthei ban rakhe iaka World AIDS Day.
Ka jingthmu ban rakhe ia kane World AIDS Day kalong ban iakhun pyrshah iaka jingpang kaba phriang wat sha ki jaka ba kyndong lyngba ka jingkyrni dih drok bad lyngba ki  kam barieh jong ki kam awria.
Ka Woodland WK Hospital kala pynlong iaka prokram ha hospital kaba don ha Sabahmuswang bad kumjuh ha Iawmusiang.
U Dr.
Jayanta Kumar Hazarika, Medical Superintendent ka Hospital, Dr.
Neeraj Kumar kila ai jinghikai halor kane ka jingpang bad ha Iawmusiang u Dr.
Tamon Chyrmang bad kiwei kila pynsngewthuh halor kumno ban iada naka jingpang.
Kala don ruh ka jingialehkai skit ban pynsngewthuh iaki paidbah.
Katba ka SURE ryngkat ka jingiatreilang bad ka ka Meghalaya AIDS Control Society (MACS) kala pynlong daka Musical Awareness on HIV/AIDS ban pynsngewthuh ïaki paidbah halor ka jingktah kane ka jingpang bad ka jingngop ki samla haki jait jingdih buaid kum u drugs bad kiwei ki jingktah jong kane ka jingpang ha Iawmusiang, Jowai.
Haka sngi Palei 24 ngut ki briew kila iabit thymmai iaka jingpang khlam COVID-19, khlad iwei bad da kane ka jingdon jong ki briew kiba iap pang COVID-19 kala kynjoh sha 1474 ngut ha Jylla.
Ine I ba khlad iwei I dei na East Khasi Hills District.
Katkum ka jingpyntip ka tnad ka Koit ka Khiah, 20 ngut ki briew kiba ïabit thymmai bad kiba dang shitom ne ki active case ka long 296 ngut hapoh ka Jylla.
Na kine ki 20 ngut ki briew kiba iabit thymmai iaka jingpang ki dei EKH ki don 23 bad WKH 1.
Ki nongpang kiba la ioh pat iaka jingkoit ki don haduh 25 ngut.
Kine ki kynthup na EGH 2, EKH: 16, WGH 1, WJH 2 bad WKH 4.
Ka jingdon jong ki briew bala ïabit ïa kane ka jingpang khlam ha Jylla baroh ka long 84534 ngut bad napdeng kine 82764 ngut kila ïoh ïa ka jingkoit bad 1474 ngut kiba ïap nalor ki briew ba dang shitom.
Ka East Khasi Hills kadon 257 ngut kiba shitom, West Khasi Hills 10, West Jaintia Hills 7, Ri Bhoi 9, West Garo Hills 7, East Jaintia Hills 2 bad East Garo Hills 4.
Ka ophis treikam ka District Mission Coordinator, SSA West Jaintia Hills ryngkat ka jingiatreilang bad ka Artificial Limbs Manufacturing Corporation of India (ALIMCO) naduh ka 29 tarik Naiwieng haduh ka 1 tarik Nohprah 2021 ki la pynlong ia ka Assessment Camp ha ki lai tylli ki Block jong ka District ba kynthup ia ka Thadlaskein, Laskein bad Amlarem.
Ha ki lai sngi jong kane ka Assessment Camp ha man ki Block ki longkmie longkpa da ka jingsngewkhia ia la ki jong ki khun ki kti kila wan iashimbynta bad ialam ia ki khnang ba ki briew ka ALIMCO kin pynbiang iaka jingdonkam ki khynnah kiba don jingduna ne ki Child with Special Needs (CWSN).
Haduh 35 ngut ha Thadlaskein, 52 ngut ha Laksein bad 42 ngut ha Amlarem kila wan sha kane ka camp.
Ki briew na ka ophis treikam jong ka SSA Meghalaya kiba la iadonbynta ha kane ka Assessment Camp ki kynthup ia ka M Kharbyngar, State Coordinator IE SSA-SEMAM Shillong, u LK Singh, District Coordinator, IE SSA West Jaintia Hills bad kiwei ki Volunteerkatba na ki Medical Team ka ALIMCO, Guwahati pat lawan ban mihkhmat da u Aditya Kumar Naik, Audiologist bad u Subodh Kumar Orthotics and Prosthetics.
U LK Singh, District Coordinator, IE SSA, West Jaintia Hills haba iakren u la iathuh ba ka thong jong kane ka Assessment Camp ka long ban iit bad wad ia ki khynnah ba don jingduna khnang ba na ka liang ka ALIMCO, Guwahati kan lah ban ai jingiarap ia ki da ki tiar ha ki por ki ban sa wan ki ban kham pynsuk ia ki la ha ka iaid ka ieng, ka bor iohsngew bad bor iohi ba kynthup ia ka Wheelchair, CP chair, Crutches, Smart cane & Braille kits for the blind, Multi-Sensory Inclusive Educational Kits for Intellectual Disability bad Hearing Aids.
Kum shibynta ban kyntiew ia ka ioh ka kot jong ki Nongrep, ka Jaintia Hills Development Society (JHDS) ha ryngkat bad ka jingiatreilang bad ka Ophis jong ka NABARD Jaintia Hills District, ka la pynlong ia ka jingai jinghikai ba san sngi lynter halor ka rukom rep jhur tit Oyster Mushroom ba lah ban rep hala ki jong ki ïing ki sem.
Ia kane ka Training prokram la sdang naduh 24-30 Naiwieng ha Samanlang Socio Cultural Center Bishop’s House Lumbihsyntu.
La plie ia kane ka prokram jinghikai da u Director ka JHDS u Fr.
Manbha Pakem ha ryngkat ka jingiadonlang u State Officer ka Caritas India u Sir Prabal Sen bad u Coordinator ka JHDS u Bah Denis Kurkalang.
Haba ai jingkren ha ka sngi plie, u Fr.
Manbha Pakem u la kyntu jur ia ki nong iashymbynta ba ki dei ban pyntreikam bha ia ka jinghikai ba ki la ioh ym ban shu sahkut tang ha ka jingtip khlem da pyndonkam.
U la kren bynniaw ruh ba bun na ki nongrep kim shem la pyndonkam hok ia ki lad jingiarap bad jinghikai ba ka Sorkar ka la ai na ka por sha ka por.
U la ong ruh ba ka JHDS kan sa bud dien ban pyntikna ba baroh kiba la ioh jinghikai kin sdang noh ban seng ia la ka kam lajong.
Ki nong iashymbynta ha kane ka prokram ai jinghikai ki don kumba 30 ngut ki longkmie na Thadlaskein bad Laskein Block.
Ia ka jinghikai la ai da u Ma Cheku Aman Pariat, u ba dei u Senior Research Fellow jong ARYA Project ka KVK Jowai.
Ha ka sngi ba saw jong ka prokram la ioh ruh ia ka jingbatai halor ki schemes bad ki loans kiba iadei bad ki jingmyntoi ba ki nongrep ki lah ban ioh na ki Bank ba la ithuh da ka Sorkar ba la ai da u Branch Manager ka Meghalaya Rural Bank Jowai Branch u Ma A Pyrtuh.
La pynkut ia kane ka prokram ai jinghikai da ka Exposure Trip, ha kaba ka JHDS ka la ialam ia kine ki Nongrep sha ka Ophis jong ka Directorate of Horticulture Mushroom Development Center Upper Shillong ha ryngkat ka jingiadonlang u Asst.
Director ka Horticulture Mushroom Unit u Bah Sumar Kharlukhi.
Ka jingshah ieh khunswet jong ka East Jaintia Hills District ha ka sorkar jylla Meghalaya nalor kiwei kiwei pat ki jingduna hapoh ka district mynta la kumba ar taiew eiei naduh ba la kynriah kam noh ia u Deputy Commissioner barim ha ki taiew ba lah dep ka long ka bym lah satia ban pdiang da lei lei ruh em bad ha ka jaka ban thung da u Deputy Commissioner ba pura, la shu thung sieh da u Additional Deputy Commissioner khlem ka bor ba biang pura ha baroh ki bynta ban peit ia ka District.
Ka long kaei re kaei ka bym sngewtynnad ban tip ba nalor ki jingduna ba bunjait ha ka roi ka par hapoh ka district, mynta pat sa u khlieh nongkit nongbah ruh la pynduh jubor na ka District.
La long noh ia ka District ba kan kylla thik kum ka lieng khlem u maji.
Nalor ba la tlot shuwa ha ka roi ka par ka thain da ka jing ieh khunswet ka sorkar, Ki kam pynroi ba dei ban pyndep la shu sah teng ei, Ki kam sorkar ba kyrkieh bad ba donkam ia ka bor u Deputy Commissioner la sahkut ei.
Hato ka Sorkar ka don jingthmu aiu sha lyndet ban ieh khunswet ia ka District? Kane ka sorkar jong u Conrad Sangma ka la lehkai bad leh khlieh-shrieh shaba palat shisha ia ka thain Jaintia Hills jong ngi la jan ha baroh ki liang.
Kum u nongshong Shnong ba don ka jingkitkhlieh na ka bynta ka bha ka miat jong ka District bad ka thain hi kumjuh nga da sngewkwah ban pynpaw hangne ba hapoh ka District, ia ka hok u paitbah la shu leh kai da ka sorkar katba ka mon.
Ka hok ban ioh ia u surok uba bha bad uba bit ba biang sha ki Shnong ki thaw ruh ym don ba khmih, ia ka jingdonkam ban ioh umbam umdih ba biang sha ki Shnong ki thaw ruh ym don ba khmih, ia ka jingduna ha ka pule puthi bad lad ai jingsumar ba biang ruh ym don ba khmih, khlem da niew sa kiwei de ki jingduna shaba palat ha baroh ki liang, hynrei mynta sa uba dei ban khmih ia ka District baroh kawei ruh la knieh noh na ka District.
Hato kane ka Sorkar ka matlah bad kyllut ia ka thain Jaintia?  Hato kane  ka Sorkar ka ai jingshakri ba pura tang ha ki thain Garo? Lada kumta, ka mut ki ‘riew khraw pyrkhat jong ka jaitbynriew jong ngi kiba shong man ka sngi ha Secretariat ban mihkhmat ia ngi ki shu kylla nongbud pynban ia uba don ha ka bor ha ka jaka ban iasaid na ka bynta ka iap ka im u duk u suk.
Lada kumne, shaei ka lawei ka thain kan poi? Sa kawei ba nga kwah ban pynpaw bha hangne ka long ia ka jingduh mynsiem ban tip ne iohi ia ka jingdon jong ki briew ba duna ha ka bor pyrkhat pyrdain (mentally challenged individuals) kiba shu iaid sakma sharum shaneng ha ki Surok bah (NH-6) Lad Rymbai bad Khliehriat khlem  ki bor ban peit ban I bad ban sumar  ia kine ki para bynriew wat halor jong ka hukum ka iing Kashari badonburom jong ka Meghalaya High Court lyngba ka PIL No.
1/2015 ia kaba la pynmih ha ka 27.
04.
2015 ba la phah ia baroh ki nongpyniaid District ban peit bad ban pynthikna ba ym dei ban shu ieh ia ki briew kiba don ka jingduna ha ka bor pyrkhat pyrdain ha ki jaka paitbah lane ha kino kino ki jaka kiba lah ban buh jingma ia ki bad buh jingthut ruh ia ki paitbah ba iaid ba ieng.
Ka Sorkar lyngba ka tnad ba dei peit ia kine ki briew ka la dei ban pyntrei hok shisha ia ki lad ai jingiarap sha kine ki briew.
Ka iing treikam jong u Deputy Commissioner ryngkat bad ka tnad Social Welfare Department ki dei ban burom ia ka hukum ka iing Kashari Badonburom bad ban khmih bniah ia ka jingdon kine ki briew ba shu iaid sakma sharum shaneng khlem ki lad jing iarap.
Sngewtynnad ban iohi ia ka jingsbun jong ki nongshong shnong kiba don ia ka mynsien para bynriew bad sngewlem ban iarap ia kine ki briew da ki jingbam katba ki sngew lah kot bor.
Kan long jin kaba bha tam ia ka Ophis treikam ka DSWO hapoh ka district ba dei khmih ia ka bha ka miat ha ka imlang sahlang ban ai jingiarap wut wut bad ban pyntikna ruh ba kine ki briew ki ioh ia ka jingsumar bad jaka sah jaka dem katkum ka hok ba ki dei ban ioh.
Da u Kerlang Ksoo Dkhiah West, East Jaintia Hills District.
Namar ka jingbitar halor ka jingleh khlieh shrieh ki karkhana dewbilat kiba la heh tang ka kular khlem pyntreikam iaka bai kit bai bah cement bad clinker, ka seng ki trai trok hapoh ka lama jong ka Jaintia Hills Truck Owner’s Association (JHTOA) ka la shim ïaka rai ban pynlong da ka strike kaba khlem buh por ka ban sdang naduh ka 5.
00 baje mynstep jong ka 6 tarik une u bnai ban pyrshah iaki karkhana dewbilat ha Rilum Jaintia.
Ka JHTOA kala rai ban kan nym shah ia kino kino ki trok ban kit cement ne clinker na ki karkhana tad haduh ba kala ioh iaka jingdawa.
Ka JHTOA kala shim ia kane ka rai haka jingialang kaba long ha ophis treikam jong ka ha Tuber Takhniang, East Jaintia Hills District haka sngi Balang.
U nongïalam jong ka JHTOA u Ma Nidamon Chulet, ula pynpaw ka jingbitar ïaki trai karkhana pynmih dewbilat hapoh ka kynhun jong ka Jaintia Hills Cement Manufacturers Association (JHCMA) ba ki khlem pyntreikam ia kaei kaba kila kular na ka por sha ka por ïaki nongialam jong ka JTHOA.
Ula ïathuh ba haki khyndiat sngi ba la dep kine ki karkhana ki la mynjur ban ai ïaka dor bai kit thymmai kaba T.
7 shi metric ton shi kilometre kumba la pynbna da ka sorkar Jylla bad kane ka dor la pynbeit ban pyntreikam naduh ka 15 tarik u Naiwieng, hynrei haduh mynta kim pat ioh iaka dor bai kit bai bah thymmai.
“Ka jingialang kala rai da ka wei ka sur ban pynlong iaka strike kaba khlem buh por naduh 5.
00 baje jong ka 6 tarik une u bnai bad ngin nym ai lad ïa kino kino ki trok kit dewbilat bad kit clinker ban ïaid ha surok bah," la ong u Nidamon.
“Ngi ki trai ri trai muluk kiba don trok ngi la shem jingeh bad ngim ïoh lad shuh ban kamai kajih na ka daw ba ki karkhana shna dewbilat ki la thied da ki jong ki trok kum ka Star cement ka la dep thied 250 tylli ki trok kumta ka pynlong noh ïaki trai ri trai muluk ban ïoh trip tang shisien haka shi taïew", la ong une u nongïalam.
U Ma Nidamon ula kyntu ïaka sorkar Jylla ba kan tuklar ïa kane ka jingeh jong ki trai trok kiba kit ïaka dewbilat bad clinker khnang ba ki trai trok trai jylla kin myntoi.
Ka synjuk ki nonghikai Meghalaya Upper Primary School Teachers Association (MUPSTA) East Khasi Hills kaba  kynthup ia ki Adhoc bad Improve schools jong ka East Khasi Hills ka ai jingkyrshan pura ia kano kano ka rai ka ban sa shim da ka MUPSTA- Garo Hills Region.
Ka synjuk ki nonghikai Adhoc ha Garo Hills kila khot iaka jingialang haka 3 tarik Nohprah 2021 ka ban long ha Asanang, Tura, West Garo Hills.
Kane ka jingialang ka long na ka bynta ban pan iaka rai jong baroh ki nonghikai upper primary skul ban pynlong syndon da ka jingiakhih paidbah kaba tyngeh tad haduh ba ka sorkar kan pynurlong noh ia ki jingdawa jong MUPSTA.
Ka jingdawa kalong ban kyntiew deficit noh ia baroh 844 tylli ki adhoc upper primary skul kiba don ha Meghalaya.
Ka MUPSTA kala ioh ia ka proposal ne ka jingtyrwa ban kyntiew deficit system noh ia baroh ki Adhoc UP schools ha ka Teachers’ Conference kaba la long ha Asanang, Tura haka 27 tarik u Nailur, 2018.
Ka MUPSTA kala kmen ba la ioh ia kane ka proposal na ka sorkar bad baroh ki jingdonkam la dep phah lut sha tnat ba dei peit, ong u Bah BK Samiam, Publicity Secretary MUPSTA, East Khasi Hills.
U Bah BK Samiam ula ong ruh ba ki nongialam jong ka seng kim shym la shongthait ban iai buddien ia kane kaba la iaid la jan 4 snem pura.
Ula ong ba ha ka jingbuddien la lap pynban ia ka jingiai pynslem bad ka jingaidaw ba kyllain da ka sorkar.
Ka synjuk ki nonghikai kaba kitkhlieh na ka bynta ka jingbha jong ki Nonghikai kam banse ban shim da ka sienjam ba tyngeh ban pynurlong ia kane ka jingdawa kaba la ioh ka jingtyrwa na ka sorkar, la ong u bah Samiam.
Shuh shuh ki nonghikai Meghalaya Upper Primary school Teachers Association (MUPSTA) West Jaintia  Hills District ruh ka ai ka jingkyrshan kaba pura iaka jingialang bah ki nonhghikai ha Garo Hills bad kaei ka rai kaba mih kin ai ka jingkyrshan kaba pura, la ong ka kong N Shullai  President MUPSTA- West Jaintia Hills District Unit.
Haka sngi ba Balang 30 ngut ki briew kila iabit thymmai iaka jingpang khlam COVID-19, bad da kane ka jingdon jong ki briew kiba pang COVID-19 ka long 298 ngut ha Jylla.
Katkum ka jingpyntip ka tnad ka Koit ka Khiah, 30 ngut ki briew kiba ïabit thymmai ïa kane ka jingpangkhlam bad kine ki kynthup na EGH: 2, EKH: 26, RBD: 1 bad WKH: 1.
Ki nongpang kiba la ioh pat iaka jingkoit ki don 26 ngut.
Kine ki kynthup na EKH: 24, RBD: 1 bad WGH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84510 ngut bad napdeng kine 82739 ngut kila ïoh ïa ka jingkoit bad 1473 ngut kiba ïap nalor ki briew ba dang shitom.
Ka East Khasi Hills ka don 251 ngut kiba shitom na ka jingpang khlam, West Khasi Hills 13, West Jaintia Hills 9, Ri Bhoi 9, West Garo Hills 8, East Jaintia Hills 2 bad East Garo Hills 6.
Kane ka long ka jingpyntip sha phi kur ki kha bad ki paralok ki para jor ba ka Da-i-Nisha Patlong ka khun jong u Ma Phrangsngi Lamare bad ka Kong Rinibeth Patlong ba shong ba sah ha Khliehiongriang, Jowai kala khlad noh na kane ka pyrthei haka 30/11/2021.
Ka jingpynep iaka ba sah jong ka kan long haka 2/12/2021 haka por 1 baje nohphaisngi ha u lum jingtep ka Balang Presbyterian Khimmusniang, Jowai.
Ka Synroplang Village Organisation, Ratacherra kala rakhe iaka jingiaid lynti ba shisnem ka kynhun da kaba pynlong iaka jingai tika COVID-19 bad kumjuh ka jingtest iaka jingpang khiehshohrih (Malaria) haka sngi Nyngkong.
Kane ka VO kala kdup ia kiba bun ki longkmie hapoh ka kynhun naka bynta ban kyntiew iaka ioh ka kot ki longkmie ha kane ka shnong.
Haka jingrakhe ia kane ka sngi, la wan ban ai iaki longkmie hapoh kane ka kynhun da u In-charge Deputy Commissioner, East Jaintia Hills Bah SS Syiemlieh haka jingdonlang u Dolloi ka Elaka Narpuh u Ma Manbha Kyndoh, u Waheh Shnong Ratacherra u Ma Desous Pohshna, ki nongkitkam shnong bad kiwei kiwei.
U Bah SS Syiemlieh haka jingkren ula kyntu ïaki longkmie ban ym bishni iwei ia iwei hynrei ban don ka jingïatylli haka rukom treikam khnang ba kin kiew haka ïoh ka kot ïalade shimet, ka shnong ka thaw bad ka imlang sahlang.
Ula ai ka jingkitbok kitrwiang ïa baroh ki nongtrei jong ka Synroplang VO ba kin nang lah ban ïai trei shitom bad ban poi sha ka thong ba ki don kum ka kynhun.
Ka Secretary Synroplang VO ka Kong Sukmon Shadong ka la ïathuh ba hapoh ka Synroplang VO la don 18 tylli ki SHG.
Ïaka jingïalang la pynlong ha madan bol ka shnong Ratacherra haka jingpynïaid da ka President ka Kong Suda Pohthmi.
Ka Lutituber Ialong SC kala rung shaka final jong ka 18 Above football League Knockout Tournament kaba pyniaid da ka West Jaintia District Sports Association (WJDSA) hadien ba kala pynliem da 1-0 kol iaka Mukhla Raij SC haka jingiakhun semifinal kaba long ha Kiang Nangbah Stadium haka sngi ba Ar.
Ia kane ka kol ka Lutituber Ialong kala thep lyngba u Mihsalan Lyngdoh haka minit kaba 90+2 kaba la biang pura ia ka ban khur iaka namjop.
Da kane ka jingjop ka Lutituber kan airing pyrshah iaka 7 Wasa Utd ban iaknieh iaka nam lahduh haka 4 tarik u Nohprah 2021.
U Sub-Divisional Officer (Supply) jong ka Amlarem Sub-Division u la pynbna paidbah ba ia ka Umphniang Sharak naka bynta u bnai Naiwieng yn sa pyllait sha ki SK Oil Retailers ha ka Nohprah 1 tarik.
La bthah ia ki paidbah ban leit shim ia ki mar jong ki na ki Fair Price Shop Centre ki ba don ha ki shnong ki shnong jong ki.
Lada don kino kino ki bym ioh umphniang lane kiba shah oh dor palat ia kaba la buh, ki lah ban ujor sha ka ophis jong u S.
D.
O.
(Supply) da ka ba thoh shai ia ka kyrteng bad ka shnong jong ki khnang ba yn lah ban pynshitom ia ki.
Shuh shuh ka Ophis jong U Sub-Divisional Officer (Supply), kaa pynbna paidbah ba la pynkylla ia ka dor jong ka Umphniang sharak.
Ka dor die lang na Jowai ka shongdor T.
59.
65 shi litre bad ha Amlarem T61.
65 shi litre.
Ia kane ki dor thymmai la pyntrei kam naduh ka 1 tarik Naiwieng 2021.
Ka tnad Water Resources XI kala jop da 1-0 kol iaka Soil Conservation XI haka lympung ialehkai football inter office kaba pyniaid da ka Meghalaya State Government Employees’ Federation (MSGEF) kaba long ha Kiang Nangbah Stadium haka sngi ba Ar.
Ia kane ak shi kol ka Water Resources XI la thep da u Mac Andy Suchiang haka minit kaba 3 ba la iaid ka jingiakhun bad kane ka kol kala neh haduh bala wai ka por iakhun.
U Myntri ka tnad Social Welfare, u Kyrmen Shylla ula plie paidbah ïaka khilon pdiang sngewbha ne ka  Welcome Arch kaba don haka shnong Tuber Shohshrieh, East Jaintia Hills District.
Ka jingplie paidbah ia kane ka khilon bad kane ka kynti ka dei ka sien kaba ar, kaba nyngkong la plie paidbah da u Deputy Commissioner barim ka district u Bah FM Dopth haka 10 tarik Nailur (September) 2020.
Ia kane ka khilon la shna da ka Public Private Initiative project da ka Star Cement Limited haka dor T.
30 lak.
Shuwa ban plie paidbah la don ka jingialang ba lyngkot ba pynïaid da u Siddharth Banerjee Sr.
Manager Administration Star Cement haka jingïadonlang u MLA ka Mawphlang Constituency u Bah Eugeneson Lyngdoh, u MDC ka Rambrai Jyrngam Constituency u Bah Bajop Pyngrope, u MDC ka Narpuh u Ma Emlangky Lamare uba long ruh u Local Director Star Cement, u Incharge DC ka East Jaintia u Bah SS Syiemlieh, u SP ka East Jaintia u Jagpal Singh Dhanoa, IPS bad kawei kiwei.
Haka sngi ba ar 19 ngut ki briew kila iabit thymmai iaka jingpang khlam COVID-19, i wei ba khlad na ka jingpang bad da kane ka jingdon jong ki briew kiba iap pang COVID-19 kala kynjoh sha 1473 ngut ha Jylla.
Ine iba khlad i dei na East Khasi Hills.
Katkum ka jingpyntip ka tnad ka Koit ka Khiah, 19 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 294 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 1, EKH: 17 bad WGH: 1.
Ki nongpang kiba la ioh pat iaka jingkoit ki don haduh 9 ngut.
Kine ki kynthup na EGH: 1, EKH: 4, RBD: 1, WGH: 1, WJH: 1 bad WKH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84480 ngut bad napdeng kine 82713 ngut kila ïoh ïa ka jingkoit bad 1473 ngut kiba ïap nalor ki briew ba dang shitom.
Ka East Khasi Hills ka don 249 ngut kiba shitom na ka jingpang khlam, West Khasi Hills 12, West Jaintia Hills 9, Ri Bhoi 9, West Garo Hills 9, East Jaintia Hills 2 bad East Garo Hills 4.
U Bah B.
Thongni Senior Engineer ka PWD (Road) Williamnagar Circle ula plie pyrda ïaka lympung ïalehkai phutbol kaba tip kum ka 1st Christmas Cup Football Tournament 2021 ba la pynïaid da ka Seng Rangbah Katholik Mihmyntdu haka sngi Saitjain.
U Bah B Thongni haka jimgkren ula ai khublei ïaka Seng Rangbah Katholik Mihmyntdu, kaba la pynlong ïa kane ka lympung kaba long shi bynta ban wanrah ka jingïatylli ïaki riew rangbah jong ka Balang bad ka shnong hi baroh kawei.
La sdang ïaka lympung da ka jingïalehkai hapdeng ka Lumpyrtuh FC pyrshah ïa ka Moowamon A FC ha kaba ka jingialehkai ka la poi sha ka jingïakhaid khlem don ba lah ban thep kol.
Katba ka jingïalehkai ba ar ka la long hapdeng ka Pohskur FC pyrshah ïaka Pohshnong FC ha kaba ka Pohskur ka la jop da 2-0.
Nalor u kongsan la donlang ruh u Ma P.
Pale Assistant Executive Engineer PWD Patharkhmah Sub-Division, u Ma W.
Sumer Asst.
Executive Engineer PWD Mawhati Sub-Division, u Ma Lakhon Biam MDC ka Nangbah-Ïalong Constituency bad kiwei kiwei.
Uwei u rangbah uba kyrteng u Specially Dkhar (30 snem ka rta) ba khot sin Spel uba na ka shnong Wapung Shnong, East Jaintia Hills District u khlem wanphai iing la lai sngi bad kiba haiing ki suba ba ula jahrngai.
La iathuh ba une u Spel ula jah naduh ka sngi Thohdieng (26/11/2021).
Ula mih na iing naduh mynstep haka sngi Thohdieng bad u khlem wanphai shuh.
Kiba haiing kila kyrpad ba lada don mano mano ba tip shaphang jong u ba kin sngewbha ban pyntip ha kine ki number +91 8974537105 lane +91 7005856428.
Kane kalong ka jingpyntip sha phi ki lok ki jor, ki kur ki jait bad ki kha ki man ba ka Kong Anistasia Susngi kaba ju khot ieid Kong Anita kaba shong ba sah ha Mukhla, West Jaintia Hills kala khlad noh haka 28/11/2021.
Ia ka niam ka rukom ia kaba sah jong i yn pyndep ha u lum jingtep Balang Katholik Mukhla.
Ka kong Anita kadei ruh ka dkhot bad ka nongialam ka saiñ hima sima ka Bharatiya Janata Party (BJP) ha Jylla.
Ka ophis District Labour, West Jaintia Hills District kan pynlong iaka jingpynrung iaki nongbylla sngi kiba trei kum ki ASHA, Anganwadi, MGNREGA, Nongtrei Misteri, kiba shong trei ha ki iing briew, ki Nongrep, kiba treikam lajong, kiba die madan, kiba die dukan, ki nongkhwai, kiba ri jingri bad kiwei pat ki bym biang ka kamai kajih.
Kane ka jingpynrung kyrteng kan long ha Ladthadlaboh Indoor Hall haka sngi Nyngkong (29/11/2021) bad ka ban sdang naduh ka por 11 AM.
Nakaliang ka oohis Labour kala wer ia baroh ki nongtrei bylla ban shimkabu ia kane ka skim bad ban wan pyrung ialade khnang ban ioh iaki jingiarap naka sorkar haba jia kino kino ki aksident.
Kane ka lada jingiarap kadei ka insurance kaba T.
2 lak haba jia ka jingjia aksiden lane dkoh naka jingaksiden bad 1 lakh tyngka lada mynsaw bad dkoh shiteng.
Lah ban register ha Common Service Centre (CSC)/ Rainbow Centre kiba don hapoh shnong ne hajan shnong da kaba leit haka website  www.
eshram.
gov.
in lane da kaba leit sha ki Common Service Centre (CSC)/ Rainbow Centre kiba don hapoh shnong ne hajan shnong.
Ka  jingdonkam ia kiba pynrung kyrteng ha ka E-Shram portal ki long kumne:- Dei ban don hapdeng 16- 59 snem ka rta, dei ban don ka Aadhaar Card, dei ban don u mobile number ba link bad ka Aadhaar, dei ban don ka Bank Account ba trei kam bad ym dei ban long U/Ka dkhot jong ka EPFO, ESIC lane NPS.
Shuh Shuh na kaliang u incharge Deputy Commissioner bad Chairperson, District Level Implementation Committee, East Jaintia Hills District, Khliehriat u la pynbna paidbah ba ka e-Shram Portal ka dei ka portal ba la pynmih da ka tnad Labour & Employment jong ka Sorkar India ha ka 26 th August 2021 bad ka jingthmu kalong ban kyrshan iaki nongbylla haba jia kino kino ki aksident.
Ula wer iaki nongbylla ban register ha kane ka portal khnang ba kin ioh jingmyntoio hadien habud.
Haka Sngi U Blei 30 ngut ki briew kila iabit thymmai iaka jingpang khlam COVID-19 bad da kane ka jingdon kiba shitom ki long 301 ngut ha Jylla.
Katkum ka jingpyntip ka tnad ka Koit ka Khiah, kine ki 30 ngut ki briew kiba ïabit thymmai ïa kane ka jingpangkhlam ki kynthup na EGH: 1, EKH: 26, WGH: 2 bad WJH: 1.
Ki nongpang kiba la ioh pat iaka jingkoit ki don haduh 37 ngut.
Kine ki kynthup na EGH: 6, EKH: 24, WGH: 6 bad WKH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84444 ngut bad napdeng kine 82672  ngut kila ïoh ïa ka jingkoit bad 1471 ngut kiba ïap nalor ki briew ba dang shitom.
Ka Lumshnong YWSC A kala iohrah iaka nam lahduh hadien ba kala pynliem iaka Ratacherra Lumtrom SC da 1-0 haka jingiakhun final ka lympung ialehkai football kaba tip kum ka Elaka Narpuh Football Tournament 2021 kaba pyniaid da ka Elaka Narpuh Sports Association kaba long ha madan Umkiang haka sngi Saitjain.
Ia kane ka shikol la thep da u Nelson Rymbai (16), kaba la biang pura iaka Lumshnong ban rah iaka nam jop.
La wan ban sakhi ia kane ka jingiakhun final da u kpa u MLA Khliehriat u ma Kor Sympli uba long u Vice President UDP, Meghalaya kum u kongsan haka jingiadonlang u Bhamon Shylla  kum u symbud kongsan bad kiwei kiwei.
Ia ka khusnam Player of The Tournament bad Man of the Match la ioh rah da u Nelson Rymbai (Lumshnong YWSC A), Best Goalkeeper u Yoowanmi Syrti ( Lumshnong YWSC A), Top Scorer u Ker Pala (Umkiang Sports Association), Emerging Player of the Tournament u Donald Bareh (Umkiang Sports Association).
Ka khusnam Golden Boy of the Tournament la ioh rah da u Fedrick Suchen (Shymplong Sc), Fans of the Tournament u Denis Chyrmang (Umkiang) bad ka Discipline Team la ioh rah da ka Ratacherra CSC.
Ka Lumshnong YWSC kala ioh rah iaka song pisa T.
50 hajar bad ka trophy, katba ka Ratacherra Lumtrom kala ioh iaka song pisa T.
30 hajar bad ka trophy.
Ka Rotaract Club of Pine City Shillong haka sngi Saitjain kala wan ban pynlong iaka jinghikai halor ka koit ka khiah ki kynthei haka shnong Chyrmang Wah, West Jaintia Hills District.
Ka jingthmu jong kane ka jingai jinghikai kalong ban pynsngewthuh iaki kynthei kiba dang ki dang san kumjuh kiba samla halor ka koit ka khiah bad kumno ban iada ban lait ban shah ktah na ka jingpang jingshitom.
Kane ka jingai jinghikai kadei halor ka ‘Menstrual Health’ ne ka jingpoi bnai ban pynshlur iaki kynthei naduh ki khynnah haduh ki samla.
Ki riew shemphang kiba la wan na ka tnad jong ka koit ka khiah kiba kynthup ia u Dr.
S.
Nartiang, In charge Iooksi, PHC, Laskein Block uba la kren bad batai halor ka phang ‘Menstrual Health’ bad ka Samla Jane Rymbai, Adolescence Counsellor Civil Hospital Ialong kaba la kren halor ka phang ‘Teenager Pregnancy’ bad kumjuh ruh laioh ki kyntien ai mynsiem ia ki longkmie bad ki samla na u CA Ram Kyndiah, Secretary RAC of Pine City Shillong.
U Waheh Shnong Chyrmang Wah Sholin Shylla ula ai iaka jingkren pdiang, katba u Skemjingmut Law, Adviser RAC Pine City Shillong u la pashat ki kyntien  maitphang shaphang ka club  Rotaract Club of Pine City, Shillong.
Shuh shuh ha kane ka sngi ladon ruh ka Free Eye Check-up ba la pynkhreh da ka jingiatreilang hapdeng ka Rotaract Club of Pine City Shillong ryngkat ka Bansara Eye Care ba la mihkhmat da ka Rishai Sutnga, Optometrist Bansara Eye Care bad ruh ka jingsam ia ki Sanitary Pad sha ki longkmie bad khun samla kynthei bawan iashimbynta ha kane ka prokram.
Shuwa ban sdang ka jingai jinghikai la rwai iaka jingrwai National Anthem ka Ri.
Ka Jaintia Hills Truck Owners’ Association (JHTOA) kala khot jingialang biang haka 1 tarik u Nohprah hadien ki karkhana pynmih dewbilat kim shym la pyntreikam ia ka dor bai kit bai thymmai haka dor T.
7 shi metric ton shi kilometre.
Kane ka jingialang ki trai trok kan long ha ophis treikam ka JHTOA ha Tuber Takhniang.
U president JHTOA u Nidamon Chullet ula ong ba kane ka jingialang ka dei ban shim iaka jingmynjur lang ki trai trok bad kaei ka sien jam ba kin shim nangne shakhmat namar ba ki karkhana dewbilat ha Jaintia Hills kim shym la pyntreikam ia kaei kaba la iakren pynbeit, kata ban ai iaka bai kit bai bah thymmai T.
7 shi metric ton shi kilometre.
Katkum ka rai ki karkhana dewbilat kila mynjur ban ai iaka dor bai kit thymmai naduh 15 tarik u Naiwieng, pynban kine ki karkhana kila leh bymsuidniew ia kaei kaba la dep ban pynbeit.
Ha kane ka jingialang ngin shim iaka rai bad ngin pynbna ia ki lad jingiakhih kiba tyngeh, la ong u Nidamon Chullet.
Ka Mukhla Raij SC ka dei ka kynhun kaba khatduh ban buh jaka ialade haka kyrdan semifinal ka lympung ialehkai 18 Above Football League Knockout Tournament kaba pyniaid da ka West Jaintia District Sports Association (WJDSA).
Kane kala wan hadien ba ka Mukhla Raij SC kala khur namjop da 2-0 kol pyrshah iaka Newhill haka jingiakhun quarter final kaba long haka sngi Saitjain ha madan Kiang Nangbah Stadium.
Ia kine ki ar kol ka Mukhla Raij la thep da u Gabriel Lakashiang (40) bad Ngahi Suna (82).
Da kane ka namjop ka Mukhla Raij kan iakhun pyrshah iaka Lutituber Ialong haka 30 tarik une u bnai.
Ka 7 Wasa kan aireng pyrshah iaka Caroline haka 29 tarik une u bnai.
Ka ïingbishar jong ka West Jaintia Hills District kala rai pynrem iaki saw ngut kiba donkti haka kam pyniap briew bad lehbeijot.
Ki lai ngut ki kynthup ia u Karlus Kanai, u Albad Phawa bad u Ritulmon Suchiang kiba ka iingbishar kala rem bad pynshitom da kaba set phatok shi jingim halor ka jingdonkti ban pyniap briew.
Katba u Chanky Shadap uba donkti ban lehbeijot ia kawei ka khynnah 14 snem haka 25 atrik Naitung 2010.
Ka iingbishar kala rai pynrem bad pynsaja ia u Chanky da kaba set phatok 7 snem ryngkat bad ka kuna T.
10,000/- U Karlus Kanai  u donkti ban pyniap ia u Marli Rabon haka shnong Mowtyrshiah Wah kaba la jia ha ka 21 tarik Naitung 2002, katba u Albad Phawa u donkti ban pyniap ia u Linki Pale na Elaka Nongjngi ha Thadbamon Sookhlieh 15 tarik Kyllalyngkot 2006.
Ka iingbishar kala dain kuna ia u Albad T.
10,000/- U Ritulmon Suchiang uba na Mukhap u donkti ban pyniap iaka lok Sankini Lapasam kaba na Mookaiaw Pdeng Skur kaba la jia haka 11 tarik Iaiong 2013.
Ka iingbishar kala dain kuna T.
30,000/- nalor ka jingpynsaja da kaba set phatok shi jingim.
Haka sngi Saitjain 20 ngut ki briew kila iabit thymmai iaka jingpang khlam COVID-19, kiba khlad naka jingpang 3 ngut bad da kane ka jingdon jong ki briew kiba iap pang COVID-19 kala kynjoh sha 1471 ngut ha Jylla.
Katkum ka jingpyntip ka tnad ka Koit ka Khiah, 20 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 308 ngut hapoh ka Jylla.
Ha East Khasi Hills kiba dang shitom ki don haduh 245 ngut, East Garo Hills 11, East Jaintia Hills 2, Ri Bhoi 8, West Garo Hills 15, West Jaintia 9 bad West Khasi Hills 18.
Ki briew kiba iabit thymmai iaka jingpang khlam ki dei tang na East Khasi Hills 20 ngut Ki nongpang kiba la ioh pat iaka jingkoit ki don haduh 44 ngut.
Kine ki kynthup na EKH: 30, RBD: 3, East Garo Hills 2, East Jaintia Hills 1, West Garo Hills 2, West Jaintia Hills 1 bad West Khasi Hills 5.
Ka jingdon jong ki briew bala ïabit ïa kane ka jingpang khlam ha Jylla baroh ka long 84414 ngut bad napdeng kine 82635 ngut kila ïoh ïa ka jingkoit bad 1471 ngut kiba ïap nalor ki briew ba dang shitom.
Ki Home Guard Volunteers for COVID -19 haka sngi Saitjain kila shim iaka rai ban khang tala shisyndon iaka ophis u Commandant Home Guard Jowai lada ka sorkar kam lah ban ai iaka bai bylla sngi kaba ki dei hok ban ioh hapoh 15 tarik u Nohprah.
Kine ki Home Guard Volunteer COVID-19 ki don haduh 112 ngut kila trei naduh u Lber 2020 haduh Nohprah 2020 ha ka sien wan lyngshop nyngkong ka khlam COVID-19.
La iathuh ba kila trei 280 sngi bad ka bai bylla kaba ki dang ioh kalong tang 131 sngi, kaba sah kalong 149 sngi haka dor T.
550/- shi sngi.
“Ngim banse ban shim noh da kawei ka sienjam kata ka long ba ngin leit khang tala noh ia ka Office Home Guard and Civil Defence kaba don ha Jowai bad ka jingkitkhlieh ka dei jong ka sorkar Meghalaya," la ong ki Volunteer COVID-19.
“Ngi la leit na kawei sha kawei ka ophis, naduh office Commandant Home Guard u kynnoh sha u DC, lada ngi leit sha u DC u ong ba bym pynlait ka ophis S.
D.
M.
A.
Haba ngi leit ia kynduh ia ki nongtrei ka S.
D.
M.
A ki ong bym pynlait ka N.
H.
M," ong shuh shuh ki Volunteer.
“Haduh ka 15 tarik Nohprah ngin ai por iaka sorkar ban siew iaka bai bylla sngi jong ngi, lym kumta ngim banse ban khang tala shisyndon iaka ophis u Commandant Home Guard," la byrthen ki nongtrei Volunteer COVID-19.
Kumban shu pynkynmaw ba ha u snem bala dep kine k volunteer kila mih sha surok bad rah placard ruh ha khmat ka ophis u DC ban dawa siew dep iaka bai bylla sngi jong ki.
Ka ophis jong u District Agriculture Officer, West Jaintia Hills District kala pynlong iaka jingai jinghikai shna sboh ba shisngi haka shnong Namdong B haka sngi Thohdieng.
Kane ka jinghikai shna kadei ka Berkeley Compost kaba lah ban ioh iaka sboh tang hapoh 18 sngi.
La pyndonkam ïaki phlang im, ki phlang ïap, eitmasi, ka um, ka jar, ka plastic bad u tyllai ban shna ia kane ka sboh kaba la tip kum ka sboh organic ne bym khleh dawai.
U Ma S Syngkon Agriculture Development Officer ula ai iaka jinghikai iaki paid nongrep ka Namdong bad da ki phew ngut ki nongrep kila ioh jingmyntoi na kane ka jinghikai.
Ha kane ka sngi la sam ruh da ki tiar sha ki nongrep ban shna sboh.
Naka liang u Waheh Shnong Namdong B, u Ma D.
S.
War u la ai khublei iaka tnad kam rep kam riang ba kila wan ban ai iakane ka training bad u la kyntu ruh iaki paid nongrep ba kin pyndonkam hok iaki tiar bad iaka jinghikai kaba kila ioh khnang ban pyndap iaka jingdonkam sboh haba thung ba tep.
Ki shnong kiba ioh myntoi na kane ka jingai jinghikai ki kynthup iaka Namdong-A, Namdong-B, Mukhnang Thadmynri, Ladmyngngor, Lumrot bad kremmyrsiang.
U Ma Winning Garland Sungoh, Executive Member JHADC u ba dei khmih iaka tnad Taxation ula plie paidbah iaka ophis treikam jong ka Village Organisation (VO) Nongryngkoh kaba hap ha Laskein Block haka sngi Thohdieng.
Ha kane ka jingplie paidbah la pyniaid iaka jingialang da ka president VO Nongryngkoh ka Kong Roibok Passah haka jingiadonlang u waheh shnong Ma Watsing Papeng, u Ma Molning Lamare Adviser ka VO lem bad ki dkhot jong ka VO.
U Ma Winning haba kren kum u kongsan, u la ong ki longkmie ki don ia ka bynta ba khraw bha ban kyntiew iaka imlang sahlang bad u la kyntu iaki dkhot jong ki phra tylli ki SHG kiba hap ha kane ka VO ba kin don ka jingiashaniah iwei ia i wei bad lada don ka jingiapher jingmut dei ban pynbeit hapoh ki jingialang para dkhot ym dei ban ia thad madan ban pynbha iaka jingtreikam ka kynhun bad ban jop haka jingtreikam.
Ha kane ka sngi u Ma Winning u la ai ruh iaka jingiarap VO Nongryngkoh daki shuki ryngkat bad ka song pisa kum ka bai seng.
La ioh iaka jingkren pdiang na waheh shnong bad ruh ia ki kyntien ai khublei na u Ma Molning Lamare Adviser ka VO bad ruh la pynphuh pynphieng ia ka program da ki jingrwai na ki dkhot ka VO Nongryngkoh.
Ka Jaintia Hills Development Society (JHDS) ryngkat ka jingïatreilang ka ophis District Social Welfare Officer, East Jaintia Hills District ka la pynlong ïaka jinghikai ba ar sngi iaki Slef Help Group (SHG) halor ka kam shna jingbam haka shnong Mynkre, East Jaintia Hills District.
Ka jingthmu jong kane ka jingai jinghikai kalong ban kyntiew ïaka ïoh ka kot jong ki Self-Help Group (SHG).
Ïaka jingai jinghikai la plie da ka District Social Welfare Officer East Jaintia Hills District ka Kong R.
Passah haka jingïalang kaba la long haka shnong Mynkre ha ka jingiadonlang u Waheh shnong u Bah Sunny Bareh bad kiwei ki riew rangbah ka shnong.
U Ma Sunny Bareh haka jingkren ula kyntu bad ai mynsiem ïaki dkhot jong ki SHG ba kin shim khia bad ban pyndonkam hok ïaki jinghikai ba ki la ïoh bad ula ai khublei kyrpang ruh ïaka JHDS bad ka tnad Social Welfare kiba la shim khia ban pynlong kum kine ki jingai jinghikai na ka bynta ka jingmyntoi kiba bun.
Ka District Social Welfare Officer East Jaintia Hills ka Kong R Passah haka jingkren ka la kyntu ïaki nongïashim bynta ban pynleit jingmut ïa kano kano ka kam ba ki trei bad ba kim dei ban kyrkieh haka jingïoh nong hynrei ban long kiba ïaishah.
Ka Kong R.
Passah ka la ai jingmut ïaki kynhun jong ki longkmie ba kidei ban pyndonkam ïa ki soh ki pai ba mih nala ka jong ka shnong namar ba ki long kiba bun ïaki vitamin bad ki nutrient.
Ïaka jingbatai halor ka hok jong ki kynthei la batai da ka Kong H.
Pale ka nongsaid ka One Stop Centre Khliehriat kaba la batai shai ïa kiba bun ki aiñ kiba ïarap ban ïada ïaki kynthei na ki jingshah thombor pyrshah ïaki kynthei khynnah (Domestic Violence and Crime against Women).
Ka la kyntu jur ïaki longkmie ba kim dei ban sheptieng haba ki ïa kynduh kum kine ki jingeh hynrei kidei ban wan shakhmat namar ka don ka aiñ ban ïada ïaki.
Ïaka jingïalang la pynïaid da u Coordinator ka JHDS u Bah Denis Kurkalang uba la maitphang ruh ka ka jingthmu jong kane ka prokram bad la ïoh ruh ki kyntien ai khublei na u Bah Remigius Pyngrope uba long u Cluster Coordinator ka JHDS.
Ka Jaintia Youth Federation (JYF) Ladrymbai Unit bad ka East Jaintia Youth Movement (EJYM) Central Body kila dawa State Bank of India (SBI), Ladrymbai Branch ban buh kor ATM ha Ladrymbai Dongwah khnang ban pynsuk ïaki paidbah haba sei pisa.
Kine ki ar seng kila ai iaka shithi sha kane ka SBI Ladrymbai Branch haka sngi Thohdieng.
Kine paidbah kiba donkam pisa kyrkieh ki shem jingeh kaba khraw ban sei pisa namar ba don tang kawei ka kor ATM kaba don ha syndah ka SBI Ladrymbai, la ong kine ki ar seng.
Kumta kine ki arseng ki la dawa ban buh noh sa kawei ka kor ATM ha Ladrymbai Dongwah bad la ai por ban buh hapoh 3 bnai.
Ka kynhun ïalehkai jong ka Shymplong SC kala ioh rah iaka nam lahduh ba lai haka lympung ialehkai football ka Elaka Narpuh Sports Association (ENSA) kaba long ha Umkiang haka sngi Thohdieng.
Kane kala wan hadien ba ka Shymplong kala lah ban pynliem da ka tie breaker da 5-4 iaka Donaskur FC.
Haba phai sha ka jingiakhun katkum ka por kaba la buh ka jingiakhun hapdeng kine ki arliang mamla kala wai khlem don mano mano ba ioh pynkhih jar.
Ia ka khusnam la sam da u kongsan u ma S Buam Officer incharge Umkiang Police Patrol post, symbud kongsan u ma Lasting Pala Waheh Shnong Umkiang bad ka Deiwipaya Tongper, President STIEH.
Ka District Legal Services Authority (DLSA), West Jaintia Hills ha ryngkat ka jingiatreilang bad ka National Commission for Women kala pynlong iaka jingai jinghikai halor ka aiñ bad ka hok ki kynthei haka shnong Namdong B haka sngi Palei.
Ia kane ka jingai jinghikai la pynlong hapoh ka jingialam ka RM Kharsyntiew MJS, Chief Judicial Magistrate cum Secretary, District Legal Services Authority haka jingiadonlang ka Advocate Melody War, Annie Sohtun, Coordinator Meghalaya State Commission for Women.
Ka Melody War kala ai jinghikai halor ki ain bad ki hok jong ki kynthei bad ka Kong Sohtun kala ai jinghikai halor ka hok ba ki kynthei ki dei ban ioh.
Ha kane ka jingai jinghikai la iadon ka jingiaphylliew jingmut hadpeng ki paid longkmie bad kine ki riewshemphang.
La ioh jingkren ruh na u waheh shnong Namdong B u ma Damian War, u John Paul Lipon para legal volunteer ula ai iaka kyntien ai khublei.
Haka sngi Thohdieng 16 ngut ki briew kila iabit thymmai iaka jingpang khlam COVID-19 bad da kane ka jingdon ki briew kiba shitom naka jingpang khlam kilong 335 ngut ha Jylla.
Katkum ka jingpyntip ka tnad ka Koit ka Khiah, kine ki 16 ngut kiba ïabit thymmai ïa kane ka jingpangkhlam ki dei na East Jaintia Hills: 1, East Khasi Hills: 13 bad West Khasi Hills 2.
Ki nongpang kiba la ioh pat iaka jingkoit ki don haduh 20 ngut.
Kine ki kynthup na East Garo Hills: 6, EKH: 10, RBD: 1, WGH: 1 bad WKH: 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 84394 ngut bad napdeng kine 82591 ngut kila ïoh ïa ka jingkoit bad 1468 ngut kiba ïap ha Jylla.
Ka East Khasi Hills ka don 258 ngut ki briew kiba dang shitom na ka jingpang khlam, West Khasi Hills 23, West Jaintia Hills 10, Ri Bhoi 11, West Garo Hills 17, East Jaintia Hills 3 bad East Garo Hills 13.
Saw tylli ki district ka South Garo Hills, South West Garo Hills, North Garo Hills bad ka South West Khasi Hills ym don mano mano ba shitom ne iabit iaka jingpang khlam la bun bun sngi.
Ka jingiakhun football hapdeng ka tnad C&RD pyrshah iaka MeECL XI kala kut da kaba iakhaid mar 4 kol haka jingiakhun football Inter Office kaba la tip kum ka ‘8th U Kiang Nangbah Memorial Trophy’ kaba pyniaid da ka Meghalaya State Government Employees’ Federation (MSGEF) kaba long ha Kiang Nangbah Stadium haka sngi Thohdieng.
Ha kane ka jingiakhun ka MeECL kala tam shuwa shakhmat da shikol lyngba ka kol kaba la thep u Wanlambok Buam (16) bad kane ka kol kala neh haduh bala kut ka kylla step.
Dei haka kylla miet ka jingiakhun hadpeng kine ki arliang mamla kala shongshit ha kaba kila ñion markylliang ban ioh thep kol.
Ka C&RD kala tan kylla iaka jingiakhun sha kaba iakhaid haka minit kaba 49 lynga ka kol u Heiwanmut Lamare.
Sa shikol la thep da u Ebormi Laloo (51).
Kane ka kol ba ar C&RD kala neh tang katto katne por hadien ba ka MeECL kala ioh ban pynphai biang lyngba u Wantre Nikhla (61) uba la thep ruh iaka kol kaba ar jong u haka minit kaba 67.
Shuwa kane ka kol u Wantre ka MeECL kala bakla thep sha ka kol la jong lyngba u Mediphrang Pohleng ha kane minit kaba 65.
Tang hapoh shi minit bala iaid ka jingiakhun u Beasanlang Tariang haka minit kaba 68 ula thep iaka kol kaba saw C&RD bad u Mediphrang ruh ula ioh biang shikol iaka MeECL haka minit kaba 71 kala pynlong ia kane ka jingiakhun ban iakhaid mar 4-4 kol.
20 ngut ki khynnah skul jong ka Modern Secondary School, Ialong kila rung shaka Indian Red Cross Society (IRCS) haka sngi Palei.
Ia kine ki khynnah kiban ithuh noh iaki kum ki Junior Red Cross hapoh ka seng Indian Red Cross Society la pdiang burom haka jingialang kaba lyngkot kaba long ha phyllaw ka skul.
Ia jingialang pynïaid da ka Kong B.
Pale, Counsellor Junior Red Cross Society, Modern Secondary School Ïalong.
La iadonlang u Ohiwot Laloo, Secretary IRCS, West Jaintia Hills Unit kum u kongsan, u Hanpaya Nongpluh, Life Member kum u symbud kongsan, u Hopeful Khongstia, Assistant Secretary IRCS West Jaintia Hills Unit, ka W.
Phawa Headmistress Modern Secondary School Ialong bad ki nonghikai.
U Ohiwot Laloo kum u kongsan haka jingkren ula ïaroh ïaki bor pynïaid jong ka skul ba kadei kawei na ki skul hapoh ka District kaba la sei ïaki Junior Red Cross naduh ki por ki snem kiba la leit noh bad kadei ruh kawei na ki Unit jong ki Junior Red Cross ba paw hapoh ka Jylla.
La pynphuh shuh shuh ïa kane ka sngi da ki jingrwai bad ki jingpyni sap na ki Junior Red Cross Modern Secondary School Ïalong ha kaba iadei kumno ban ai jingiada ne First Aid iaki ïarap ïaki para briew haba don ki jingjia kiba khlem poi pyrkhat ne ki jingjia mynsaw mynsnam ïaki para briew.
Ka Khasi Students’ Union (KSU) Narpuh Circle haka sngi Palei kala pynkup burom iaki 44 ngut ki samla pule kiba pass bha haka SSLC, HSSLC, Degree bad Master degree da ka “10th Mait Shaphrang Academic Award 2021" Ia kane ka prokram pynkup burom la pynlong ha Lumshnong Community.
Ki samla kiba la shah pynkup burom ki dei kiba shong ba haka thain Narpuh Elaka U president barim ka KSU u Daniel Khyriem ula long kum u kongsan bad u Shiningstar Kharbihkhiew Assistant Education Secretary KSU CEC kum u symbud kongsan.
Kiwei kiwei kiba iadonlang ki kynthup ia u Satly Ryngkhlem vice rresident KSU Khliehriat circle, u R Molin Bamon president barim ka KSU Narpuh, u Streamly N Suchen Finance Secretary KSU JHDU, Ohibait Dkhar president KSU JHDU.
La pyniaid ia ka prokram da u KS Suchiang President KSU Narpuh Circle.
Ka Federation of Khasi Jaintia and Garo People (FKJGP), Thadlaskein Unit kala synniang da ki tin sopïing bad ki marbam sha ka lanot pluh iing haka shnong Ummulong.
Ia kine ki marbam bad ki tin sopiing la leit ban aiti haka jingialam u Rustom Rymbai bad u Ialam Pariat haka sngi Palei.
Kane ka longïing kaba iakynduh ia kane ka jingjia pluh iing ka dei ka iing jong ka kong Mansuk Challam ha kaba kala duh ruh iaki ar ngut ki khun ha kane ka jingjia kaba la jia haka 21 tarik une u bnai.
Naka liang ka FKJGP kam lah khlem da pynpaw iaka jingsngewsih halor kane ka jingjia bad phah iaka jingsngewlem sha baroh kiba iadei bad kane ka longiing.
Ka Ministry of Education, Department of School Education & Literacy jong ka Sorkar India kum shibynta ka prorkram Azadi Ka Amrit Mahotsav ne jinglehkmen iaka jingdap 75 snem ka jingioh laidluit ka Ri kala pynlong iaka Fit India School Week kaba la ailad ïaki skul ban pynlong ïa kane ka prokram naduh ka 14 tarik Naiwieng bad pynkut haduh 12 tarik u Nohprah 2021.
Ka Chilliangraij SSA Upper Primary School, Jowai haka 25 tarik Naiwieng ka la sdang ban pynlong ïaka Fit India School Week.
Kum ka dak ka jingsdang ïa kane ka prokram ka la don ka jingïalang lyngkot ba la pynïaid da ka Kong Handakaru Ïakai Head Teacher ryngkat ka jingsakhi lang ki longkmie kiba dei ki dkhot jong ka School Managing Committee.
Ka Kong Handakaru Ïakai Head Teacher kala ong baka jingthmu jong ka Fit India School Week ka long ban pynshlur iaki iaki khynnah ban long kiba ïeid ïaka met ka phad lajong bad ba kin imsngi im-miet da kaba pynbyrngia haki kam kiba bha khamtam ban ïashim haki jait jingïalehkai na bynta ban ïoh ïaka met ka phad kaba koit ba khiah.
U Oriland Shylla, General Secretary Dorbar Chnong Chilliangraij haka jingkren ula kyntu ïaki khynnah ban pynleit jingmut bad ban pyntreikam ïa kino kino ki jinghikai ba ki la ïoh na ki por sha ki por lyngba ki nonghikai bad ki riew shemphang.
Haba ïadei bad ki prokram bapher bapher kiba ki bor sorkar na Delhi ki la phah ula kyntu ban shimkhia namar ka jingshimkhia ka pynmlien haki kam babha bad ïarap ruh ban saindur ïaka longbriew manbriew kaba bha ba miat bad kaba koit bakhiah.
Shuh shuh ha kane ka sngi hapoh ka jingïalam ka Kong Handakaru Ïakai, Headteacher la pule ïaka Fit India Pledge bad la ïashim bynta da baroh.
Ka Caroline Colony ka dei ka kynhun kaba lai kaba la buh jaka haka kyrdan jong ka semifinal hadien ba kala jop iaka Pasyih CSC da 4-3 kol haka jingiakhun quarterfinal jong ka 18 Above football League Knockout Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Palei.
Ka Caroline Colony kala thep ia kine ki saw kol lyngba u Samkupar Passah (6), Ban Nangsan Dkhar (18), Sebastian Dhar (40) bad u Donald Litting (90+2).
Katba na kaliang ka Pasyih CSC la thep da u Hammylliñ Dkhar (4), Ribaitki Dkhar (15) bad u Sakhiat Siangshai (62).
Kine ki saw kol ka Caroline Colony kala biang pura iaka ban khur iaka namjop bad buh jaka haka semifinal ha kane ka lympung.
Kumban shu iathuh ba ki kynhun kiba la buh jaka haka semifinal ki kynthup iaka 7 Wasa Utd, Lutituber Ialong ba dka Caroline Colony.
Ka jingiakhun quarter kaba khatduh kanlong hadpeng ka Mukhla Raij pyrshah iaka Newhill  ka ban long haka 27 tarik une u bnai.
Ka e-Shram Portal ka dei ka portal bala pvnmih da ka tnad Labour & Employment ka Sorkar India haka 26h August 2021 ban pynrung kyrteng ia baroh ki nongbylla jong ka Ri ha katei ka portal, kaba kynthup ia ki  nongtrei ASHA, Anganwadi, MGNREGA, Nongtrei Misteri, ki ba shong kan ha ki ing briew, ki Nongrep, kiba trei kam lajong, kiba die madan, kiba die dukan, ki nongkhwai.
kiba ri jingri bad kiwei pat ki bym biang ka kamai kajih Ka jingpynrung kyrteng ne register lah ban leh hi da lade lyngba ka link:  lane da kaba leit sha  ki Common Service Centre (CSC)/ Rainbow Centre kiba don hapoh shnong ne hajan shnong.
Ki kyndon ne jingdonkam ia kiba pynrung kyrteng ha ka E-Shram portal:.
Ka 3rd MLP Battalion kala jop kut haduh 13-1 kol pyrshah iaka tnad Urban Affiars XI haka jingiakhun football Inter Office kaba la tip kum ka 8th U Kiang Nangbah ME Trophy kaba long ha Kiang Nangbah Stadium haka sngi Palei.
Ha kane ka jingjop bun kol ka 3rd MLP la mih ar tylli ki hattrick kiba la khyrwit da u Lammi Da Ohi Passah (7,51,56) bad u Ramos Ingti (15,18,34).
U Rangkynsai Syiemlieh bad Lumlangstar Nongpluh kila khyrwit mar ar kol (22, 26, 72, 75) bad mar shikol na u Embhalang Suiam (62) bad Bahunlang Gashnga (45) bad Shemphang Mawlieh (65) Iaka shikol ka Urban Affairs, kala wan mih paw da ka jingbakla thep (own goal) kaba la thep da u Pynshai Myrshiang (42).
Kine ki 13 kol kala biang pura iaka 3rd MLP ban khur iaka namjop kaba bunkol ha kane ka lympung.
Haka sngi Palei 14 ngut ki briew kila iabit thymmai iaka jingpang khlam COVID-19, I wei iba khlad ha Jylla.
Ine I ba khlad I dei na East Khasi Hills District.
Katkum ka jingpyntip ka tnad ka Koit ka Khiah, kine ki 14 ngut ki briew kiba ïabit thymmai ki dei na East Khasi Hills 8, Ri Bhoi 2 bad West Khasi Hills 4.
Ki nongpang kiba la ioh pat iaka jingkoit ki don haduh 30 ngut.
Kine ki kynthup na East Khasi Hills: 24, East Jaintia Hills 1, East Garo Hills 2 bad Ri Bhoi: 3.
Ka jingdon jong ki briew bala ïabit ïa kane ka jingpang khlam ha Jylla baroh ka long 84378 ngut bad napdeng kine 82571 ngut kila ïoh ïa ka jingkoit bad 1468 ngut kiba ïap nalor ki briew ba dang shitom.
Ka East Khasi Hills ka dei kaba bun eh kiba shitom bad ki don 255, West Khasi Hills 23, East Garo Hills 19, West Garo Hills 18, RI Bhoi 12, West Jaintia Hills 10 bad East Jaintia Hills 2.
Ka saiñ pyrthei ha Jylla kala kylla khynniuh hadien ba ki 12 ngut ki MLA Congress haka jingialam u Mukul Sangma Myntri Rangbah barim ka Jylla kila phet noh naka Congress bad iasoh sha ka All India Trinamool Congress (TMC).
U nongialam ka liang pyrshah bad Congress Legislature Party (CLP) Mukul Sangma bad 11 ngut kiwei ki MLA kila phah shithi sha u Speaker ka iingdorbar Bah Metbah Lyngdoh ban pyntip ba kila mih noh naka Congress.
Nalor u Mukul Sangma, kiwei pat ki MLA na Rilum Garo kiba mih naka Congress ki kynthup ia u Zenith M Sangma (Rangsakona), Dikkanchi D Shira (Mahendraganj), Miani D Shira (Ampati), Winnerson D Sangma (Salmanpara), Marthon D Sangma (Mendipathar), Jimmy D Sangma (Tikrikilla) bad u Lazarus Sangma (Chokpot).
Na rilum Khasi-Jaintia ki MLA kiba la phet naka Congress ki kynthup ia u Charles Pyngrope (Nongthymmai), George B Lyngdoh (Umroi), Himalaya Shangpliang (Mawsynram) bad Shitlang Pale (Sutnga Saipung).
Uwei u MLA ula ong ba kila mih noh naka Congress bad mynta ka sngi kin pynbna paidbah halor kane ka jingmih noh naka Congress.
Ka United Biate FC kala iohrah iaka nam lahduh hadien ba kala pynliem da 3-0 kol iaka Latyrke SC haka lympung ialehkai final 1 st Division kaba pyniaid da ka Saipung Block Sports Association (SBSA) kaba long haka 23 tarik une u bnai ha Lamyrsiang.
Ia kine ki lai kol la thep da u Lura Ngamlai (64), Zire Ngamlai (69)  bad u Georg Hemilton (70).
Ha kane ka sngi la iadonlang ki MDC JHADC kiba kynthup ia u ma Eveningstar Teron kum u kongsan bad u Phasmon Dkhar bad Brightstar Chyrmang kum ki symbud kongsan.
I aka khusnam Man of the match la ioh da u Zire Ngamlai United Biate FC, Goalkeeper of the Tournament-Roomy Malang-Latyrke sports club bad Player of the Tournament- Easter Lalremkima Thianglai-United Biate FC Shuh shuh ka SBSA kala pyntip ba ka semifinal Super League kanlong haka 3 tarik u Nohprah hapdeng ka Narwan pyrshah iaka Jalaphet Bri Sumer bad haka 4 tarik Nohprah hapdeng ka Mulait United FC pyrshah Mochut Pyrdung Sc.
Ka Dorbar Shnong Loompyrdi Iongpiah kala pyllait paidbah iaki ticket Lucky Draw jong u ne snem 2021 haka sngi Balang.
Ia kane ka Lucky Draw ne khalai nusip la pynlong na ka bynta ban pynmih pisa ban tei iaka ïing skul ba thymmai jong ka shnong.
Ia kine ka ticket Lucky Draw la pyllait paidbah da u MDC Jowai Central uba long u MDC ka thain u ma Andrew Shullai haka jingiadonlang u Waheh Shnong Ma Alan Niangti, u General Secretary RLB Suwer bad kiwei kiwei ki dkhot ka shnong.
Ka khusnam pisa ha kane ka jingpynkhaiali nusip ka long 1st Prize: 1,00000/-, 2nd Prize: 30,000/-, 3rd Prize: 20000/- 4th Prize: 10,000/- bad ka 5th Prize: 5000/-.
Ia kane ka Lucky Draw yn pynkhalai haka 17 tarik Nohprah (December) 2021.
U Ma Andrew ula kitbok kitrwiang iaka shnong ba kan lah ban pyniaid bha ia ki ticket bad khot wer ia baroh ban ai ka jingiatreilang da kaba thied ia kine ki ticket.
Na kaliang ka shnong kala kyrpad iaki nongshong shnong bad ki para marjan shnong bad kiwei ban iathied ia ki ticket khnang ba ki jingthmu jong ka shnong kan long kiba jop.
Ka kynhun ialehkai jong ka Ratacherra Lumtrom SC bad ka Lumshnong YWSC A kila rung shaka phainal haka football kaba pyniaid ka Elaka Narpuh Sports Association (ENSA) hadien ba kila khur namjop haka jingiakhun semifinal pyrshah iaka Donaskur FC bad ka Shymplong SC kaba long ha Umkiang haka sngi ba Ar.
Haka jingiakhun semifinal ba nyngkong ka Ratacherra Lumtrom SC kala jop daka jingiashut tie breaker da 3-1 kol.
Haka jingiakhun katkum ka por bala buh ka jingiakhun kala kut khlem don mano mano ba ioh pynkhih jar.
Ka Lumshnong YWSC A haka jingiakhun semifinal ba ar kala pynliem haduh 6-1 kol iaka SHymplong SC.
Ia kine ki kol la thep da u Maiki Nongtdu (11, 26, 33) uba la khyrwit hattrick, la iarap thep mar shikol da u Justine Niang (6),Nelson Rymbai (7), Ruki Syrti (68).
Shikol ban lait brut ka Shymplong kala ioh thep lyngba u Raplang Syih (42).
Ka jingiakhun phainal hapdeng ka Ratacherra bad ka Lumshnong kan long haka sngi Saitjain haka 12:45 PM ha Umkiang.
Hadien ka jingiakhih dawa tulop ki nonghikai SSA, sa ka Synjuk ki nonghikai hapoh ka lama jong ka Meghalaya Upper Primary school Teachers Association (MUPSTA) Garo Hills Region kan pynlong iaka Mass Teachers meeting haka 3 tarik Nohprah ha Asanang, Tura, West Garo Hills.
Kane ka jingialang ka long na ka bynta ban pan iaka rai jong baroh ki nonghikai upper primary skul ban pynlong syndon da ka jingiakhih paidbah kaba tyngeh tad haduh ba ka sorkar kan pynurlong noh ia ki jingdawa jong MUPSTA.
Ka jingdawa kalong ban kyntiew deficit noh ia baroh 844 tylli ki adhoc upper primary skul kiba don ha Meghalaya, ong u kyrwoh bala phah SR Marak, Vice President MUPSTA-Central Body uba long ruh President MUPSTA Garo Hills Region.
Ka synjuk kala pynpaw iaka jingsngewdiaw shikatdei eh ia ka jingkuman bad leh kyllain jong ka sorkar Meghalaya ia ki jingdawa jong ka seng ban kyntiew deficit pura noh ia baroh ki UP skul.
Ha ka jingshisha, u CM ba donburom jong ka sorkar Meghalaya u Conrad K Sangma u la kular ban kyntiew deficit noh ia baroh ki adhoc UP skul ha Meghalaya ha ka Teachers’ Conference kaba la long ha Asanang Tura West Garo hills ha ka 27th Aug.
2018.
Phewse baroh kine ki jingkular ki khlem ler kam satia haduh mynta.
Katkum ba paw na ki dak ki shin ngi iohi ba ka sorkar ka ialeh ban kiar ia ki nongialam jong ka seng haduh ba wat tang ban ia kynduh ia u CM ruh u khlem ai por satia.
Ka MUPSTA kala ong ba haka jingiakynduh ia u Commissioner Finance ha Secretariat ha ka 17th Naiwieng 2021 ban twad jingmut ha ka jingiadei bad ki jingdawa jong ka, kala kynnoh ba ka jubab ba u la ai ka long ka bym sngewtynnad satia ha kaba u la ong lada un approve ne sign lut ia baroh ki proposal kiba wan sha ka miej jong u, ka sorkar Meghalaya kan sa kitram kitshah ne bankrupt.
Ka Lutituber Ialong kala rung sha ka kyrdan jong ka semifinal hadien ba kala lah ban pynliem da ka tie breaker da 4-3 iaka Kseh Sylle Ialong haka jingiakhun quarter final 18 Above football League Knockout Tournament kaba pyniaid ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Haka jingiakhun katkum ka por kaba la buh ka jingiakhun kala wai da 2-2 kol.
Hadien la rah iaka jingiakhun sha ka extra time ruh ym shym la lah ban rai iaka jingjop bad dei hadien bala poi sha ka jingiashut penalty ka Lutituber Ialong kala jop da 4-3.
Nakaliang ka Lutituber la thep kol da u Ribait Lhuid (11), Nidaia Dhar (48) bad u Baiahluti Dhar (92).
Katba na ka Kseh Sylle Ialong la thep da u Nangtei Mulieh (31, 65) bad u Rima Lyngdoh (98).
Ka jingiakhun lashai ka sngi 25 tarik kan long hadpeng ka Pasyih Cultural pyrshah iaka Caroline Colony.
Ka jingiakhun kaba khatduh kanlong hadpeng ka Mukhla Raij SC pyrshah iaka Newhill SC haka 27 tarik une u bnai.
Ka Dorbar Shnong Jarain, West Jaintia Hills District kala ioh ban jied ia u waheh shnong ba pura haka 8 tarik une u bnai.
Ha kane ka jingjied waheh shnong thymmai u Ma Kliarbha Sana ula shah jied biang kum u waheh shnong naka bynta ka samoi treikam 2021-2024.
Ia kane ka jingjied waheh shnong ka Jarain la pynlong da ka ophis jong u Dolloi ka Elaka Amwi, u Ma Jemewell Pyrtuh.
Haka 20 tarik une u bnai kala jied sa ia kiwei pat ki nongkitkam shnong ba thymmai kiba kynthup ia u assistant waheh shnong la jied ia u ma Ma Martiful Pamthied, general secretary Ma Skhemtriang, assistant secretary Ma Easterwel Pohleng bad Treasurer Ma Lister Tariang ha ryngkat ki 10 ngut ki dkhot executive committee.
Ka tnad PWD XI kala jop da 2-1 kol pyrshah iaka Water Resources XI haka jingiakhun football Inter Office kaba la tip kum ka 8th U Kiang Nangbah Memorial Trophy kaba pyniaid da ka Meghalaya State Government Employees’ Federation (MSGEF) Jaintia Hills Unit ha Kiang Nangbah Stadium haka sngi Balang.
Ia kine ki ar kol, ka PWD XI la thep da u Lewan Sa O Laloo (25) bad u Lahimon Sumer (70).
Shikol ka Water Resources la thep da u Lawrence Lyngdoh (06).
Haka sngi Balang 71 ngut ki briew kila iabit thymmai iaka jingpang khlam COVID-19 bad da kane ka jingdon ki briew kiba shitom ne active case ka long 356 ngut ha Jylla.
Katkum ka jingpyntip ka tnad ka Koit ka Khiah kine ki 71 ngut ki briew kiba ïabit thymmai ki kynthup na East Khasi Hills 66 ngut mar 2 ngut West Garo Hills, West Khasi Hills bad 1 na East Garo Hills Ki nongpang kiba la ioh pat iaka jingkoit ki don haduh 12 ngut.
Kine ki kynthup na EKH: 7, RBD: 1, WGH:1, WJH: 1 bad WKH: 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 84364 ngut bad napdeng kine 82541 ngut kila ïoh ïa ka jingkoit bad 1467 ngut kiba ïap nalor ki briew ba dang shitom.
Ka East Khasi Hills kadon 272 active case, West Khasi Hills 19, West Jaintia Hills 10, Ri Bhoi 13, West Garo Hills 18, East Jaintia Hills 3, East Garo Hills 21.
Ka Environment Co-Ordination Committee (ECC), Elaka Sutnga kala pynpaw iaka jingbynñiaw halor ka jingshah pynkynriah kam u Deputy Commissioner, East Jaintia Hills Bah Ethelbert Kharmalki bad un shimti noh iaka kam Secretary Mining & Geology jong ka sorkar Jylla.
“Ngi sngew bynniaw halor ka jingpynkynriah kam jong ka Sorkar MDA ia u DC, namar u dang don tang 14 tylli ki bnai.
Ha ka jingshisha ka samoi treikam jong u ka dei ban long um duna iaka 3 snem, hynrei ka shu pynkut ia u kynsan kynsan tang haki 14 tylli ki bnai, bym pat dei por.
Haka juh ka por ngi kitbok kitrwiang ia i ba in nang lah ban iai shakri khambha ia u paidbah ha kano kano ka jaka trei.
Ngi buh ruh haka jingduwai ba U Blei un ai ha i iaka met ba koit ba khiah bad un nang theh ki jingkyrkhu ia ka iing ka sem jong I baroh kawei," la ong ka ECC.
Ka ECC bad ki khun jong ka Elaka Sutnga, ka pynkynmaw biang iaka sorkar lyngba u Chief Minister ban bat iaka kular kumba u la dep ong da ka Sorkar ba kan nym ai shuh iaki kot ki sla sha ki karkhana coke.
“Ngi kyrpad iaka Sorkar lyngba ka Expert Committee ban pyndep kloi ia ka Inspection, khnang ba u paidbah jong ka Elaka Sutnga bad ka District hi baroh kawei ban lait naka jingshahktah naki pumpum ba jakhlia kiba mih na ki Coke Factories bad teh lakam ia kito ki coke factories ki ba trei be ain haduh kine ki sngi," la ong ka ECC.
Ka 7 Wasa Utd kala buh jaka ialade haka semifinal hadien ba kala pynliem iaka Panaliar SC da 1-0 kol haka jingiakhun quarterfinal haka lympung ialehkai 18 Above Football League Knockout Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Ia kane ka shikol ka 7 Wasa Utd kala thep lyngba ka penalty kaba la shut da u Tyrchain Buam haka minit kaba 56.
Kane ka shikol kala biang pura iaka 7 Wasa Utd ban khur namjop bad ban rung sha ka semifinal ha kane ka lympung.
Lashai ka sngi ka jingiakhun quarterfinal kaba ar kanlong hapdeng ka Lutituber Ialong pyrshah iaka Kseh Sylle Ialong.
Mynta ka sngi ka Meghalaya United Front (MPUF) bad ka Jaintia Youth Federation (JYF) kila khang iaki ar tylli ki skul bym burom iaka sngi shuti ha baroh kawei ka jylla halor ka jinglehkmen iaka Seng Kutsnem ka sngi ban kynmaw burom iaka jingseng iaka Seng Khasi.
Kine ki ar tylli ki skul kiba plie ki dei ka Morning Glory Secondary School bad ka Oxford Secondary School kiba don ha Ladrymbai, East Jaintia Hills District.
Kine ki ar seng kila phah khang ia kine ki skul bad nakaliang ki nongpyniaid jong kine ki skul kila kohnguh bad mar mar kila phah leit phai iing iaki khynnah skul.
U MLA ka Raliang u ma Comingone Ymbon  ula kren bynָñiaw halor ka jingkhlain ka jingkylla niam haka shnong Raliang.
“Ka niam tynrai ka dei ka niam tip briew tip blei kaba dang kheiñ ïaka sang ka ma bad ki kam sniew kam smeh kiba bunjait ha sla pyrthei," la ong u ma Comingone Ymbon haba plie iaka jingshad tynrai kaba long ha madan Shrah Umphula Raliang haka jingpyndep iaka lehniam Kopati Puja.
Haba kren shuh shuh kum u kongsan u ma Comingone ula ong “Haka jingshem jong nga haka shisnem ka jingkylla niam ka khlain bha bad ka shnong Raliang ka dei kaba bun tam, hynrei phi kiba bat iaka niam tynrai phi dei ban pyrkhat bad ngam kwah ban kren bunktien.
" U Ma Comingone ula ong “Nga ngeit ba baroh ki niam ki hikai iaka ba bha, hynrei ngi dei ban ieit iala ka jong ka niam tynrai bad ban burom ia ka niam kiwei.
" “Nga dang bat iaka niam tynrai bad nga sngewsarong," ong u ma Comingone bad ula ong kumba long mynta ki samla kila sdang ban kyndit bynriew bad kila sdang bad ieit iala ka jong ka niam.
Ula ong ruh ba ai ba kane ka Kopati Puja kaba la lah ban pyndep mynta ka snem kan wanrah iaka roi ka par salonsar ia baroh u khun u raiot ka Elaka Raliang.
Shuwa kane kala don ka jinglehniam naduh ka por mynstep kaba kynthup iak Than Blai ha iung U Sohblai, Knia Puja ha law kyntang bad ka Shad Mastieh haka jingiadonlang u Dolloi ka Elaka Raliang ma Chawas Lyngdoh uba long u khlieh ka niam bad kiwei kiwei ki nongialam niam.
Hadien kane Lai U Sohblai (Wamon) U Wasan Nohblai bad ki paidbah shynrang sha Wah Umiuriem bad pyntuid iaka blei bad pynher ruh iaki ar tylli ki paro.
Ka Jaintia Hills District Chess Association (JHDCA) kala ioh nongkitkam thymmai na ka bynta ka samoi treikam jong u snem 2021-24.
Ha kane ka jingjied nongkitkam ka JHDCA kaba long haka 30 tarik u Risaw kala jied president ia ma Paiadaohi Lhuid, vice president ma Tenderly Dhar, Secretary Gautam CH Rabha, Assistant secretary Ma Dromi Lyngngiar, Treasurer ma Huron Y Buam.
La jied ruh iaki executive member 15 bad u nongai buit la jied ia u ma Philemon Lyngdoh uba la ju bat iaka kam president la bun bun snem.
Shuh shuh ha kane ka jingialang la jied ruh iaki nonghikai ban hikai iaki khynnah bad samla iaka jingialehkai chess bad la buh ka thong ban pynlong iaki jinghikai haka rynsan online bad offline ha ki sngi ban wan.
Ka jingdheng kali ha surok bah National Highway 6 ne ka surok Shillong Jowai kala ktah khlieh laka sngi namar ka jingmaramot surok.
Mynta ka sngi ruh kala don ka jingdheng kali ha ki bynta ka Mookyndur Puriang hadien bala sniew kawei ka trok kaba la wanrah iaka jingsahkut kali ha baroh arliang ka surok.
U Superintendent of Police, West Jaintia Hills District Bikram D Marak ula ong ba ki pulit pyniaid kali kila pyrshang katba lah ka bor ban pynlait iaka jingsahkut kali.
Haka juh ka por la kyntu ia baroh ki nongniah kali ban iatreilang bad iaid hala ka jong ka liang (lane) jong ka surok bad ban nym shim pass khnang ban lait ka jingsahkut kali.
Haka sngi ba Ar 24 ngut ki briew kila iabit thymmai iaka jingpang khlam COVID-19 bad da kane ka jingdon ki briew kiba dang shitom ka long 297 ngut ha Jylla.
Katkum ka jingpyntip ka tnad ka Koit ka Khiah, ki briew kiba ïabit thymmai ïa kane ka jingpangkhlam ki kynthup na EGH: 2, EKH: 14, RBD: 1, WGH: 2 bad WKH: 5.
Ki nongpang kiba la ioh pat iaka jingkoit ki don haduh 23 ngut.
Kine ki kynthup na EGH: 2, EJH:1, EKH: 17, RBD: 1, WGH:1 bad WJH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84293 ngut bad napdeng kine 82529 ngut kila ïoh ïa ka jingkoit bad 1467 ngut kiba ïap nalor ki briew ba dang shitom.
Ka East Khasi Hills kadon 213 kiba dang shitom ne active case, West Khasi Hills 19, West Jaintia Hills 11, Ri Bhoi 14, West Garo Hills 17, East Jaintia Hills 3, East Garo Hills 20.
Ha ki saw tylli ki district, ka South West Khasi Hills, North Garo Hills, South West Garo Hills bad South Garo Hills mynta la bun bun sngi ym don mano mano ba iabit thymmai iaka jingpang khlam.
Ka 23 tarik u Naiwieng ka dei ka sngi “SENG KUT SNEM", ka sngi ka ba ngi rakhe kynmaw burom ïa ka jingseng ïa ka Seng Khasi kaba long ka Seng trai ri trai muluk kaba ïeng rangbah ban da ban ker ban phira ban sharai ïa la ka jong ka jaidbynriew.
Kane ka sngi kan ïai sah bad kan ïai long ka sngi bakhraw jong ka jaidbynriew hi baroh kawei.
Kane ka long ka sngi jong ka jingkyrsiew ïa ki khun ka ri ban sngewsarong ban ïeid bad ban tyngkai ïa la ka jong ka jinglong tynrai kum u Khasi.
Ka jinglong jingman jong ka synshar khaddar, ka seng shnong seng thaw kaba thymmai bad ka jingwan krih ban shong ban sah ha Shillong ha ka spah snem kaba khatphra ka la pynlong ïa u khun khasi ban jngai na ka niam ïing niam sem, niam shnong niam thaw bad niam it niam hima.
Kadei ruh ka por jong ka jingwan ban paswut jong ki lyer jong ka jingkylla kiba mih na ki bor synshar bad na ka pyrkhat nongwei kiba la ktah bha ïa ka pyrkhat tynrai jong ka jaidbynriew.
Ha kum kane ka por, joit ieng rangbah ki  Khraw Pyrkhat, ki Khraw Jutang kiba long ki ‘Rangkynsai ban seng ia ka Seng Khasi da ka jingthmu ban ïada ïa la ka Ri na ka jingshah ïalam bakla bad ba ka thymmei pyrkhat tynrai kan neh kan khien.
Ka Seng Khasi Kmie mynta u snem ka rakhe ïa ka jingïaid lynti kaba 122 snem naduh ba la seng ïa ka ha ka 23 tarik u ‘Naiwieng, 1899.
Lada ngin kyrtiang dien sha kine ki 122 snem ba la ïaid, ka Seng ka la ïeng rangbah jwaiñ ban pynneh pynsah, pynphuh pynphieng bad ban pynshai sha ka pyrthei ïa kaei sap longbriew kaba ka jaidbynriew ka don.
Naduh ba la seng ïa ka, ka Seng Khasi ka angnud ban tehsong ïa ka jaidnynriew Khasi hi baroh kawei.
Namarkata, ka khot ka pyrta, ka khroh ka kjor ïa baroh ki para Ri bad ïeit ban ri ïa la ka jinglong ba kyrpang kum ka jaidbynriew namar la seng ïa ka jaidbynriew katkum ka Hukum bad ka Jutang Hok.
Lehse ka jingseng ïa ka Seng Khasi Free Morning School ha Mawkhar ha ka 20 tarik u Jymmang, 1921 kan dei kawei na ki bynta bad ki kam kaba ka Seng ka la shim ka ban shongshap ha ki jingmut jingpyrkhat jong kiba bun.
Ka jingseng skul da ki seng, ki kynhun bad ki ‘riew shimet kam dei kaei kaei kaba ngim pat ïohi ha kane ka Ri jong ngi khamtam ha kine ki sngi kiba mynta.
Ka jingsdang seng ïa ki skul rit (Minor School) ha Ri Khasi ka la sdang naduh ka pdeng jong ka spah snem kaba khatkhyndai bad ka ïai neh ha kane ka kyrdan da bun bun snem namar kam don ka jingangnud na ki nongseng skul ha kito ki por ban kyntiew sha ka kyrdan High School.
Dei naduh ki snem 1875 ter ter ba la lah ban ïohi ïa ka jingsdang ban seng ïa ka Skul Entrance kaba nyngkong eh da u Rangbah Jeebon Roy Mairom bad kiwei ki ‘riew rangbah kaba la tip kum ka Shillong Zillah High School.
Haba kane ka Skul ka lah kiew rasong bha da ka jingwan bun ki khynnah skul, ka Sorkar ha u snem 1880, ka la pynïasnoh lang noh (amalgamated) bad kawei ka Mission Proceeding High School, Mawkhar bad la tip noh kum ka Shillong Government Boys’ High School kaba mynta.
Ha ki por jong ka jingsynshar nongwei, ïa ki skul ha kine ki jaka ki jong ngi, la ai pynïaid ha ki sahep jong Welsh Calvinistic Methodist Mission, kane ka long ruh wat ïa ki skul sorkar.
Ki lynnong kiba hikai ha ki minor school ha kato ka por, ki dei kiba na kiba la shu pynkylla sha ka ktien khasi na ki jingthoh kiba sot na ki kot niam kaba ki la wanrah.
Kaba mih na kane ka long, bun ki khynnah kiba ïoh ban leit skul, ki la shah pynklet noh ïa la ka jong ka pyrkhat khasi bad kane ka wanrah ïa ka jingïasngew pher hapdeng paradoh parasnam.
Kane ka la pynsyier ïa ki rangbah khasi jong kato ka por bad ki hap ban pyrkhat da kumwei pat.
Ha ka 20 tarik u Jymmang, 1921 la seng ïa ka Seng Khasi Free Morning School ha ïingseng ha Mawkhar.
Ka jingsdang ïa kane ka Skul da ka Seng Khasi bad khamtam eh da u Rangbah Rash Mohon Roy Nongrum ka dei namar ka jingangnud ban ai jinghikai bad pynsan ïa ki khynnah ha ki tynrai, nongrim bad ka jingthmu jong ka Seng Khasi.
Kane ka Skul Seng Khasi ka thmu ruh ban ïarap khamtam ïa kito ki khynnah kiba wan na ki longïing longsem kiba duna ha ka jingïoh jingkot.
Ki lynnong kiba kane ka skul Seng Khasi ka ai jinghikai, ki dei da ki kot ba la thoh hi da ki nongthoh khasi kum ki jong u Babu Jeebon Roy, Babu Sib Charan Roy, Babu Radhon Singh Berry bad kiwei.
Ha kane ka Skul la pynngam jylliew ha ki khynnah ïa ka Akor Khasi, bad ym tang ban shu pynpule, hynrei pynspel lyndet ban sngewthuh ïa ka kot, “Ka Jingsneng Tymmen shaphang ka Akor Khasi" jong u Babu Radhon Singh Berry.
Ka jingkyntait jong u Rangbah Rash Mohon Roy, kum u nongseng ïa kane ka Skul, ban bud ïa ki lynnong katkum ba la bthah da ka sorkar ka la pynlong ïa kane ka Skul ban duh ban ïoh jingïarap na ka, kumta une u Rangbah nongseng ïa ka Skul, u la hap ban kdat ïa shibun ki dieng pyngkiang, ban kiew ïa ki thiep bad hiar ïa ki jur bad trud ï’u maw u dieng ban pynïaid sha khmat ïa ka Skul.
Ki nong ïaleh laitluid jong ka Ri India kiba kynthup kum u Lala Lajpat Rai, u Mahatma Gandhi bad kiwei ki la noh synñiang sha kane ka Skul ha ki por jong ka jingsynshar nongwei.
Hadien ba ka Ri ka la ïoh ïa ka jinglaitluid na ka jingsynshar nongwei, ka la don ka jingkyrmen na ka liang ki nongïalam jong ka Seng Khasi ban dang ïoh shuh shuh ïa ka jingïarap.
Ïa kane ka Skul Seng Khasi kaba la sdang ha ïingseng Khasi ha Mawkhar la pynkynriah noh sha Jaïaw na ka daw jong ka jingkhim than eh ka jaka bad kaba la tip mynta kum Seng Khasi Higher Secondary School, Jaïaw kaba la kynjoh mynta sha u mawmer jong ka jingdap shispah snem.
Ka Jylla mynta kan rakhe pyndonburom ïa ka jingdap sanphew snem ka jong ka bad ka Ri hi baroh kawei pat kan rakhe ïa ka jingdap pura hynñiew phew san snem jong ka jingïoh jinglaitluid na ka synshar nongwei.
Ka Seng Khasi ka rakhe pyndonburom ruh ïa kane ka jingïaid lynti jong ka Seng Khasi Higher Secondary School, Jaïaw sha ka jingdap pura shispah snem.
Ai ba ka Skul Seng Khasi kan ïai bteng ka jingaijinghikai ïa ki khynnah ha la ka nongrim jong ka jaidbynriew.
Mynba ka Ri ka dang shah synshar ha ki bor nongwei, ka la don ka jingpyrshang ban pynpait pynpra ïa ka jaidbynriew ha ki rukom bapher.
Ha kine ki sngi kiba mynta, ngi bynñiaw ban ïohi ïa shibun ki jingkynthoh khamtam ha ki rynsan jong ka ‘social media’ kiba phiah ïa ka jaidbynriew da ka thaiñ ka dong kaba ngi wan, ka ktien ka thylliej kaba ngi kren bad kiwei pat ki bynta.
Ki jingbeiñ ki jingkynthoh kiba kum kine kim phalang ïa ka Akor Khasi bad ka jinglong sot synlar ka jaidbynriew.
Lada ngi dang dei ban sarong ïa la ka jinglong jaidbynriew ka jong ngi, ngi dei ban tip bad sngewthuh ïa ka nongrim kaba ka jaidbynriew ka ïeng.
Namar ngi im ha ka por jong kiba bun ki jingïapher wat la ngi long kawei ka jaidbynriew, ngi donkam namarkata, ban ïa ‘burom markylliang’.
Namar katta ka khubor Seng Kut Snem 2021 ka long ban buh ïa ka mat ban “burom mar kylliang" kum ka thong ha ka jingim ka jongngi kaba man la ka sngi.
Ka burom mar kylliang ka dei ban long ha baroh ki liang, la ha ka ïing ka sem, ki para marjan ki marpa, ha kano kano ka kynhun bad lympung kabangi don bad khamtam eh ha ka imlang sahlang baroh.
Ngin kynmaw ba ïa ka jaidbynriew la seng nongrim ha ka hok ka shikyntien bad ka kamram jong ngi ka long ban hikai bad pynsngewthuh ïa ki long mynta ïa ka jingjylliew jong ka jingmut jong kine ki kyntien.
Ka leh meng lehkhraw kan ym ïalam sha ka jingïabeit hynrei sha ka lynti jong ka jingïapra.
Ngi dei ruh ban kiar na kiei kiei ki bym dei hok bad ki bym shong nia.
Khatduh ïawai, ka khublei Seng Kut Snem basuk basaiñ ïa baroh ki parakur ki parakha bad ngin ïa kitbok kitrwiang markylliang ba ngin ia shem bha shem miat ha baroh ki liang bad ba  ngin ‘ïa sei ki soh bathiang’.
Da u Paia B.
Synrem.
Ka Lumshnong YWSC, Donaskur SC bad ka Shymplong Sc kilong sa lai tylli ki kynhun kiba la ioh rung sha ka semifinal haka ialehkai football kaba pyniaid da ka Elaka Narpuh Sports Association (ENSA) kaba long ha Umkiang.
Kane kala wan hadien ba kine ki lai kynhun kila khur jingjop haka jingiakhun quarter final kaba long mynta ka sngi.
Baroh lai tylli ki jingiakhun quarter final la rai iaka rem ka jop da ka jingiashut tie breaker.
Ka Donaskur FC kala jop da 4-3 iaka Lumshnong YWSC B.
Ka Shymplong SC  kala jop da 3-2 iaka Lumsohskie FC.
Ka Lumshnong YWSC A kala jop da 4-3 iaka Umkiang SA.
Ka jingiakhun semifinal ha kane ka lympung kanlong haka 24 tarik une u bnai.
11:45 AM Ratacherra Lumtrom FC vs Donaskur SC.
1:30 PM Lumshnong YWSC A vs Shymplong Sc.
Ka Khasi Students’ Union (KSU) Wapung Unit kala pynkup burom ia ki 31 khynnah skul ba pass bha haka eksamin SSLC bad HSSLC da ka ‘2nd Maitshaphrang Academic Award 2021’ ban pynshlur shuh shuh iaki haka pule ka puthi jong ki haka 20 tarik une u bnai.
Ki khynnah ba ioh ia kane kane ka award ki kynthup ki khynnah skul  na ka Shnong Wapung Shnong, Wapung Skur, Mookhep, Tuberkmaishnong bad ka Tuber Shohshrieh.
Ha kane ka sngi ka KSU kala pynkup burom ruh iaki ar ngut ki nonghikai kiba la ioh iaka District Award haka Teachers Day jong une u snem kiba kynthup ia u Ma Heipor Uni Bang, Headmaster KB Memorial SS, Wapung bad ka Kong Phahdakaru Vicomevity Siangshai, Head Teacher, Wapung Skur Govt LP School Wapung.
La pyllait paidbah ruh iaka sur jngrwai ‘Wat Aili’ kaba la pynbit pynbiang da ka KSU Wapung Unit.
Ha kane ka jingpynkup burom la iadonlang u president ka KSU central body Lambokstarwell Marngar uba long kum u kongsan, u symbud kongsan u ba dei ruh u Deputy CEM ka JHADC Lasky Rymbai, ki nongialam ka KSU na kylleng ki tnad bad kiwei kiwei.
Ka Jaintia Students’ Union (JSU) kala ai jingiarap sha ka longiing kaba iakynduh iaka jingjia kaba sngewsih naka jingpluh ding haka shnong Ummulong, West Jaintia Hills District.
Kumban shu pynkynmaw kane ka jingjia pluh ding kala jia haka Sngi U Blei ha kaba ki ar ngut ki shipara kila duh ei iaka jingim jong ki haka por ba ka kmie jong ki, ka Kong Mansuk Challam ka leit saitjain.
Kum ka dak ban sngewlem, ka JSU central body bad JSU Moodymmai Unit kaleit jngoh ia kane ka longiing bad iarap da ka song pisa.
Ka JSU ka phah iaka jingsngewlem ia kane ka longiing bad sha baroh kiba ieit ba thoin ka longiing.
Ka JSU kala kyntu ia ki paradoh parasnam ban kner la kti jingiarap sha kane ka longiing kaba la duh luit khoit iaka iing ka sem bad u kba u khaw.
Ka Medical XI kala jop 9-0 kol pyrshah iaka Agriculture XI haka jingiakhun football Inter Office kaba la tip kum ka 8th U Kiang Nangbah Memorial Trophy kaba pyniaid da ka Meghalaya State Government Employees’ Federation (MSGEF) kaba long haka sngi Nyngkong ha Kiang Nangbah Stadium.
U Babeto Lamare ula kylla long u namtam ha kane ka jingkhur namjop ka Medical XI hadien ba ula iioh ban khyrwit iaka hattrick da kaba thep saw kol marwei haka mnit kaba (8, 43, 45, 50).
Kiwei kiba iarap ban thep kol na kaliang Medical ki kynthup ia u Romeyo Biam (62,72) bad mar shikol da u Hesper Tariang (32), Nehlang Bareh (58) bad u Samekhadle Lamare (70).
Haka sngi Nyngkong 28 ngut ki briew kila iabit thymmai iaka jingpang khlam COVID-19 bad kiba shitom ne active case ki don 296 ha Jylla.
Katkum ka jingpyntip na ka tnad ka Koit ka Khiah kine kiba iabit thymmai ki dei na EKH: 22, RBD: 2, WGH: 1, WJH: 2 bad WKH: 1.
Ki nongpang kiba la ioh pat iaka jingkoit ki don haduh 12 ngut.
Kine ki kynthup na EKH: 8, RBD: 1 bad WGH: 3.
Ka jingdon jong ki briew bala ïabit ïa kane ka jingpang khlam ha Jylla baroh ka long 84260 ngut bad napdeng kine 82506 ngut kila ïoh ïa ka jingkoit bad 1467 ngut kiba ïap nalor ki briew ba dang shitom.
Ka East Khasi Hills kadon 216 active case, West Khasi Hills 14 case, West Jaintia Hills 12, Ri Bhoi 14, West Garo Hills 16, East Jaintia Hills 4 bad East Garo Hills 20.
Ka Seng Kutsnem ka dei ka sngi kyrpang jong ka Jaidbynriew Khasi Khara Hynñiewtrep Hynñiewskum.
Dei ha kane ka sngi myn shispah arphew-ar snem mynshuwa, kata haka 23 tarik November (Naiwieng) 1889, ba la plie mawnongrim ïaka “KUT" ne ka “KYNROH" ba la jer kyrteng “SENG KHASI" kaba mut ka seng jong u paid Khasi Khara, kaba ïeng haka nongrim ban phira ban sharai ïa ki hok ki riti kiba la mih la kyrsoi naka thymmei ka tynrai jingwan longbriew jong u khun Khasi Khara Hynñiewtrep Hynñiewskum naduh na mynnyngkong.
La tei ïa kane ka “KUT" haka por ka aïom ba ïabyrshem ka snem rim bad ka snem thymmai ban long kum ka SENG KUTSNEM.
Ki longshuwa ki manshuwa ki da kheiñ ki da buh janai ïaka por ka ïa jong ka jingseng ka jingplie ïa kano kano ka kam kaba ïahap bad ka jinglongtynrai jong ka Jaidbynriew, ki shim ïaka aïom ka samoi kaba ïahap katkum ka jingkheiñ bnai ka jingkheiñ snem tynrai u Khun Khasi Khara.
U bnai Risaw u bnai Naiwieng la kheiñ ba dei ki bnai ïabyrshem jong ka snem rim bad ka snem thymmai, dei na kata ka daw la seng la plie ïaka Seng Kutsnem ha u bnai Naiwieng.
Kaei kata ka “KUT" ne kaei ka “SENG KHASI"? Ka KUT ka dei ka kynroh ka kper kaba ïada naka jingwan pynthut jingwan pynwit ne ka jingwan thombor jong kiwei pat kiba nabar.
Ka Seng Khasi ka dei ka Sengbhalang jong u Khun Khasi Khara kaba ïeng haka nongrim kum ka kynroh ka kper ban ïada ban pynneh ban pynsah ïaki hok ki riti, ki niam ki rukom kiba la mih la kyrsoi naka thymmei ka tynrai longbriew manbriew jong u Khun Khasi Khara Hynñiewtrep Hynñiewskum.
Balei la seng la plie ïaka Seng Khasi? Hato ngi donkam ïaka kynhun kum ka Seng Khasi? to ngin phaidien khyndiat ïaka mynnor.
Sharum jong ka snem 1700 (Common Era), ka Jaidbynriew Khasi Khara ka don hapdeng ka jingimsuk ka jingimsaiñ, ym don kano kano ka jingpynwit ka jingpynthut haki kam Niam ki kam Rukom, ki kam Riti ki kam Dustur.
Ki kur ki kha haka Ri ki im laitluid ban pyndep hok ïala ki deiti ki Niam ki Rukom hala ki ïing ki sem, hala ki shnong ki thaw, hala ki raij ki hima bad kumta ter ter, katkum ka pyrkhat tynrai kaba la wan hiar haka Jaidbynriew na mynnyngkong ka sngi ka jingwan longbriew u Khun Khasi Khara.
Ki Niam ki Rukom, ki Riti ki Dustur ki roi ki san naduh na ïing na sem haduh haka imlang ka sahlang, kata naduh ka synshar ïing, ka synshar kur, ka synshar shnong, ka synshar raij, ka synshar elaka, ka synshar hima bad kumta ter ter.
Ka jingngeit ha U Blei Nongthaw Nongbuh ka long ka Hok kynti jong iwei pa iwei.
Ym don lynti ban ngeit da kumwei pat.
“Ka Hok ka long tang maka ka lynti kaba ïalam ïaka jingim jong iwei pa iwei sha U Blei Nongthaw Nongbuh".
Hynrei naduh ka snem 1740 ter ter, ki kharlieh ne ki phareng kiba la jopthma kylleng ka pyrthei ki wan jopthma ïaka Ri baieid jongngi.
Ki kharlieh kim lah shah ban ïohi ïaka jinglong ïatylli jong u Khasi kum ka Jaidbynriew, kumta ki wadbuit wadlad ban pynpait ban pynpra.
Ki kharlieh ki sdang ban pynthynrei ïaka ngeit ka mane, ki hikai ïaki kur ki kha ban isih ban ibeiñ bad ban ïalehpyrshah ïa kiei kiei kiba ki Longshuwa ki Manshuwa jongngi ki la saiñdur janai ban tei ïaka longbriew ka manbriew haka nongrim jong ka Hok.
Ki kharlieh ki hikai ban isih ban ibeiñ bad ban ïaleh pyrshah ïaki Hok, ki Riti, ki Dustur, ki Niam ki Rukom bad kiwei kiwei ki jinghikai tynrai kiba la roi kiba la san naka thymmei jingwan longbriew jongngi.
Ki khang ban ïashim bynta haki shad ki kmen.
Ki khang ban pynkhuid ïaka metïap da kaba thang.
Bad shibun kiwei pat ki jingpynthut ki jingpynwit ki wanjia haka Jaidbynriew.
Ki kharlieh ki ïeng da ka buit arsap arphong ban shukor ïaka Jaidbynriew ba lui lui jongngi, ki kynnoh riew khlem Blei, nongmane ksuid, riewngeit bieij bad kumta ter ter, ha kajuh ka por pat ki pynap shrip da kaba khroh ïaki kur ki kha ban bud ban pdiang noh ïaka Niam ka Rukom kharlieh jong ki, bad ki da tyrwa syndon ban ai ïaka bneng la kumba kata ka bneng ka dei kaba ki thaw maki.
Kane ka jinglehbuittuh jong ki kharlieh ka la jop shisha, bun ki kur ki kha ki liat bad ki phet noh nala ka Niam la jong, ban leit bud noh ïaka Niam kharlieh.
Ki kur ki kha kiba la bud ïaka Niam kharlieh ki sdang ban pyni-bor ban ïaleh pyrshah ïa ki Riti ki Dustur, ki Niam ki Rukom ba ju leh ha ïing ha sem, ha shnong ha thaw, ha raij ha hima.
Ki longkñi ba la bud niam kharlieh kim treh shuh ban pyndep ïaki jinglehniam ha ïing ha kur, ki nongkitkam ha shnong ha thaw, ha raij ha hima ba la bud ïaka niam kharlieh kim treh shuh ban pyndep ïaki jinglehniam ha shnong ha thaw ha raij ha hima.
Ym don nongsharai shuh ïa ki kam niam kam rukom haka Jaidbynriew.
Ka Jaidbynriew ka mad ïaka jingorpait arliang.
Ka Jaidbynriew ka la hiardor shaba palat haka longbriew ka manbriew, haduh ba ki kharlieh ki da nud ban kynnoh nongleh pap ïa baroh naduh ki kmie ki kpa haduh ki khyllung ki khynnah, ki mei-ieid ki mei dot bad khlem map wat ïa i khyllung ba dang shu kha.
Bad ym i don jingkyrmen shuh ïaka Jaidbynriew ban dang khiekhlieh haki Riti, ki Dustur, ki Niam ki Rukom.
Kane ka jingpynjot jingpynpra jong ki kharlieh ïa ki tynrai jong ka Jaidbynriew da ki buit pynisih ïala ka jong, ki buit jingpynkylla niam, ka la pynmong pynsngewsih ïa kiba bun ki kur ki kha kiba ieid ïala ka Jaidbynriew.
Hapdeng kata jingsngewsih jingkhuslai haka Jaidbynriew, la wan kyrsoi bor ka bor Blei ha ki katto katne ki riewrangbah bad samla.
Kata ka jingkyrsoi bor ka patied haka jingmut jingpyrkhat jong kita ki rangbah bad ki samla ba ki dei ban leh ei ei naka bynta ban ïada ïaka Jaidbynriew.
Kita ki rangbah bad ki samla ki sdang ka jingïaphylliew jingmut para maki na ka por sha ka por, bad ki buh artat ïaka ka phang “Ba donkam palat ban don noh ka kynhun ne ka seng ka ban long kum ka nongsharai, ka ban ïada, ka ban peitngor, ka ban hikai ka ban batai, ka ban btin ka ban ïalam bad ka ban ïarap ka ban ïakhien ïaki kur ki kha kiba ïaineh ïaiskhem hala ki Riti ki Dustur bad ki Niam ki Rukom".
Khatduh ki shim ïaka rai rangbah ban pynkha noh ïa kata ka Seng kaba ki la pun la buh jingmut la bun snem.
Kumta la pynkha ïa kata ka seng haka 23 tarik November ka snem 1899.
Ïa kata ka seng la jer kyrteng ka Seng Khasi, bad ïaka sngi bala pynkha ïaka Seng Khasi la suit la shor kum ka Seng Kutsnem.
Ka sngi Seng Kutsnem, namarkata, ka dei ka sngi kyrpang ka sngi khraw jong ka Jaidbynriew.
Ka sngi bala tei ïaka Kut ban ïada ban sharai ïaki Hok ki Riti ki Niam ki Rukom jong ka Jaidbynriew.
Ka dei ka sngi jingpyneh-rngiew ïaka Jaidbynriew.
Ka dei ka sngi khraw ka sngi kyrpang ban burom bad ñiewkor ïaka Hok Longbriew Manbriew jong U Khun Khasi Khara.
Ka dei ka sngi khraw ka sngi kyrpang ban burom bad ñiewkor ïaki trai Muluk ki trai Jaka.
Ka dei ka sngi khraw ka sngi kyrpang ban burom ban ñiewkor ïaka Sambynta Blei ka Buhbynta Blei.
Ka dei ka sngi khraw ka sngi kyrpang ban burom ban ñiewkor ïaka Mei Ram-ew, ïaka Mei Mariang.
Ka dei ka sngi khraw ka sngi kyrpang ban burom ban ñiewkor ïaka Jingstad ka Jingshemphang jong ki Longshuwa ki Manshuwa.
Ka dei ka sngi khraw ka sngi kyrpang ban kynmaw burom ïaki nongseng jong ka Seng Khasi.
Ka dei ka sngi khraw ka sngi kyrpang ka sngi ka jingsaiñdur thymmai ban tehsong ïaki kur ki kha kiba ïaiksoh hala ka Riti ka Dustur ka Niam ka Rukom katkum ka pyrkhat tynrai U Khun Khasi Khara lyngba ki matkam bala bynshet haka Seng Khasi.
Khublei Seng Kutsnem ïa baroh ki kur ki kha haka Ri.
Khublei Da u Rilang Khonglam & Rgh.
Run Khonglanoh Riwar Mihngi, Nongthymmai Kyndiar, Pynursla.
U Bah Pius Khriam ba juh Khot ieid Babu Pius uba shong ba sah ha ka dong Moowamon kaba hap hapoh ka shnong Mihmyntdu, u la khlad noh na kane ka sla pyrthei haka 22-11-2021 ha ka rta kaba 75 snem.
La kha ia u Babu Pius haka 03-04-1946 ha ka shnong Jongksha bad u la poi shongkha bad ka Kong Crescentia Pasi kaba na ka shnong Moopasi ka ba hap hapoh ka West Jaintia Hills District.
U la trei kum u Catechist jong ka Balang Katholik Parish Jowai la palat 40 snem eiei bad haduh ba u la leit noh na kane ka pyrthei u dang bat ia katei ka kam.
U la ieh shadien ia ka kurim bad 9 ngut ki khun.
Ia ka met basah jong u yn tep lashai ka sngi ka 23-11-2021 ha u lum jingtep ka Balang Katholik Mihmyntdu ha ka por 1baje nohsngi.
Kawei ka longkmie ba kynnoh shah iehbein ha u lok jong ka kala mih shakhmat ban pan jingiarap iaka hok ki khun na Federation of Khasi Jaintia and Garo People (FKJGP) Khliehriat Circle bad na ka One Stop Centre, Khliehriat, East Jaintia Hills District.
Kane ka longkmie kala kynnoh ba u lok jong ka uba shong ba sah ha katei hi ka district, ula lehbeiñ iaka bad lai ngut ki khun khlem da ai bai bam iaki khun ki kti mynta la hynniew bnai bad mynta ka im haka jingkordit.
Katkum ka jingujor sha ka One Stop Centre, kane ka longkmie kala ong ba mynta la hynniew bnai une u lok ula pynduh bai bam iaki khun.
Kane ka longkmie kala ong ba mynta ki im haka jingim kaba kordit ban siew bai skul khun, bai siew bai wai nalor ban pynbiang iaka bam ka dih ki khun.
Kane ka longkmie katkum ka shithi ujor sha ka One Stop Centre kala dawa ba une u kpa ki khun jong ka, u dei ban ai bhah iaki khun na ka jingdon jingem jong u khnang ba kin ioh iala ka hok.
Ka FKJGP Khliehriat Circle hadien ba kane ka longkmie kala ujor mar mar kala pyntip sha ka One Stop Centre, ha ka jingiadei bad kane khnang ban pynioh jingiarap ia kane ka longkmie bad kitei ki lai ngut ki khun.
Ar ngut ki shipara kiba haka rta 5 bad 2 snem kila duh ei iaka jingim hadien baka ïing jong ki kala shah bam duh haka ding mynta ka Sngi U Blei.
Ka khubor kaba iohlum kane ka jingjia kala jia haka por shiteng sngi haka por baka kmie kine ki khynnah kaba tip kyrteng kum ka Man Challam kala leit saitjain.
La iathuh ba kane ka iing kaba don kham pajih na ki jaka ba bun iing briew (ka jaka kaba tip kum ka Wah Kyndiah), kat haduh ban iohi ki briew ka ding kala ioh bam duh iaka iing bad kitei ki ar ngut shipara shynrang.
Ki Pulit pynlip ding bad ki Pulit ka Ummulong ruh kila poi hakatei ka jaka, hynrei ka ding kala dep bam shngiam ia katei ka iing bad ki jingdon jingem baroh.
Haka Sngi U Blei 21 ngut ki briew kila iabit thymmai iaka jingpang khlam COVID-19 bad da kane ka jingdon jong ki briew kiba shitom kalong 280 ngut ha Jylla.
Katkum ka jingpyntip ka tnad ka Koit ka Khiah, 21 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 280 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 2, EKH: 18 bad WGH: 1.
Ki nongpang kiba la ioh pat iaka jingkoit ki don haduh 31 ngut.
Kine ki kynthup na EGH: 1, EJH: 1, EKH: 26, Ri Bhoi: 1 bad WKH: 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 84241 ngut bad napdeng kine 82494 ngut kila ïoh ïa ka jingkoit bad 1467 ngut kiba ïap nalor ki briew ba dang shitom.
Ka East Khasi Hills kadon 202 active case, West Khasi Hills 13, West Jaintia Hills 10, Ri Bhoi 13, West Garo Hills 18, East Jaintia Hills 4 bad East Garo Hills 20.
Ka Indian Red Cross Society (IRCS), West Jaintia Hills Disrtrict kala bteng ban pynlong iaka prorkam iarap para briew kaba la tip kum ka ‘Distribution of Humanitarian Aid’ sa haka skul Shilliangmyntang Secondary School.
Ka IRCS kala sam iaki jain kup thiah haka sngi Saitjain haka jingialang kaba long ha phyllaw ka skul kaba iadonlang ki dkhot ka School Managing Committee u Dr.
H Talang bad u Pynhunjai Talang haka jingialang kaba pyniaid da u Hanpaia Nongpluh, Life Member IRCS.
La ioh jingkren na ka kong Arki Lamare, Head Teacher Shilliangmyntang Secondary School bad ruh kyrpang ki jingkren jingbatai shaphang ka Indian Red Cross Society na u Ohiwot Laloo, Secretary IRCS, West Jaintia Hills Unit.
Ka School Managing Committee Shilliangmyntang Secondary School kala pynpaw iaka jingsngewnguh iaka IRCS bad kala kitbok kitriwiang ba ki nongialam bad ki dkhot jong ka kin nang la ban ai ka jingshakri ka jong ki sha ki para briew.
Ka Executive Committee Elaka Lakadong haka jingialang kaba long mynta ka sngi kala pynbna bala thaw iaka Elaka Lakadong Sports Association (ELSA) na ka bynta ban kyntiew iaki kam ialehkai hapoh ka elaka baroh kawei.
La suit la shor iaka kyrteng ka Elaka Lakadong Sports Association (ELSA) haka jingialang executive committee jong ka elaka kaba long haka 6 tarik une u bnai haka shnong Umlatdoh.
Ka jingialang kala rai da kawei ka sur ban thaw iaka synjuk na ka bynta ban peit aka kam ialehkai sports hapoh ka elaka ban sain dur iaka jingialehkai ki khynnah bad samla na ki 10 tylli ki shnong.
Kine ki shnong ki kynthup iaka Lakadong Umlatdoh, Lakadong Ummat, Lad lakadong, Umlyngsha, Lama, Natbor, Borghat, Pdengwahkhynriaw, Demlakang bad ka Kwator.
U Dolloi ka Elaka u ma Oldwing Shadong ula pyllait paidbah iaka shap (logo) ka synjuk bad la pynskhem ruh iaki nongkitkam ka synjuk.
Executive Member Na ka liang u Dolloi u la kitbok kitwriang ia kane synjuk (ELSA) bad ba kan lah ban treikam katkum ka thong bad ka jingthmu na ka bynta ban kyntiew iaka kam ialehkai.
Ka Ratacherra Lumtrom kala jop da 1-0 kol pyrshah iaka Ratacherra CSC haka jingiakhun quarterfinal ka lympung ialehkai football ka Elaka Narpuh Sports Association (ENSA) kaba long ha Umkiang haka sngi Saitjaiñ.
Ia kane ka kol jop ka Ratacherra Lumtrom la thep da u Brinald Khyriem haka minit kaba 41 kaba la biang pura iaka ban khur iaka namjop bad buh jaka ialade haka kyrdan jong ka semifinal ha kane ka lympung.
Haka sngi Nyngkong jong ka taiew ban wan, ka jingiakhun quarterfinal kan long hadpeng ka Dona Skur pyrshah Lumshnong YWSC B, Shymplong FC pyrshah iaka Lumsohskie SC bad ka jingiakhun kaba khatduh kan long hapdeng ka Lumshnong YWSC A pyrshah iaka Umkiang Sports Association.
Kawei ka ATM card jong ka State Bank of India la ioh tam na Jowai.
Kane ka ATM kadei kaba don iaka kyrteng Akmenlang Pohshna.
Kiba dei trai phone ha une u number phone +919863012113.
Haka sngi Saitjain 32 ngut ki briew kila iabit thymmai iaka jingpang khlam COVID-19 bad da kane ka jingdon jong ki briew kiba shitom ne active case ka long 290 ngut ha Jylla.
Katkum ka jingtip naka tnad ka Koit ka Khiah kine kiba iabit thymmai iaka jingpang khlam ki kynthup na EGH: 1, EJH: 1, EKH: 24, RBD: 2 bad WKH: 4.
Ki nongpang kiba la ioh pat iaka jingkoit ki don haduh 28 ngut.
Kine ki kynthup na EGH:1, EKH: 18, RBD: 1, SGH:1, SWGH: 1, WGH: 3, WJH: 1 bad WKH: 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 84220 ngut bad napdeng kine 82463 ngut kila ïoh ïa ka jingkoit bad 1467 ngut kiba ïap nalor ki briew ba dang shitom.
Ka East Khasi Hills kadon 210 ngut ki active case, West Khasi Hills 15 case, West Jaintia Hills 10, Ri Bhoi 14, West Garo Hills 17, East Jaintia Hills 5 bad East Garo Hills 19.
Ka Khasi Students’ Union (KSU), Narpuh Circle kan pynkup burom iaki samla ba pass bha ha ki eklsamin da ka 10th Mait Shaphrang Academic Award 2021.
Ia kane ka khusnam (Award) yn sam sha ki samla pule ka thaiń Narpuh kiba wan ha ka kyrdan 1st Division haka exam SSLC, HSSLC, Degree bad kiwei kiwei ki kyrdan jingpule jong une snem 2021.
Iaka prokram pynkup burom yn pynlong ha 25/11/2021 ha Lumshnong Community hall ha ka por 12 baje mynsngi.
Ka KSU kala kyntu ia baroh kiba la ai kyrteng ban wan ha katei ka sngi khnang ba ka jingthmu kan long kaba iaid beit iaid ryntih.
Ka Mukhla Raij SC kala jop da 2-0 kol pyrshah iaka Caroline Colony haka lympung ialehkai 18 Above football League Knockout Tournament kaba pyniaid ka West Jaintia District Sports Association (WJDSA) kaba long ha Kiang Nangbah Stadium haka sngi Saitjain.
Ka Mukhla Raij kala ioh thep ia kitei ki 2 kol haka kylla miet lyngba u Deibormi Shylla haka minit kaba 62 bad 72.
Baroh kine ki kynhun kila rung sha ka quarterfinal ha kane ka lympung ka ban sdang naduh 23 haduh 26 tarik une u bnai.
Ka jingiakhun quarterfinal kaba nyngkong kanlong hapdeng ka 7 Wasa Utd pyrshah iaka Panaliar SC.
Kaba ar kan long Luti Tuber Ialong pyrshah iaka Kseh Sylle Ialong.
Kaba lai hapdeng ka Pasyih Cultural pyrshah iaka Caroline Colony.
Ka jingiakhun kaba khatduh kanlong hapdeng ka Mukhla Raij pyrshah NewHill SC.
Ka Wahiajer Sports Club kala khot wer iaka club bad ki kynhun sha ka jingikhun 6th Open To All Invitation Football tournament ka ban long ha Wahiajer ha u snem ban wan.
Ka Wahiajer SC kala pyntip ba khusnam ka long T.
3 lak, ka lahduh kan ioh rah iaka song pisa T.
2 lak bad ka lahduh ba ar T.
1 lak kynthup ki trophy.
Ka bai rung T.
3000 bad yn pdiang tang 32 kynhun.
ka tarik ba khatduh ban pynpoi bai entry ka long haka 20 tarik Nohprah 2021.
Iaka jingtip ba kham bniah sngewbha phone ha une u no 8787611280.
Ka Raij Raliang kum ba ju long man la u snem kan pynlong iaka Ka Kopati Puja (Noh Blai) naduh ka 22-24 tarik une bnai ha Raliang, West Jaintia Hills District.
Haka 23 tarik ka don jinglehniam Than Blai (wamon), Pomblang, ka shad pastieh hapoh Khloo Blai naduh ka por 6 baje mynstep.
Hadien kane kan don ka Cultural Prokram ha madan Shrah-Phula, Raliang.
U MLA ka thain ma Comingone Ymbon un wan sakhi ia ka prokram kum u kongsan.
Na ka liang u Dolloi Elaka Raliang, u ma Chawas Lyngdoh, u khlieh jong ka niam ha katei ka Raij u la khot bad wer sngewbha ia ki paidbah ka bri u Hynniewtrep Hynniew-skum ban wan sakhi ia katei ka lehniam tynrai.
U Ma Thombor Shiwat, Chief Executive Member (CEM) Jaintia Hills Autonomous District Council (JHADC) ula ong ba ka konsil ka dang dei ban ioh haduh T.
63,76,86,901/- naka bhah (share) hadpeng ka sorkar bad ka konsil na ka khajna Major bad Minor Minerals bad kumjuh na ka khajna motor vehicle tax.
U CEM ula ong ia kane haka dorbar tlang ba shisngi ka konsil kaba long haka sngi Thohdieng haba iakren iaka mat iakren (motion) kaba la wanrah da u nongialam ka liang synshar u ma Awhai Andrew Shullai halor ka jingduna pisa ka konsil bad ban pyniaid shakhmat iaka kam ki jam ka konsil.
U ma Thombor ula ong ba na kane ka T.
63 klur, ka khajna na ka bhah dewiong (Major Mineral) kalong T.
48,18,11,649/-, na ka Minor Mineral ne u mawshun kalong T.
12,83,47,654/- bad na ka Motor Vehicle Tax kala kot T.
2,75,27598/-.
U ma Thombor ula ong shuh shuh ba ki dang don ruh ki khajna kiba hap ban iakren pynbeit bad ka sorkar kiba sah naduh u snem 2014-15, 2015-16 bad 2016-17.
Kane ka mat iakren ba wanrah u para dkhot kadei kaba kongsan khnang ba ki para dkhot hapoh ka iing dorbar kin ioh jingtip halor kumno la pyniaid iaka konsil wat hadpeng ka khim ka khait bad ka hiran ka pla tyngka konsil, la ong u ma Thombor bad ong artad “Kane ka Executive Committe kadei kaba sniewbok tam namar hadien ka jingwan lyngshop ka khlam kala wanrah iaka jingtynjuh nalor bym ioh iaki khajna haka por kaba biang na ka sorkar.
" Ha kaba iadei bad ka jingai NOC bad ka khajna ba dei ban iohlum na ki karkhana, ki nongialam kiba hashuwa jong ngi kila bakla ban shna iaki jingiakut kaba la wanrah jingeh pat ia ngi kiba shim pateng ban ksaid ban thaw ki lad ki lynti kumno ban tem iaka jinglait rud ka khajna shabar ka pla tyngka, ong u Ma Thombor.
U Ma Thombor ula ong ba mynta kane ka Executive Committee kala trei shitom bad shna ia ki ain ki kyndon ban teh iaki karkhana khamtam ki Coke factory ne ki karkhana sain rnga dewiong haba ai NOC bad kumno ban ioh khajna nalor ka NOC naka jingpynmih ne ka nong jong ki.
Shuh shuh ula ong ba kila pyrshang ban buh iaka khyrdop (Monitoring Check Gate) ha ki karkhana ban ioh shim jingkhien jingdonkam mar pohkhyndew ki karkhana, hynrei namar ka sorkar kam ailad kane ka kam kala sahteng.
“Kane ka EC kaba mynta kala pyrshang har rukom ki jingpyrshang, hynrei ba don kiwei pat ki bor, ka pyndkoh iaka jingthmu ka EC kaba ngi kum ki MDC ngi kylla long kum ki diengpynkiang lada ngi pyrshang ban trei na ka bynta ban pynbha iaka konsil," ong u CEM.
Kawei pat ka daw kadei ka jingbun palat ki nongtrei ka konsil kaba shem jingeh bha ban pyndap iaka tulop bad kane ka EC kaba mynta kala sangeh shi syndon ban thung nongtrei ban iakhun pynduna iaka jinglut ka konsil.
Ka Sorkar kala ai ksai ban ai ka bhah ka konsil shuwa ka Christmas bad iaka bhah kiba rim ruh ka pynbeit iaka jingkhein jingdiah ka dang iaid shait shait.
“Lada ngi ioh ia kane ka bhah kaba ngi dei ban ioh kan kham pynjem iaka jingeh ka konsil," la ong u ma Thombor.
U Andrew Shullai shuwa ban weng iaka motion kaba ula wanrah haba kren ula ong “Ngi sngewthuh iaka jingeh, hynrei ka EC ka dei ban pyni da ka kam ban khot ruh iaki karkhana dewbilat ban ai jingpynshai balei kim kohnguh ban siew iaka khajna kiba ki dei ban siew.
" “Kaei kaba EC ka leh dei ban pyni da ka kam, ym ban shu shong kli kti bad ban don ka thong ban pynjem iaka jingeh halor ka jinghiran ka ioh ka kot ka konsil," la ong u Ma Andrew.
U Andrew ha kane ka mat iakren ula dawa na EC ban pyndam ruh iaka NOC kaba la ai sha ka sorkar na ka bynta ban ker sainar shiah kaba la pyndam ha u snem 2017 bad la pynim biang na ba ka bynta ker sainar na Jaliakhola (BP- No.
1299) haduh Dawki (BP NO.
1273) kaba iasam pud ka Jylla bad ka Bangladesh.
Lada iaid shakhmat kane ka jingker 6000 acre ka jaka ki paid ka thain War kin duh noh iaka jaka.
Ula ban biang ba ka konsil ka dei ban don ka thong haka rukom treikam khnang bad pynthikna ba shuwa ka Christmas ka konsil kan ioh ban siew iaka tulop kaba sah kumjuh ka advance tulop jong u bnai Nohprah ba ki nongtrei kin ioh lehkmen.
Kiwei kiwei kiba iashimbynta ha kane ka mat iakren ki dei u Deputy CEM Ma Lasky Rymbai, Winning Garland Sungoh, Phasmon Dkhar, Arbor Hima Darnei nalor u MDC ka liang pyrshah Holando Lamin.
U Ma Thombor Shiwat Chief Executive Member (CEM) jong ka Jaintia Hills Autonomous District Council (JHADC) haka dorbar tlang kaba long haka sngi Thohdieng ula ong ba jur ka pressure (jingpynbor) naka bor synshar district ka West Jaintia Hills ka konsil kala hap ban ai NOC ban ker sainar shiah.
U Ma Thombor ula ong haba jubab iaka jingkylli hato don em ka NOC kaba ai ka konsil halor ban shim jaka ban ker sainar shiah khappud Indo Bangladesh Border Fencing.
Ula ong ruh ba kila ai iaka NOC da ka jingshah pynbor khnang baka jingker sainar shiah ha khappud India Bangladesh kan iaid beit.
Halor kane u Ma Holando ula ong kumno ka konsil kala ai NOC haba bun ki jaka u paidbah kan shah ktah bad ka jaka ka heh haduh 6000 haduh 8000 acre jaka rep jaka riang.
Ula ong ruh ba haka jingialang paidbah halor ka jingker sainar shiah ka bor district hapoh ka jingpyniaid u DC la ong baka jingker sainar kan long katkum ka sur u paidbah.
U Ma Holando ula dawa naka konsil ban pyndam iaka NOC bad kyntu iaka konsil ban pynbeit shuwa ia kane ka kam bad ki trai jaka kiba shah ktah haka jingker sainar shiah ha War Jaintia.
U Ma Thombor ula ong ba la ai iaka NOC katkum ka shithi kaba la ioh na ka bor synshar district bad ba un sa shong pyrkhat biang ia kane kam bad u la kular ban iakren bad u DC ka West Jaintia Hills.
Sa 5 tylli ki karkhana Coke Factory kila ioh No Objection Certificate (NOC) naka Jaintia Hills Autonomous District (JHADC) ban saiñ rnga dewiong ha rilum Jaintia.
Ia kane la ong da u Chief Executive Member (CEM), JHADC ma Thombor Shiwat haba jubab iaka jingkylli kaba la wanrah da u nongialam ka liang pyrshah u ma Awhai Andrew Shullai, uba la buh iaka jingkylli katno tylli ki Coke Factory baka JHADC kala ai NOC naduh u bnai Iaiong 2021 haduh 31 Risaw 2021 haka dorbar tlang haka sngi Thohdieng.
U CEM ula ong ruh ba ka konsil hadien ba kala dep bishar bin pa bin iaki kot ki sla bad ki kot ki sla ki shnong bad elaka ki ai iaka NOC.
“Ngi buh ruh iaki kyndon ba kine ki Coke Factory kin ai ka bhah kaba 5 percent n aka jingioh nong ka jong ki nalor ka bai renewal iaka NOC," la ong u CEM.
Kumba long mynta ka rilum Jaintia kala jyllei da ki Coke Factory bad ka jingdon kine ki Coke ha East Jaintia Hills kala kynjoh sha ka 40 tylli.
Hashuwa kane u ma Ma Andrew ula kylli hato ka karkhana Star Cement kala dep ioh ne em iaki Trading License ban kit ban bah ki trok kit dewbilat kiba ka pyniaid, ka jubab na u EM ba dei khmih iaka tnad Taxation u ma Wining Garland Sungoh kalong em bad ula ong ba na kaliang ka tnad kaba u dei khmih kan sa shong bishar halor kane ka kam namar ha kaba iadei bad ka jingai trading license iaki bar jylla kala don ka jingpyrshah naki synjuk.
Ka Lumsohskie FC kala jop da 2-0 kol pyrshah iaka Umstain B bad ka Lumshnong YWSC B 1 kala jop da 1-0 kol iaka Chiehruphi SYWC B haka jingikahun pre quarter final ka Elaka Narpuh Sports Association (ENSA) kaba long ha Umkiang haka sngi Thohdieng.
Ia ka kol jop ka Lumsohskie la thep da u Rahul Pohtam (22) bad Seilikus Dhar 35).
Katba iaka kol jop ka Lumshnong YWSC B1 la thep da u Jiyo Mukhi (46).
Da kane ka namjop ka Lumsohskie bad ka Lumshnong kila buh jaka ialade haka quarter final ka ban sdang lashai ka sngi 20 tarik.
Ka jingiakhun quarter final kaba nyngkong kan long hadpeng ka Ratacherra Lumtrom pyrshah Ratacherra CSC haka por 12:40 Pm ha madan shnong ka Umkiang.
Ka 1917iTEAMS kaba dei ka project jong ka tnad Agriculture, sorkar Meghalaya ka lah ioh ia ka nam lahduh ha ka ‘Digital Transformation in Agriculture’ ha  ka 4 th Digital Transformation Awards 2021 (Recognising Excellence in e-Governance) bala pynlong ha ka 18 th tarik u Naiwieng 2021 lyngba ka online platform namar ka jingpyndonkam ka jong ka ia ki bor Information Technology ha ka rukom trei kam kaba long ka lad jingiarap ia ki nongrep ha ka rep ka riang ka ri India.
Lyngba ka jingai jingmut u P Sampath Kumar, IAS, Ex- Commissioner & Secretary, Agriculture, ka 1917-Integrated Technology Enabled Agri-Management System (1917iTEAMS) kadei ka rukom pyntreikam thymmai kyrpang na ka bynta ki nongrep ha kaba iadei bad ka iew ka hat lyngba ka cloud based facilitation service na bynta baroh ki nongrep hapoh ka jylla Meghalaya.
La sdang ia kane ka project ha u bnai Nohprah 2017 ban pyniasnoh ia ki nongrep bad ka iew ka hat, da kaba pynbiang ia ki  kali ha ka dor kaba biang bad ban ai jingtip kham bniah shaphang ka rep ka riang.
Da ka jingdon mynta palat  88,000 ngut ki nongrep, 600+ ki nongthied, 400+ ki Farmer Groups kiba la dep register bad 18 tylli ki kali pick-up Agri Response Vehicles, ka 1917iTEAMS ka ai jingiarap ei lyngba u toll free nomber 1917, ka centralized database, ka Fleet Management System bad ka IVRS System.
Ka system kaba pyndonkam kadei kaba la shna kyrpang ryngkat ka jingiatreilang ka Digital India Corporation (DIC) jong ka Ministry of Electronics and Information Technology, Government of India.
Ka 1917iTEAMS ka trei ratbah ban pyniasnoh ia ki nongrep bad ki nongthied bapher bapher kiba na ka jylla, na ka thain shatei lam mihngi, na ka ri India bad shabar ri ruh kumjuh, kaba la pynkiew ia ka jing shalan ia ki mar rep jong ka jylla sha ki iew ki hat shabar ri.
Ia ki kali la pyndonkam da ki shnong bapher bapher, ki nongrep, ki nongkhaii, ki nongthied, ki groups bad ki kynhun bapher, bad kane ka la iarap ban pynpoi ia ki mar na kylleng ki jaka sha ki iew kiba kham heh.
La kyrshan ia ka 1917iTEAMS da ka department jong ka Agriculture & Farmers’ Welfare bad ka ia trei ryngkat bad ki departments jong ka Animal Husbandry & Veterinary, Fisheries, Planning, Finance, Law, Information Technology, Water Resources, Dairy, Ka Indian Council of Agricultural Research (ICAR), Ka Central Agriculture University (CAU), MBDA bad ka State e-Governance Mission Team (S.
e.
M.
T) kaba la wanrah kham jan ia ki mat trei kam jong ka sorkar sha ki nongrep da kaba shu phone.
Ka jingtreikam lang bad ka Meghalaya Institute of Entrepreneurship (MIE) kaba lamphrang kum ka PMU barim ka la pynlong ka jingiadei kaba khlain bad ki agripreneurs jong ka jylla bad ka la iarap ia ki ban thied ia ki mar rep na ka jylla baroh kawei bad ban process bad die pat shabar.
Ha u snem 2020, ka 1917iTEAMS ka la lah ban nang pynbun ia ki kali da kaba lum lang ia ki kali iew ban pyndap ia ka jingdawa ha ka por lockdown.
Lyngba kine ki kali ARV, ka 1917iTEAMS ka la lah ban pynduna ia ki jingduhnong ki nongrep da kaba pynkit mar mar ia ki mar rep ha ka por kaba biang.
Ki nongthied ruh kiba la dep register bad ka 1917iTEAMS ki la thied bad pynpoi ia ki mar rep sha ki nongdie wholesale bad nongdie dukan ha ka por lockdown.
Da ka jingiatreilang bad ka NARI Fresh jong ka East Khasi Hills District Cooperative Milk Union Ltd, ka 1917iTEAMS ka la lah ban iarap ban sam bad pynpoi ia ka Chief Minister’s Quarantine Care Package sha ki 22,375 ki longing ha ka por lockdown.
Ha ka lockdown mynta u snem 2021, ka 1917iTEAMS lyngba ki Home Delivery Agencies, ka pyntrei kam ruh da ka farmgate procurement model ban thied beit na ki nongrep na ki shnong bapher bapher.
Ka Pasyih Cultural SC kala jop 6-3 kol pyrshah iaka Mulang Ialong haka 18 Above Football League Knockout Tournament kaba pyniaid ka West Jaintia District Sports Association (WJDSA) kaba long haka sngi Thohdieng.
U Hammylliñ Dkhar u pleiar ka Pasyih ula kylla long u namtam ha kane ka jingioh khur namjop ka Pasyih hadien ula khyrwit iaka hattrick 4 kol da ka jingiohthep marwei 4 kol ( 24,30,44,77).
Ar kol la iarap thep d au Shaniah Dkhar (22, 46).
Katba na kaliang ka Mulang Ialong la thep mar shikol da u Pynskhem Mulieh (26), Waibhah Shylla (40) bad u Tellme Mulieh (68).
Ka kynhun ialehkai jong ka MeECL XI kala jop da 3-1 kol pyrshah ïaka MLP (DEF) haka jingiakhun InterOffice 8th U Kiang Nangbah Memorial Trophy kaba pyniaid da ka Meghalaya State Government Employees’ Federation (MSGEF) kaba long ha Kiang Nangbah haka sngi Thohdieng.
Ha kane ka jingiakhun ka MeECL kala tam shuwa 1 kol haka kylla step lyngba ka kol kaba la thep u Pearlydreen Khyriemujat haka mint kaba 8 bad kane ka kol kala neh haduh bala wai ka kylla step.
Haba la wan ban bteng biang iaka jingiakhun haka kylla miet ka jingiakhun kala shongshit khamtam ba ki nongkyrshan ka MLP kila wan shongshit ban sakhi iaka jingiakhun.
Baroh arliang mamla kila iakhun tyngeh ban ñion markylliang ban ioh thep kol bad dei ha ka minit kaba 51 ka MLP kala lah ban tan kylla iaka jingiakhun sha ka jingiakhaid lyngba ka kol u Everstarly Rynjah haka minit kaba 51 kaba mih paw haka dur jong ka Penalty.
Hynrei kane ka jingtrei shitom ka MLP kala shah theh umpjah hadien ba kumno re kumno u nongialehkai jong u la bakla thep sha ka kol lajong haka minit kaba 64.
Une u nongialehkai uba bakla thep u dei u Heavenly Lamare.
Da kane ka jingiarap thep ka MLP, kala ai mynsiem iaka MeECL ban ialehkai bha bad kala ioh ruh ban thep sa shi kol lyngba Pearlydreen Khyriemujat ha ka minit kaba 74 kaba la biang pura ban khur iaka nam jop.
Ka KSU Narpuh Circle ka pynpaw ka jingsngewlyngngoh ia ka jingkynnoh u bah Vincent Pala MP Lok Sabha na Shillong Seat ia kiba pyrshah halor ka jingiap ki dohkha ha Wah Lukha, da kaba u la kynnoh ba kiba pyrshah ki dei kito kiba kwah pisa.
Ka KSU ka kwah ban buh jingkylli mano ba ioh pisa kiba pyrshah iaka jingiap ki dohkha ne kiba iashah iaka company Star Cement.
Ngi sngewlehraiñ ba kat u MP ba jied u paidbah da ka jingieit bad jingshaniah un pynmih kum ia kitei ki kyntien.
Ia kane u la kren ha ka sngi ba plie ia kor Ultrasound bad Anaesthesia jong ka Dr Norman Tunnel Hospital Jowai haka 17 tarik Naiwieng.
Une u MP u kheiñ kor shibun ia ki kharkhana dewbilat ban ia ki paidbah ka jylla.
Kat u MP u briew bastad ba shemphang un kren kum kine ki kyntien kaba ktah mationg ia kiba ioh sngew.
Une u MP u la iaroh ruh ia ki kharkhana dewbilat ba kim ju pynmih satia ia ki jakhlia.
U la kam u tip shai lyngba ki research bad u la tikna ba ka jingiap ki dohkha ha Wah Lukha kam dei na ki karkhana dewbilat ka Star cement.
Wat u nongrep u nongbylla u tip tikna ba ka jingiap ki dohkha ha Wah Lukha naduh u snem 2007 ka dei thik na ki kharkhana dewbilat ba don ha Narpuh.
Lada u MP u la dep leh research, te hato u tip haduh katno ka PH Level ka um jong ka Wah Lukha bad Wah Lunar? Haduh katno ka Copper Sulphate ka don bad ka Acidic.
Nangno ki mih kine ki Copper Sulphate bad ka Acid ba pynkylla bih iaka wah.
Lada u MP u la ioh lum ia kita ki research te ngi kyrpad ia u ban pynmih paidbahkhnang ngin tip baroh.
Ka seng ka lyngngoh ruh ba ha jaka ba u MP un ai jingkren ha ka jingiadei bad kita ki kor Ultrasound bad Anaesthesia bad kumno ban pynbha iaka health system haka jylla baroh kawei, pynban u kren shaphang Star Cement la kum u brand ambassador ka company ban ai certificate ba kadei ka Company kaba khuid.
Kaei ka jingmut jong u ban iaroh iaka Star Cement? Ka don jingiadei aiu ka Star Cement bad katei ki kor test jingpang, ka jingai ka jong ki ka dei lyngba ka Corporate Social Responsibility (CSR) kaba ki dei hok ban ai, kata 2 percent na ka jingioh nong jong ki bad kane ka 2 percent kam don jingmut hato kila dep maramot ia kaba kila pynjulor.
Ka seng ka kyntu ia une u MP ban kham adkar u thylliej ba kan ym pynmong ia kiwei.
Ki sengbhalang bad ki paidbhah ki don hok ban pyrshah ia ka jingiap ki dohkha, ki donhok ban kynnoh ia ki company, namar ha u 2007 ka Wah Lukha ka khuid khlir khlir.
Baroh ki cement plant ki don ia ki Captive Thermal Power Plant ba pynmih bording lyngba u dewiong, kito ki jaboh ba mih lyngba kitei ki Power plant shaei ki leit.
Lah ban pynkynmaw ruh ba ka Topcem Cement mynshym snem kam shym la submit ia ka Water Compliance report sha ka Ministry jong ka Environment.
Kane ka company ka la buhrieh ia katei ka report.
Ngi tharai u MP badonburom jong ngi u tip khambha ia kata.
Ngi kynthoh hangne ba kita kiba pyrshah ki dei ki bympat ioh pisa, te kiba kyrshan imat ki la ioh pisa tharai.
Ha jaka ba u MP un iada ia u paidbah, hynrei u iada pynban ia ki company, ka jingma kaba khraw ban ioh kum kine ki nongmihkhamt.
Da u KS Suchiang.
President KSU.
Narpuh Circle.
Haka sngi Thohdieng 38 ngut ki briew kila iabit thymmai iaka jingpang khlam COVID-19 bad da kane ka jingdon jong ki briew kiba dang shitom kalong 286 ngut ha Jylla.
Katkum ka jingpyntip ka tnad ka Koit ka Khiah, 38 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 286 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 6, EKH: 26, Ri Bhoi: 1, WGH: 2, bad WKH: 3.
Ki nongpang kiba la ioh pat iaka jingkoit ki don haduh 23 ngut.
Kine ki kynthup na EGH: 1, EKH: 16, Ri Bhoi: 3, WGH: 2 bad WKH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84188 ngut bad napdeng kine 82435 ngut kila ïoh ïa ka jingkoit bad 1467 ngut kiba ïap nalor ki briew ba dang shitom.
Ka East Khasi Hills kadon 204 kiba dang shitom ne active case, West Khasi Hills 13, West Jaintia Hills 11, Ri Bhoi 13, West Garo Hills 20, East Jaintia Hills 4, East Garo Hills 19, South West Garo Hills 1 bad South Garo Hills 1.
Ka ïingbishar jong ka West Jaintia Hills kala rai pynrem ia u Sujit Deb Nath da kaba set phatok haduh 7 snem bad 10 snem hapoh ka kyndon aiñ Section 376 IPC bad hapoh ka kyndon aiñ Section 6 jong ka POCSO Act ha ryngkat bad ka kuna kaba mar T.
20000/- ha kine ki ar kyndon.
Ka ïingbishar kala pynmih iaka hukum haka 27 tarik Risaw 2021 bad ka iingbishar kala rai ba u Sujit un pyndep ia kane ka jingshah pynsaja ha phatok haka juh ka por.
Une u Sujit u donkti ban lehbijot ia kawei ka khynnah kaba dang 13 snem ka rta kaba la jia ha u bnai Nailar 2013.
Katba u Edwin Sungoh, ka ïingbishar kala rai pynrem ia u ban set phatok shi jingim ryngkat bad ka kuna T.
50,000/- katkum ka kyndon 302 IPC.
U Sungoh u donkti ban pyniap iaki ar ngut ki briew kiba kynthup ia u Lur uba la tip kum u Lo Rabon bad ka Lakma kaba tip kum ka Kma Sungoh ha iing sah jong ki ha Khliehrangnah Lum Moochai ha u bnai Jymmang 14 tarik 1992.
Ka ïing bishar kala pynmih ia kane ka hukum ban rai pynrem ia u Edwin Sungoh haka 5 tarik Naiwieng 2021.
Ka Synjuk Waheh Chnong Jowai haka sngi Palei kala leit ïakynduh ïa u Deputy Commissioner, West Jaiñtia Hills District, Garod LSN Dykes, IAS na bynta ban ïakren halor ka jingbymtreikam ka jingkhang khlong maw khlong shyiap bad ka jingtheh khyndew ha Wah Myntdu wat hadien ba ula pynjari da ka kyndon aiñ 144 CrPC.
Ha kane ka jingïakynduh la ïalam da u President ka synjuk u Ma Alan Niangti haka jingiadonlang u General Secretary U Ma Riquoma Rq Laloo bad u Ma DH Pde Tresurer ka Synjuk.
Na ka liang u DC ula kyntu ïaka synjuk ban peitngor bad ban shondur ïa kino kino kiba leh pyrshah bad na ka liang jong u khnang ban ioh leh ia kaba donkam.
Ka synjuk kala dawa na u DC ba dei ban pynshitom ia kiba leh pyrshah khnang ban lah ban iada iaka jingjaboh ka wah Myntdu.
Haba ïadei bad ka jingkieng foot over bridge ne ka jingkieng kaba iaid tang ki nongiaid lynti kaba pynïasoh ïaka skul Mazzerello bad Marianhill kaba shong synjor na ka jingsarang, synjuk kala kyrpad ia u DC ban pynduh noh ïa katei ka jingkieng.
Na kaliang u DC ula ïathuh ba ula ïaleh ban wad ki lad ki lynti hynrei namar ba kadei ka lynti iaid kaba kongsan haka leit ka wan un sa peit kumno ban leh khnang ban pynkloi ïaka kam.
Nalor ka Synjuk ka dawa ruh ban maramot iaka light ha khmat ka DC ophis, khnang ban shai haka por mynmiet.
Shuh shuh ka synjuk kala ai khublei ia u DCba iatreilang bad ka synjuk ha kino kino ki kam bad ka ai khublei ruh ia ka Jowai Municipal Board bad u MLA Jowai ma Wailadmiki kiba shimkhia ban pynioh iaki borti ban bret iaki ñiut ba pyut bad ki bym pyut kiba la sam ha kylleng ki shnong ha sor Jowai.
Ka synjuk kala khot ka jingiatreilang u paidbah ban wanrah iaka khuid ka suba.
Ki 7 tylli ki sengbhalang kynthup iaka KSU, JSM, JSU, EJNC, FKJGP, HANM bad HNYF kila dawa na u MLA Khliehriat uba long ruh u Myntri Sorkar u ma Kyrmen Shylla ban dawa pynsangeh shuwa iaka jingpynkynriah kam ia u Deputy Commissioner, East Jaintia Hills District u Bah Ethelbert Kharmalki.
Ha kane ka jingiakynduh kine ki nongialam sengbhalang ia u Kyrmen Shylla haka sngi Palei kila ai da ka dorkhat ban dawa pynsangeh iaka jingkynriah kam ia u DC.
Kine ki 7 seng kila ai por haduh ka sngi Nyngkong bad lada ka sorkar ka iaid shakhmat ban pynkynriah kin pynlong da ka jingiakhih paidbah.
Katkum ka dorkhat kaba kila ai sha u ma Kyrmen, la ong ba u Bah Kharmalki ula shimti iaka kam ha u bnai Nailur (September) 2020 bad ula lah ban wanrah iaka jngshynshar khaddar kaba don jingiajanbad ka bor synshar district bad u paidbah khamtam ki nongialam shnong.
Kum u DC ula jop ban pyntreikam ia kiba bun ki skhim sorkar kynthup iaka COVID-19 vaccination.
Kine ki 7 seng kila ban ba ka samoi treikam jong u ruh kam pat kut bad une u DC u don ka thong ban wanrah iaki kam pynroi haka district ha ki bnai ban wan, kumta ka sorkar kam dei ban leh kyrkieh ban kynriah ia u na ka kam DC.
Kine ki 7 seng kila dawa na u Kyrmen ba u dei ban tuklar ia kane ka bad ban iakren bad u Myntri Rangbah bad ban pynsangeh mardor iaka jingthmu ban kynriah na ka kam DC, East Jaintia Hills District.
Ka Ratacherra CSC, Umkiang SA bad ka Donaskur FC kila buh jaka ialde haka kyrdan jong ka quarter final hadien ba kila jop haka jlympung ialehkai football ka Elaka Narpuh Sports Association (ENSA) ha Umkiang haka sngi Palei.
Ka Ratacherra CSC kala jop da 1-0 kol iaka Mynkre FC.
Ia kane kakol la thep da u Shiningstar Myrmen (57).
Haka jingiakhun ka Umkiang SA kala jop 1-0 Wahiajer Narpuh FC A.
Ia kane ka kol ka Umkiang la thep da u Ker Pala (18).
Ka Donaskur FC kala jop daka tie breaker 4-3 pyrshah iaka Kuliang FC.
Ka tnad Dairy Development kaba hap haka tnad Animal Husbandary and Veterinary kala pynkhreh shait shait ban shna iaka Processing Plant ne ka jaka ban pynmih iaka dud haduh 10000 litre haka shi sngi na ka shnong Mukhla, West Jaintia Hills District.
Ia kane la ong da u Director Dairy Development Bah LS Shangpliang haba kren kum u kongsan haka jingialang plie paidbah iaka jaka die dud bad ai jinghikai iaki nongdie dud kaba la pynlong da ka District Implementing Agency, Jowai halor ka phang Milk-A Complete Food ne ka dud ka jingbam kaba biang nadong shadong ban bam kaba long ha conference hall ka ophis u District Animal Husbandary and Veterinary Officer, Jowai ha Mynthong hala sngi Palei.
Ia kane ka jingai jinghikai la pynlong kum shibynta ka jingrakhe iaka jingdap 50 snem ka Jylla.
Kane ka jaka die dud kaba tip kum ka Milk Parlor ka don ha khyrdop ban rung sha ka ophis u District Animal Husbandary and Veterinary Officer, Mynthong, Jowai.
Shuh shuh u Bah Shangpliang ula ong haba kren halor ka dud ka jingbam kaba tei iaka met u briew khamtam iaki khyllung khynnah haduh kiba rangbah.
“Haduh mynta dang bun kiba ym pat shim iaka dud kum ka jingbam kaba long kongsan, hynrei haka dud kiba dih iaka ki ïoh iaka ka symboh jingbam kaba biang (balanced diet)  kaba ïarap ban tei ïaka met u briew bad ïoh ruh har rukom ki vitamin kaba ïarap ban ïakhun ïaki jingpang," la ong u Bah Shangpliang.
U Bah Shangpliang ula ong ka India watla ka long kaba khlaiñ eh ban pynmih dud bad ka wan nyngkong haka pyrthei baroh, hynrei ka Jylla bad ka District West Jaintia Hills hi ka dang duna haka rukom pynmih dud bad dih iaka dud.
“Ka sorkar pdeng lyngba ka National Programme for Dairy Development ka iarap iaki nongri masi da kaba kyrshan bad pynkupbor iaki ban pynmih shibun ka dud kaba lah ban shna har rukom ki jingbam," la ong u Bah Shangpliang bad bynrap “Ha West Jantia Hill ruh ka Diary Development ban pynshlur iaki nongrep kan pynkhie im iaka Milk Union khnang ba kin pyniaid hi iaka Processing Plant ha Mukhla kaban pynmih dud haduh 10000 litre haka shi sngi.
" Ka tnad Diary kan ai ka jingpynshlur iaki nongrep bad nongpynmih dud ban pyniaid iew iaka dud.
Lyngba kane ka jaka pynmih kan wanrah iaka lad iohkam iohjam bad la kyntu iaki nongrep shimkhia ia kane ka kam ban kyntiew iaka ioh ka kot ialade shimet bad iaka district bad ka jylla baroh kawei, la ong u Bah Shangpliang.
Hadien ka jingialang plie la don ka jingialang ai jinghikai iaki nongdie dud kumjuh iaki nongrep.
