3)Jingieit tyngka jongpha kongthei,Haduh katne ka long,Ïa longrynieng pha pynjot ei,Sa tang ki siej khongpong.
4)Ko khun samla ka juk mynta,Wat long kum ka Tongsoh,Ïa spah pyrthei wat bieit ruma,Jingtim ka kur phin ioh.
5)Ban pynsngewsih ia la ka kur,Ka buh jingma ia phi,Shim ko samla kane ka sur,Ba nga la ai ia phi.
6)Samla shynrang nga ong iaphi,Wat peit tang ia ka dur,Namar lada bakla lynti,Phin hap leitphai ïingkur.
7)Ko ki samla kynthei jong ngi,Ïa phi baroh nga ong,Wat biej ia spah u mynder ri,Lah paradoh la jong.
(Na u myllung ka ri Lyngngam,K.
Langrin).
Shillong: Ka JSU Shillong Circle lyngba u Publicity Secreatry u Tiphimi Rymbai, u lah ong ba ka jinglaitlan ka nongpang COVID 19 ha Shillong kaba sah ha Nongrim Hills ba dei ban kynnoh beit ia ka jingleh bymsuidniew ka sorkar.
Ha ka jingshisha lah dei ban buh ia ka nongpang sha ki quarantine center ki ba lah mang kyrpang kum ha kane ka por, hynrei phewse ki phah ban shong jngai (quarantine) pynban ha ing ban lait na ka jingpur u khniang sha kiwei.
Ka seng JSU Shillong circle ka phah da ka khubor kaba shai sha ka sorkar ba ka dei ban shim khia ia ki nongpang kiba ngat na une u khniang wat lada ki dei kiba malu mala ruh, namar ban khein sting kan buh kylla ha ka jingeh ia ki paid nongshong shnong baroh kawei.
Ka seng ka la ong, ba haduh mynta ym pat lap naei u wan poi une u khniang bad mano ba wan rah ia u, hynrei ka sorkar ka dang khein sting bad ka seng ka lah ong sa katno ngut hap ban shong quarantine sah lada kiba ioh ia u ne u khniang ki dang lait lan kumne.
Kumta ka seng ka kyrpad ia ka sorkar ba ka dei mardor ban buh ha ki jaka ba kyrpang ia ki nongpang bad ym dei ban buh ne pynsah ha ki ing sah lajong.
Shillong: Ka Tnat Rel jong ka Sorkar Pdeng (MoR) ha ka jingiakren bad ka Tnad ka koit ka khiah jong ka Sorkar Pdeng (MoHFW) bad ka Tnat Kam pohiing jong ka Sorkar Pdeng (MHA) ka lah rai ban sdang biang ka jingiaid katto katne ki rel kit passenjar naduh ka 12 tarik Jymmang,2020 ha ka rukom kaba jai jai.
Yn pyntreikam khatsan jur ki rel kyrpang (laiphew tylli ki rel) naduh ka 12-05-2020 katkum ki jingtip ba bniah ba la kdew harum.
Shillong: U Symbud myntri rang bah ka Jylla u bah Prestone Tynsong, ha ba iakren bad ki lad pathai khubor u la ong ba ka sorkar jylla kam pat lah ba lilam ia u dewiong u ba don ha ka jylla khlem da ioh jingbit na ka Coal India Ltd.
U la iathuh ba ka NGT ka la shah ia ka Coal India Ltd  ban lilam  ia u dewiong u ba long 2 lak metric ton na ka 32 lak metric ton ha ki bnai ba la dep hynrei kane ka la shuh sah kut na ka daw ka jing pynjari ia la lockdown ha ka Ri baroh kawei.
U la ong ruh ka sorkar jylla kam  lah ban pyndonkam ia u dewiong ha ka jylla namar ba ka Coal India Ltd kam pat dep ban die lilam  ia u dewiong ha ka jylla.
“Lada ka Coal India Ltd ka la dep lilam ia u dewiong, balei ngin don kam ban thied ia u dewiong na bar jylla, ngi la lah ban pyndonkam ia u dewiong ba don ha ka jylla"u la ong.
U la ong ruh ba ka jingshah jong ka sorkar ban thied ia u dewiong na ka jylla Assam kalong tang ia kito ki karkhana pynmih dewbilat kiba la dep ban pyntip ha ka sorkar bad kine ki karkhana pynmih dewbilat  ki hap  ban thied  ia u dewiong na Jylla Assam, namar ba kim lah ban trei kam khlem u  dewiong.
U la ong ruh ba shisien ba la ai jingbit na ka Coal India Ltd ban pyndonkam ia u dewiong u ba don ha ka jylla ngin ym donkam shuh ban thied ia u dewiong na bar ka jylla.
U la iathuh ruh ba baroh ki kali ki ba wankit ia u dewiong ki hap ban bud pyrkhing ia ki kyndon ki ba la pynmih da ka tnad ka koit ka khia shuwa ba kin rung sha kane ka jylla.
Shillong: Ka Synjuk ki Rangbah Shnong Bri Hyniewtrep (SRSBH) haka jing ialam u Bah R.
L Blah mynta ka sngi, ki la leit ban ia kynduh ia u symbud myntri rangbah ka jylla u bah Prestone Tynsong ban ai jingmut halor ka jing leit shaw iaki samla ba sahkut sha kiwei pat ki jylla ka ri India khamtam kito kiba leit phah sumar.
U bah R.
L Blah u la iathuh ba ka seng ka la ioh lum khubor ba ki don kumba 70 ngut kiba leit phah sumar ha Vellore ha Tamil Nadu kiba la sahkut bad kiba shem jingeh ruh wat ban ioh ki jaka sah ba shipor.
“Ka SSNBH ka kyntu ia ka sorkar ban pynbiang shwa ban leit shaw ia kito ba sahkut sha ki jaka ba ki leit phah sumar ne kiba shem jingeh haba dei bad ki marbam ne ka jaka sah" la bynrap u bah R.
L BlahU bah R.
L Blah u la ong ba ka SRSBH ka kyntu ruh ia ka sorkar ban pynbiang shwa iaka jing leit shaw iaki samla kiba sahkut sha ki jylla kiba dang lait na ka jing pang ‘corona virus’ bad hadien pat sah leit shaw sa ia kiwei pat.
Naka liang u bah R.
L Blah u la ong ba ka SRSBH kan sa lum jing ialang iaki rangbah shnong naka bynta ban wad jaka naka bynta ban phah sah iaki samla kiba wan na bar ka thain lam mihngi (NE) kiba shah ‘quanrantine’ kum haki skul me kiwei pat ki jaka ba thylli ha man la ki shnong.
Haba dei bad kiba ngat ‘COVID-19’, u bah R.
L Blah u la ong ba ka SRSBH ka kyntu iaka sorkar ba kam dei ban pynpaw kyrteng ia kito kiba ngat jing pang ‘corona virus’ hynrei kadei ban shu pynpaw daka jer daki nomber kumba leh ka jylla Karnataka.
“Kum shi bynta ban lait ka jing pynlehrain ia kiba ngat ‘COVID-19’ ne ia ka long ing ne iaka shnong ka thaw, ka sorkar ka dei ban shu jer da ki nomber ne da ki ‘Alphabets X,Y,Z’ iaki ba ngat jing pang ‘corona virus" la bynrap u bah R.
L Blah.
Naduh ki por mynshwa,ka jingiabeh ia ki mrad khaw kum u khla,ka dngiem,ki shrieh,etc ka ju don beit ha ki nongkyndong.
Don kiba beh da ka raid ne bor shnong kum ha ka beh Khla ki Nongtalang bad ka beh Dngiem ki nong Wahkhen.
Ka daw kalong ba mynshwa bun kiba dang rep krai,sohriew,u phan, ka shriew bad kiwei kiwei ki jait jingthung ba pyn kdang bad ai jingim ia ki nongrep.
Ka jingrep jong ki briew ia kine ki jingthung sha khlaw bad jaka ba kham jngai na shnong kam don jingmyntoi ei ei ruh lada kim lah ban iada na ki mrad khlaw kum ka dngiem,u shrieh kiba long ki nongtuh,ki nongpynjot bad nongpynjulor ia ka rep ka riang ki nongrep bapli.
Shisien ba la wan ka dngiem ne ki shrieh,baroh kawei ka lyngka rep ka la julor lut bad lehnoh ei ka jingtrei shitom jongki nongrep baroh shi snem namar ba kim ioh ei ei shuh.
Na kata ka daw,ki ju thaw lad thaw lynti kumno ban pyntieng ia ki.
Don kiba shna bad tied da ka kdor,don pat kiba shna da ka kynram sawdong ka lyngkha,bad don ruh kiba riam khnang ba kin ngat.
Lada ki ngat, tang uwei-ar ruh,kata ki la ia tieng bad sma ban wan tuh.
U khla pat ki ju siat ia u namar u bam lut ia ki jingri jingdup kum ki masi,ki blang,ki sniang ki syiar.
Wat ia u ksew ruh u khla heh u dang pyniap bad rah thik thik.
U khla,ka dngiem kim salia ban pyniap wat ia u briew ruh lada ki pyndom ne pynbitar ia ki.
Ha kine ki por pat,ka sorkar ka khang bad set phatok ia ki nongsiat ne nongpyniap ia ka dngiem,u khla,u myrsiang ne suri kiba long ki nongtuh bad nongpynjot ia ka rep ka riang bad ki jingri jingdup ki nongkyndong.
Ha ka jingshisha, ka sorkar ka dei ban pynshitom ia ki nongsiat mrad tang na kito ki khlaw ba la mana da ka sorkar kum ha ki national park/biosphere reserve/wife life sanctuary/reserve forests,ne protected forests,etc.
Hynrei, ha ki lawbah lawsan,ki unclass forest,ki khlaw ka pyrthei ka mariang kim da dei than ban pynshitom ne shim khia hynrei shu sneng shu kraw ne ai jingpynshai(awareness program) shwa ia ki khnang ba kin tip ne sngewthuh namar u Blei u la buh ka hok bad ka Hukum ia u khun bynriew ba u dei ban iada bad pyniap ia kino kino ki mrad khlaw kiba long ki nongshun bad nongpynjot nong pynduh ia ka rep ka riang jongu.
Hap husiar bha ba ioh ka jingleh jingbriew hateng ha teng kalong pynban pyrshah ia ka Hukum Blei ruh.
Haba na khlaw ba peit ka sorkar(sanctuary/national park/biosphere reserve,etc), ka sorkar kam lah satia ban iada ia ki nongsiat mrad bad ki dangioh pyniap tuh hi kawei-ar,kumno kin wan tuklar sa sha ki lawbah lawsan jong ka pyrthei ka mariang? Phi ju pyrkhat ba, katno lak tylli ki jingri ki jingdup baroh ba ki briew ki ju pyniap ban bam doh ha ka shi sngi?Ki syiar,ki sniang ki masi,ki blang,etc kim dei ki mrad?Hato,ka sorkar ka lah ban estimate ia ka jingbun ki dngiem khlaw sha kylleng ki nongkyndong? Haba ki bun palat,ba ki wan pynjot ia ki jingthung jingtep ki nongrep,hato ka sorkar ka ju pyrkhat lem shaphang kata? Lada ka sorkar ka sngewthuh shisha ban pynneh pynsah bad iada ia ki mrad khlaw ba wan pynjot ia ka rep ka riang jong ki nongrep sha nongkyndong,kadei ban ai shipai iada(security personel) ia man la uwei pa wei u nongrep sohriew,nongrep krai nongrep phan,nongrep shriew ne nongri ngap etc.
sha ki nongkyndong khnang ba kin long ki nongiada ia ka dngiem khlaw ne shrieh khlaw ba kin lait na ki jingwan pynduh ne pynjot jongki ia ki jingthung jingtep ba kordor ki nongrep.
Lada ka sorkar(wife life Dept) kam lah pat ban phah nongiada(security) sha ki lyngkha ki risai ki nongrep,ka sorkar ka dei ban siew bai lut(compensation) ia ka dor jong ka jingpynjot ne jingpynduh jong kine ki mrad khlaw man la ka snem.
Tang shisien wan pynjot ka dngiem,ki shrieh ia u krai ne sohriew ki ong,ka jingduh kalong ym duna ia ka 20,000/(arphew hajar)tyngka shi miet bad lada ki wan bun miet,da ki lak ki nongrep kin duhnong na ka rep ka riang jongki.
Ia ka Wife life protection Act 1972 dei ban amend noh lym kumta kan long pynban ka jingtim hakhmat u briew u Blei ha ka jaka ba kan long ka jingkyrkhu khamtam ia ki nongrep bapli kiba long ki riew hok ki riew Blei,ki riew shi sur ki riew shi dur sha nongkyndong.
Ki bor sorkar kidei ban pyrkhat khia bha ia kane ioh shah tim pynban ha u Blei ia ka jingleh bein leh khoh ia ki riew hok riew Blei.
Ka bainong ia nonglehbein kan long pynban palat ia ka jingshitom kiba pang cancer ne ka jingpang khyllah Covid-19.
Phin nym sngewthuh satia wat la phi long ramhah ne khraw ka spah ka hajar ruh phin nym shan satia, hynrei phin pra ki thied ki jaw bad phin kylla lieng syndon thiaw sha ka jing kordit khait namar ka treikam suki suki na ki bor ba maian na sha lyndet jongngi.
Hap ia husiar bha ho! ban shu leh bein ia kiwei ioh trei ne dait ka hok kiwei kiba shah lehbein ba ioh suki suki ngin nym lah shuh ban khie khlieh hadien habud.
Kaba dei!!!.
Shillong: U symbud myntri rangbah ka jylla u bah Prestone Tynsong, u la iathuh ba ka jing phah test ia ki sample mynta ka sngi, ka la kiew hadien ba la lap ia ka briew kaba ioh thymmai ia ka jingpang Covid-19, ha ka jylla ha ka 9 tarik u Jymmang 2020.
Haba iakren bad ki lad pathai khubor na ka liang u bah Prestone, u la iathuh ba ka jingphah ban test ia ki sample  ka long 2480 ha ka ba 2342 tylli ki ba long negative bad ki result ki ba dang ap ki long 125 tylli , kiba long positive ki long 13 ngut ha kaba 10 ki la ioh ka jingkoit ka ba pura bad uwei uba la khlad noh bad 2 ngut ki ba dang long positive haduh mynta.
Ia ka briew kaba ioh ia ka jingpang Covid-19 ka ba dang phah sumar ha Civil Hospital,Shillong ka ba ladep ban leh ia ka test 4 sien, ha kaba ka sien ba nyngkong ka long negative, katba ka test ka ba 2, kaba 3 bad kaba 4 ka dang long positive, mynta ka sngi ki dang shim biang ia ka sample ban leh ia ka test ka ba 5 ha ka ba ka result, yn sa ioh lashai ka sngi.
Shillong: Ki paidbah ba pyrshah ia ka jing thmu ka sorkar ban wanrah dewiong na Assam sha Meghalaya, kynthup ia ka synjuk ki nongialam shnong, Jaintia Coal Miner and Dealer Association, East Jaintia Coal supply Association bad ka Synjuk Waheh Shnong East Jaintia Hills ki sengbhalang ba kynthup iaka Jaintia Students’ Movement (JSM), Hynniewtrep Achik National Movement (HANM) bad ka Jaintia National Council (JNC) ki la byrngem ban pynlong ia ka jing iakhih kaba tyngeh, ia ka rai jong ka sorkar Meghalaya ban shah iaki trok na Assam ban wan kit dewiong sha East Jaintia Hills naka bynta ban pyntreikam iaki karkhana dew bilat.
Haba kren bad ki lad pathai khubor, hadien ba wai ka jing ialang bad u Director General Police ka jylla, naka liang Sally Ryngkhlem u president Synjuk Waheh Shnong u la ong ba ka jing leh bynthi ka sorkar iaka jing pyrshah ki paidbah ka thain ban wankit dewiong na Assam ka pyni iaka jing bym don jing kit khlieh ka sorkar ban iada iaka thain naka jing pang ‘corona virus’.
“Ka long kaba sngewphylla ia ka jing kwah ka sorkar ban wan kit dewiong na Assam haba ha ri lajong u dang pahuh u dewiong" la bynrap u bah Sally Ryngkhlem.
Na ka liang u bah Sally Ryngkhlem u la pynpaw ba ki paidbah ka thain East Jaintia Hills ki pyrshah jur ia ka rai ka sorkar halor ka nongrim ba ka jylla Assam ha ki por mynta ka dang jur bha ka jing pur ka jing pang ‘corona virus’ bad namar kata ki paidbah ka thian naduh ki sengbhalang kin ieng tylli lang ban iakhih halor ka jing rai ka sorkar ban shah wanrah dewiong na Assam.
Na ka liang u bah Hambertus Nongtdu u Secretary Jaintia Coal Miner, u la ong ba lada ka sorkar ka sngew ba ki karkharna dew bilat ki donkam palat ia u dewiong ban sdang treikam, kadei ban pyndonkam da u dewiong ban pahuh hapoh ka jylla.
“Ka jing wan ki trok kit dewiong na Assam kalah ruh ban ailad iaka jing wan poi Ka khlam ‘COVID-19’ hapoh ka thain kaba dang lait haduh mynta hapoh ka jylla" la bynrap u bah Hambertus Nongtdu.
Naka liang u Synjuk Waheh Shnong Sally Ryngkhlem u la ong ba na ka liang u DGP u la kular sha ki ba un rah ia kaei kaba ki iakren sha ka sorkar bad hadien yn sha shim pat iaka rai.
Shillong: U symbud myntri rang bah ka jylla u Bah Prestone Tynsong, u la kyntu ia ki nongkhaii jhur, ba kin kiar shuwa, ka jingwan rah jhur na ka Jylla Assam bad ban ialeh ban pyniaid iew ia ki mar rep kiba mih na jylla.
Haba iakren bad ki lad pathai khubor, u la ong ba kum shi bynta ban ai lad ia ki nongrep jong ka jylla ban pyniaid iew ia ki mar rep jong ki, ka sorkar jylla mynta ka sngi ka la rai ban shah ban pynlong iew ba shipor ha ki katto katne ki jaka kiba hap ha Shillong  bad ha ki jaka ba khapsor.
Kine ki jaka ki ba ka sorkar ka la jied ban pynlong ia ki iew dielang na ka bynta ki ba wan na Bhoi kan  long ha Mawiong MECOFED kudam, Mawiongrim ISBT, ka iew dielang jong ki nongrep ha ka Umdiengpun Football Ground kaba hap ha ka Shnong Sadew bad kane ka iew dielang ka long na ka bynta ki nongrep ka thain Mawphlang, Sohiong, Mawkriah, Nongkynrih,Pynursla, Laitlyngkot.
La shah ruh ban pynlong ia ki iew ban die ia ki jhur ki soh ha SRGT Parking lot Polo, 2 Ground Polo bad ka Gulf Club.
Na ka bynta ki nongdie kwai, tympew bad u ktung kin pynlong iew ha Mawlong hat parking lot, kata ha Ground Floor,First FloorTop Floor,ka Ground Floor bad First Floor jong ka Rapsang Market bad ka Anjali Parking lot la shah ban die ruh ia ki mar rep.
Katba ia ka ka Khliehiew parking lot la shah ban die lang ia ka dohkha bad ka pylleng.
Shillong: U symbud myntri rangbah u bah Prestone Tynsong, u la ong ba lada kiba sah shabar ka jylla kham tam ha kito ki ba don ha ki jaka ki ba hap ha ki Redzone, ki wan phai mynta  kan long ka jingma ka ba khraw ia ka jylla baroh kawei khamtam kiba bun ki ban wan phai ki dei ki ba sah ha ki Redzone area.
Na ka liang u bah Prestone, u la iathuh ba haduh mynta ki briew ki ba sah sha bar ki don haduh 8000 tam kiba la dep register bad ka sorkar, u la ong ruh ba kan ym long ka ba suk na ka bynta ka sorkar jylla lane ki dorbar shnong ba kin pdiang ia baroh 8000 ngut.
Kumta na ka liang u bah Prestone u la buh ia ka jingkyrpad ia ki briew jong ka jylla kiba sah shabar ba lada ka long kaba lah, ia mynta hi  ba  kin sah shuwa ha ki jaka ki ba ki don, namar ba ka lah ban long ba lada ki wan kane ka jingpang ka lah ban kem ia ki ha kano kano ka jaka ka ba lah ban buh jingma ia ka jylla baroh ka wei.
U la ong ruh ba tang ki bym banse shuh, ki lah ban wan phai  sha ka jylla ynda  ka sorkar pdeng ka la shah ban iaid ki rel lane ki lieng suin.
Naka liang jong nga,Nga kwah ban ong ia u myntri Rangbah jong ka Jylla Meghalaya.
Ka dei ban pyn sa ngeh shwa ia kito kiba kwah ban wan phai na,sha thain ba don Redzone.
Kum ha kane ka por ka jingiakhun pyrshah ia ka jingsaphriang jong u khniang Corona ngi sngewthuh ba kum ka jylla ngin hap ban iaishah ia shibun ki jingeh.
Kane ka kynhun da ka jingkitkhlieh ia ka jingeh jong U Paidbah ngi la phah ia ka shithi ha 4 tarik May 2020 sha U Myntri Rangbah ka Jylla kum ka jingai jingmut halor kiba bun tylli ki mat ki ba kynthup ia ki artylli ki nongrim ba kongsan kata kumno ban iada bad kumno ban iarap ia U paidbah.
Ngi kyrmen bad ap khmih lynti ia ka jingshimkhia jong ka sorkar.
Kum ha kane ka por kiba bun ki paidbah ki don hapdeng ka jingklumar jingmut shaphang ki rai plié iew, pyllait curfew bad kiwei kiwei ki rai ki bapher bapher jong ka sorkar jylla lane jong ki bor administration namar ka jingpynmih khubor ar tylli lane shiteng miet jong ki bor district.
Ki ba bun ki nongrep ki ba la pynkhreh kin duhnong da ki lak lada ki rai ki ba la pynmih da ki bor district ki long kiba kyrkieh lane kiba shiteng miet.
Kum ha kine ki por ki jingduhnong kiba kum kine kin wanrah ka jingeh kaba kham khraw ia u paidbah bad ki bor District kidei ban shim ia ka jingkitkhlieh lada kim don ia ka daw kaba biang, kumta ngi kyrpad ia ka sorkar ban don ka jingpynbeit (route map) kaba shai khnang ba ki paidbah kin ym klumar jingmut bad ym duhnong.
Shibun ki jingai jingmut kiba ngi la dep ban pynpoi sha U Myntri Rangbah ka jylla namar ngi don ka jingkitkhlieh kum ha kane ka por bad ngi khmih lynti ba ka sorkar kan peit bniah bha ia kine ki jingai jingmut kiba ngi la phah naduh ka 4 tarik May 2020.
Sd/-Government  does not pay heed to farmers of its own state instead help outsider farmers in regards to produce marketing.
corrupt minded leader.
Shillong: Ka seng nongrep hapoh ka shatri jong ka Hill Farmers Union (HFU), ka la rai ban nang trei shitom shuh shuh na ka bynta ki nongrep da kaba pyniar ia ka jingshakri ban pynpoi jhur khasi sha ki tyngkong iing (Home Delivery) hangne ha ka Nongbah Shillong.
Haba iakren bad u bah Commander Shangpliang President jong ka HFU, u la iathuh ba ha kine ki shibnai ba la dep ka seng ka la trei shitom ban iarap ia ki dkhot ka seng bad ki nongrep ka jylla hi baroh kawei ban pynpoi ia ki mar rep na ki jaka rep beit beit sha ki nongbam ha ka Nongbah Shillong da kaba die ha ki nongdie (retail shop) bad kumjuh ruh da kaba pynpoi sha ki nongbam lyngba ka project “Beit beit na lyngbkha sha ki Nongbam".
U la iathuh ba ka seng ka iakynduh jingeh ban die bad ban pyniaid iew ia ki jhur khasi ha ka Nongbah Shillong namar ka jingjyllei jong ki jhur dkhar bad ki nongbam ruh kim tip satia ban pyniapher ia ki jhur khasi bad ki jhur dkhar, kumta ka seng ka la rai ban kham pyniar shuh shuh ia ka kam ban leit ai beit beit sha ki iing ki sem khnang ba ki paidbah kin lah ban ioh ia ki jhur khasi bap aka kiba lah ban shanniah.
U bah Commander Shangpliang u la iathuh ba ha kine ki khyndiat sngi ka seng ka la lah ban iarap ban pyndie ia ki mar jong ki nongrep da ki spah ton kynthup u kajor, motor, sohmynken jhur, sohkhia, phansaw, pudina, muli, kubi, phrisbin, dhonia, salad, tyrso, sla beet, u beet, sla phul, jamyrdoh, jaud, jyllang, jatira, ka koit, strawberry bad kiwei kiwei ki jhur khasi.
Na ka bynta ka home delivery ki paidbah kiba kwah jhur ki lah ban phone ha u number 8837287374/8974071503.
Ha ka juh ka por u bah Commander Shangpliang u la kyntu ia ki paidbah ka jylla ba kin iarap ia ki nongrep ka jylla bam bam da u jhur khasi namar kumba ka long mynta ka seng ka shem jingeh ban pyniaid iew ia ki mar kiba la mih byllai mynta.
Ka seng ka pan ruh ia ka jingiatreilang na ki Dorbar Shnong, ki nongkhaii bad ki paidbah ka jylla baroh kawei ban kyntiew ia ki nongrep ka jylla da kaba die, thied bad bama ia ki jhur trai Ri.
Ka seng ka kyntu ruh ia ka sorkar ban kyrshan ia ki nongrep lyngba ki project bapher bapher.
Kiba ioh pang  COVID19, ha Assam, ki la kiew biang sa 2 ngut mynta ka sngi bad baroh ki la poi sha ka 64 ngut kiba ioh ia katei ka jingpang.
U Himanta Biswa Sarma, myntri ka koit ka khiah ka sorkar Assam, u iathuh ba kitei kiba ioh pang thymmai, la lap ha Guwahati, ha kaba uwei na kiba ioh pang, u dei uba na Morigaon District, uwei pat u dei hi uba shong ba sah ha ka sor Guwahati.
Lyngba katei ka jinglap ia ki arngut kiba ioh pang thymmai, kumta kiba ioh pang ha Assam na ka Covid 19, ki don 29 ngut haduh mynta.
Ngi na ka liang ki samla ba sah kut shabar jylla ngi kyrpad ia ka sorkar Meghalaya, ba kan arrange noh kham kloi ka transportation na bynta ki to ki ba lah register ban wan phai ing.
Ka don ka khubor ba na ka ri india ba ia ki train yn sa pyllait, yn sa pyllait noh naduh 12 tarik lashai ka sngi, bad ia ki passenger flights ruh yn sa pyllait shen.
Bad ka long ka ba shem shitom ia ngi baroh ba ngin wanphai hi, namar ha kum kane ka por ngi la duna pisa bha ban book hi ia ki ticket rel online, bad dang bun ruh napdeng jong ngi, ngi khlem ioh wat iaka jing iarap ba 3000tyngka, nalor kata ruh ynda poi sha Guahati ngi hap arrange hi ka leit ka wan ryngkat kata kata ka transport pass ne( ban ioh jingbit na ka sorkar ban mih ban rung).
Na ka liang ka sorkar pdeng, kumba la ioh khubor ka la rai ban siew 85℅ ka bai lut bai sep bad 15℅ yn sa lut hi da ka sorkar jylla, hynrei hapoh ki station yn shah ban rung tang lada ngi don ka confirm ticket, kata ka mut lada ngi hap book hi da lade, hynrei kum ba la iohi ha twitter jong u Piyush Goyal u minister jong ka railway u la ong ba u dang ap ia ki lists kyrteng ban approve na ka sorkar jylla na bynta baroh kito ki briew kiba mut ban leit ing, na ka bynta ban lait ban siew hi ia ka fare ne bai lynti.
Te ngi ap mynta ia ka jingrai jong ka sorkar lada dei da ki rel ne ki flight ruh kum ba ka la kular, bad ngi kyrpad ba kan nym shim por than haduh katta katta ban lait na kino kino ki jing bym sngewtynnad.
Lada phi ioh ia ki jingsong kiba wan rah na shabar, ym juh dei ban plie hapoh ka 72 kynta.
Ia katei ka phang, la pynsngew sha ki paidbah jong ka Ri British, na ka bynta ban iada na ka jing ia bit jong ka khniang jingpang Covid-19.
Ki stad wad bniah na ki University jong ka Bath, Bristol bad Southampton, ki kyrmen ba katei ka jingleh, kan iada na shibun ki jait jingpang bapher.
Katei ka jingbatai, la iathuh ba kan iada na ka jing ia ktah ia kitei ki tiar, kiba lah ban don jingpang bad kiba lah ban ia bit na u ne kiba wan rah ia kitei ki tiar ha iing.
Ka jhad thma jong ka Iran, ka la siat bakla ia kawei pat ka jhad jongka, kaba ju synran lang, ha ka jing ialeh kilan met ha ka Gulf of Oman, ha kaba 19ngut ki briew, ki la iap bad 15ngut ki la mynsaw.
La iathuh ba ka Jamaran, ka dang pyrshang ban siat da u namding jongka, hynrei ka la leit siat bakla pynban, sha kawei pat ka jhad thma, ka Konarak.
La iathuh ba 19ngut ki la iap bad 15 ngut ki la shah sumar kyrkieh ha hospital, ong shuh ka khubor.
Ka Konarak, ka dei ka jhad thma, kaba la shna da ka sorkar Netherlands, kaba don 155 ft bad ka la don ha ka kam jongka, naduh u snem 1988 bad ka lah ban kit mar 40 ton.
Katei ka jingjia, ka jia hynnin ka Sngi U Blei, hajan ka kad khaii jong ka Jask, kaba don 790 mer shathie mihngi jong ka Tehran, ha ka Gulf of Oman.
Kham mynshwa, lah ban pynkynmaw ba ka Iran, ka la siat bakla ia ka liengsuin jong ka Ukraine, katba ka dang mih na ka kad liengsuin jong ka Tehran, ha kaba 176 ngut ki nongleit jingleit, ki la shu iap ei.
“Nga la leit mo" u ong bad u rah ia la ki beg kawei u kieng shadien bad kawei pat u rah ha kti.
“To sa leit suk khun" ong ka kmie hajan ka phalor bad ka peit haduh ba un da lait na kawei ka khongdong surok.
“Ba u la ju don lang katto phew sngi, sngew kynjah shisha" ong ka hynmen.
“Ka shait long kumta haba iakhlad bad kiba ngi ia ieid" ong ka kmie.
“Ka dei kein mei" ong ka Banri bad ka shim ia u synsar ban lum iing bad ban sar.
Hadien shi taiew tam ba u Kynsai u la leit biang sha jingpule u Rangsan u la dei ban bteng biang ia ka jingpule.
Ka dei ha kawei ka sngi ba ka Banrilang ka leit iew bad ka la kmie.
Ki la leit sha Iewduh bad sha khyndai lad.
Hangne ha khyndailad ka Banrilang ka la thied ia ki juti, ka jainsem bad ka sweater bad kumjuh ruh ka kmie.
Shi khung ki jingsiew ki la rah ha plastic ba itynnad ba ioh haba thied jingthied.
Nangta ki rung ha Iewduh bad ki thied ia ki doh bad ki jingbam bad kiwei kiwei de.
Ynda la dep siew baroh ki rung dihsha ha kawei ka Dairy ha ki thain Motphran.
“Da ei ngin ia bam Mei?" kylli ka khun bad ka peit por ha la ka baje kti rong stem.
“Pan beit da u Puti Thei" ong ka kmie bad ka pynphai ia ka beg pisa ba kieng sha khmat.
Katba ki dang ap ia ka sha bad u jingbam, kumno re kumno ka Banrilang ka iohi ia uwei u samla briew uba shu peit siar ia ka.
Haba ka iohi kumta kam peit shuh hynrei ka peit noh ia la ka kmie kaba dang peit ia ki slip thied jingthied ba la dep thoh lypa ioh kum klet.
Ka iohi ba kum klet shisha ia ka sia juti iong bad u brut juti.
Nangta ka peit ia ka khun bad ka ong.
“Thei la kum klet ban thied ia ka sia juti bad u brut"“To ap ngin leit thied pat ynda la dep dihsha" ong ka khun.
“To ka biang" ong ka kmie bad la wanrah sha bad jingbam ha kata ka por.
Ka kmie ka la duwai ia ka sha.
Ka Banrilang ka la kum peit biang ia uta u samla briew bad ka iohi ba u dang tian ia u samosa bad ka peit biang sha ka jaka ba don ma ki.
Kumta hi, kum ka samla briew ka sngewthuh ba don kaei re kaei kaba ap ia ka.
Ka kmie kam bna ei ei ia kata bad ka tian mum mum ia u puri ba dang khluit malu mala.
“Ia noh mei" la ong ka khun bad ka rah ia ka pla iew.
“Katno ka baisha?" ka kylli ia u nongshim pisa.
“T80 tyngka kong" ong u nongdie.
Ka kmie ka ai ia ka pisa bad ka mih noh na dukan.
Nangta ka hiar beit sha pynnoh GS Road da kaba iaid najan Mahari.
Ynda la poi hajan Bhutia market ki la thied ia ka sia bad u brut na u nongdie madan.
Ki la leit beit noh sak sha la jaka ba ki dei ban leit phai sha iing.
Ynda la poi ha iing ka kmie ka law noh ia ka jainsem katba ka Banri pat ka shim ia ka jainkyrshah namar sha iew ka shu phong da ka skirt.
Ka riam jong ka ka long simple bad kam da leh stai than.
Ka Banri ka i long don burom bha naduh ka riam bad ka rukom leh jong ka.
Ka jem sur ktien bha.
Ka kyntien ‘Balang Rympei’ ka thew ia ka longiing longsem, ka kynhun kaba rit tam jong ka jingialumlang ki riewngeit u Khrist.
Wat la ngi dang shu iohsngew shen, kane ka kyntien ka la don naduh ka spahsnem banyngkong.
Ka ktien Greek ‘ecclesiola’ ka thew ia ka ‘balang barit’.
“Ka Dorbarbah Vatican II da kaba pyndonkam ia kane ka ktien, ka niewkor ia ka longiing longsem kum ka Ecclesia domestica ne Balang Rympei" (CCC No.
1656) namar dei hangne ba ngi tip nyngkong ia u Blei.
Naduh ka Dorbarbah Vatican II, bad khamtam eh ha ka por jong ka jinglong Kpa Bakhuid jong u John Paul II Bd.
, ka la shai bha kdar ba ka longiing longsem ka dei ka “ka rukom long jong ka Balang".
Kane ka mut ba ka longiing ka longsem ka dei ka thong jong ka jingialap ka Balang ia ka Gospel.
Ka Dorbarbah Vatican II ha ka dulir Lumen Gentium No.
11 ka ong kumne “Na ka shongkha shongman jong ki Khristan la pynlong ia ki longiing longsem.
Hangne la kha ia ki nongshongshnong jong ka imlang sahlang bad da ka jingaiei jong u Mynsiem Bakhuid lyngba ka Baptisma la pynlong ia ki ki khun jong u Blei.
Ha rympei iing, ia kaba la niewkor kum ka ‘Balang Rympei’, ki kmie ki kpa ki long ki nongialap banyngkong shaphang ka jingngeit ha ki khun ki kti da ka ktien bad ka nuksa.
" Da kaba leh kumta, ki kmie ki kpa ki pynlong ia ka longiing longsem ka kynhun jong kiba ngeit kiba la shah khot sha ka jinglongkhuid longkyntang (cf.
1 Pet.
1:15) lyngba ka jingialap ia ka Gospel bad pathai ia ka jingaiei jingblei jong ka jingieid lyngba ki jingleh jingkam ba man la ka sngi ka jong ki.
U John Paul II Bd.
u la thoh ha ka Shithi Kyntu jong u, ka Familiaris Consortio kumne, “Ka iing ka sem ka don ia ka mission ban iada, ban pynpaw bad ban pathai ia ka jingieid".
Kane ka mission ka don hapdeng duh jong “ka jingiasnohlang jong ka jingim bad jingieid" kaba sdang da ki arngut kiba la iasnohlang ha ka Sakramen Kyntiew-kurim.
Kawei ka dulir Vatican, ka Instrumentum Laboris (June 24, 2014), kaba kren halor ka bynta bad ka mission jong ka longiing longsem ka ong ba “ia ki longiing longsem dei ban shem thymmai biang kum ki atiar bakongsan ha ka kam ialap".
Ka la kdew ruh sha ka jingdonkam ban kham sngewthuh ia “ka kam mission jong ka longiing longsem kum ka balang rympei".
Kine ki jinghikai ki pynsawa biang ia ka jingong u John Paul II Bd.
, uba la ong ha u snem 1979 ha ka jingialang bad ki Bishop jong ka Latin America ba “ha ki sngi ban wan, kaba bun na ka kam jong ka jingialap kan shong eh ha ki balang rympei".
Dei hangne ba u kpa ka iing, ka kmie, ki khun bad baroh ki dkhot jong ka iing ka sem ki shimbynta ia ka jinglong lyngdoh jong ki riewngeit ha ka rukom kaba kyrpang ‘da kaba pdiang ia ki sakramen, duwai, ainguh, ka jingsakhi ia ka jinglongkhuid, ka jinglenlade bad ka kam isynei.
Kumta ka iing ka sem ka dei ka skul banyngkong jong ka jingim Khristan bad ka skul jong ka jingkyntiew ia ka longbriew manbriew.
Hangne ki dkhot ki ioh jinghikai halor ka jingiaineh skhem bad ka jingkmen ha ka trei ka ktah, ka jingiaieid shipara, ka jingsbun, ka jingiaimap man la ka por bad ka jingmane Blei ha ki jingduwai bad ka jingaiti lut (CCC No.
1657).
Ka longiing longsem kum ka “balang rympei" ka dei ka jaka jong ka jingiakynduh bad u Khrist hapoh kawei ka iing ka sem Khristan – ka jaka ha kaba man la uwei pa uwei u dkhot jong ka longiing u don la ka bynta bakongsan.
Ha kawei pat ka kyntien, ka mission jong ka longiing longsem ha ka kam jong ka jingialap ka dei ban long kumba la khot ia ka ban long – kata ka mut, ban im ia ka jingim ba man ka sngi kum ka iing ka sem Khristan lane kumba u John Paul II Bd.
u iai ong bunsien, “Ko longiing longsem, to long kumba phi dei ban long!"Ka Balang Rympei ha ka imlang ka sahlang:Ka longiing longsem ka don ruh ki kamram ban ithuh ia ka jingiadei markylliang bad kiwei pat ki briew ha ka imlang ka sahlang.
Ka Balang ka pynskhem ruh ia kane ka jingiadei ha ka hapdeng ki parabriew ha ka dulir Gaudium et spes.
Ia ka longing longsem la ithuh kum ka kynhun bakyrpang ha ka imlang ka sahlang: kawei ka met kaba kynthup ia shibun ki dkhot.
Kum ka kynhun bakyrpang, ka dei ban peit ban sumar bad ban pynbit pynbiang ia ki jingdonkam bapher bapher jong ki dkhot kiba ka kynthup, bad ha kajuh ka por ka don ruh la ka jong ka bthah ban nohsynniang ha ka imlang ka sahlang kaba ma ka hi ka long shibynta lane ka dkhot jong ka.
Naba ka jingkhlain bad ka jingbit jingbiang jong ka longiing longsem ka wan na ka imlang ka sahlang, kumta ka longiing longsem ka hap ban nohsynniang sha ka imlang ka sahlang na ka bynta ka jingkhlain bad ka jingbit jingbiang jong ka.
Ka dulir Vatican, ka Charter of the Rights of the Family (1983) ka la batai shai halor jong kane ka jingkitkhlieh jong ki longiing Katholik.
Ka Balang Rympei ha ka Balang Salonsar:U Jisu u la jied ban shah kha bad ban heh ban san ha ka Longiing Longsem Bakhuid jong u Joseph bad ka Maria.
Ka Balang kaba long ka nongleitkurim jong u Khrist kam dei kaei kaei hynrei ka ‘Longiing Longsem jong u Blei’ (CCC No.
1655).
Ka Balang Rympei ka dei ka balang hapoh jong ka Balang ha ka kyrdan longiing longsem.
Ka Balang ka peit ka sumar ha ka kyrdan imlang sahlang katba ka longiing longsem ka peit ka sumar ha ka kyrdan longiing longsem.
Ki kmie ki kpa kum ki lyngdoh ba la iohbor lyngba ka Sakrament Kyntiew-kurim ki don la ka bynta ban pyndep ha la iing la sem.
Khlem pep, haba ngi shim ia ki longiing longsem kum ki balang rympei, ngi dei ban shai bha ba ym lah ban pyniakhlad ia ka longiing longsem kum ka balang bad ka jingiakynduh lang jong ka kynhun Khristan ha ka Balang Salonsar ha ki Sngi-u-Trai bad kiwei pat ki sngi bakyrpang.
Naba ka Balang kam thew ia ki saw kynroh ne ka jingtei hynrei ka thew ia ki briew.
Haba ngi kynmaw ba ki Balang Khristan banyngkong ki dei ki balang iing – ym shym la don jingtei haba ki Khristan ki la sdang nyngkong ban ia mane Blei lang – ka shai bha ba ka Balang kam pynlong ia ki briew hynrei ki briew ki pynlong ia ka Balang.
Ki longiing longsem, haba ki pyrshang ban kylla long ki jutang bakyntang jong ka jingieid bad ka jingaiti lut hapdeng jong ki bad ka jingiadei bad kiwei pat ki parabriew, ki long dashisha ki Balang ha ka jingim baman la ka sngi jong u khunbynriew.
Ki jingdonkam ban long ka Balang Rympei:Ka Balang Rympei ka dei ban don ia kine harum:Ka jingpynkut:Da ka jingngeit, ki arngut ki sdang ia ka Balang Rympei lyngba ka Sakrament Kyntiew-kurim.
Da kaba pdiang ia ki khun ki kti kum ki jingai jong u Blei (Psalm 127:3) bad ki soh jong ka jingieid, ki kmie ki kpa kiba long ki synran jong u Jisu ki shimkhia ruh ban pynlong synran ia ki khun ki kti da kaba hikai ia ki ban bud ia ki hukum u Jisu (cf.
Mt.
28:19-20).
Da kaba duwai bad pule ia ka Ktien u Blei, ka jingshimbynta tista ha ka liturgy, ka jingpynsan ha ka liang ka mynsiem bad ka akor ka burom, ka jingsaindur ha ki kam shakri bad ki kam ialap, ki kmie ki kpa ki pynlong ia ka kolshor Katholik ha ki iing ki sem jong ki.
Da kaba bet ia u symbai jong ka jingngeit, jingkyrmen bad jingieid (1 Kor.
13:13) ha ki dohnud jong ki khun jong ki, ki kmie ki kpa ki kdew ia ki khun sha u Jisu ban don ka jingiadei kaba jan bad U kaban pynspeh ia kine ki symbai bad ai jingim ia ki.
Shuh shuh ki kmie ki kpa ki phai sha ki Sakramen na ka bynta ka jingaiei ban ai um ia kine ki symbai ba kin dup bteng ban san.
Ka jingim ha ka Jingngeit kaba la saindur ha ka Balang Rympei ka pynlong ia man la u dkhot jong ka longiing longsem u synran jong u Jisu Khrist bad u dkhot ba-im jong ka Met jong U, ka Balang.
Da kaba ailad ban shah ialam ha u Mynsiem Bakhuid, ki dkhot jong ka longiing longsem ki shakri ia u Blei bad ia ki parabriew ha kane ka pyrthei bad sam ia u Khrist sha kiwei pat.
Khatduh khatwai, ka jingiadei jong ki bad u Khrist bad ka Balang jong U hangne ha pyrthei, kum ki tnad jong u diengsohwain, kan ialam sha ka jingialong kawei bad u Blei – ban iohbynta ia ka jingim jingblei jong ka Triniti Bakhuid ha Bneng.
Kumba u Jisu u la wan ban seng ia ka Balang jong U lyngba ka Longiing Bakhuid jong ka Nazareth, to ma ngi ruh ngin pynlong ia ki longiing longsem jong ngi ki Balang Rympei kiba u Jisu u shong u sah ryngkat.
Nongstoin: Bun ki nongrep ha ka jylla Meghalaya ki la leh ia ka jingpyrshang kaba bha ha ka jingbud ia ki kyndon jong ka jingpyniajngai iwei na iwei bad ka jingdeng ia ki jingda khmat ha kane ka por jong ka jingeh namar ka jingpang Covid-19.
Ha ka jingleit jngoh ia katto katne ki pynthor kba, kham bun ha ka distrik jong ka West Khasi Hills, lah sakhi ba ka jingpang Covid-19 ka lah wanrah ka jingkylla kaba khraw ha ka jingim ba man ka sngi jong ki nongrep.
Katba ki don katto katne kiba syier mynsiem, kiwei pat kiba long husiar bad don ruh ki bym salia lane ki bym pat don jingtip halor ka jingma jong kane ka jinglong jingman.
Kalong ka jingshisha kaba eh ba ki nongrep kim lah ban bud ia ka kyndon ban ‘shong khop ha iing’, khamtam ha kum kane ka por thung por bet haba u slap u pahuh.
“Ka jingda khmat kalong kaei kaei kaba wit ban deng bad baroh na ngi ngim ju mlien ia kane.
Hynrei bun na ngi, ngi pyndonkam ia ki jingda khmat haba ngi mih shabar, khamtam hapdeng kano kano ka jingialum briew, na ka bynta ban iada ialade bad ia kiwei," la ong u Bah Kardinglan Lyngdoh, u nongrep na ka shnong Nondein, Nongstoin ha West Khasi Hills.
Ia kito ki briew kiba trei ia ki kam kiba kham eh kum ka rep ka riang bad ri jingri, kalong kaba eh ban deng ia ka jingda khmat namar ka jingiap op khamtam haba u briew u jur ka jingring mynsiem ha ka por ba trei ia ka kam kaba khia.
“Ngi pynneh ruh ia ka jingpyniajngai iwei na iwei haba ngi trei ia ka kam katkum ki jingbthah jong ka Sorkar.
Kane kan iarap ban iada na ka jingpur shuh shuh ka jingpang Covid-19," la ong u Bah Lyngdoh, uba dang pynkhreh ia la ka pynthor ban thung kba.
La iohi ruh ba bun kiwei kiwei ki nongrep jong ka shnong ki pynneh ia ka jingpyniajngai iwei na iwei haba ki don ha ki jaka rep bad kumjuh ruh kiwei kiwei ki kyndon ba iadei bad ka Covid-19.
Shillong: Mynta ka sngi u bah Erwin K Syiem Sutnga u nong ialam ka Meghalaya People’s Labour Union (MPLU) u la thoh sha u Commissioner ka tnat pyniaid kali ka East Khasi Hills u bah Israel W.
Ingty ban dawa naki bor pyniaid kali ka DC ban pynshai bha halor ki kyndon pyniaid kali khamtam hapoh ka nongbah Shillong bad ki jaka markhap.
Lyngba ka shithi, na ka liang u bah Erwin K Syiem Sutnga, u la pynpaw ba ka hukum pyniaid kali thymmai bala mih naka ophis treikam DC, kam long kaba shai bat bun ki paidbah ki sngewthuh bakla ia kane ka hukum.
U bah Erwin K Syiem Sutnga u la iathuh ruh ba bun ki kali kiba wan kit jhur bad ki marbam kiba thmu ban die hapoh Smit, ki la shah beh noh ha ki bor pulit namar bun ki paidbah kim pat sngewthuh iaka hukum ban pyniaid kali lyngba ki ‘odd’ bad ‘even’ nomber katba bun ki trok napoh ka jylla Assam ki iohlad ban iadie marbam wat ha thain Mawlai ruh.
Ka MPLU ka buh jing kylli ruh sha ki bor pyniaid kali, hato ki kali kiba iaid beit ia ki kyndon ka ‘Odd’ bad ‘Even’ nomber ki donkam ‘Pass’ na ka bynta ban leit donkam sha nongbah Shillong ne ki jaka markhap.
Halor kane u bah Erwin K Syiem Sutnga u nong ialam ka President Meghalaya People’s Labour Union (MPLU) u la dawa na ka bor sorkar ban pynshai bha sha ki paidbah haba dei bad ki kyndon pyniaid kali.
Ka tnat ka koit ka khiah ka sorkar Maharashtra, ka pyni ba ki don 1,278 ngut kiba dang shu ioh pang thymmai ha ki 24 kynta ba ladep bad nangta ki don sa 53 ngut kiba iap.
Mynta ka jingdon kiba ioh pang, ka la poi sha ka   22,171, ha kaba kiba iap, ki la poi sha ka 832 ngut bad kiba la jem ki don  4,199ngut.
Ha West Bengal, ki don 14 ngut kiba iap ha ki 24 kynta ba ladep bad katei ka dei ka jingiap kaba bun eh, naduh kaba sdang kane ka jingpang Covid-19.
Haduh mynta kiba iap, ki la poi sha ka 113 ngut ha katei ka Jylla.
Ha ki 24 kynta ba ladep, ki don sa 669 ngut kiba dang shu ioh pang coronavirus bad ki don sa lai ngut kiba iap, katba kiba la jem na katei ka jingpang, ki long 135 ngut.
Ka jingdon kiba ioh pang ha katei ka jylla, ka la poi sha ka  7,204 ngut bad baro kiba iap ki la poi sha ka 47 ngut.
Ha kitei ki juh ki kynta, ki don sa 26 ngut kiba ioh pang thymmai ha Dharavi, kaba dei ka jaka sah ki riew khlem iing bad nangta ki don sa ar ngut kiba iap.
Mynta kiba ioh pang, ki la poi sha ka 859 ngut bad kiba iap ki don 29ngut bad kiba la jem ki long 222ngut.
Ha ki 24 kynta ba ladep, ka jingkiew ki nongpang ha Tamil Nadu, ka long 669 ngut bad sa lai ngut kiba iap bad kiba la jem ki long 135 ngut, ong ka tnat ka koit ka khiah ka sorkar Jylla.
Mynta kiba ioh pang ha katei ka Jylla, ki poi sha ka  7,204 ngut bad kiba iap ki long 47ngut.
Nongpoh: Ki nongialam ka RBYF, Nongpoh Circle, ki la byrngem ban khang tala ia Uttrayan Finance Service Ltd kaba don ha Pahamsyiem, kata hadien ba ki la ioh ia shibun ki jingujor na ki paidbah, kiba la kynnoh ba ki nongpyniaid jong katei ka Uttrayan Finance Service ltd, ka la dawa pisa ha ryngkat ka sur kaba heh, na bynta jong kito ki briew kiba leit ban shimram na katei Uttrayan Finance Service ltd.
Katei ka Uttrayan Finance Service ltd kaba don ha Pahamsyiem, ka don ruh ia ki shnong treikam ha ki thain bapher bapher ha Ri Bhoi, kata ha ka thain Umden, Umsning lem bad ha kiwei pat ki jaka, hynrei ka nongrim kaba la pynbitar eh ia ki nongialam ka RBYF, kadei hadien ba katei ka Uttrayan Finance Service ltd, ki la dawa ram beit khait khait na ki paidbah kiba shimram, kata ruh ha ryngkat ka sut kaba heh bha.
La ong ruh ba ki nongtrei jong katei ka Uttrayan Finance Service ltd, ki la dawa na ki briew ba ki dei ban siew beit kumba la dep ban iakut bad lada kim lah ia katei, ki dei ban ban siew shisien siew bad kata ruh bad ka sur kaba heh bha.
Kumta haba iohsngew ia katei jingujor na ki paidbah, kiba la shem jingeh ban siew ha kaba kum kane ka por ba don ka lockdown, ki RBYF na Nongpoh, ki la leit ban kynduh bad ki nongtrei jong katei ka Uttrayan Finance Service ltd, ha kaba ka la maham ia kitei ki nongtrei, ba kim dei ban beh ram lane phah siew jubor ha kaba kum kane ka por, hynrei ki lah ban leh ia kata hadien ba la kut ka Lockdown.
Kiba la don ha katei ka sngi, ki kynthup ia u President Nongpoh Circle, u Bah Joseph Syngkli, u Bah Fullbok Lyngdoh, General Secretary lem bad kiwei.
Lah ruh ban kdew hangne, ba dang shen ki RBYF, Nongpoh Circle, ki la leit ban kynduh ia kaba kum katei hi ka jait Kompani kaba la tip kum ka Vandhan kaba don ha Nongpoh bad ka jingleit kynduh jong ki, ka long hadien ba ki la ioh jingujor na ki paidbah, ba ka Kompani Vandhan, ka shim sut na ki paidbah ba shimram.
Jowai:Ka All Jaintia Cement and Clinker Transporter’s Association (AJCCTA) ka la pynpaw ia ka jingsngew pyrshah jur ka jong ka halor ka rai jong ka sorkar ban plie noh ia ki jaka thew jaka woh (Weighbridges bad ki jaka khrong toll gate ha ka jylla.
“Kane ka rai jong ka sorkar kan buh ia ki trai shnong ka jylla hapdeng ka jingma lyngba ki trok driver kiba wan iaid lyngba bad kiba hap ban siew ia ka dor ba la buh ha kitei ki weighbridge bad Toll gate", la ong u ma Balen Thubru, President ka AJCCTA ha u kyrwoh khubor.
Ka AJCCTA ka la pynpaw ba kam lah ban sngewthuh ba balei ka sorkar ka rai ban plie iaki wat ka tip bha ba bun ki kali kin iaid na kawei ka jylla sha kawei pat khamtam kito ki driver kiba kit ia ki marbam na Assam sha Assam, Mizoram bad Tripura“Ki trok draibar lane ki handyman jong ki, ki hap ban siew ia ka pisa ha ki toll gate lane weighbridge bad u Khniang Corona u lah ban saphriang lyngba kitei ki driver lyngba ka ia shim bad ia kylliang pisa", la ong u ma Balen.
U ma Balen u la ong shuh shuh ba katkum ka jingbatai, la sngewthuh ba utei u Khniang u lah ban saphriang lyngba ki phngit um lane Droplets haba jyrhoh, synriah bad kumta terter.
Lada ki driver kiba bat ia ka pisa kidei kiba don ia u Kjniang jingpang khlempep ki Droplets kilah ban bit ha ka pisa ruh.
Kumta halor kane, ka jingma ia ki paidbah, ka AJCCTA ka la dawa ban khang khyrdep shwa ia kine ki Weighbridge bad ki Toll gate kiba don sha shi lynter u surok bah hapoh ka jylla.
Ka jingsngew sheptieng bad ka jingkhuslai jingmut kidei ki jingsngew kiba khlainbor tam kiba don hapoh ka mynsiem jong ki briew namar kadon ka jingsngew ktah kaba jur bha haki jingmut jingpyrkhat bad haka met jongphi baroh kawei.
Haba ngi leh kìei kiei kiba kyrkieh ka jingsheptieng bad khuslai jingmut ki wan hi bad kilah ruh ban ktah wat haba ngim don haki jingma kum haka por exam, ka por kren paitbah, por ia kynduh samla nyngkong ne wat ha kino kino ki jingkhawai.
Ka dei ka jingsngew kaba wan hi la kidei kiba shu mutdur hi ne ki jingshisha.
Ka jingkhuslai ia kiei kiei kiban sawan la kidei kiba bha ne kiba sniew ka wanrah iaka jingsheptieng haka mynsiem kiba ngi ju pyrkhat ia kiei kiei na ka bynta ka lawei ban ia kaba mynta.
Ka jingkhuslai bad jingsheptieng kilah ban neh tang katto katne por bad kilah ban jah noh, hynrei kilah ruh ban neh slem lada phi neh sah haka jingtieng.
Ha katto katne ki khep kilah ban shim iaka bynta kaba hakhmat eh jongka jingim jongphi kaba ktah iaka rukom bam rukom, ka rukom thiah rukom dem, ka rukom leit jingleit, ka rukom lehkmen haka jingim lane ban ieh iaka iing ban leit trei ne leit school.
Kine baroh kilah ban pynkynrandien iaphi na kiei kiei kiba phi lah ne phi kwah ban leh bad kane ka ktah bha iaka jingkoit jingkhiah jongphi.
Don katto katne ki briew kiba ngam thlip haka jingsheptieng bad ki kwah ban kiar na kino kino ki jingjia kiba lah ban pyntieng ne pynkhuslai jingmut.
Kalah ban long kaba eh ban pynduh iakine ki jingsngew hynrei ki don bun ki lad ban leh ban lait naka jingsheptieng.
– Ki don bun kiei kiei kiba pynlong iaphi ban sheptieng bad khuslai jingmut.
Ka jingtieng ia kiei kiei kum iaka ding kalah ban iada iaphi bad ka jingtieng ban shah rem kalah ban pynpyrshang iaphi ban nanglehbha khnang ba phin ym shah rem.
Ia kaei phi sheptieng bad phin leh kumno haba phi sheptieng ia kiei kiei ka iapher bak-ly-bak na uwei u briew sha uwei pat.
Tangban tip kaei kaba pynsheptieng iaphi bad kiei ki sienjam kiba nyngkong phin shim ban teh lakam iaka jingsheptieng kala biang ban lait naki jingsngew sheptieng.
Hynrei phi tip ba ka jingkhuslai kadei kawei kaba lah ban pynsheptieng ia u briew kat haduh ban khuslai naka bynta ka lawei, na ka bynta ka iing ka sem ne naka bynta kiei kiei kiba pynkhih jingmut iaphi shaphang kiei kiban jia haki por ban dang wan ym ia kiei ki ba jia mynta.
Ban pyrkhat than eh man la ka por kadei kawei naki jingpang kiba pynkhuslai jingmut iaphi baroh shi jingim.
Hynrei lada phi pynleit jingmut ne pyrkhat tang iakaba bha, ki jingkhuslai jingmut bad jingsheptieng ruh kin jah noh bad phi lah ban tehlakam iaka jingbankhia haka bor pyrkhat.
Haba phi sngew sheptieng shisha, ka jingmut jingpyrkhat jongphi bad ka met jongphi ki tied sted bha.
Kine harum kilah ban jia haba phi sheptieng ne khuslai:–nga sngewiahap bha ia Kaei ba Phi thoh  nga ruh Nga long kumne lads nga pyrkhat than.
Nga kwah jingmut kem kumno bn leh.
Ka jing iabit jong ka jingpang coronavirus, ka la nang kiew sha ka 4,213 ngut, ha kaba ki don 97 ngut kiba iap ruh ha ki 24kynta ba ladep.
Haduh mynta, ki don  67,152 ngut kiba ioh pang baroh ha India bad kiba iap, ki la poi sha ka  2,206 ngut.
Ha kawei pat ka khubor, la iathuh ba ka tnat pyniaid rel, ka pynkhreh ban pyniaid noh ia ki rel kiba don air condition naduh ka 12tarik Jymmang 2020.
Ka jingpang coronavirus, ka dang iai kiew hi ha Maharashtra, ha kaba kiba dang shu ioh pang thymmai, ki long 1,278 ngut bad sa 53 ngut kiba iap bad 19 ngut na kitei ki dei na ka nongbah Mumbai.
Baroh kiba ioh pang coronavirus ha Mumbai, ki la poi sha ka  22,171 bad kiba iap, ki la poi sha ka 832 ngut.
53 ngut kiwei pat, ki don 19 ngut na Mumbai, 14 na  Malegaon ha Nashik district, mar san ngut na  Pune bad Jalgaon, 2 ngut na Dhule, iwei na  Dhule rural, Pimpri Chinchwad, Ahmednagar, Aurangabad, Nandurbar, Solapur bad Vasai-Virar, ong ka tnat ka koit ka khiah ka sorkar Jylla.
Ha ka jing ia khun ia kane ka jingpang  coronavirus, ki saiantis, ki la nang tih bniah halor ka jingma jong kane ka jingpang bad mynta, ki la nang lap shuh shuh ba kane ka jingpang, ka lah ban ia bit, lada ka jynhaw jong u briew, uba don jingpang ka leit rung ha ki pyllew khmat jong u briew ruh.
Katei ka jingpang khlam, kaba ngi la tip kum ka  SARS-CoV-2, lada ka leit rung ha ka ACE-2 receptors, la shim ba nangtei kan rung lyngba ki cell sha ka met jong u briew.
La iathuh ba kine ki receptor, lane ki cell kiba pdiang ia katei ka jynhaw ki don ha ki tor bad ha ki jaka ba ring bad pynhiar mynsiem bad nangta kin sa leit ban pur sha kiwei ki bynta jong ka met.
Katei ka jingtohkit, ka dei kaba la leh da ka  Johns Hopkins University School of Medicine bad ka lap namarkata ba ka  ACE-2, ka dei ka bynta kaba kongsan eh jong ka met u briew, ba kan rung katei ka jingpang virus.
La iathuh ba tang da ka jynhaw, jong uto uba ioh pang, lada u jyrhoh lane u synriah bad lada katei ka jynhaw, ka rung sha ki pyllew mat, kumta kan sa sdang ban pur sha ki bynta jong ka met.
Ka khubor, kaba mih ha ka Daily Mail, ka ong shuh shuh, ba ki don ki nongpang, kiba saw ki khmat jongki bad mih ummat bad katei ka pyni ba katei ka jingpang, ka la sdang rung ha ka met u briew.
Katei ka jingtohkit, ka dei kaba la khlieh da U  Lingli Zhou, na ka  Department of Ophthalmology, Johns Hopkins University School of Medicine, Baltimore.
Katei ka jingtohkit, ka dei ia kito ki briew, ki bym shym la iap satia na katei ka jingpang, hynrei ha kaba ki la lap ia ka jing iabit jongka lyngba  ka ACE2 (angiotensin-converting enzyme 2).
Haduh mynta, ki la don 13 hajar tylli ki sniang, kiba la iap ha Assam, na ka khieshoh sniang.
U Atul Bora, myntri ka tnat ri jingri, u iathuh ba ki don  13,033 tylli ki sniang kiba la iap ha kine ki khyndiat taiew ba ladep.
Ka Kaziranga National Park, ka la tih ia ka thliew kaba ar kilometre ka jingjrong bad kaba jylliew hynriew phut, na ka bynta ban tep ia kino kino ki sniang khlaw, kiba ioh ia katei ka khieshoh, ong U Bora hynnin ka sngi.
U myntri, ula leit jngoh ia ka  Kaziranga National Park bad kiwei ki jaka ba marjan bad ula leit ia ki lad jing pynkhreh ban iada na katei ka jingpang sniang.
Ka sorkar India, ka la ai jingmut ia ka sorkar Assam, ban pyniap lut noh ia ki sniang ha katei ka Jylla, hynrei haduh mynta ka sorkar Assam, kam pat shym la shim satia ia katei ka rai.
Ka jingpang sniang, ka la sdang shwa ha ki hynriew tylli ki District ka Assam bad kitei ki kynthup ia ka  Dhemaji, North Lakhimpur, Biswanath, Dibrugarh, Sivasagar bad ka Jorhat, kaba la sdang naduh U Rymphang 2020, hynrei hadien ka la nang pur sha ki lai tylli ki District jong ka   Majuli, Golaghat bad ha Kamrup (Metro).
Shillong: Ka Mawlong Nongtluh Integreted village cooperative Society Ltd Ribhoi District kaba jngai tang 27 kilometer na Nongpoh, mynta ka sngi, ka la khap ribon ban pyllait paitbah ia ka power Tiller, kaba ki la thied hi na ka pisa jong ka society kaba ki paitbah ki wan ban kynshew sha kane ka society ban ai ka jingshakri sha baroh kane ka Thain kiba hap hapoh ka Mawlong Area.
27 tylli ki shnong, ki la wan ban pyllait ia kane ka machine da U Tbn R Lyngdoh, iba dei i Tymmen basan ba rangbah ka balang presbyterian Mawlong ryngkat ka jingdonlang Rangbah shnong Hobar Langi, U Bah Shanbor syiem secretary shnong Mawlong, ki Nongialam ba ha khmat kane ka IVCS, ba kynthup ia U Bah Bolding Khymdeit, Chairman,  Bah Riton Marsing, Secretary, ki Mc members ki nongseng kane ka society 20 ngut tam.
La ai jingkren jingpynshai na u chairman ka society Bah Bolding Khymdeit, U Bah Swarlin Dkhar member ka society bad kumjuh ruh ka jingkren kyntu kynpham bad ai jingiaroh da U Rangbah shnong ba kane ka society ka dingiaid shaphrang ban ai ka jingshakri ka ba janai sha ki para nongshong shnong bad ka Thain hi baroh kawei.
Nga ai khublei ia phi baroh, ha ka kyrteng U Jisu Khrist Uba U Trai Uba la jop ia ka jingiap bad U ba la kular ban iai long ryngkat bad ngi ha la ka sngi.
Kane ka por kaba ngi im mynta kaba ngim ioh shuh ban shakri Blei ha ki ing Mane, hynrei kiba ieit U Trai ha la ki ing ki sem ngi ioh ban mane laitluid ia U Trai.
Ha kane ka sngi, nga sngewkmen ban ioh ia syllok bad phi; ia ka ktien U Blei, ka ktien ba don jingim, ka ktien ba ai jingkyrmen ha kane ka jingim, kaba dap da ki jingeh bad ki jingtynjuh ba bunjait.
To ngin ia pule na ka ktien U Blei na ka kitab, ki kam ki Apostol lynnong 27 : ki dkhot 13 -25.
Na kine ki dkhot kiba ngi pule, ka khubor kaba ngin ia syllok :-Ngi im ha kane ka sla pyrthei, da shisha ngi long ki nongwei, ki soh shnong, ba shong ba sah, tang shipor, “Namar ka jinglong trai shnong jong ngi ka long ha bneng", kumba ong u Apostol Paul ha ki Philipi 3:20.
Ha ka jingiaid lynti ha kane ka jingim kaba tang shipor, teng teng ngi klet ngi sngew kum ban shongduh ha kane ka pyrthei, na kata ka daw, ki briew kiba don ba em, ki thaw ki ing dulan, ing paki, i kumba kin nym iap shuh, to kiba don ba em ka biang hi, hynrei ngim dei ban klet , kiba shong ing trep, ne kiba shong ing wai, ha kaba khatduh hi ngim ia pher, namar baroh ngi long tang para ba ia shong ing trep ha kane ka doh, ba shisien ka sngi, ngin hap mih noh, na ing trep ba ngi don ong U Apostol Paul 2 Kor 5:1, “Namar ngi tip skhem ba lada yn lied noh ia ka ing jong ngi kaba ha ka khyndew kane ka ing trep kein ngi don ka jingtei na U Blei, ka ing ba la thaw bym da ki kti , ka bymjukut ha ki bneng".
Na kane ka lynnong kaba ngi la pule, ngi iohi ia ka jingiaid lynti, kaba U Blei U la buh ia ngi ha kane ka pyrthei, ym ban ioh iaid tang ha ka jingsuk jingkmen.
Ngi dei ban iaid, ngi dei ban ia kynduh ia kiei kiei kiba ngin iashem, ki jingkhuslai, ki jingjynjar ba bun jait ha kane ka jingim.
U Apostol Paul lem bad ki nong bud jong U, haba ki iaid lynti ban leit sha Rom, ki dei ban iaid lyngba ki duriaw ba khraw.
Ha kane ka jingiaid jong ki, kyndit la wan ka eriong na ryngkew, kaba la khot Iurakuilo ne Eu-roc-ly don – (A stormy north east wind of the Levant) kam 27:14 : kane ka dei ka eriong kaba wan na ryngkew, kaba shyrkhei bha.
Na kane ka jingiaid lynti , “ki la mut ban ioh ia kaba la thmu", hynrei kane ka eriong kaba khraw ka la wan ban lynshop jur ia ki, ki la sheptieng, bad wad ia ki tiar ki tar, ki la bret noh baroh shapoh duriaw, tang ban pynsting ia ka lieng kaba ki shong, bad ha kane ka por kein la ong, “ba ka sngi lymne ki khlur, kim paw shuh ha ki bun sngi, bad ka eriong kaba jur ka la ban khia ha ki, ka jingkyrmen ban im ka la duh noh".
Don artylli ki bynta, ba ngin iakren ha kane ka por :-Ko kiba ieit jong U Trai, to ngin tip ia kane ka jingshisha, ba U Blei U long U Juh hynnin, mynta bad sha bymjukut.
Uba ha ki eriong ba pynduh jingkyrmen, ha ka jingiaid lynti jong ka jingim, la ha ki por jynjar kaba ngim tip shuh kumno ban leh, hynrei ma U Un isynei ban pyllait ia ngi, bad la ngi iaid na ka lynti, ba la duh jingkyrmen ban im ruh, dei hangta ka kti jong U kan kner ban rah ia ngi, ban lait na ka bor ka jingiap.
Ka don ka jingrwai shem mynsiem kaba la pynkylla da i Bah Dharmo Ray, i la pynkylla na ka Hym Book AH 379, kaba la don ha ka JSM No.
533.
Kho:- U rah ia nga (2)U Jisu U ieit shisha, U rah ia nga, 2To U Trai Un kyrkhu ia phi baroh , na ka bynta ka burom jong U Haleliwia.
Amen ….
Ka Tripura, ka la nang kiew ha ka jingioh pang Covid 19, ha kaba ki don 16ngut kiba dang shu ioh bad mynta kiba ioh pang baroh ki la poi sha ka 151 ngut.
U Biplab Kr Dev myntri rangbah ka Tripura, u iathuh ba kitei kiba ioh pang, ki dei kiba na ka  86th Battalion jong ka Border Security Force (BSF).
Katei ka 86th Battalion, ka dei ha Ambassa ha Dhalai district jong ka Tripura.
Kiba ioh pang, ki dei uwei u pulit BSF, 6 ngut ki kynthei bad 9ngut ki shynrang.
Shillong: Ka sorkar Meghalaya mynta ka sngi kala pynmih daki kyndon naka bynta ban pynbeit iaka rukom ban shah iaid kali hapoh ka East Khasi Hills bad ki jaka markhap.
Kumban shu pynkynmaw ka sorkar ka la shah iaki kali ban treikam 50 percent ia ki kali private hapoh ka EKH bad nongbah Shillong bad 50 percent ia ki kali kamai shabar ka nongbah Shillong lane ki jaka kham kyndong.
Ki kali ban shah ban iaid ha ka 11 tarik jymmang kin dei ki kali ba kut ha u nomber 8 ia ki kali kamai bad ki kali riew shimet ki dei ba kut ha ki nomber 0,2,4,6 and 8.
Ki kali ban shah iaid ha ka 12 tarik jymmang kin dei ban kut ha nomber 9 ia ki kali kamai bad ki kali riew shimet kin dei ba kut ha u nomber 9.
Ki kali ban shah iaid ha ka 13 tarik kin dei ban kut ha u nomber 0,2,4,6 bad 8 bad ia ki kali kamai bad ki kali riew shimet kiba kut ha u nomber 0,2,4,6 and 8.
Ki kali ban iaid ha ka 14 tarik jymmang kin dei ban kut ha u nomber 9 bad iaki kali riew shimet kin dei ban kut ha u nomber 1,3,5,7 bad 9.
Ki kali ban shah iaid ha ka 15 tarik, kin dei ban kut ha u nomber 0,2,4,6 bad 8 bad kumjuh ruh iaki kali riew shimet ba kut ha u nomber 0,2,4,6 bad 8.
Ki kali ban shah iaid ha ka 16 tarik jymmang kin dei ban kut ha u nomber 9 bad iaki kali riew shimet dei ban kut ha u nomber 1,3,5,7 bad 9.
Ka sorkar ka la bthah ruh ba ki draibar kali ki dei ban bud ryntih iaka hukum bad ia ki kyndon ka tnat ka koit ka khiah.
Ki kali 4 shaka yn shah tang 2 ngut bad ha ki kali 2 shaka, tang marwei kata tang u draibar.
Peit bha, don jingbakla ha ka jingthoh jongphi.
Haba kumta ngi donkam ne em ban dang apply Car Pass ne ngin iaid beit katkum kitei ki tarik kumba la buh khlem Car Pass?Kane ka long ka jingkylli  kiba bun ba lang ym lah shemphang…Kum ki ba don da cycle Shah me m ban ia mih leit donkam namar ki don ki bam don kaliKa mut ym donkam shuh car pass lada buh tarik kumne ia ki kali ba don uta uta u numbar plate ne donkam bdit ka cne ka car pass.
Ngi kum u paidbah ngi kwah ban gip.
U  Manmohan Singh, myntri rangbah duh barim ka India, ula leit shah sumar mynta ka sngi sha ka All India Institute of Medical Sciences (AIIMS), hadien ba ula ud pang na shadem.
La leit rah ia U Manmohan Singh (87), ha ka por 8.
40 baje nohsngi bad la ialam beit beit ia u sha ka  cardio-thoracic ward bad mynta, u don ha ka  ICU (Intensive Care Unit).
U Singh, u dkhot u dkhot jong ka seng Congress na  Rajasthan sha Rajya Sabbha bad ula long myntri rangbah duh hapdeng u snem 2009 bad 2014.
Nongpoh: U Bah Mayrald Born Syiem, MLA ka Nongpoh, u la phah da ka jingthoh sha ka Kong RM Kurbah, Deputy Commissioner ka Ri-Bhoi District, kata na ka bynta ban kyntu ia ka ba ka dei ban pynjur ia ki jingpahara bad peit pyrman ha kito ki shnong kiba don ha khappud ka Meghalaya bad Assam.
Ha ka jingthoh kaba u la phah sha ka DC Ri Bhoi, u MLA ka Nongpoh, u la kdew ba bun na ki shnong khappud ka Meghalaya bad Assam, kiba don ha Ri Bhoi, kata kiba hap ha Jirang, Umling, Umsning bad Bhoirymbong C&RD Block, kim don satia ka jaka screening bad kaba la pynlong ruh ia ki paidbah ba kin ioh ban rung lyngba ki surok khlaw, na ka bynta ban wanrah ia ki mar ki mata kiba na ka jylla Assam sha Meghalaya.
Lyngba katei ka dorkhas, u MLA ka Nongpoh, u la kyrpad ruh ia ka DC ba pynbna noh da ka curfew ha kitei ki jaka, khnang ba yn lah ban tehlakam ia ka rung ka mih ki paidbah hapdeng ka jylla Meghalaya bad Assam, khnang ban iada ruh na ka jingsaphriang ka jingpang khlam COVID-19.
Ka long kaba donkam eh ban pyrkhing ha kito ki shnong kiba don ha khappud ka Meghalaya bad Assam, namar lyngba kitei ki shnong khappud ki don shibun ki lynti kaba ki paidbah na kine ki artylli ki jylla, ki ioh ban ia rung ia mih, kumta utei u Nongmihkhmat, nalor ka jingkyntu ia ka DC bad u la kyrpad ruh ia ki nongialam shnong kiba don ha khappud ba ki dei ban iatreilang bad ka sorkar bad ruh ki dei ban pyrkhing bha ia ka rung ka mih hapdeng ki briew na Meghalaya bad Assam.
La sngewthuh ba ka nongrim kaba la pynlong ia u MLA ka Nongpoh ban phah syndon da ka dorkhas sha ka DC, ka dei hadien ba la iohi ba ka jingdon kiba ioh ia u COVID-19 hapoh ka jylla Assam, ka la nangkiew bad kaba long ruh kaba donkam ia ka Meghalaya ba kan shimkhia.
Hadien shibnai tam jong ka jingkhangdam (Lockdown) nga la ïoh lad ban kylli ïa kiba bun ki long ïing, kaei phi sheptieng eh ha kaba kum kane ka por? Ki la jubab ngim da sheptieng haduh katta ïa ka jingïap na ka khlam hynrei kaba ngi sheptieng eh mynta ka long “ïoh ba ngin iap na kaba ïap thngan".
Kane ka jubab jong ki ka la ktik ne kynshoit ïa ka jingmut jingpyrkhat jong nga bad nga la kylli marwei marwei balei ki sheptieng ïa ka jingiap thngan? Ka jubab ka long ba haduh mynta ka jylla jong ngi ka dang shaniah ïa kiba bun ki marbam (essential food items) na shabar kum u khaw, jhur, doh bad kiwei.
Kaba mut lada khang ïa ki marbam ban wan nabar kiba bun ha ka jylla kin ïap thngan.
Kumta, ka thar (scope) jong ka jingthoh ka long ban tyrsat kat ka jingmut kaba ioh da ka jingkyrmen ba ki kyntien ki ban mih baroh kin long kum “shi maw san tylli ki sim kin hap.
" Nga ngeit ba ki nongpule kin ïoh tam ia ki symboh pyrkhat kiba don ha ki.
Ka im bad ka iap ka jylla la sdien ha ka jingshngaiñ ha ka bam ka dih (food security).
Ban pynmih ïa ka bam ka dih kaba dap pura donkam ïa ki nongialam kiba stad, kiba buh ia ka rep ka riang bad ka ri jingri kum ka kam kaba ha khmat eh ban kyntiew, (first priority) ha ka juh ka por donkam ïa ki samla kiba smat ba sting kiba kloi ban trei naduh ka mynsiem bad kiba don jingtip ïa ka rukom katkum ka jingïaid jong ka por.
Haba peit bniah bha ngi ïohi kumba kiba bun ki khun samla ha ka jylla jong ngi kim sngewtynnad ïa kane ka jait kam.
Wat kito kiba trei ïa kane ka kam ruh ki shim ïa ka tang na ka jing bymbanse, kim shym la shim ba ka dei ka kam kaba kongsan.
Mynta, kat shaba ngi leit ngi ïohsngew ba ki samla ki ud namar ka jingkyrduh kam (unemployment), kane ka jingkyrduh kam kiba bun ki samla pule ka pynmih ruh ïa ki jingsniew ba bunjait ha ka imlang ka sahlang.
Napdeng kito ki samla kiba kyrduh kam don bun napdeng jong ki kiba don ki jaka ki puta ki kper ki prah kiba biang ban rep ban riang bad ban ri jing ri, hynrei kim kloi ban trei (engage) ïa kane ka kam namar ki ong ba kam dei ka kam kaba lah ban kyntiew ïa ka ïoh ka kot bad ba donburom.
Ka sorkar India ka don ïa ki Ophis kiba kyrpang (Department) ka Agriculture & Farmers Welfare bad kumjuh ka Animal Husbandry & Veterinary na ka bynta ban kyntiew ïa ka rep ka riang bad ka ri jingri ha ka ri bad ka jylla.
Ka don ïa ki department kum ka Agriculture, Horticulture, Veterinary, Fishery, C&RD, NABARD bad kiwei kiwei ban ai jinghikai bad ban iarap ïa ki nongrep bad ki nongri jingri lyngba ki lad (scheme) bapher bapher.
Ngi sngewkmen ruh ba ka jylla ka don ïa ka Indian Council of Agricultural Research (ICAR) kane ka shlem ka ïarap shibun ia ki nongrep bad ki nongri jingri ban tip bniah ïa kane ka kam; bad hapoh jong ka ka don ïa kawei ka tnad, ka Krishi Vigyan Kendra (KVK) kane ka tnad ka ai jinghikai (training) ïa ki samla kiba don jingthmu (interest) ha ka kam rep kam riang, ri jingri bad kiwei kiwei ki jinghikai.
Ha ka juh ka por ka ju ai jingïarap ruh katba lah kum ki symbai, ki kor rep kat kum ka juk bad kiwei ki jingiarap ia kito ki samla kiba la pyndep ia ki jingshah hikai khnang ba kin ïoh ban sdang ïa ki kam jong ki da ka jingthmu ban kyntiew ïa ka ioh ka kot ïa ki nongtrei bad ïa ka jylla.
Khnang ba ha kawei ka sngi ka jylla kan lait na kaba shaniah ïa ki marbam ban wan na shabar nga sngewdei ban kdew ia kine harum ki jingai jingmut (suggestion) lane ki symboh pyrkhat:Ka bynta ha ka pyrkhat pyrdaiñ: ka pyrkhat pyrdain ka dei ka wei (unit) kaba synshar ia ka maiñ (dignity), ia ka burom (respect) bad ka jinglong (being) ka jong ki briew.
Ka pyrkhat ka jong ki briew ka dei ban long kaba da saiñdur khnang ba ynda la kren ne leh ia ka kam kan ym pynhiar kyrdan ialade ne ia kiwei ruh.
Ka jingiaburom markylliang ha ka jait kam ba ngi trei (dignity of labour) ka long tang ma ka ka atiar ban kyntiew ïa ka ïoh ka kot jong ka Ri.
Ngi im ha ka pyrthei ha kaba la ju pyrkhat ba ka Intellectual labour lane kaba trei da ka bor jabieng kum kaba trei ha ki ophis, skul bad kiwei ki long ki kam kiba don burom.
Hynrei ïa ka manual labour lane kaba trei da ka bor met kum ka kam bym da donburom eh.
Kaba kum kane ka rukom pyrkhat ka pynduh nong shibun ïa ka Ri bad ka jylla, namarkata ka pyrkhat pyrdaiñ shaphang ka kam ka jam kam dei ban long kaba noh shiliang ha ka jingthew hynrei ka dei ban don ka jingiwbih kaba sieng ban tei ïa ka longbriew manbriew.
Ka bynta ki jaka pule: wat lada ka Ministry of Human Resource Development jong ka Ri India kaba ju khot Ministry of Education ka don ïa ki jaka pule ba kyrpang na ka bynta ka rep ka riang bad ri jingri, hynrei ngi iohi ba kiba leit pyntbit sha kane ka jingpule bunsien ki lah ban leit hadien ba kila pyndep ïa ka secondary school shaneng.
Kumta, haba peit thuh bha I kumba kan kham bha shibun lada ka tnad pule kan kynthup ïa ka jinghikai shaphang ka rep ka riang bad ka ri jingri kum kawei na ka subjek ba kynthup lang (General subject) naduh ki klas kiba dang rit lane ki primary level, ha ka juh ka por la i dei ba ki skul kin don ïa ki kper ne pynthor ba ki nongpule kin ïoh lad ban trei (practical) ruh khnang ba kin nang ban trei bad ban hikai ruh ïa kiwei.
Ka proverb ka ong “To hikai ïa u khynnah ha ka lynti ba u dei ban leit te un ym kynriah na ka.
"Ka Bynta ki Long ïing long sem: u Lao Tsu (Chinese philosopher) u ong, lada phi ai ïa u briew uba thngan ka dohkha ban bam phi pynkdang ia u shi sngi, hynrei lada phi hikai ïa u ban khwai dohkha, phi pynkdang ia u baroh shi jingim.
(If you give a hungry man a fish, you feed him for a day, but if you teach him how to fish, you feed him for a lifetime).
Ha ka juh ka rukom ngi ïohi mynta ki longkmie longkpa ki pynbiang lut ïa ki khun ki kti jong ki ïa ki jingbam kiba bha ban bam kum ki jhur bad ka doh man ka sngi.
Hynrei, ban hikai pat ïa ki khun jong ki ban rep ban riang bad ban ri jingri kim da sngewdonkam.
Namarkata, ngi shem ba kiba bun ki samla mynta khamtam ha kaba kum kane ka por kyrduh kam kyrduh jam ki shu shang makia bad ki im tang ha kaba khrong ne shaniah sah na kiba ha ïing na sem, hooid katba dang don kita kiba kyrshan ïa ki te ka biang hynrei ynda ym don shuh kita kiba ju ïarap ia ki mano pat ban kyrshan ia ki? Namarkata ki longkmie longkpa kim dei ban sngewhun tang ban pynioh ïa ki khun ïa ka jingnang jingstad ne tang ban nang ban thoh ban tar ne bat khulom bad computer, ki dei ruh ban hikai ïa ki ban nang ban bat wait ne mohkhiew.
Ka bynta jong ki kynhun Ñiam: Haba peit ïa ki kam jong kiba bun ki kynhun Ñiam ba ki trei ha kine ki sngi lah ban ong ba ki la pyrshang bun kiei kiei na ka bynta ban kyntiew ïa ka long briew man briew lyngba ki projek bapher bapher.
Hynrei, ha kaba ïa dei bad ka rep ka riang bad ri jingri imat kiba bun ki kynhun Ñiam ki dang sah dien bha.
Ka don ka jing ong “Haba ka kpoh ka thngan ki briew ki donkam ia ka jingbam bad haba ka mynsiem ka thnganki donkam ia ka jingduwai.
Kumta ki kynhun Ñiam ha ka jylla wat lada ki trei ia ki kam ba kynja mynsiem hynrei i kumba ka por ka dawa ruh ban pyniar ia ka jingtrei shabar na ki kynroh ïing mane lane ban nang pyniar ia ka Social Gospel.
ka Rural Resource Training Center (RRTC), Umran kaba la ju khot mynshwa ka St.
Joseph’s Agricultural Training Centre (SJATC) ka long ka nuksa kaba khraw ia kiwei pat ki kynhun Ñiam ha ka jylla.
Ka donkam namar kata ban wad ia ki lad ki lynti bad ialeh katba lah ban rad diengkhong ia kine ki jingeh kiba ka jylla ka ia kynduh.
Kumta, ha kaba kum kane ka por jong ka lockdown to ngin ym pynlehnohei ïa ka por ba kordor bad to ngin sdang na lade ban pyndonkam hok ïa ki jaka ha ki phyllaw ïing jong ngi ne ha ki kper, wat la ki long tang ki jaka ki ba rit ruh da kaba ngin sdang ban thung ïala ki jong ki jhur kum u sohsaw, sohkhia, mator, pudina bad kumta ter ter; kan long ruh ka jinghun mynsiem haba ngi ioh ban kheit hi ïa ki jhur kiba ngi hi ngi thung bad bam ïa ka doh kaba ngi hi ngi ri ngi sumar.
Ïa kane lah ban leh tang lada ki paid jong ka jylla ki don ïa ka mon kaba jwat, ha ka juh ka rukom tang lada ki khun samla ki don ka mon ban trei ïa kane ka kam ka jylla kan long kaba khlaiñ bad kaba shngaiñ.
Ha ka juh ka rukom ka sorkar ruh ka dei ban pyntikna ban pynioh ïa ki jingiarap sha ki paidbah kumba la pynbna ha ki lad pathai khubor na ka por sha ka por khnang ba kan long ka jingai mynsiem ïa kito kiba long kloi ban trei, lymkumta ka lashai jong ka jylla ka ap ïa ka syrngiew jong ka jingïap thngan.
Khublei chibun Pastor ia Ki jngmut Kamjuh Ki jinghikai wa myntoi ha pyrdi iong I…u Blai dang Kyrkhu ia Phi Kamjuh ia waroh kiwa purae iakani ka article….
Shillong: Ka synjuk ki nong ialam shnong bad ki sengbhalang ba kynthup iaka Jaintia Students’ Movement (JSM), Hynniewtrep Achik National Movement (HANM) bad ka Jaintia National Council (JNC) ki pyrshah jur ia ka rai jong ka sorkar Meghalaya ban shah ia ki trok na Assam ban wan kit dewiong sha East Jaintia Hills na ka bynta ban pyntreikam ia ki karkhana dew bilat.
Ki 3 seng kynthup iaka synjuk ki nong ialam shnong ki dawa na ka sorkar Meghalaya ban pyllait noh ia u dewiong u ba don 2 lak metric ton hapoh ka jylla ban pyndonkam haki karkhana ka jylla.
Kumban shu pynkynmaw ka NGT ha u bnai Lber 2020 kala rai ban pyllait 2 lak Metric Tonnes naka 32 lak Metric Tonnes u dewiong ba la dep tih ban die lilam noh lyngba ka Coals India Limited.
Na ka liang u president ka JSM u samla Leningstar Rymbai, u la ong ba lada ka sorkar ka don jingthmu ban iarap ïa u paidbah ha kum kane ka por ka khim ka khait kala dei ban shimkhia mar mar ban pyllait ïa u dewiong bala mynjur ka NGT ban pyllait ban lilam ha baroh kawei ka jylla ban pyndap pynbiang ia kine ki kharkhana dewbilat ban ia kaba ailad ban wan u mar ne u dewiong ban wan na bar jylla.
“Ka jingleh jong kane ka sorkar MDA mynta ka don kaei re kaei sha lyndet bad pynlyngngoh ia uba ba bun balang, kumno kan ailad ia kine ki kharkhana ban kit dewiong na bar jylla haba u dewiong u dang bun byllai ha kane ka Jylla," la bynrap u samla Leningstar Rymbai.
Na ka liang u Shaniahlang Suchen president ka HANM, u la ban jur ia ka sorkar Jylla ban kadei ban pyllait noh mar mar ia u dewiong bala mynjur ka NGT ban lilam bad ban pynsangeh mardor ia u dewiong ba wan na bar Jylla khnang ban lah ruh ban iada naka khlam COVID-19.
“Ka jingwan ki trok ki dewiong na bar jylla, khamtam ka Assam kaba la shah sar haka khlam COVID-19 kalah ban wanrah jingma iaka East Jaintia bad Rilum Jaintia baroh kawei lyngba ka nongniah trok bad ki nongbud trok ban pynpur ia une u khniang, kumta ka sorkar lada ka don jingmut ban pyndap dewiong ia kine ki kharkhana ka dei ban pyllait noh mar mar ia u 2 lak metric ton," la bynrap u Shaniahlang Suchen.
U general secretary ka JNC u Winchester Pala, ula pynpaw ka jingsngewkhia kaba jur halor kane ka jingleh kuman bad leh bym suidniew ka sorkar ia ka jingud jingnam u paidbah kumjuh ki nongkhaii kiba la mih sha surok ban pyrshah iaka jingkit dewiong na Assam.
Shillong: Kum shi bynta ban tehlakam iaka jing pur ka jing pang ‘corona virus’ hapoh ka jylla khamtam hapoh ka East Khasi Hills, na ka liang ka ophis treikam DC ka la pynbna ban pynjari biang iaka korphiw miet naduh 11 tarik haduh 18 tarik jymmang 2020 haka por 7 baje mynmiet haduh 6 baje mynstep.
Ka ophis treikam DC ka la shim ia kane ka rai kum shi bynta ban pyntreikam iaki kyndon ka tnat ka koit ka khiah ka jylla kum shi bynta ban iakhun pyrshah ka jing pang ‘corona virus’ da kaba khanglad ia ka jing ialum paidbah khamtam hapoh ka nongbah Shillong kaba dang dei ka ‘Orange zones’.
Ka hukum na ophis treikam DC la batai ba ka korphiw miet kan nym treikam iaki nongtrei sorkar, ki pulit bad shipai, ki nongtrei ka tnat ka koit ka khiah, ki dukan die dawai, ki dukan die marbam, ki nongtrei ka tnat MeECL, NEEPCO, Power Grid, FCI, PWD, PHE bad ka Shillong Municipal Board, ki nong leit sam bam, ki petrol pump bad ki nongthoh khubor.
Ka hukum kala kyntu ia baroh bad bud ryntih ia ki kyndon ka tnat ka koit ka khiah ka jylla haba dei bad ka jing ia jngai naki Wei pat.
Haba dei bad ki ‘Curfew passes’ ka hukum na ophis treikam DC la batai ba dei ban ‘apply’ online daka ba leit shaka website ww.
eastkhasihills.
gov.
in.
Shillong: Ka ophis treikam ka Deputy Commissioner (DC) ka East Khasi Hills District kum shi bynta ban ailad ia ki paidbah ba kin leit thied jing thied la pynbna ban shah plie iaki dukan die marbam bad kiwei de kiba la ithuh da ki bor sorkar naduh 12 tarik haduh 16 tarik jymmang 2020 hapoh ka nongbah Shillong bad ki jaka markhap.
Ia ki dukan hapoh ka nongbah Shillong bad ki jaka markhap kiba la ithuh na ka ophis sorkar la pynbun haduh 2004 tylli, katba iaki kali ba die marbam la pynbun haduh 20 tylli kum shi bynta ban ailad ia ki paidbah ban ioh lad ban thied marbam bad khanglad iaka jing ialum paidbah hapoh ki dukan.
Ha badei bad ki dukan die bad shna mobile, ki dukan die computer, ki dukan ban ‘recharge mobile’, ki dukan stationary bad ki dukan shna kali kiba tang tang marwei, ka ophis treikam DC, la pynbna ban yn shah ban plie tang ar sngi hapoh ka nongbah Shillong kata naduh13/05/2020 bad ka 14/05/2020 haka por 9.
00 baje mynstep haduh ka por 4.
00 baje jan miet.
Ia ki dukan kyiad kiba la ithuh da ki bor sorkar la shah ban plie hynriew sngi hapoh jong ka East Khasi Hills District bad ki dukan kiba shah ban plie man ka sngi ki long, ki dukan dawai (pharmacy) kiba die khutia bad kiba die lang, ki dukan die dawai ia ki jingri bad ki jaka sumar ia ki jingri, ki petrol Pump, ki dukan ba shu leit ban ai ia ki jingbam, ki karhana shna kali ia ki Trok ha ki surok bah ki jingtrei ba trei kam la jong, kiba shna light, shna pipe um, shna komputer bad ki jaka misteri dieng.
Haba dei bad ki kali kamai bad ki kali jong ki riew shimet, ki lah ban iaid hapoh ka nongbah Shillong naduh ka 12/05/2020 haduh ka 16/05/2020 kata ka long naduh ka por 9.
00 baje mynstep haduh ka por 4.
00 baje jan miet.
Ia ki dukan kiba don ha ki shnong ba hap hapoh ka Pynursla, Sohra Civil Sub Division bad kiba hap hapoh jong ki C&RD Block, na ka liang ka ophis treikam DC la shah ban plie san sngi ha ka shi taiew.
Na ka liang ka ophis treikam DC ka la bthah ba baroh dei ban bud ryntih ia ki jingbthah jong ka sorkar ba dei ban pyniajngai iwei na iwei ha ki jaka trei bad ki dorbar shnong kin peit ba kan don ka jingbut ryntih ia ki kyndon kiba la buh.
Shillong: Ki nong ialam ba rangbah jong ka seng sain pyrthei, ka National People’s Party (NPP) napoh East Jaintia Hills kiba kynthup ia ki MLA bad ki MDC barim, kum ka dak ban pyrshah ia ka sorkar jylla kaba la ailad ban kit ia u dewiong na Assam sha East Jaiñtia Hills ki la iehnoh kam bad kum ki dkhot ka NPP lyngba ka shithi sha u National President ka seng.
Kine ki nongmihkhmat barim kiba la ieh kam noh naka NPP, ki kynthup ïa u Justine Dkhar, Violet Lyngdoh, Joinriwell Pyrtuh, Thomas Nongtdu, Topas Lapasam, Burin Shadap, Lasylloklang Lyngdoh bad u Leo Dkhar.
Lyngba ka shithi sha u National President ka NPP, baroh phra ngut kiba la ieh noh iaka seng ki la pynpaw baka NPP ka tip shai kdar bak a East Jaintia ka dang byllai u mar pohkhyndew dewiong bad mawshun ban shalan ne pyndap pynbiang iaka jingdonkam ki kharkhana dewbilat, hynrei kane ka sorkar kaba ialam ka party NPP kala leh kuman bad leh matlah iaka jing shisha.
“Ngi la rai ban phet noh na ka NPP namar ba kam beit ka rukom treikam ka party bad kam don jaka ruh ha kane ka seng ban pynsngew iaka jingeh u paidbah," la pynpaw ki phra ngut ki MLA bad ki MDC barim jong ka thain.
Kum ban shu pynkynmaw dang shen ka sorkar Meghalaya ba lam khmat da u myntri rangbah ka jylla u Conrad K Sangma, u ba dei ruh u national president ka seng NPP ka la shah iaki trok ban kit dewiong na ka jylla Assam kum shi bynta ban ailad ia ki kharkhana dewbilat ban sdang treikam noh hapoh Jaintia Hills.
Mawpat Shillong-12Kaei ba ngi mad ha kine ki sngi ki dei ki sngi ba sniew.
Ngi la dei ban iashem ia kane ka jingtynjuh ha ka jingim jongngi lyngba ka jngwan jong kane ka khlam u khniang Corona Virus.
Ka jingwan jong une u khniang jingpang ka la pynher syrngiew lut ia baroh.
Ngi lah ban ong, ba ka dei ka jingmad kaba ngim pat shem ha kane ka pateng jongngi kaba mynta.
Ka pyrthei hi baroh kawei ka lamwir thlam ban ialeh pyrshah ia une.
Katba don ka bor shemphang u khun bynriew ha snieh pyrthei, la pyrshang ban iakhun pyrshah ia kane ka thma pyrshah ia u nongshun bym lah iohi,bym don atiar ban pyniap ia u.
Nangno u wan bad shano u leit? Kat shaba u leit, u la dkhat ia kiba bun ki mynsiem briew bad pynshitom ia kiba bunbah.
Katba nang mih ki sngi ka jingshahktah ha une u khniang jingpang ka nang jur bad nangkiew na ka sngi sha kawei ha kiba bun ki Ri.
Ki briew ki shu lynniar bad la pynsuhjer hi rem ia u khun bynriew ha satlak pyrthei.
Ki bor synshar, ki stad ka koit a khiah bad ia kito kiba tur shakhmat ki la hap kylla long ki langknia na ka bynta ban ialeh pyrshah ia une.
Ki dei ban ioh ia ka burom, la ki sngewthuh kyndiang ban pynduh jait te ym lah, hynrei tang ban iada ia ka jingsaphriang jong u.
Ym don ba nang ym don ba stad ban kop ba lah ban pynduhjait ia une.
Shibun kiba batai ba une u khniang u don bunjait bad ba dang shimpor ba un kut.
Kine kiei kiei ki nang pynsheptieng shuh shuh ia u luk u lak.
Nga ngeit ngi ia kubur lang baroh ba kaei ba ki bor synshar ka la pynjari ia kane ka jingkhangkhop ka la long ka jingiarap ban iada ia ka jingsaphriang jong une u khniang, hynrei ka la ktah shibun ia ka ioh ka kot jong ki briew khamtam ia kito kiba duna ka jingioh.
Aikhublei naduh ki bor Sorkar, ki bor Shnong, ki kynhun niam bad jaitbynriew, ki Seng Bhalang bad ki riew shimet kiba la kner la ki jong ki kti ban kner ban pyndap ia ka kpoh kaba thngan.
Lada kane kan dang iaibteng haduh katno kin lah ban iarap.
Sngewsynei de ia kito kiba don shabar na la Ka Ri ha kaba ki la dei ban iakynduh ia shibun ki jingeh.
Wat la ka sorkar ka la pyrshang ban iarap ia ki, kam pat biang.
Ka rukom pyrkhat hi, kan kham bha ba kin ioh ban wanphai ing noh.
Hangne ka jingkylli ka mih ia kito kiba trei shabar, kaei kin leh? Kumno kin im ha ki sngi ban wan?Ka jingim ka long kaba dum kaba dap da ki jingkhuslai bad ki jingartatien.
Ki sngi kiba sniew.
Haba phai sha kane ka Jylla jongngi, ka apot sepsngi aiu kaba kat kane ha kaba ka jingpang ka la lyngshop tang ha kawei ka longing bad kiba don ia ka jingiajan bad ka.
Ym tang katta, hynrei ka la dkhat ruh ia ka ia ka jingim jong u kpa ka iing, u briew uba donnam bad donburom.
Kum u bahaing bad katno khamtam ka iing, kata, I kurim, ki khun ki ksiew ki pait ka dohnud bad ki ummat ki jaw ha kaba ngi sngew bymdon shuh ba ioh mad kat kane ka jingjia.
Nalor kata, ka jingiashem kaba la pynthut wat ia ka jingpyndep ia ka met kaba sah jong u kpa ka iing, ka la nang pynkthang shuh shuh.
Wat la hapdeng kum kane ka jingiakynduh ngi don ban ainguh ia U Blei ba Um shym la pynlehrain buhkhoh, hynrei u la plie ia ka lad ban pyndep ia ka met kaba sah.
Lyngba jong kane ka jingjia, ngi sngewthuh ba U Blei u la kyntu ia kiba bun ban don ka mynsiem ka jingsngewlem ban tyrwa sngewbha ban ai ia ka jaka shongthait ia ka met u paradoh parasnam jongngi bad ba la lah ruh ban pyndep ia ka.
Nga pyrkhat ba U Blei U kren ha ki briew wat hapdeng ka por jong ka jingsheptieng ban don ka jingpyrkhat ia ki paramynsiem briew.
Khublei shibun ia kane ka jingpyrkhat tipbriew tipblei.
Ngam don kano kano ban kynthoh iano iano ruh ba la don ka jingpynthut, namar ka dei ka por ba ngi im hapdeng ka jingsheptieng.
Ngi don ruh ban ainguh ia U Blei kumba long mynta, ki dkhot jong ka iing ki iashait bad kim don shuh ki dak jong ka jingdon jong u khniang jingpang, lait sa tang arngut kiba dang don ha ka jingsumar.
Nga ngeit skhem ba U Blei Un pynkhiah ia ki.
Kane ka jingsheptieng kam pat shym wai bad kan ym pat pyllait iangi katba une u khniang jingpang um pat kut.
Ngi iabun ktien ban iakylli, ban iakhnium, ban iohi ia ka jingduna bad ban kynnoh ia ka jingbymlah jong ka sorkar.
Ka jingdon ki lad pathai khubor jong kane ka juk stad mynta, ngi iohsngew bun ki khubor lyngba ki jingjia kylleng sawdong khamtam Ka jingioh ia une u khniang jingpang ha ka Jylla ba marjan, ka la nang pynsuhjer shuh shuh.
Ka jingmih biang sa iwei iba ioh ia une u khniang jingpang, ka la pynmih niangkhriat ia baroh bad ka jingiakren ka la nang thnam shuh shuh lyngba ki social media, Kumno? Balei? wat ban ong ruh ba ka don ka jingbuhrieh ia kiba ioh ia kane ka jingpang.
Kane ka la pynthnam jabieng wat ia ka iing kaba ioh nyngkong ia une u COVID19 ban pynmih khubor.
Nga ngeit ba Ka jingpynmih khubor ka dei ka jingsngewrem jongki ia ka jingshahkynnoh jong ka iing ha kiei kiei baroh.
Toi, ha Ka jingshisha ka dei ban don ka jingai mynsiem bad ka jingpyntngen ha kaba kum kane ka por, kaba wat ki ummat jongki kim pat rkhiang.
Nga ngeit kitei ki jingiabun nia baroh Ka dei kaba mih na ka jingsheptieng bad kim don ruh ka jubab.
ha ka.
Ha ka jingsngew jongnga, kaei kaba ngi dei ban leh ban kohnguh ia ka jingbthah jong ka sorkar ba ngin sumar ialade.
Ngi iohsngew bad ngi iohi ka Sorkar kam shym shongthait ban duriap na ka bynta kane ka kam bad nga ngeit U Blei Un pynshai ia ki.
Ha kum kane ka ka por, ka dei iangi ba ngin ia trei lang bad ka sorkar bad ba ngin ia ai mynsiem lem iwei ia iwei.
Ngi dei ban bud pyrkhing ia ki kyndon ba labuh hangi ban leh.
Ka jingiabun ktien, Ka jingsngap ia ki khubor nangne nangtai kan ym lah ban iarap iangi.
Shah ianga ban kdew, na Ka ktien U Blei, haba ki khun Israel ki la dei ban kam ia ka duriaw basaw, ki la iakynduh ia ka jingeh, la kin tur shakhmat ruh kim long, lane kin phai shadien kim long shuh.
Ki la khaweit, ki la lynniar bad ki la khnium.
U Moses u la ong, " ….
to da sngap jar phi" " Wat sheptieng phi, to sangeh, to khmih ruh ia Ka jingpynim jong U Trai….
"( Eksodos 14:13 & 14).
Nalor ki kyndon jong ka Sorkar, kaba donkam bad kaba kongsan tam ka long ba ngin ‘Sngap jar bad ban Ap kyrmen ia ki Sngi Babha ba U Blei Un ai hangi.
Nga ngeit skhem ba U Blei Un ym shah ia kaba sniew ba kan synshar sah iangi.
Ka jingphai jongngi shane bad shatai ka don tang ka kutlad suda.
To ngin buh ia ka jingshaniah ha U Blei Un pynim iangi.
Ka ktien U Blei ka ong " U Trai u long uba bha ia kita kiba ap kyrmen ha u, ia kata ka mynsiem kaba wad ia u" ( Jingrwai Sngewsynei 3:25).
Ngin ym duh jingkyrmen, khlempep ngin iohi ia ka sngi babha.
Ha kata ngin sakhi dalade hi bad ban ong, " Te yn ong ha kata ka sngi, Ha khmih une u long U Blei jongngi; ngi la khmih lynti ia u, te un pynim ia ngi; une u long U Trai; ngi la khmih lynti ia u, ngin sngewbha bad shad kmen ha ka jingpynim jong u" ( Isaiah 25:9)To U Blei Un kyrkhu lang ia baroh bad nga ngeit kane ka jingthoh kan long ka jingiarap iangi.
Khublei shibun.
Haba kumta ki kali riew shimet donkam pass ne em ban iaid ha kitei ki sngi ba pyllait bad shah?.
Ka seng JSU hynne ka sngi ka lah thoh sha ka sorkar ban sngap lem ia ka jingud ki paid nongshong shnong ka jylla kiba dang sah kut haduh mynta mynne sha bar jylla.
Ka seng hadien ba ka lah ioh shibun ki jingujor bad ka jingud jingnam jong ki khynnah pule bad kiba lah trei kumjuh na ki kmie ki kpa jong ki.
Ka seng ka lah thoh ban pyrshah ia ka hukum ka sorkar kaba lah rai ban shuh phah leit shaw hi ia kine ki baha ing na shabar ban wan phai hi noh sha ka Jylla.
Ka seng kam sngew iahap khyndiat ruh ha lor ka hukum jong ka sorkar kaba dang shu mih shen ban ai da ka transit pass ia ki baha ing ban leit shaw hi noh ia la ki khun bad kiba ing na sha bar,Ka seng ka lah buh jingkylli ia ka sorkar halor ka hukum ba lah pynmih da ka Political Department dang shen lyngba u Chief Secretary u M.
S.
Rao.
Ka seng JSU ka lah buh ia kine ki jingkylli hakhmat ka sorkar bad ka sorkar ka dei ban lah ban ai ia ki jubab kiba biang.
1) Yn leh kumno iakito ki bym lah ban leit shaw daka kali?Sa katno kin iai ap?2) Hato ka sorkar ka lah moa ban pyntikna ba ka lynti ka synkieng kaba jngai da ki hajar kilometar ka long kaba shngain?3) Kan jia aiu lada ka duh noh ka kali hapdeng ka lynti kaba jngai ban poi?4) Mano ban pynbiang ka bam bad ki jaka sah ia ki ha ki lynti namar ba ki dukan bam bad sah baroh ki dang khang?5) Hato yn jia aiu da ki shah bat sha kiwei ki jylla?6 ) Katno ngut eh kiba tip iaka lynti kaba jngai ban leit shaw ia la ki baha ing?Ka seng ka kwah ia ka sorkar ban sngewbha ban ai ia ka jubab ha lor kine ki jingkylli shuwa ba kan buh ia ka jingim ki nongleit shaw ha ka jingma.
Kumba ngi iohi mynta ,ka long ba ka sorkar kam kwah ban shim ia ka jingkit khlieh ia kine baroh bad ka kwah ban lait ka jing pynlut na lade.
Lada ngi phai sha ka hukum jong ka Sorkar pdeng jong ka Ministry of Home Affairs kaba lah pynmih ha ka 29th April,2020 kat kum ka kyndon kaba 4 ym shym lah thoh ne hukum ban leit shaw da ka kali shimet iano iano kiba dang sah kut shabar.
Ka seng ka kyrpad na ka sorkar ba ka dei ban leh eiei noh ia kiba sah shabar ban leitshaw ia ki da kaba suk ba kin ioh ban wan sha Ri lajong bad ynda ki lah wan phai kin bud thik ia ki kyndon ka tnat ka koit ka khiah.
Ka seng ka lah ong ba bun ki kmie ki kpa ki lah ud namar ba ki khun kiba dang pule ki lah ban kulmar bad ktah ha ka bor pykhat lada dang pyn jrong ia ka pakhang shnonh namar ka jingpur stet ha ka sien kaba ae (2nd wave) jong u khlam COVID 19.
Ka jingpynslem ban ioh lad ban wanphai sha la ka jylla kan buh jingeh ia ki khynnah pule bapli namar ki jinjar ban ioh ka bam kaba biang bad don napdeng jong ki kiba shah pynthut ha la ki trai ing namar ka baiwai ing bad lah don ruh ki bym ioh shuh iaki lad jingiarap na wei na ar bad ki sah jinjar da kaba bam tang da ki biscuit ban lait na ka iap thngan.
Ka seng ka lah ioh ban ia kren bad u wei na ki samla Khasi (u bym shym lah kwah ban pynpaw kyrteng) uba dang don ha nongbah Pune , une u samla u lah ialeh katba lah ban wad ki lad jingiarap iala ki para jylla kiba dang sah kut ha nongbah Pune.
Une u samla u lah pynpaw ba lah don ymduna 200 ngut eiei na Maharastra bad Gujarat kiba lah kwah ban wan phai ing namar kim lah ban kyrshan ialade namar kim ioh tulop shuh bad lah don kiba lah shu sah ha khrum ki jaka trei kum ki hotel ha ki por ba lah dep u lah ong ruh ki briew bad ka sorkar jong kiwei ki jylla kin ym lah bam pynbiang man ka por ia ki.
Ka seng ka lah ong ba lah ioh jingtip ba lah don ruh haduh 120 tam kiba shem jinjar shisha kiba dang sah ha nongbah Kolkata namar ki lah shu shong khlem ki lad jingiarap bun na kine ki dei kina trei ha ki jaka trei hadien pa ki lah pyndep ia ki Skills Development and Training Center bad ki lah pynsngew ba ki lah kwah haduh katta katta ban wan phai sha la Ri lajong.
Ka seng ka pynbor ia ka sorkar ban wan ialam ia kine ki khynnah pule bad kiba trei kiba lah shem lanot shisha namar lah bun ki jylla ki lah pynbna lypa ba ki jaka pule kin ym plie haduh u bnai June.
Ka sorkar kadei ban wan rah iaki da ka jingsngewthuh bad kiwei ki sorkar jylla ,khlem da pynjynjar iaki baha ing baha sem jong ki bad ynda ki lah wan phai ruh kidei ban sah ha ki jaka quarantine kiba biang khamtam ia kito kiba wan na ka jylla bad ki jaka kiba lah kynthup ha ka Red Zone, ong ka kyrwoh ba lah phah da u Publicity secretary u samla Treki Mukhim.
Ki paralok baieit eh jong nga, ha kaba nyngkong eh ka jingkylli ka long, ka mut aiu kane ka kut baskhem? Lane kaba ngi ong ha ka ktien phareng ‘Stronghold’ka jubab ka long ba ha ka ktien phareng ka ong kumne “Stronghold is a place that has been fortified so as to protect it against attack" bad ha ka ktien khasi ngi lah ban ong “Ka kut baskhem ka dei kata ka jaka kaba don ka jingker ka baskhem ka ban iada na kano kano ka jingialeh pyrshah kaba wan ban ialeh ia ngi" Bad kumjuh ruh kane ka ktien ‘Ithuh’ haba ong ithuh kaba mut to recognize, lane ithuh kaba mut ban pdiang kum kaba shisha.
Kumta kane ka bynta ka ong, u ithuh ia kita kiba shaniah ha u, kaba mut u pdiang ia kita kiba shaniah ha u.
Kane ka bynta ka ong “U Trai u long ka kut baskhem ha ka sngi ka jingjynjar, bad u ithuh ia kita kiba shaniah ha u"Khyndiat ha kaba ia dei bad kane ka kitab: Ia kane ka Kitab la ngeit ba la thoh ia ka da u Nahum, ka jingmut jong ka ktien Nahum ka mut ‘ka jingpyntngen kaba pura’.
Kane ka kitab ka kren shaphang ka jingbitar bad ka jingbishar u Blei ia ka nongbah Ninebeh, ka Nongbah jong ki Assyria.
Bad ha kato ka por ka jong u Nahum kane ka nongbah ka paw kum ka shnong kaba khraw bor bad kaba donbor bad ymdon shuh mano mano ruh ba lah ban jop thma ne pynjot ia ka.
Hynrei ha kaba kum kata ka por u Nahum u la iathuhlypa ba kane ka nongbah kaba khraw kan sa kyllon noh ha kawei ka por.
Bad kaba phylla ka long ba hadien kumba sanphew snem kane ka jingiathuhlypa jong u Nahum ka la jia bad ka la urlong shisha haba ki nong Babylon ki la wan ban hiar thma ia kane ka nongbah ki la pynjot noh ia ka.
Bad ngi shem kane ka nongbah ka la jot noh.
Ka long ha ka juh ka rukom ki paralok baieit eh jong nga, ba kane ka jingjia kaba jia ha ka Nongbah Ninebeh, kane ka jingshah pynjot jong ka Nongbah Ninebeh ha ka jinghiar thma ka Nongbah Babylon, Ngi lah ban ong ba ka long ka jingjia kaba la jia ha ka pyrthei kaba ngi im mynta, Haba kaba wat ia kito ki Ri kiba paw khmat ki Ri kiba khraw bor jong ka pyrthei mynta ki la mad ia kane ka jingpynjot, kum ka Nuksa, Ka Ri China, ka Ri America bad kiwei kiwei pat ki Ri kiba dei ki Ri kiba khraw bor ki Ri kiba donbor, mynta pat ki la mad ia ka jingpynjot, ki la mad ia ki jingeh, ki la mad ia ki thma, bad kata ka thma kaba ki hap ban ialeh kam dei pyrshah ia ka Nongbah Babylon hynrei pyrshah ia u Corona Virus.
Hynrei hapdeng jong kane ka jingshah pynjot jong ka Nongbah Ninebeh, ka ktien u Blei ka la wan ha u Nahum kum uwei na ki Nongiathuhlypa bad ka ong “U Trai u long uba bha, ka kut baskhem ha ka sngi ka jingjynjar, bad u ithuh ia kita kiba shaniah ha u".
kaba mut ba ka ktien u Blei ka kren shai ba hapdeng jong kita ki jingpynjot lane ki jingpynduh noh ka jong u Blei ia ka Nongbah Ninebeh, ki briew baroh kiba shong ha kane ka nongbah kin mad ia ki jingeh ki jingjynjar ki briew kin mad ia ki jingshah shitom namar haba u Blei un pynjot ia kane ka nongbah un pynjot ia ka da ka thma, kumta ha kum kata ka por U Blei u kular ba ma U u long u Blei uba bha, bad u long ma u ka kut baskhem lane u long ma u kata ka jaka kaba don ka jingker ka baskhem ka ban iada lane ka jaka rieh jong ngi ia kito kiba mad ia ki jingeh ki jingjynjar, bad u ong shuh shuh ba wat hapdeng jong kita ki jingjynjar ki jingeh, u Ithuh ruh lane u tip bha biang biang ia kita kiba shaniah ha u.
, khnang ba un ioh ban pyllait ia ki.
Kumta ki paralok baieit eh jong nga, ka long ha ka juh ka rukom, ba ia ngi ki briew kiba im mynta ha kane ka pyrthei, kiba im ha kum kane ka juk kaba eh, ka juk kaba dap shibun ki jingjynjar, ka juk kaba dap shibun ki jingma, namar ba baroh na ngi ngi hap ban ialeh ia kawei ka thma bad kata ka dei ka thma Corona Virus.
Ho,oid hapdeng jong kata ka jingialeh jong ngi ia kane ka thma, ngi hap ruh ban mad ia ki jingeh ki jingjynjar la ha ka jingim shimet, ha iing ha sem bad kumjuh wat ha ka imlang ka sahlang, kum juh ruh ka Ri bad ka jaitbynriew ki iam ki lyniar na ka bynta kine ki jingeh.
Hynrei ha kum kane ka por kum kiba ngeit, ngi dei ban tip bha ia kane ba U Trai u long uba bha, long ma u ka kut baskhem jong ngi, long ma u kata ka jaka kaba don ka jingker ka baskhem ka ban iada ia ngi na ki jingma bad ki jingjynjar jong kane ka pyrthei, bad kaba sngewtynnad shuh shuh ka long ba u Blei u ithuh lane u pdiang ruh ia nga ia phi kiba ngeit kiba shaniah ha u, bad ba un pyllait ia ngi.
Kumta kane ka bynta ka ong “Ba U Trai jong ngi u long ma u ka kut baskhem kaba mut ka kut lane ka jaka kaba la ker skhem bha ka jong ngi" bad lada ma ngi ki briew kiba mad ia ki jingeh ki jingjynjar ha kane ka pyrthei, lada ngi phai sha u, lada ngi phet rieh ia u, ngin ioh lait na kine ki jingma ki jingjynjar ha kane ka pyrthei namar ma u u long ka kut baskhem jong ngi.
Bad ka jingkylli ka long ba hato ka long shisha kaba dei hok ia ki briew baroh ba kin ioh ia kane ka jingiada na ki jingma ki jingjynjar, ka jubab ka long em, ym ia baroh? Ka daw ka long ba U Blei u tip bad u ithuh ia kita kiba shaniah ha u.
u ithuh ruh ia kita kiba shaniah ha u, kaba mut u pdiang ia kita kiba shaniah ha u.
Kumta ka ktien u Blei ka kren shai lada kino kino ki briew ki bym don ka jing ngeit bad ki bym shaniah ha u, u Blei un kyntait ia ki, kumba u Noah u kyntait ia ki briew kiba phai sha ka iing lieng jong u.
ha ka jingiathuhkhana shaphang u Noah, katba ki briew ki dang don ka jingsuk ka jingkmen kim shaniah kim ngeit ia u Blei, hynrei haba ki mad ia ki jingjynjar, u Noah ruh u la kyntait ia ki namar ba u Noah um ithuh ia ki, kumjuh ruh ka long ha ka juh ka rukom lada ngim don ka jingngeit ha u Blei ngim don ka jingshaniah ha u, ngin ym ioh bynta ha kata ka jingiada kaba u Blei un iada ia ngi na ki jingma bad ki jingjynjar.
Lehse kan long thik kumba u Jisu u ong “Ym u briew baroh uba ong ha nga.
Ah Trai Ah Trai, u ban ioh leit hapoh ka hima ki bneng, hynrei uta kein uba leh ia ka mon u Kpa jong nga uba ha bneng" kaba mut tang kita keiin kiba ngeit bad shaniah ha u Blei.
(Mathaios 7: 21).
ka long ha ka juh ka rukom ba haba ki briew ki mad ia ki jingjynjar ki mad ia ki jingeh ki sdang phai sha u Blei hynrei balei kim lait na kita ki jingjynjar ki jingma kiba ki ia kynduh, namar ba lada kim don ka jingngeit ka jingshaniah ha u Blei kin ym ioh lait.
Ia kata ngi lah ban pynshisha shuh shuh ba ka ktien u Blei ka kren shai halor kata, ha ka Gospel u Ioannis 3:16 bad 17 ka ong “Naba u Blei u la ieit katta katta ia ka pyrthei katba u la aiti noh ia la u khun ba la kha marwei, ba uei uei uba ngeit ha u un ym jot shuh, hynrei un ioh ka jingim bymjukut, un ioh ka jingsuk.
Shuh shuh ka ktien u Blei ka ong “Naba u Blei um shym la phah ia la u khun sha ka pyrthei ba un pynrem, hynrei ba yn pynim ia ka pyrthei da u".
hynrei paralok lada ngim don ka jingngeit bad ka jingshaniah ha u, kumno kein un ioh ban pynim ia nga ia nga phi.
Kumta ngi sngewthuh ki lok baieit eh jong nga, ngi iohi shibun ki jingkular ki jong u Blei ia ngi ki briew ha sla jong kane ka pyrthei, u kular ban long ka kut baskhem jong ngi ha ka jingjynjar, u kular ban long ka jaka rieh jong ngi, u kular ban pynim ia ngi, u kular ban theh ki jingkykhu ia ngi, hynrei lada ngi pat ngim don ka jingngeit bad ka jingshaniah ha u, ngin ym ioh bynta na kine ki jingkular ki jong u Blei ia ngi.
Hynrei kine ki jingkular ki jong u Blei ki long beit tang ia kita phai sha u bad ia kiba ngeit bad kiba shaniah ha u.
Hynrei don shibun ki briew haba ki ia kren shaphang u Blei ki sngewthuh tang kane kawei bad kata ka dei ba u Blei u long ka jingieit, ho,oid u Blei u long ka jingieit ka ktien u Blei ka kren shai ia kata ba u Blei u long ka jingieit, hynrei ngi klet pat ia kane ka kawei ba u Blei u long ruh u Blei uba thut shen, ha kaba ka ktien u Blei ka kren shai Exodus 20:5 ka ong “Naba nga long u Trai uba u Blei jong me, nga long u Blei uba thut shen uba pynwan ia ka jingpalat ki kpa ha ki khun haduh kaba lai bad kaba saw pateng bynriew jong kito kiba isih ia nga" nga long u Blei uba thut shen, kaba mut u Blei u long ruh uba kloi ruh ban bitar ia kita kiba isih bad ki bym ngeit bad shaniah ha u.
Ngi ia kren ngi ia rwai ka jingrwai ba u Blei u long ba bha, ho,oid u long uba bha, hynrei lada ma ngi ngi leh lyndet ia u, kynmaw ba u Blei u long ka ding ka ban bam duh ia ngi iwei pa iwei, (Hebru 12:29) ia kata ngi lah ban pynshisha da kaba ngi phai sha ka ktien u Blei ia ki khun Isreal haba ki khun Isreal ki ieit ia u Blei, u Blei u jied ia ki ba kin long kiba ieit jong u, u theh ka jingkykhu, u pyndep ia ka jingkular ha ki, u la pyllait ia ki na kiba bunjait ki jingpang ki jingjynjar kiba ki la mad, hynrei ka Sodom bad Gomora kaba lyndet ia u Blei, ka bym don ka jiingshaniah shuh ha u Blei, u Blei u la pynjot noh ia ka da ka ding khlem jingisynei shuh.
Hynrei ka don kawei pat ka khubor kaba sngewtynnad kata ka long ba u Blei jong ngi, lada ngi phai pat sha u wat ha ka khyllip mat kaba dei ka kut lad ka jong ngi u dang lah ban map ia ngi, kumba u la map noh ia u riew dakait halor jong ka diengphna, u dang map ia ngi, u Blei lada ngi phai sha u u dang pdiang ia ngi, kumba u kpa u pdiang ia u khun sarong awria, ka ktien u Blei ka ong “Lada ki briew jong nga, ia kiba la khot da ka kyrteng jong nga, kin pynrit ia lade, bad kin duwai, bad kin wad ia ka khmat jong nga, bad kin phai noh na ka lynti bymman jong ki, kumta te ngan sngew na bneng, bad ngan map ia ki pop jong ki, bad ngan pynkhiah ia ka Ri jong ki" Shuh shuh Jerimaiah 29: 12-13 ka ong “Te phin khot kyrpad ia nga, bad phin ioh leit ban duwai ha nga, nga ruh ngan shah shkor ia phi.
Bad phin wad ia nga bad phin shem ia nga, lada phin wad ia nga da ka dohnud jong phi baroh" bad ym tang ba u sngew bad shah shkor ia nga ia phi hynrei ka ktien u Blei ka ong “Jerimaiah 33:3 ka ong ruh “lada ngi khot ia u Blei u Blei un sngew ia ngi bad un pyni ruh ha nga phi ia kiei kiei kiba khraw, bad kiba eh ia kiba ngim tip" ki don shibun bah kiei kiei kiba ngim tip bad ngim shemphang ha kane ka pyrthei hynrei hynrei lada ma nga ma phi ngin khot kyrpad ia u Blei jong ngi, ma u hi un pyni ha nga ha phi ia kiei kiei kiba khraw bad kiba eh kiba ngim tip.
Kumta ki paralok baieit eh jong nga, nga khot ia phi ha kane ka por to ngin phai sha la ka jong ka jingim marwei la marwei bad ngin kylli hato nga don ne em ka jingngeit kaba skhem nga don ne em ka jingshaniah ha u Blei kat haduh ba un ithuh ia nga, bad lada ngi shem ba kata ka jingngeit ka jong ngi ka dang synjor, lada ngi shem ba kata ka jingshaniah ka jong ngi ia u Blei kam pat dei ka jingshaniah kaba u Blei u lah ban ithuh lane kam pat dei ka jingshaniah kaba u Blei u lah ban pdiang ia ngi, kane ka por kaba mynta nga khot ia ngi lang to ngin phai mynta sha u Blei bad ngin dem ban duwai ha u.
bad lada ngi lah ban leh kumta kane ka ktien u Blei mynta ka kular ia nga ia phi ba hapdeng kat kane ka jingjynjar kaba ngi mad kaba ngi ia kynduh ha ka jingim jong ngi, ha ki iing ki sem jong ki, ha ka imlang ka sahlang, ha ka Ri bad ka jaitbynriew, u Blei u kular ba u long ma u Ka kut baskhem jong ngi ha kum kine ki jingjynjar, u long ma u kata ka jaka kaba don ka jingker ka baskhem ka ban iada ia ngi na ki jingma bad lada ngi phai bad phet sha u ngin ioh lait na kine ki jingjynjar, namar u tip bad u ithuh ia nga ia phi lada ngi long kita ki briew kiba ngeit bad shaniah ha u.
“Naba u Trai u khmih u peit ia kiba hok, bad u shah shkor ia ki jingduwai jong ki" 1Petros 3:12.
U Blei na ka bynta ka burom jong u.
Amen.
ki salm 34_8_ ah to mad bad to khmih ba u trai u long ba bha,,,ka ei ki jingmut jong ka ni kyntien?.
San ngut ki nong bylla, kiba leit phai sha la iing, ki la iap ei, haba kawei ka trok, kaba leit phai na UP sha Hyderabad, ka la kylla ha Madhya Pradesh hynnin ka miet.
Ka jingpang  coronavirus, ka la ktah haduh mynta ia  4,023,539 ki briew ha satlak pyrthei bad nangta ki don sa  279,307 ngut kiba iap haduh mynta.
Ka jingiap ha America, ha ki 24 kynta ba ladep, ka long 1,568 ngut bad baroh kiba iap ha katei ka Ri, ki la poi sha ka  78,746 ngut, ong ka  Johns Hopkins University.
Shillong: U symbud myntri rangbah ka jylla u bah Prestone Tynsong, u la iathuh ba kino kino kiba thmu ban leit phah sumar, ki lah ban leit shim ia ki pass kali na ki Block Development Ophisar (BDO).
Kane ka long hadien ba la ioh ia ka jingujor na kiba bun halor ka jingshah dain kuna jong ki nongshong shnong ha ki pulit ha ka por ba ki leit ban ban phah sumar.
Na ka liang u bah Prestone u la pynshai ba ka sorkar ka shim khia halor kane ka bynta ha kaba ka la aibor ruh sha ki Block Development Officer (BDO) ban ai ia ki pass kali, kata tang ia kito ki ba donkam kyrkieh ban leit phah sumar.
U la pynshai ruh ba ka jingdain kuna da ka tnad pulit pyniaid kali ka long  lehse ba ki kali ba ki pyndonkam ban wan phah sumar  kim don satia ia ki pass kali.
Kumta u la kyntu ia ki nongshong shnong kiba donkam ban leit phah sumar ba kin pyntip sha u rangbah shnong khnang ba kin lah ban pyntip sha ki DBO ha ki shnong ba kin ioh ia ki pass kali.
Hato kita ki BDO ki don ha man la ki shnong ba kin ai car pass ia ki ba donkam kyrkieh? Lada phone u Rangbah shnong Sha kita ki BDO ban leit shim ia kata ka car pass pat hap iaid da ka kjat te haduh ban da poi bad wanphai biang Sha shnong u nongpang te lah leit syndon.
Da leit da ka Kali ban leit shim ia kata ka car pass pat u pulit ha lynti u lah jliah ia ki shympriah kti ban ñiew ia ka pisa bai fine bad um sngap hi ruh lada phin iathuh ba ngi mut ban leit shim pass hynrei un ong ai shwa ka bai fine sa pyllait ban leit.
Te balei ym lah ban pdiang ia ki recommend tang na ki Rangbah shnong ha ki kam emergency.
Kito ki myntri ki lah sngewbiang ia lade kim pyrkhat shuh ia ki duk ki suk bad ki nong kyndong bapli.
Sngewtynnad palat ba ka Sorkar ka la shimkhia bad ka lah ailad lyngba ki BDO, ba Lada donkam kyrkieh ka Car-Pass na ka bynta kito kiba phah leit sumar haba jia ka pang ka shitom.
Hynrei tang kawei ka long, Lada jia pat ka pang ka shitom da miet bad kumjuh na ka bynta kito ki shnong kiba jngai na ka Block yn leh kumno?Te Nga kyrpad iaka Sorkar ba Kan thaw lem ki lad ki lynti halor kitei, khnang ba Kan pynsuk iaki paidbah kiba leit shim dawai haka miet ka iong bad kumjuh kiba donkam kyrkieh kiba jngai na ki Block.
?.
Shillong: Halor ka jing phet jong uwei u nongbylla u ba wan phai na Tinsukia Assam u ba dang leh quarantine ha ka shnong Umjari,u MDC ka Mawhati Constituency u bah Charles Marngar, mynta ka sngi u la iathuh ba u bah Roba Umbah, uba  la mih mynmiet khlem pyntip ia ki bor shnong Umjari,u la leit phai hi sha la ka shnong ba u sah ha Umsiang,Ribhoi District.
U MDC ka Mawhati constituency u la iathuh ba ia u bah Roba Umbah la lap mynne mynstep ha ka shnong ka ba u sah ha Umsiang, ba u la leit sah marwei ha kawei ka ingtrep kaba u ju sah ban leit rep leit riang ha ka shnong Umsiang.
Na ka liang ka Shnong Umsiang, haba ka la lap ia une u briew ka la rai ban phah quarantine noh ia u, ha kane ka jaka haduh 14 sngi kat kum ka jingbthah na ka tnad ka koit ka khiah.
Na ka liang u MDC u la iathuh ruh ba ha kaba iadei bad ka bam ka dih bad ki jingdonkam jong u baroh, kin pynbiang ia u haduh ba un pyndep ia ka quarantine 14 Sngi.
Ha ka ba iadei bad uwei pat u ba wan phai lang bad u, u ba dei na ka shnong Umtyrkhang bad u ba dang leh quarantine ha ka shnong Umjari, na ka liang u MDC u la iathuh ba kin leit shaw noh ia u ruh khnang ba un ioh ban pyndep ia ka quarantine ha la ka jong ka shnong.
Kum ban shu pynkynmaw ba uwei na ki 12 ngut nongbylla kiba wan phai sha ka jylla  ha ka 8 tarik u Jymmang 2020, na ka jaka bylla kaba don ha Namdang Tinsukia Assam, u ba dang leh ia ka quarantine ha ka shnong Umjari ka ba don ha Ribhoi District  ha ka step jong ka 9 tarik u jymmang 2020 kumba 4:00 baje eiei dang step phyrngap, u la phet na kane ka jaka ha kaba ki nongialam shnong ki la sah ha ka umdum namar ba kin tip u leit shaei.
Khad hynniew ngut ki dang don kiba ioh jingpang COVID-19, ha Tripura ha ka sngi Saitjain bad baroh kiba don ia katei ka jingpang, ki la poi sha ka 135 ngut.
Kitei kiba pang thymmai, ki dei hi ha ka ktem jong ki BSF ha Ambassa jong ka Dhalai District.
U Biplab Deb, myntri rangbah ka Tripura, u thoh ha ka tweet jongu, ban iathuh ia kitei kiba ioh pang thymmai 17ngut na Ambassa, ha Dhalai District bad nangta ha shwa jong kata, ki don sa 30ngut kiba ioh ha ka sngi thohdieng, ba kynthup ia 29 ngut ki BSF bad uwei u nongniah kali jongki.
Guwahati: U Himanta Biswa Sarma, myntri ka koit ka khiah ka sorkar Assam, u iathuh ba ki 3 ngut ki briew, ba kynthup ia u nongniah jong kawei ka ambulance ki don ka dak jong ka jingpang Covid-19.
La pynphai noh ia u nongniah katei ka kali sha Mumbai bad ki arngut ki don ha ka jingshah sumar ha JMCH, Jorhat.
U Sarma, u iathuh ba kiba dang don katei ka jingpang ha Assam, ki long mynta 27ngut bad la pyllait ki long 34 ngut.
Shillong: Ka Meghalaya Pradesh Congress Committee (I), ka la rai ban lum jingtip, ia kito ki nongbylla kiba don shabar jong ka Jylla bad kumjuh ia ki samla pule ruh, kiba dang don mynta shabar.
Ka MPCC, ka kwah ba kito kiba kwah ban wan phai noh sha ka Jylla, ba kin kren ha ki number kiba la pynbeit da katei ka seng.
S.
K.
N[ba bteng] I Niakha ruh namar i don beit marwei i la ailad ia ka ban trei katba ka mon.
Ynda haba ym don nongthied i Niakha i la sdang ban kylli mian mian na ka shaphang kaei kaba jia ba kam ju poi wan mih shuh sha iing ne sha dukan.
Haba la kylli ka Niakha ka Rida ruh ka sdang ban iathuh kumba ka dei ban iathuh baroh.
“Haduh katta khun… Ani! ka jingsniew mynsiem ito i Kmie jong phi pleng.
Tangba lah dei ruh na uto u Panah uba nang pynshoi.
" La ong ka Niakha“Ka lah ban dei Niakha namar ha kato Ka sngi bad nga wan wad ia phi shane u Panah u iohi ia nga…u sa iathuh ha i Mei.
" La ban ktien biang Ka Rida“To mynta nga la sngewthuh… Phi wat sheptieng Khun ngin ia leh noh kumne.
" La ong Ka Niakha.
“Phi ynda la poi ha iing lada jia ba i Mei i kylli phi wan na ei, iathuh beit ba phi wan iakynduh ia nga…" La ai jingmut i NiakhaKa Rida ka la da sngew kmen eh haba ka iohsngew ia kita ki ktien na la ka Niakha.
“To Niakha….
" Ka la jubabKumta hadien shiphang por ka sa mih noh nangta ban leit phai sha la iing.
I Niakha jong ka i la pyn rah rneng de ia ka katto katne ki jingbam.
Haba la poi ha iing ka la kem sheptieng ioh ba kan shah mai.
Hynrei watla katta ruh ka pynshlur la ka mynsiem kum ka bym riej ei ei.
“Pha wan nangno katta por….
?" La byrthen shisha ka Kmie jong ka marsien rung ha iing.
“Nga wan na iew…" La jubab ka Rida“O baroh shisngi pha leit aiu shata…?" La kylli biang ka Kmie jong ka da ka sur ba khorKa Rida ka shu sngap shiphang khlem jubab.
“Jubab ym don ktien ne pha leit leh aiu shata…?" La ban biang ka Kmie“Nga shongkai dukan i Niakha…" La jubab ka Rida“Pham tip por shuh… Leit shongkai baroh shi sngi…" La nang kren khor biang ka KmieHamar kata ka por wan mih u Panah.
“O balei kumne phi shu ia ieng baroh arngut…?" U la kylli“Kane ka dang shu wan iing kumne hi…" La iathuh ka Kmie ha u Panah“Ow ka eh … Nga la iohi mynne ha iew….
" La phai ktien u Panah“Ka shong hangto ha dukan baroh shi sngi i kumba ki iathuh khana bun kiei kiei…" La iathuh biang u Panah“Long pha la thad lut la ka iing ka sem ha iew….
?" La buh jingkylli biang ka KmieHangta ka Rida kam nang jubab ei ei shuh namar baroh arngut ki la ia soh lang ban mai ia ka.
Hadien ba kam jubab shuh ka Kmie jong ka, ka la nang dom bluit ka mih na iing ka leit sei ia uwei u dieng kper syntiew bad wan rung biang ha iing hangta khlem kren shuh ka shu bom beit la ki la ka khlem sngap shuh ia ka jingpanmab ka khun.
Ka Rida ka la pang jur bad at dieng lut ki khohwah ki kti bad katto katne ruh na ki bynta ka tdong bad lbong.
Kumta hi kam nang shuh ban bam ja bad dihsha ruh, bak ka rung beit ha la kamra thiah jlang ka bsuh hapoh ka nep.
Kane ka jingjia ka la pynsngewsih shibun eh ia ka Rida.
Ka la kum pyrkhat“Balei i Mei i long haduh katne.
?"Watla ka thngan hynrei ym don ba patiaw shaphang jong ka.
Kane ka la nang pynsheptieng jur ia ka mynsiem jong ka ioh ba u Panah un shim kabu.
Kam nang iohthiah ha kata ka miet baroh shimiet haduh ban da shai bloit.
Dang step phyrngap ka Kmie jong ka, ka la wan kyrsiew ban khie noh.
Kumta ka la hab ban leh kumba ka ong.
Ka hab ban trei ban ktah bad ban pynkhreh sha ia la ka Kmie bad ia la u Panah.
Hadien ka dih sa ia lade.
Ha kata ka step ka Kmie ka la maham ba kam bit shuh ban mih na iing ha kata ka sngi.
U Panah ruh u iohsngew ia kata bad u la mynjur lem.
Shi taiew kynthih ka Rida kam ioh lad shuh ban mih.
I Niakha jong ka i la lyngngoh ba ka Rida kam wan mih shuh.
Hynrei dei tad haduh ba poi ka sngi ba ka dei ban leit sha klas ba ka sa ioh lad ban leit kynduh biang bad la ka Niakha.
Kiba ioh pang  coronavirus ha Maharashtra, ki la poi sha ka  20,000 ngut bad kiba ioh pang ha ki 24 kynta ba ladep, ki long 1,165 ngut bad kiba iap ki  long 48 ngut.
Baroh kiba ioh pang, ki la poi sha ka  20,228 bad kiba iap ki poi baroh sha ka  779 ngut.
Ka Tamil Nadu, ka don 526 ngut kiba ioh pang thymmai bad kiba iap ki don 4 ngut mynta ka sngi.
Ki don 279 ngut kiba ioh pang, tang ha ka nongbah Chennai bad ki don 1,867 kiba ioh pang, kiba don jingiadei bad ka jaka ia die ia thied ha  Koyambedu.
Ka sorkar Kerala, ka la pynbna, ba ha man ka Sngi U Blei, yn khang lut khoit ia ki jingtrei kam ha ka jylla baroh kawei, kat haduh ban da pynbna da kumwei pat.
Shillong: U Conrad Sangma, myntri rangbah ka Jylla, ula thoh ha ka twitter jongu, da kaba u kren shai ba ka jingthoh jongu, ha ka twitter mynta ka step, ka long kaba shisha.
Ha ka por mynstep, U Sangma, u thoh ba iwei iba ioh pang Covid-19, i dei iba don jingiadei bad uba ioh pang nyngkong.
Mynta ka janmiet na ka liang jong u khun U Dr Sailo, ula kyntait ba katei kaba ioh pang, ka don jingiabit na ka jingpang u kpa jongu.
Nongpoh: Ha ka sngi kaba ki nongmihkhmat na Ri Bhoi, ki la leit jurip ia ka Screening Centre ha 13Mer bad lap ba ka dang don ia ki katto katne ki jingduna, kitei ki Nongmihkhmat ha Bhoi, ki la pynlong syndon ia ka jingialang kaba kyrkieh ha Byrnihat bad lyngba jong katei ka jingialang, ki la phah syndon da ka Dorkhas sha u Myntri Rangbah ka sorkar jylla, na ka bynta ban kyntu ia u ba un ialeh shitom ban pynbiang ia ki jingduna ha katei ka Screening Centre.
Ha katei ka jingialang, kitei ki nongmihkhmat na Ri Bhoi, kiba kynthup ia u Bah Sosthenes Sohtun, MLA ka Jirang, u Bah Mayrald Born Syiem, MLA ka Nongpoh, u Bah Jason S.
Mawlong, MLA ka Umsning, u Bah Dasakhiatbha Lamare, MLA ka Mawhati, u Bah George B.
Lyngdoh, MLA ka Umroi lem bad arngut ki MDC kiba kynthup ia u Bah Victor Ranee, MDC Jirang, u Bah Balajied Ranee.
MDC Nongpoh bad u Bah Charles Marngar, MDC ka Mawhati.
Namar ka jingdonkam kaba kyrkieh ia ka Ambulance lem bad kiwei pat ki jingdonkam hapoh katei ka Screening Centre, kitei ki nongmihkhmat ka Ri Bhoi, shwa ban phah ia katei ka Dorkhas, ki la shu pyntip sha u Myntri Rangbah, lyngba ka Phone bad kata ka long ban kyntu ia u ba u dei ban shimkhia mardor ban pynbiang ia ki jingdonkam ha katei ka Screening Centre.
Shillong: Ka ophis treikam Deputy Commissioner ka tnat Excise ka East Khasi Hills District mynta ka sngi la pynbna ba la shah biang ia ki dukan kyiad ban plie naduh 11 tarik haduh 16 tarik jymmang 2020 naduh ka por 9 baje mynstep haduh 4 baje janmiet.
Ka hukum na ka ophis treikam DC la kdew ba ki dukan kyiad haki khappud ka bad ki dukan kiba don haki jaka ba khapniah bad kiba lah ban khring iaka jing lum paidbah kim dei ban plie.
Ka hukum ka kyntu ruh iaki dukan ba kidei ban pynduna iaki nongtrei hapoh ki dukan bad kidei ruh ban pynbiang iaki dawai sait kti lane ki ‘sanitizer’ naka bynta ki paidbah ba wan thied kyiad.
La kyntu ruh baki dukan kidei ban ialeh katba lah ban tehlakam iaka jing ialum briew hapoh ka dukan ne shabar bad baroh ki dukan kidei ban bud ryntih iaki kyndon ka tnat ka koit ka khiah ka jylla.
Ka hukum ka la aiti ruh iaki briew ka tnat Excise naka bynta ban pyntreikam iaki kyndon ka sorkar kum shi bynta ban tehlakam iaka jing ialum briew hapoh ki dukan ne shabar ki dukan.
Ka hukum naka ophis treikam DC ka kdew shai ba yn pynshitom iaki trai dukan ne ia kino kino kiba pynkhein iaki kyndon ka tnat ka koit ka khiah ka jylla.
Ka Dorbar Shnong Sohmynting ka pynpaw iaka jingsngewnguh ia u Local MDC Ma Lakhon Dkhar na ka bynta ba u la ai sngewbha ia u khaw sha ki khun jong ka shnong ha kum kine ki por ba don ka pakhang shnong (Lockdown).
Ha shwa ban sam ia u ne u khaw la don ka jingkren ai khublei na U Waheh Shnong Shri L Pyrtuh, u la pynpaw ia ka jingsngewburom haduh katta katta ia ka jingla kloi bad jingkylluid mynsiem une u MDC ban ai sngewbha ia une u khaw sha ki paid nongshong shnong ha kum kane ka por ba ki nongshong shnong ki shem shitom bad u la kit bok kit rwiang ia u MDC ba un nang ioh ia ka met ka phad ka ba shait ba khlain ba un dang lah ban pyndap pynbiang ki paid jong ka Sohmynting –Khliehtyrshi Constiuency baroh kawei.
Nongpoh: Mynta ka sngi ki Nongmihkhmat na 5 tylli ki Constituency ha Ri Bhoi, ki la leit ban jurip ia ka jaka Screening Center ne ka jaka ban peit ia ka rung ka mih jong ki briew kiba nabar bad ha katei ka jingleit jurip ia katei ka jaka Screening, kitei ki nongmihkhat ka Ri Bhoi, ki la lap ba ki ba ki dang don ki katto katne ki jingduna hapoh katei ka Screening Center kaba don ha 13Mer Tamulkuchi.
Ha katei ka jingleit jurip, la iohi ba baroh na ki san ngut ki MLA ha Ri Bhoi, ki la iamih ryntih bad la iohi ruh ba ki la don ki MDC kata na Mawhati bad Jirang, ki la leit lang ban jurip ia katei ka Screening Center.
Haba jurip ia katei ka jaka, kitei ki nongmihkhmat na Ri Bhoi, ki la ioh ban iakren bad ka Kong RM Kurbah, DC ka Ri Bhoi, na ka bynta ban wad jingtip halor ki jingduna bad lada donkam kino kino ki jingiarap na ka sorkar.
Kumta ha ka jingiakren bad ka Kong RM Kurbah, kitei ki nongmihkhmat na Ri Bhoi, ki la sngewthuh ba ka jingdonkam kaba hakhmat eh hapoh katei ka Screening Center, ka long ban don ia kawei ka Ambulane bad ruh ban pynbun ia ki nongtrei, namar kumba ka long mynta ym pat don Ambulance ha katei ka Screening Centre bad ruh ka dang don ka jingduna halor ki Nongtrei.
Lyngba jong katei ka sngi, ki Nongmihkhmat na Ri Bhoi, hadien ba ki la dep ban wad jingtip na ka DC, ki la leit ban ai khublei kyrpang ia baroh ki nongtrei kiba trei ha katei ka jaka, namar ka jingtrei jong ki, kaba ki la aiti met bad mynsiem khlem da pyrkhat shuh ialade, tang na bynta ka jingbha jong ki paidbah ha ka jylla hi baroh kawei.
Shillong: U symbud Myntri rangbah ka jylla u bah Prestone Tynsong, u la ong ba ka jingleh quarantine ka ba kham shngain na ka bynta ki to ki briew ki ba iajan bad ki ba pang Covid-19 ka dei ban long 28 sngi.
U la iathuh ba ki briew ki ba iajan bad ki ba pang Covid-19 ki dei ban leh ia ka Quarantine ka ba long 28 sngi ym tang 14 sngi namar ba ka kane ka jingpang teng teng kam pynpaw hapoh ka 14 sngi.
U la iathuh ruh ba kine ki ba iajan bad ki nongpang covid-19 ki hap ban test haman ka 3 sngi haduh ban da dep ka quarantine ka ba long 28 sngi.
Shillong: Uwei na ki 12 ngut nongbylla kiba wan phai sha la ki shnong myn hynnin ka sngi na ka jaka bylla kaba don ha Namdang Tinsukia Assam, u ba dang leh ia ka quarantine ha ka shnong Umjari kaba don ha Ribhoi District  mynta ka step kumba 4:00 baje eiei dang step phyrngab, u la phet na kane ka jaka ha kaba ki nongialam shnong ki la sah ha ka umdum namar ba kin tip u leit shaei.
Une u ba phet na quarantine center ka shnong Umjari, u dei u ba tip kyrteng kum u Roba Umbah u ba dei na Mawhati Constituency.
La iathuh ba ki 2 ngut ki nongbylla kiba dei na Mawhati kiba la hiar lang sha ka shnong Umjari ha ryngkat bad ki 10 ngut ki ba leit bylla sha Assam.
Na ka liang ki nongpyniaid shnong ka Umjari, ki la ai jaka ba kin sah ia kine 2 ngut ki nong bylla kiba dei na Mawhati ha ka ing dorbar tad haduh ki bor ba dei pyniaid ne ki nongmihkhmat ka Mawhati kin wan shaw ia ki, hynrei u wei na kitei ki nongbylla u la phet noh ha ka por 4:00 baje mynstep.
Na ka liang ki nong pyniaid shnong, ki la pyntip noh ia kane sha u MDC ka Mawhati bah Charles Marngar bad na ka liang jong u MDC, u la shimkhia ban wad ia une u briew bad ryngkat ka jingiatrei lang bad ka umsiang outpost.
Shillong: Na ka liang ka dorbar shnong Umjari nongpoh Constituency, ka la pdiang sngewbha ia ki nongshong shnong kiba leit bylla tih dewiong bad sahkut ha ka shnong Namdang Tinsukia Assam, ba ki ba la wan phai sha la ki jong ki shnong hadien arbnai ka jingsah jongki ha Assam, namar ka jingpakhang shnong (lockdown) jong ka Ri India.
Kine ki 12 ngut ki kynthup ruh ia 2 ngut, kiba dei naka Mawhati Constituency, ha kaba la pdiang sngewbha da u Rangbah Shnong ka shnong Umjari ha ryngkat ka jing iadon lang kiwei de ki riew rangbah jong ka shnong bad ki ba la ai mynsiem ruh ia ki bad ki jingkyntu ba ki dei ban pyndep ia ka quarantine kaba 14 sngi kumba la batai, da ka tnad ka koit ka khia na ka screening center ha 13 Mile byrnihat.
U bah Kyrshan Sulein u Rangbah Shnong ka shnong Umjari, u la ai ki kyntien kyntu kynpham sha baroh ba kane ka jing sah jong ki ha dorbar shnong, na ka bynta 14 sngi, kam dei kam mut ba ka shnong ka ibein ia ki, hynrei ka dei kum kawei na ki lad jingiada iala ka ing ka sem bad kim dei ban sngewphylla ne khohnioh mynsiem halor kane bad u bah Sulein ula ai ka jing sngewnguh ia u MLA ka Nongpoh bah Mayralborn syiem uba la pynbiang ia ki jing donkam jong ki ba sah quarantine, khamtam ha kaba ia dei bad ka bam.
Ki bor sorkar ha United States, ki lyngngoh jur hakine ki sngi, halor ka jingbun ki dohiong, kiba sdien phasi ialade bad katei ka dei, haba ki la don hynriew ngut kiba iap na ka jingsdien phasi, hadien ka jingshah pyniap U  George Floyd, ha ki pulit ha  Minnesota, ha u bnai ba ladep.
Hadien ka 27tarik Jymmang 2020, ki la don kawei ka kynthei, saw ngut ki rangbah bad sa uwei u samla uba dang ha ki khad snem, ki la iap, da kaba sdien phasi ialade ha  Portland, Southern California, Houston bad ha  New York City.
Ki pulit, ki kyntait ba baroh kitei ki jingjia, kin dei ki jing pyniap hi ialade, hynrei ki don ka jing suba, ba kitei ki lah ban dei kiba shah pyniap, namar ba ka don ka jing ia kynad kaba jur ha kine ki sngi ha America, ha ka jing sngew iapher sniehdoh bad ia pher jaitbynriew.
Shillong: U khun jong u Dr.
Sailo (bam kwai ha dwar u Blei), mynta ka sngi u la pynshai ba i ba ngat jing pang ‘corona virus’ thymmai hapoh ka jylla im dei na ka juh ka ing u Dr.
Sailo.
Naka liang u khun Dr.
Sailo, u la ong ba naduh 15 tarik iaiong 2020, i ba ngat jing pang ‘corona virus’ thymmai mynta ka sngi i khlem iakynduh bad ka long ing jong u Dr.
Sailo, namar kata ka jing ngat ‘COVID-19’ jong i ym lah ban kam, ba dei na ka juh ka long ing kum ba kam u myntri rangbah ka jylla u Conrad K Sangma lyngba ka ‘tweeter’ mynta ka sngi.
Kumban shu pynkynmaw mynta ka sngi u myntri rangbah ka jylla u Conrad K Sangma lyngba ka ‘tweeter’ u la ong ba don sa 1 ba ngat jing pang’corona virus’hapoh ka jylla Meghalaya bad i dei ruh ba trei hapoh ka ing u Dr.
Sailo (bam kwai ha dwar u Blei).
Let the authorise government vigilant and investigative team decide and give report.
Ka jingpang Coronavirus, ka la nang iai sar ia ki bynta bapher ka Ri India bad haduh mynta, ki la don  425,282 ngut kiba don ia katei ka jingpang bad nangta sa  14,821 ngut kiba dang ioh thymmai ia katei ka jingpang, ha ki 24 kynta ba ladep.
Ka jingiap ha ki 24 kynta ba ladep, ka long 445 ngut bad baroh kiba iap, ki long  13,699 ngut haduh mynta.
Baroh kiba ioh pang, ki long  4,25,282 bad kiba dang shah sumar, ki long  1,74,387 ngut bad kiba la koit ki long  2,37,196 bad sa  13699 ngut kiba iap.
Ka jingpang coronavirus, ka la sar tyngeh ia ka jylla Delhi bad haduh mynta, ki don  60,000 ngut kiba ioh ia katei ka jingpang bad ha ki lai sngi ba ladep, ka kiew haduh 9 hajar ngut kiba ioh ia katei ka jingpang bad ha ka sngi saitjain, ki don  3,630 ngut kiba kem pang ha ka shisngi.
Ka World Health Organization (WHO), ia iathuh ba hynnin ka sngi, ka dei ka sngi, kaba ka jur palat ka jing ioh pang jong ki briew ha satlak pyrthei, kaba la poi sha ka  183,000 ngut hapoh 24 kynta.
Ha Brazil, kiba ioh pang,, ki la poi sha ka  54,771 ngut, ha US sha ka  36,617.
Ka WHO, ka shim jingkhein ba ki don baroh kiba ioh pang, ki poi sha ka  8,708,008 ngut bad sa 183,020ngut ha ki 24 kynta ba ladep bad kiba iap, ki la poi sha ka  461,715 bad kiba iap ha ki 24 kynta ba ladep, ki long  4,743 bad ar na ka lai bynta na kiba kiba iap, ki dei na ki ri America.
Ki shiphew tylli ki Ri, kiba ka jur bha ka jingpang corona virus, ki long kumne harum  –US: 2,278,373Brazil: 1,083,341Russia: 583,879India: 410,461United Kingdom: 305,803Peru: 251,338Spain: 246,272Chile: 242,355Italy: 238,499Iran: 204,952.
New Delhi: Ka China, ka la nang pynkhlain tyngeh ia ki kad liengsuin iapom jongka, kiba don hajan u pud ka India bad katei ka Ri lane u  Line of Actual Control (LAC) ha Ladakh.
La iathuh ba ka la pynkhreh bha ruh ban khanglad ia ka jingleit rung ki shipai India sha ka jaka, kaba la tip kum ka  “Finger 4" kaba don shatei jong ka  Pangong Tso.
Ha kajuh ka por, la iathuh ba ki shipai India ruh na kawei ka liang, ki la pynkhreh tyngeh, na ka bynta ban iakhun bad mynta ki don ha ka jingjngai kaba 826 kilometre na u pud jong ki ar tylli ki Ri, ha Ladakh.
Ki shipai India, ki iohi shynna, ia ka jing pynkhreh bha ka China, da ka jing pynhiar jongka, ia ki liengsuin ia pom, ki bom kiba khlain bor bad ki helicopter thma ha syndah jong ka LAC bad la iohi, ia kitei ki tiar ialeh ha  Hotan kaba don ha Xinjiang (shatei ka  Ladakh), ha Ngyari (kaba jngai kumba 100 Kilometre, kaba ha mihngi shathie ka Ladakh) bad ka  Shigatse (150 km shatei jong ka Sikkim) bad la iohi ruh ia ka iaid ka ieng jong ki pyrton kiba bun bha ha  Nyingchi, kaba don shatei jong ka  Arunachal Pradesh.
Ha Pangong Tso, ka PLA, ka don ia ka thong ban pyn kylla lut khoit ia u lian uba don ha ka LAC bad hangtei ki don ki tup ki man, kiba khlain bha bha ha ka jaka, kaba la tip, ka  Gogra Hot Springs.
Ki shipai India, ki don mynta ha  Depsang, Murgo, Galwan, Hot Springs, Koyul, Fukche bad ha Demchok ban pyrman bha ia ka leit ka wan jong ki shipai PLA.
Ka India, ka don ia shibun ki apache helicopter, ki liengsuin iapom Sukhoi bad ki tup ki man, kiba ieng hajan jong ka LAC bad ki shipai India, ki la pynkhreh bha, na ka bynta ban iakhun ha kano kano ka por, ba ki dei ban mih shakhmat.
Shillong: Ka SNSBH ka dap da ka jingbynñiaw kaba jur ban iohi ia ka jingkynthoh jong ka Hima Mylliem bad ka Dorbar ki bakhraw kaba la mih ha ki lad pathai khubor ha ka 17/06/2020 ha kaba ïa dei bad ka jingangnud jong ka Synjuk ba ka Sorkar (Kmie bad Jylla) kin ithuh ïa ki thymmei synshar khadar tynrai (Traditional institutions) ha ka Bri Hynñiewtrep bad ha ka jylla hi baroh kawei.
Ka kyrwoh, ka ong “Ki jingkynthoh jong ki bor Hima ki long kiba per tang ha sla khlem da ngam jylliew ïa ka jingshisha.
Ka SNSBH haba ka kren ïa ka jingithuh ka thew ïa baroh ki syrtap synshar ha ka Bri Hynñiewtrep bad ha Garo Hills ruh kumjuh".
La ong shuh ba wat lada ka Hima Mylliem ka la don ïa ka Mylliem Syiemship Act 2007, ka jingshisha ka long ba ïa ki rule pat ki Bor Hima ki dang pynmih tang hadien ba ki Dorbar Shnong ha ka Bri Hynñiewtrep baroh kawei ki la shah tangon ha u tyrnem ka Kashari.
Ka SNSBH ka tip bha shaphang ka Act 2007 bad ki rule 2015 jong ka Hima Mylliem bad mynba la sdang ban ai bniat biang ïa ki Dorbar Shnong ha ka Hima Mylliem, ka Synjuk ruh ka la ïa snoh kti shit rhem khamtam ryngkat ka KHADC lem bad ka Hima ha Kato ka por.
Ka Synjuk kam dei satia kaba shakri tang ïa katei ka Hima marwei hynrei ia ka Bri Hynñiewtrep baroh kawei; kumta wat haba ka Hima Mylliem ka la don la ka act bad ki rule, ka Synjuk kam lah ban shu shong kli kti khlem da pyrkhat ïa kiwei pat ki Syiemship, Sirdarship bad kiwei kiwei kiba la lop ki bniat namar ka rai jong ka Kachari.
Kumta da ka jingtbit trei kam jong u Bah P.
N.
Syiem, CEM barim jong ka KHADC bad da ka jingud ka Synjuk sha ka, ba ka KHADC ka la mudui syndon da ka mukotduma ha Supreme Court jong ka Ri India bad ka Supreme Court ha ka snem 2016 ka la pynmih ïa ka hukum shipor (interim order) bad ki kam ki sa iaid biang kumba ju long tad haduh mynta mynne (khamtam ïa kito ki bym pat don act don rule).
“Kumta haba ka lad ka plie bad ka jingkhang ka don ba ngin tied, ka Synjuk ryngkat bad 13 tylli ki seng trei mon sngewbha na kylleng ka Bri U Hynniewtrep kiba kynthup ia ka KSU, FKJGP, JYF, GSU, SOMALA, AYWO, HNYF, Bah Erwin K.
Syiem Sutnga, Bah John Kharshiing bad kiwei kiwei de, ki la ia snoh-kti lang hapoh ka shatri jong ka Meghalaya Indigenous Tribal Constitutional Rights Movement (MITCRM) ban ïa tynrong ïa ka lyngkor bah lyngkor san ban pynbeit syndon naduh na ka Sixth schedule kaba long ka tyllong ban iada ïa ka jait bynriew na ka bynta ka bha ka miat ki pateng ban wan" ong ka kyrwoh na U bah RL Blah, General Secretary ka seng.
Na ka bynta katei ka amendment kitei ki Seng ki la duh thiah duh dem bad ki la leit ïuh kjat sha Delhi ban ïa kynduh ïa ki khlieh Sorkar kmie khlem da bei bai lut na ka Sorkar Jylla.
Namarkata, haba ngi kren ïa ka jingithuh bad kiwei kiwei ka thmu beit ïa ka amendment jong ka Sixth Schedule bad baroh syrtap synshar kiba kynthup ha ka.
Kumta ka long kaei kaei kaba sngewsih ban iohi ba ka Hima Mylliem kaba baroh ki khmih lynti ba kan long ka nongtbeh Dongmusa ïa kiwei pat ki para khlieh Nongsynshar; namar ka jinglong shai ki briew ha ki jaka bad ki thaiñ jong ka, pynban ka leh bad long da kumwei pat.
“Ñiuma ngi khmih lynti ba ha ki por ban wan ka Hima kan wad shuwa ïa ki jingshisha shuwa ba kan kynthoh ïa kaei kaei bad kum ki riew rangbah ngi ruh ngi kloi ban pynshai ne wat ban pynbeit ruh haba don jingbakla.
Ki jingkynthoh kiba siat haba dum ki pynpharia ïa ka jait bynriew kaba la don lypa tang shitroh" pynkut ka kyrwoh.
Nongpoh: Ha ka jingia kynduhlang hapdeng ki heh nongialam ka Ri Bhoi District Congress Committee kaba ki la pynlong hynnin ka sngi Saitjain ha Umiam, kitei ki heh nongialam ka Congress ha Ri Bhoi, ki la iakren halor shibun ki mat kiba iadei bad ka jingmyntoi ki paidbah ym tang hapoh ka Distrik, hynrei na bynta ka jingmyntoi jong ki paidbah ha ka jylla hi baroh kawei.
Na ka jingiatai hapdeng kitei ki heh Congress ha Ri Bhoi, ki mat jingiakren ha katei ka sngi ki kynthup haba iadei bad u pud u sam, ka jingeh ki nongrep bad ki nongbylla sngi, ki Nongtrei ASHA ha kane ka Lockdown, ka jingkiew stet ka bai bording, ka jingbym pat iarap ka sorkar ia kito ki Community Quarantine Centre bad kumjuh haba bad ka jingbym ioh khaw Rashon da kito ki longiing baduk kiba bym don Rashon Card.
Ha katei katei ka jingialang la donlang da u Bah Mayrald Born Syiem, Presient ka Congress ha Ri Bhoi bad uba dei ruh u MLA ka Nongpoh, nangta u Bah George B.
Lyngdoh, MLA ka Umroi, u Bah James S Lyngdoh, Working President ka Meghalaya Pradesh Congreess Committee, u Bah Charles Marngar, MDC ka Mawhati, u Bah Balajied Ranee, kiwei pat ki heh nongialam ka Party Congress bad ki nongialam ba hakhmat ka party ha Ri Bhoi.
Haba kren sha ki Lad pathaikhubor, u Bah Mayrald Born Syiem, u la ong ba ka mat jingiakren hakhmat eh jong ka Party ka dei halor u Pud u Sam hapdeng ka Meghalaya bad Assam, namar ka party hi ka sngewkhia ban iohi ia ki kam kyntur pud ka Assam kaba la iai jia na ka sngi sha ka sngi, hynrei kane ka sorkar MDA kaba mynta bad kaba la lamkhmat da ka NPP, ym pat don kane ka jingiakynduh hapdeng ki Myntri Rangbah bad iakren halor u pud u sam bad ka Assam, kata wat hadien 2 snem tam ba ka la don ha ka bor.
Ki nongialam ka Party Congress ha Ri Bhoi, ki la ioh ruh ban iakren halor ka jingkiew ba stet ka bai barding bad kaba la wanrah jingeh ia ki paidbah, namar ki don ki longiing, kiba ka bai bording ka poi da ki phew phew hajar ha ka shibnai, ha kaba kane ka jingkiew bai bordning ka jia hapoh ka jingsynshar kane ka sorkar kaba mynta.
Nalorkata, haba iadei bad kane ka Lockdown ka la long ha kine ki lai Bnai, ka Party ka la iakren ruh haba iadei bad ka jingeh kaba la iakynduh da kito ki briew kiba shu im da kaba bylla sngi, namar ki don shibun ki nongbylla sngi kaba ki la ioh ia ka jingkular ban ioh jingiarap na ka sorkar, hynrei kat haduh kine ki sngi, ki dang don shibun ki nongbylla sngi ki bym pat ioh ia kaei kaba la kular da ka sorkar sha kito ki nongbylla, ym tang kata hynrei ka Congress ka la iakren ruh halor ka jingeh kaba la iakynduh da ki Nongtrei ASHA.
U Bah Mayrald Born Syiem, u la ong ruh ba ka Party ka la iakren halor ka jingkular ka sorkar ban iarap T.
5000 sha ki Community Quarantine Centre, namar kat haduh kine ki sngi, la ioh jingtip ba ki don ki Quarantine Centre hapoh ka Distrik bad jylla, ki bym pat ioh ia katei ka jingkular na ka sorkar, ha kaba ka la wanrah jingeh ia ki nongialam shnong, kiba peit ban khmieh ia kitei ki Quarantine Centre.
Ha kajuh ruh ka por ka Congress, ka kyntu ia ki bor pyniaid Distrik ha Ri Bhoi ba ki dei ban pyrkhing ia ka jingwan rung ki briew kiba nabar bad kiba la iaid lait na ka Screening Centre ha 13 Mer, namar ki don shibun ki briew kiba nabar kiba la ioh rung suk sha ka jylla khlem da iaid lyngba ka Screening Centre bad halor kane la sakhi da ka jingiai iohkem ki Sengbhalang ia ki briew nabar bad kiba la ioh ban iaid lait na katei ka Screening Centre, bynrap u Bah Mayrald Born Syiem.
Ka Party, ka la iakren ruh halor ka jingeh kaba la iakynduh da kito ki longiing baduk bad ki bym pat don ia ki Rashon Card namar ki don bun ki longiing baduk bad ki bym pat don Rashon Card, ha kaba kiba kum kitei ki longiing, ki duh noh ia ki jingmyntoi kaba ki dei ban ioh na ka kaba ka sorkar ka la dep ban pynmang ia ki.
Namarkata na ka liang ka Party Congress ha Ri Bhoi, ka kyntu ia ka sorkar jylla bad sorkar pdeng ruh kumjuh ba ki ba ki dei ban peit kyrpang halor kitei ki jingeh kaba la iakynduh da ki paidbah ym tang ha Ri Bhoi, hynrei ha kiwei ki Distrik kiba don hapoh ka jylla.
Shillong: Ka ophis trei kam Deputy Commissioner (DC) East Khasi Hills mynta ka sngi ka la pynmih ia ka hukum ban batai halor ki kyndon naka bynta ban plie iaki dukan ha Khyndai Lad, Keating Road, G.
S Road, Jail Road, Cantonment bad ha Motphran.
Ka hukum ka batai ba ki dukan ha kine ki jaka ki dei ban plie katkum ki nomber ba la ai bad tah ha man ki dukan katta naduh 1 haduh 6 bad ki dukan ki lah ban plie naduh 8 baje mynstep haduh 8 baje mynmiet.
Ka hukum na ophis treikam DC ka pynshai ruh ba ki dukan Cyber Café, Gaming Parlour ki cinema hall bad ki lottery Counter kim pat shah ban plie.
Ka hukum ka batai ruh ba ki dukan ba dei ban plie man ka sngi ki kynthup ia ki dukan sam bad die marbam, ki jaka shna maw block ha ki jaka kham pajih na nongbah shillong, ki karkhana cement, ki dukan die bad sam marbam mardih kumjuh ruh iaki jaka sumar mrad bad ki dukan baroh kiba kham pajih na nongbah Shillong.
Haba dei bad ki dukan ba don tang marwei kin plie katkum ki nomber ba la ai kata 2,4,6 ha ka 22 tarik 1,3, ha ka 23 tarik 2,4 haka 24 tarik 1,3 haka 25 tarik 2,4 haka 26 tarik 1,3 ha ka 27 tarik 2,4, 29 tarik 2,4 bad ha ka 30 tarik  jylliew 2020 ki dukan ba shah plie kin dei kiba don ia ki nomber 1,3.
Katba ki dukan kiba don hapoh Glory Plaza, JM Towers bad ha Jivan Complex kin plie katkum ki nomber 1 haduh 6 bala btah ki bor sorkar kata ha ka sngi nyngkong ki dukan ba don nomber 3 kin plie bad  hadien katta kin bud sa ki dukan ba don iaki nomber 4,5,6,1,2.
Ka hukum na ophis treaikam DC ka la kdew ruh ba ki dukan dielang, ki dukan die dawai ki dukan die dawai mrad, ki dukan kyiad ki dukan shna bad die kali, ki petrol pump bad ki dukan die marbam ba rah sha ing kin plie man ka sngi.
Ka hukum na ophis treikam DC ka kyntu ruh iaki trai Shopping Mall ba ki dei ban khanglad ia ka jing ialum briew hapoh ki shopping mall bad ki trai dukan ki dei ban pynbiang ban iaki jaka sait kti bad pynbiang ruh ia ki dawai sait kti lane ki ‘hand sanitizers’ bad ia ki tiar ban eksamin ka jing shit met ki paidbah ha shwa ba kin rung shaki dukan.
Nongpoh: Kawei ka iing kaba don hapoh ka shnong Lummawtha Umtngam ha ki thain Mawhati ha Ri Bhoi, ka la kem ding bad ingkhong khait, hadien ba ka ding kaba la kem kynsan ka la bam duh ia baroh ki jingdon jingem hapoh katei ka iing.
Katei ka jingjia pluhiing, ka la jia myn hynnin ka Sngi Saitjain ha ka por 12 baje ei ei mynsngi, ha kaba la ong ba ha katei ka por ba jia ka jingpluh ia katei ka iing, ym shem la don briew, namar ki kmie ki kpa jong katei ka iing, ki dang don sha ki lyngkha trei ki jong ki.
Katei ka iing kaba dei ka iing jong ka Kong Sian Shadap bad kaba don hynriew ngut ki khun, kumta lyngba katei ka jingpluh, ka la wanrah ia ka jingduhnong kaba khraw ia katei ka iing, namar baroh ki jingdon jingeh hapoh ka iing ki la julor lut khait bad kaba la wanrah ia ka jingduhnong kaba khraw ia katei ka longiing, hynrei donbok ba ha katei ka jingjia ym shem la don kino kino ki jingjia kaba sngewsih ne kiba shim ia ka jingim briew.
Haba iadei bad katei ka jingjia pluhiing, na ka liang u Bah Charles Marngar, MDC ka Mawhati, u la hiar mar mar sha katei ka iing, na ka bynta ban iarap ia ki jingdonkam hapoh katei ka iing, kata hadien ba ki la duhnoh ia baroh ki jingdon jingem na katei ka jingjia kaba sngewsih.
Shillong: Kum shi bynta ban teh lakam ia ka jing pur ka jing pang ‘corona virus’ hapoh ka jylla, khamtam hapoh ka East Khasi Hills, na ka liang ka ophis treikam ka Deputy Commissioner (DC), East Khasi Hills, ka la pynbna ban pynjari biang ia ka korphiw miet naduh 22 tarik jylliew haduh 30 tarik jylliew 2020 naduh ka por 9 baje mynmiet haduh 5 baje mynstep hapoh ka East Khasi Hills.
Ka ophis treikam ka DC, ka la shim ia kane ka rai kum shi bynta ban pyntreikam iaki kyndon ka tnat ka koit ka khiah ka jylla kum shi bynta ban iakhun pyrshah ka jing pang ‘corona virus’ da ka ba khanglad ia ka jing ialum paidbah, khamtam hapoh ka nongbah Shillong.
Ka hukum na ophis treikam DC la batai ba ka korphiw miet kan nym treikam ia ki nongtrei sorkar, ki pulit bad shipai, ki nongtrei ka tnat ka koit ka khiah, ki dukan die dawai, ki dukan die marbam, ki nongtrei ka tnat MeECL, NEEPCO, Power Grid, FCI, PWD, PHE bad ka Shillong Municipal Board, ki nong leit sam bam, ki petrol pump, ki nongtrei ka sorkar bad ki nongthoh khubor.
Ka hukum ka kyntu ia baroh bad bud ryntih ia ki kyndon ka tnat ka koit ka khiah ka jylla haba dei bad ka jing ia jngai na kiwei pat.
Nalor ka korphiw miet; ka hukum na ka ophis treikam DC ka East Khasi Hills, ka pynshai ruh ba la khang iaka jing ia rung ia mih briew na kiwei ki jylla sha kiwei pat lait noh tang iaki nongtrei kiba la pyntbit ialade lane ki ki ‘skilled’ bad ‘Highly Skilled Workers’ kiba la ioh jingbit na ki bor sorkar bad ki dukan kiba plie kin dei tang katto katne kiba la ithuh ka sorkar bad kidei ban plie tang haki por bala pynbeit ka bor district.
La kyntu ruh ia ki paidbah ban kiar na ka jing ialum paidbah bad ban bud ryntih iaki kyndon ka tnat ka koit ka khiah haba dei bad ka jing tehlakam iaka jing pur ka jing pang ‘corona virus’ hapoh ka jylla.
Haba dei bad ka jing iaid kali, ka hukum na ophis DC la batai ba ki kali naduh ki kali riew shimet haduh ki kali paidbah ki dei ban iaid katkum ki kyndon bala pyllait dang shen.
Ka hukum ka la batai ruh ba ia ki swimming pool, ki jaka lehkai lane ki ‘Gaming Station’ bad kiwei ki jaka ba khring paidbah ym pat shah ban plie katba ki ‘restaurant’ ki lah ban plie, hynrei ki dei tang ban shu rah sha ing.
Ia kane ka hukum la pynmih kum shi bynta ban buh ki kyndon naka bynta ban tehlakam iaka jing pur ka jing pang ‘corona virus’ hapoh ka jylla.
Pyrkhing tang ka jingwan ki barjylla, khamtam lei na Assam.
Jowai: Ki lai ngut ki MDC jong ka JHADC Jowai, kiba kynthup ia u Ma Lakhon Biam, ma Kriso Langstang bad u ma Dawan Lyngdoh ki la kyntu ia u CEM jong ka JHADC Ma Thombor Shiwat ba un khot shwa da ka jingialang baroh ki MDC jong ka JHADC Jowai, ha shwa ba un khot ia ka coordination committee bad ki MLA na jaintia hills.
“Ngim pyrshah ia kane ngi ruh ngi pdiang tangba ngi kyntu ban sdang shwa bad kiba na ing ym dei ban khot shwa nabar kum ba phi leh ia u Tonu Dey (Guarav) namar naduh ba ngi la shah jied kum ki nongmihkhmat MDC sha ka District Council la shi snem lai bnai mynta u CEM T.
Shiwat ym shem la khot lang ia ki MDC ban ia kren ia kine ki jingeh ka council wat tang shi sien ruh kane ka long kaei kaei kaba pynlyngngoh ia ngi kum ki para MDC, hynrei mynta pat haba ngi iohi sha ki kot khubor u CEM u la pynbna ba un khot lut ia ki MLA jaintia ban ia ai jingmut lang ia ka council da kaba thaw ia ka coordination committee ha pdeng ki MLA bad ka EC jong u, kane ka kdew shai ba une u CEM um donkam ia kiwei ki MDC ki bym don hapoh ka Executive Committee (EC) jong u bad um ju pdiang hi ruh ia ka jingmut ba ki ai na kane ka daw ba um lah ban pyndon kam ia ka jingmut ki MDC ki bym dei ki EM u la hap ban khot noh syndon da ki MLA, kumta halor kane ngi na ka liang jong ngi ngi kyntu ia u CEM ba un khot ia ki MDC baroh ban ia ai jingmut lang kumno ban pynim ia ka council bad lada ngim lah ban ai jingmut hadien kane sa khot pat kat kiba phi ibit hynrei ia mynta ngi kyntu ia phi ba phi dei ban khot shwa ia ki MDC baroh ban ia ai jingmut shwa ia phi bad ia ka EC ba phi ialam" ong ka kyrwoh.
“Ha ka jingiaid lynti jong ngi ha kine ki shisnem lai bnai kiba la dep kum ki MDC kiba don ka jingkitkhlieh na ka bynta ka jaitbynriew bad ka Council hi baroh kawei, ngi la wad bniah bad ngi la shem ba ki don shibun ki daw kiba ialam ia ka Council sha ka jingdkhoh ha ka rukom treikam kiba la longdoh longsnam naduh ki por kiba mynshuwa bad haduh kine ki sngi kiba mynta.
Kane ka jingwad bniah na ka bynta ban pynbha bad ban pynkiew ia ka rukom treikam ka Council kan iai bteng shuh shuh nangne shakhmat ha ki por ki ban sa wan" ong shuh ka kyrwoh.
La ong shuh shuh ba ka Jaintia Hills hi baroh kawei ka long kaba riewspah nadong shadong naduh ki marpohkhyndew, ki jaka jngohkai, ki Karkhana, kumta ter ter ha kaba lada ka council ka biang ia ki Policy Treikam lane ki mat treikam, ka dang don jingkyrmen ban pynkhie im bad ban pynim biang ia kane ka council.
“Wat lada kiba bun balang ki khein ba ka council ka la kut noh mynta, hynrei ngi ha ka jingsngew jong ngi lada kiwei ki para MDC ki kloi ban ia trei naka bynta ka jingkiew jong ka Council da kaba klet ia ka Party kaba ki don da kaba pyrkhat shuwa ia ka jaitbynriew" pynkut ka kyrwoh na ki MDC.
Shillong: Ka Mait Shaphrang, ka la pynmih ia ka video, kaba ki ai kyrteng “Burom ia uba iap", kaba la ak naduh u snem 2006, kaba dei na ka bynta ban sam mar ryngkat ia ka bhah nongkynti jong ka kmie lane Equitable Distribution of Ancestral and Self Acquired Property bad nangta sa ka ain Meghalaya Compulsory Registration of Marriage Act.
Shillong: Ka North Eastern Hill University Teachers’ Association (NEHUTA) jong ka skulbah NEHU kala pynpaw iaka jing bym lah shaniah shuh ia u Vice Chancellor (VC) ka skulbah NEHU u Professor S.
K.
Srivastava, halor ka jing kam ba ka Executive Committee (EC) jong ka NEHUTA ka lah kut namar ba khlem lah ban pynlong jing iajied dkhot thymmai.
Ka NEHUTA ka la pynpaw ba u Professor S.
K Shrivastav, u la leh donbor da kaba um ithuh ia ka jing ia jied ia dkhot thymmai na ka bynta u snem 2020-2021.
Ka NEHUTA ka la pynpaw ba u VC um lah ban shu kam namar ia ka ilekshon, la shu pynlong lyngba ka buit online kum shi bynta ban kiar ia ka jing ialum paidbah, namar ka jing pang ‘corona virus’.
Ka NEHUTA ka la kam ba u Professor S.
K Shrivastav naduh ba u bat kum u VC ka skulbah NEHU u khlem lah ban trei na ka bynta ka jingbha ka skulbah NEHU ne naka bynta ka jing myntoi ki samla pule bad ki nonghikai ka skulbah NEHU.
Na ka liang ka NEHUTA ka dawa ba dei ban thung ka kynhun na ka bynta ban tohkit halor ka jing treikam khlem nongrim bad jingleh donbor u VC ka skulbah NEHU.
Ka NEHUTA ka pynpaw ruh ba u VC ka NEHU naduh ba u shimti kum u VC um pat ju khot ka jing ialang na ka bynta ban iathir halor ki lad ban ioh jing myntoi ki samla pule ne naka bynta ka skulbah hi baroh kawei.
Ka NEHUTA ka pynpaw ruh ba u VC um ju shah ia ki nonghikai ban pynlong jing ialang ne na ka bynta ki samla pule ban rakhe ia ki kynja lehniam kum ka khristmas bad kiwei kiwei de.
Nalor kane ka NEHUTA ka la kynthoh ruh ba u VC ka skulbah NEHU haduh mynta u khlem pat pyllait ia ka pisa jong ka seng bad kumjuh ruh ia ka song pisa na ka bynta ban nohsynniang sha ka sorkar Meghalaya bad kumjuh ruh sha ka sorkar kmie na ka bynta ban iakhun pyrshah ka khlam ‘COVID-19’.
U bah Wis Mawlong, u ba trei hapoh ka Meghalaya House kaba don ha Kolkatta, u la kem pang, la kumba shitaiew eiei bad la wan rah noh ia u mynta ka sngi da ka Ambulance sha Shillong,namar ba ki jaka sumar ki ba don hapoh katei ka nongbah kim treh ban sumar ia u.
Haba ia kren bad u wei na ki para ba iatreilang hapoh Meghalaya House Kolkatta, u iathuh ba u Bah Mawlong u la kem jingshitom la katto katne sngi, hynrei haba ki la pyrshang ban phah sumar ha ki jaka sumar ba don ha katei ka nongbah ki la kyntait ban sumar ia u.
La iathuh ruh ba na ki jinglong jingman mynta ban ioh jingsumar hapoh katei ka nongbah ka long kaba shem jingeh, kumta na ka liang kiba ia treilang ha Meghalaya house ki la wad lad bad ki la ioh ia ka Ambulance ban wan kit ia u sha Shillong bad mynta ka jan miet ki lawan poi ha Civil Hospital Shillong ban ioh ia ka jingsumar.
Na ka liang ki nongtrei hapoh ka Meghalaya House, mynta ki don hadeng ka jingsngew syier ba lada ka long kumne kan buh jingeh ia kiba trei ha katei ka jaka namar lada jia ba ki ioh jingshitom kin ym ioh jaka ban phah sumar bad ia kane la shem mynta, ba ia u wei na ki para nongtrei la hap ban wan kit sha Shillong ban ioh ka jingsumar.
Ha U Rahul Gandhi, uba dei u nongialam jong ka seng Congress, ka kyrteng jong U Narendra Modi, mynta ka dei noh Surender Modi.
U Rahul Gandhi, mynta ka sngi, haba kynthoh halor ka jing tuh jaka jong ka China, ia ki jaka jong ka India, ula kynnoh pyrshah ia U Narendra Modi, da kaba ong “Narendra Modi is actually Surender Modi lane U Narendra Modi ha ka jing shisha, u dei U Surender Modi".
U Rahul, hynnin ka sngi, ula kynnoh ia U Modi, da kaba ong “U PM, ula ailad ia ka China, ba kan kurup ia ki jaka puta jong ka India.
Kumta lada ka jaka ka dei ka jong ka China, kumno ba ki shipai jongngi, ki shah pyniap? Haei ki shah pyniap" ong U Rahul ha ka twitter jongu hynnin ka sngi saitjain.
Ka Nepal mynta ka sngi, ka kynnoh ba kiba ioh pang khlam coronavirus ha katei ka Ri, ki dei bun bah kiba wan na India.
Katei ka jingkren, ka dei halor ka jing nang kiew kiba ioh pang ha katei ka Ri, ha kaba kiba ioh pang thymmai, ki long 421 ngut bad baroh kiba ioh pang, ki la poi sha ka 10,000ngut ha katei ka Ri.
Katei ka jingpang, ka la nang pur mynta sha ki 75 tylli ki District na ki 77 tylli kiba don ha katei ka Ri, ong ka tnat ka koit ka khiah.
Lyngba ka jingdon kitei ki 421 ngut kiba ioh thymmai, kumta ka Nepal, ka la poi sha ka 9,026 ngut.
U Dr Basudev Pandey, director ka Department of Epidemiology, Ministry of Health, u iathuh ba ki 90 percent, ki dei kiba wan bylla na shabar ri bad kiba bun na kitei ki dei kiba na India bad u iathuh ruh ba 98 percent na kitei ki nongpang, kim shym pyni dak satia ba ki don ia katei ka jingpang.
Na kitei ki 421 ngut, ki kynthup ia 64 ngut ki kynthei bad 357 ngut ki shynrang.
Kiba iap na katei ka pang khlam, ki la poi mynta sha ka 23 ngut ha katei ka Ri.
Mynta ka sngi, kiba la jem na katei ka jingpang, ki long 194 ngut ba kitei ki kynthup ia 8 ngut ki kynthei bad 186 ngut ki shynrang bad baroh kiba la ioh jingkoit ki long 1,772 ngut, ha kaba 149 ngut ki dei ki kynthei bad 1,623 ngut ki dei ki shynrang bad kiba dang shah sumar, ki long 7,231 ngut.
Sa san ngut ki briew, ki la jem na ka jingpang covid 19 ha ka Jylla bad mynta kiba la ioh jingkoit, ki la poi baroh sha ka 37 ngut.
Ha ka tweet mynta ka step, U Conrad Sangma, myntri rangbah ka Jylla, u iathuh ba ki don sa san ngut kiba la jem bad mynta na ki 44 ngut kiba ioh pang, ki don 37 ngut kiba la jem bad 6 ngut kiba dang shah sumar.
Ka Assam mynta ka sngi,  ka la nang kiew kiba ioh Covid 19, ha kaba ki don 133 ngut kiba dang shu ioh thymmai bad baroh kiba ioh pang, ki la poi sha ka  5,388 ngut.
Na kitei ki kynthup ia 73 ngut na  Kamrup (metro), 31 ngut na Nagaon, 18 ngut na Jorhat, 5 na Udalguri, 2 na Golaghat, 2 na Majuli bad mar iwei na  Dhemaji bad Tinsukia.
Baroh kiba dang shah sumar, ki long 2,174 ngut bad kiba la jem ki long 3,202 ngut.
Kiba ioh pang covid 19 ha Manipur, ki la poi mynta sha ka 777ngut bad kiba dang shah sumar, ki long 545 ngut, ong ka khubor sorkar hynnin ka sngi.
Kiba dang ioh thymmai, ki kynthup ia 64 ngut ki shynrang bad sa 32 ngut ki kynthei.
Kiba ioh pang covid 19 ha India, ki la kiew da 15,400 ngut ha ki 24 kynta ba ladep.
Kumta baroh kiba ioh pang, haduh mynta, ki la poi sha ka 4.
10lak ngut bad kiba iap, ki la poi sha ka  13,000 ngut.
Kiba ioh pang ha pyrthei, ki la poi mynta sha ka  8.
7 million ngut, katba kiba iap, ki long  463,000 ngut, ong ka khubor jong ka  Johns Hopkins University.
Kiba ioh pang mynta, ki long  22,54,630 ngut bad kiba iap, ki long  1,19,714, kumta ka jingiap ha US, ka dei kaba bun tam eh, na ka khlam covid 19.
Ka Brazil, ka wan ba ar, da ka jingdon kiba ioh pang, kiba long  10,32,913 bad sa  49,976 ngut kiba iap bad ha Russia, ki don  576,162 kiba ioh pang, katba ha India, ki don  4.
10lak ngut.
Ka China, ha kine ki sngi, ka la nang pyni bor ha kiba bun ki jaka jong ka pyrthei bad kitei ki kynthup ia ka dew lynnnong Senkaku, kaba don ha  East China Sea, nangta ha South China Sea bad nangta sa ha Hong Kong bad kylleng kylleng.
Ha kine ki sngi, ka China, ka kam trai ia ka them Galwan baroh kawei, ha kaba ka New Delhi, ka kyntait war, ia katei ka jing kam trai jong ka China.
Ka India Today, ka thoh ba ka China, ka la nang iaid shakhmat, ha kaba kam trai ia ka Galwan bad ka la pyn kylla ia ki jaka puta ha katei ka thain bad ia ka lynti iaid jong ka wah ruh kumjuh.
Ha u snem 2010, la iohi ba ka thain Galwan baroh kawei, ka dei kaba khohruh khohram bha bad ka don ia ki surok kiba rit; hynrei ka China, ka la trei pynbha ia katei ka jaka ha ki snem 2015-16 bad ha katei ka por, ka don tang kawei ka iing rit ha katei ka thain hi baroh kawei, ha kaba ym don shipai satia ha katei ka jaka.
Ha U Jymmang mynta u snem, ka  People’s Liberation Army (PLA), ka leit hiar ha kane ka jaka lem bad ki pyrton kiba khlain bha bad ki shipai, ki la poi haduh ha u pud jong ki ar Ri, lane u line of actual controll (LAC).
Ka China, ka iohi, ba ka long kaba eh ban buh ia shibun ki shipai ha katei ka jaka bad kumta, ki la pynpra noh ia ka wah ha Galwan, ha kaba la phiah sha shibun tylli ki wah rit, da kaba ki pyndonkam da ki puh shilum bad kiwei ki tiar kiba khlain bor ban khang lynti ia katei ka wah.
Ki lad pathai khubor na kylleng pyrthei bad na India, ki iathuh ba ka PLA, ka la khang lynti ia ka wah Galwan bad katei ka la pynshlei um ia shibun ki jaka jong ka India, ha ka miet jong ka 15tarik Jylliew 2020 bad katei ka jingshlei um, ka dei ka bym pat ju iohi satia ha ki sngi kiba mynshwa.
Lyngba ka jing shondur na u satellite, la iohi ruh ia ki puh shilum, ha ki phiah ia katei ka wah, na ka bynta ban pyn pulom ia ka jingtei jingkieng jong ka India ha ki ar tylli ki jaka jong ka wah Galwan bad la iohi ruh ba ka China, ka tih ia bun bah ki jaka, ha ka jingjngai kaba 40 Kilometre na u pud jong ka India bad ka China.
La iohi ruh ia ki dur satellite, ba ha ka 29tarik Jymmang 2020, ki don bun bah ki shipai China, kiba la pynkhreh lypa ialade; ha ka jingjngai kaba 40 Kilometre na Galwan.
Katei ka khubor, ka ong shuh shuh ba ka People’s Republic of China, ka la lah ban kam trai ia ka jaka kaba  3,200 acre ha South China Sea, hapoh ka 18 bnai, ha kaba ka pyrthei baroh kawei ruh, ka la sngew lyngngoh shi katdei.
Ka jingialeh markynti jong ka ïing, ka shnong, ka jaitbynriew, ka hima…borabor ka ju poi sha ka jingjot.
Ha ka por ba u Alexander bakhraw jong ki Greek u la wan hiar thma ia ka ri India, u syiem Ambhi bad u syiem Porus, para syiem India ki ialeh markynti.
Kumta u syiem Ambhi jong ka hima Taxila tang namar ka jingbishni jong u ia u Porus, u la pdiang sngewbha pynban ia u Alexander, u la aiti ia la ka hima bad ia la ki shipai ban hiar thma ia u Porus.
Kumta ka la pynsuk jai ia u Alexander ban jop ia ka ri India.
Ha ka por ba ki phareng ki pyrshang ban ioh bsuh khlieh ha ri India, para syiem India ki ialeh markynti.
Kata ka la pynsuk ia ki phareng ban ioh long syndon ki kynrad ia ka ri India.
Haba nga pyrkhat ia ka jinglong jong ka jaitbynriew Khasi jong ngi ha kine ki sngi nga sngewsih bad jaw ummat, namar ki don ki khasi kiba ieit tang ialade, tang iala ka ïing, tang ia la ka niam, tang ia la ka kynhun… ym ba ki ieit jaitbynriew.
Dang ha ka 20 tarik Jylliew 2020 ngi la iohi ia ka khubor ba ka la don ka jingiapyni bor para khasi ha ka thain Langpih hapdeng ki nongialam jong ka Raidmynsaw bad ka Hima Nongmynsaw.
Ha ka jingshisha kine ki mih na kajuh ka thymmei.
Kata ka Raidmynsaw ka mih na ka Nongmynsaw hyndai bad ka hima Nongmynsaw mynta ka shu kylla na ka Raidmynsaw.
