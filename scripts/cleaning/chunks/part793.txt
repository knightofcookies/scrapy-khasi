La iathuh ba ki pulit, ki la ioh bat ia utei u ehrang bad ha ka por, ba u shah kem ruh, u da pyrta  “Allahu Akbar", lane U Blei, uba donbor tam.
La iathuh ba uwei uba shah dung iap ha katei ka iingmane, u dei u nongap jong ka iingmane.
Ki pulit, ki la siat pyn mynsaw ia utei u ehrang bad mynta, u don ha ka jingshah sumar ha hospital bad u dang im.
Ka jingjia, ka dei ha ka por 9 baje mynstep ha ka iing mane katholik ha Nice, ha shwa ban sdang ka lehniam mass bad ula ioh ban khrai khlieh ia kawei ka kynthei, nangta, ula pyniap ia u nongap ka iingmane, uba la leit beh ban bat ia utei u ehrang.
U blang da u ba tlem, ‘yiarryngkuh te u ba їaw;La piam ha kut shadem, la sympat la sneng la kraw.
Symbai jong u thawlang, la u phñiang na ka їawbei;Shirup te baroh lang, long bynriew te ba yn tei.
Phikir la ka rympei, na atad to ker ka phrah;Syrdep ka jot ka pei, jong kiwei to wat ju rhah.
Ka ju long salonsar ha kano kano ka jaitbynriew ba ki kynthei ki kham tlot bor ha ba nujor bad ki shynrang ha ba shim kyllum.
Ka ju long salonsar ruh ba ka dohnud jong ki kynthei ka kham myllung їa la ki parabynriew ha ba nujor na ki shynrang lada shim kyllum.
Hynrei ki don ki khep ba ki kynthei ki kham tbit ban їa ki shynrang ha ki bun ki liang wat ha ka liang ka bormet.
Kumjuh ruh don ki khep ba ki shynrang ki kham lung mynsiem ha ba nujor bad ki kynthei ki ba ehrang bad atlukhi khlem pud.
Kumta ym da dei eh shynrang ne kynthei kum ki longbynriew manbynriew, hynrei ka dei ka snap longkynthei ka ba kham palei ban їa ka longshynrang kum ki mynsiem bynriew ne dohnud bynriew.
Ha ka imlang sahlang donkam baroh artylli ki rukom long ha ki bynriew bad ka dei ban biang tara.
Ka dohnud kmie barabor ka don ha ka longkynthei ban kdup naphang їa la ki parabynriew; hynrei ka jabieng ki kñi ki kpa ka shemphang ha ka longshynrang ban pyrman bad husiar їa la ki parabynriew.
Kumta bunsien ka kamram ka kynthei ka long ban kdup їa ki shynrang ba sah raitong bad u shynrang ban їada їa ki kynthei ba sah rangli.
Hangta te ka tara ka biang sbiak ban kyntiew їa ka imlang sahlang bad tei їa ka longbriew manbriew.
Dei ki borblei ba thaw hi ka mariang salonsar ba ki kynthei ki kham jemnud bad jemmet jemphad ha ba nujor na ki shynrang ba kham domriang bad ehmet ehphad.
Hynrei don ki khep ba ka lah ban long khongpong namar ki kynthei ki sngew shynrang bad ki shynrang ki sngew kynthei.
Ka jingshisha ka long bakham synjor ki kynthei ban shah thombor ha ki shynrang bad ki shynrang ki kham shong shngaiñ na kano kano ka khep na ka ban shah thombor ha ki kynthei, bad kane ka long salonsar.
Kumta ka don ka jingiakhing ban pynbiang tara їa ka imlang sahlang Khasi na ka imlang sahlang jong kiwei pat ki jaitbynriew, namar ki shynrang ki lah laitlan than ha kiwei kiwei ki jaitbynriew bad ki kynthei ki lah laitlan than ha ka jaitbynriew Khasi.
Dei na kane ka daw ba bun ki shynrang jong kiwei ki jaitbynriew ki ba thombor їa ki kynthei lada dei ki lajong ne na kiwei ki jaitbynriew.
Ha kajuh ka rukom bun na ki kynthei Khasi ki ba laitlan palat liam ban khynrup kulmar їa ki shynrang na kiwei ki jaitbynriew.
Ha kane ka jylla barit ym da donkam ban thew ban woh ba katno ngut ki kynthei Khasi ki ba poikha bad ki dkhar shynrang ha ba nujor bad ki shynrang Khasi ba poikha bad ki dkhar kynthei.
Ha kawei ka liang pat ki kynthei dkhar ki shah teh lakam ha ki shynrang haduh ba ym їohlad ban leh laitluid.
Lah ban bishar їa kane ba kumno ki mynder ri na shiliang duriaw la ki dohlieh ne dohїong ki kham shlan ban pah їa ki kynthei Khasi palat ban їa ki kynthei dkhar bad la shem ba ki kynthei Khasi ki їoh tnga pathar bad dohlieh bad dohїong, katba ki kynthei dkhar te kham ñiar ne lehse ym don tdot hangne ha jylla.
Ym lah ban kam ba kata ka dei ka mon laitluid jong ki briew shimet ban jied la ka mon ba dei ka jingieit.
Kaba kylla їeit ka kynthei їa u shynrang ka shong ha ka buit ban pah ne ha ba їoh lad їoh kabu, kam dei tang ka mon laitluid.
Lait na kata dei ka duk ka kyrduh ka ba pynlong їa ki kynthei Khasi ban khynrup kulmar ha ba їoh jingshngaiñ ha bun ki liang.
Lehse ym long ban kdew kti їa ki ba awria ban kynthup lang ha kane ka liang, namar ki don la ka jong ka buitpoh ban shet kylla ne shah shet kylla.
Ki ba la mad їa kane ka jingshisha ki paw shynna ha ka imlang sahlang.
Ym dei rukom ban kynnoh ba bun ki kynthei Khasi ki dei ki nuti ne ban kynnoh ba bun ki shynrang Khasi ki dei ki tanglang.
Don ka kyoh mynthi ka ba jer dah da ki Pyrtashla Mooїar, ki Aikylla Rngai, ki Akher Kiengatiar bad kiwei kiwei ki ba la kyrkait borbah ban pynbeit pynbiang їa ka imlang sahlang.
Kumjuh ruh don ki Lumbahstar Menkyndar, ki Rahborjoit Kynjahrim, ki Wengbeit Rahsni, ki Lumshynrang Khatsani bad kiwei kiwei ki ba la kyntur naphang ban їada la ka jaitbynriew.
Kam dei ka thamula ne ka thala ban kdew kumta hynrei tang ban ktik їa ka pyrkhat ha ka imlang sahlang.
Lada shim ha ka imlang sahlang ruh bun na ki riewshimet ne seng bhalang na ka lympung kynthei ki kham kdup naphang ha ba nujor na ki riewshimet ne seng bhalang na ka lympung ki shynrang.
Ka ba lyngngoh pat ka long ha ka jaka ba kin їa syllok lang na ka bynta ka jingeh ha ka imlang sahlang, hynrei ki їa sylla para kynthei ne para shynrang ban pynksan їa ka lajong bad їa aireng markylliang khlem seisoh.
Lada kita ki riewshimet ne kynhun ki sngewkhia shisha їa ki jingeh jong ki khun ki hajar shwa bad jong ki raїot hadien, kumta te ki paidbah kin shongsuk shongsaiñ.
Na ka daw ba ki raїot ki kham jyllei ha kylleng sawdong la hapoh ne shabar u pud u sam ka jylla bad ba ki kham khluh ban tur shaphrang na ka bynta la ka bha ka miat lajong, kumta ki їohlad ban leh kjeh ne wat ban aireng pyrshah їa ki trai muluk da ka ba byrta lyngba ka aiñ bad ki atiar jong ka sorkar.
Nalor kata don sa ki paradoh parasnam ki ba piam ha la kutshadem ban pynkjeh shuh shuh їa ki raїot, khlem sngewthuh ba ha la kyrpong lajong lah shlei ka byrsieh.
Ka ba phylla ba kim salia їa ka byrsieh ha ba ka malade ka kiew skong ha satlak ka Ri ne pyrthei.
Ka ba dang kham diaw shuh shuh ka long ba wat ka shyllang jong ka nongbah ha jylla la neh skhem da ki raїot, bad baroh baroh ki matlah ha ba peit.
Ym don ki paidbynriew ki ba lah ban kyrsoi ka mynsiem ieit Ri ha ba ka rympei lajong ka dang synjor; kumta ki ta ki ba pyrta shla їa ka mynsiem ieit Ri ka ba їar ki dei ban tip ba ka rympei lajong ka shong shngaiñ.
Kane ka dei ka snap tynrai ba sngewthuh ki bynriew salonsar; kumba ki rangli juki ki tip tang ba ki dei ban їoh ka bam ka dih, ka jaiñkup jaiñsem bad ka їing ka sem, ki kynrem ki lyndan ki angnud ban їoh kham bun kiei kiei baroh palat ban їa ki marjan marpa.
Kumta ka ba angnud jyndei ka poi sha ka khwan bad ka khwan palat liam ka lam sha ka rhah, dei hangta ba sdang ka kynad ka kajia haduh ba ki rangli juki ki nang kyrduh bad ki heh saipan ki nang sahuh.
Lada ym don ka khwan ka rhah baroh lang ki lah ban pahuh ha baroh ki liang bad im lang im ryngkat ha ka imlang sahlang.
I meiieid Spelity Lyngdoh Langrin, I ba baroh ki paidbah ka jylla ki ithuh kum iwei na I radbah ba kyntait ia u Uranium, I la khlad noh hynnin ka miet ha ka por kumba 11:30 da miet.
I meiieid Spelity I ba shong ba sah ha Domiasiat, I long I trai jong ka jaka ba don u mar Uranium, ha kaba kawei ka kompani ka la tyrwa ha hi haduh 45,00,00,000 (45 klur) tyngka ban thied ia ka jaka ka jong I ha kaba ine I meiieid I la pyneh triang bad I la kyntait ia ka pisa da ka klur.
Kawei ka kyntien kaba ki briew ki kynmaw ba I kren ka long “Money will not buy my freedom" kaba mut ka pisa kam lah ban thied ia ka jinglaitluid jong nga.
Ban long ki nongtrei kiba dem diap ia la ka kam, kiba kohnguh sneng, ia la u kynrad bad kiba kitkhia ban pynmih ka kamai kaba bha, ka kompeni ha China, ka pynbor ia baroh ki nongtrei jongka, ba kin hap ban sympat dalade ialade hi.
La pyni ha ka video ba ki nongtrei ki hap ban dem khohsiew ialade, nangta ki kura bad thap ia ka met la jong, ki don kiba patrong ia la u shniuh bad kiba lymbub ha ki biar bad katei ka dei ka bynta jong ka jing pynshitom, da ka mon sngewbha ialade hi.
La iathuh ba katei ka dei ka bynta jong ka jing ai jinghikai, ba ki nongtrei, kin don ia ka thong ban trei shitom bad ban pynmih ia ka kamai kaba bha, ia u trai dukan.
Katei ka dei ka jingjia, ha ka nongbah   Dongguan jong ka China, ha kaba la ring ha ka Sngi Balang.
La pyni ba ki don kumba phra ngut ki shynrang bad kynthei, kiba dang sympat ialade, ha khmat jong u nonghikai jongki.
La iohi ruh ba u don uba kura ia ka ngab la jong, bun bun sien bad kitei pat ki kura ia ka madan iing bad don ruh kiba kynthih shajrong.
Katei ka dei ka kompeni, kaba die ki tiar iing, kum ki miej, ki shuki bad kiwei de ki tiar kiba pyn itynnad ha iing ha sem.
Ha China, la ju tip, ba ki nongtrei ki don ia ka jing kitkhlieh kaba khia shibun eh, na ka bynta u trai jongki bad ha u snem 2018, la lap ba kawei ka dukan khap shniuh, ka phah thab haduh shispah sien ia ki nongtrei lajong, namar ba kim nang ban khap shniuh bha ia kiba leit ha katei ka dukan bad nangta, ki don ki khep, ba ki ju pynbam da u soh mynken, haduh ba kin da sat salaw bad don kiba phah mareh haduh shi phew kilometre, kum ka dak jong ka jing pynsaja, lada kim ler ia la ka kam die jingdie.
Kawei ka kompeni, kaba ju leit shna itynnad ia ki iing ki sem jong ki briew, ka ju sympat ia ki nongtrei da u pan poh, ka ju pyndih da ka um jung masi bad ka pynbam da ki khniang ia ki nongtrei, namar ba kim lah ban leh bha ia la ka kam.
Arngut ki khynnah shi para, ki shah set ka ruh nar, ha la ka kmie bad ka daw, ka long ba kin nym shah makia, namar ba ka kmie, ka dang leit donkam ialade sha iew, ong ka khubor.
La iathuh ba katei ka jingjia, ka dei ha China, ha kaba kitei shi para, ki dei ki khynnah shynrang bad ka kmie, ka la iehnoh ia ki ha katei ka ruh nar bad ka dang leit donkam ialade kylleng kylleng.
La shon ia katei ka dur, da kito kiba iaid lyngba katei ka ruh nar, kaba la khang tala bha bad ka jingjia, ka dei ha ka iew ha  ka nongbah Luoyang jong ka China, ha kaba ka la jia ha ka sngi hat majai.
Shillong: U Chief Executive Member jong ka KHADC u bah Titosstarwell Chyne, haba jubab ia ka mat ia kren ka ba la wanrah da u bah Banjop Pyngrope u MDC ka Rambrai Jyrngam, u la ong ha kaba ia dei bad ki Internet ha ki jaka ba hap hapoh u pud u sam jong ka KHADC, ka EC kan lum ia kine ki Company ban ia kren bad khamtam ia ki tower ki ba la dep ban shna hynrei, kiba khlem pyntrei kam.
U la ong ba ka dei ka jingshisha ba ki mobile internet ka duna bha wat ha nongbah Shillong ym tang ha ki nongkyndong.
Haba ia dei bad kane ka kam na ka liang jong u CEM, u la iathuh ba ha u snem ba la dep kala don ka jingiakren, hynrei na ka liang jong ki kompeni ruh ki la pynpaw ia la ki jong ki jingeh jong ki, hynrei ki kompeni shimet kin leit tang ha ki jaka ba ki don ka jingiohnong.
U CEM u la ong ba kumba ka long mynta ki hap ban shaniah tang ha ka BSNL kaba dei jong ka sorkar pdeng bad ula ong ba na ka liang jong ka KHADC kan pyrshang ban lum biang ia kine ban ia kren bad khamtam ia ki tower kiba la dep ban shna hynrei khlem pyntrei kam.
Haba wanrah ia kane ka mat ia kren u Bah Banjop u la ong ba dei ha kane ka jingkhang dam ba ka don shisha ka jingdon kam ia ki Mobile bad ha kane kala paw shai ia ka jingdon kam ia ka internet bad bun na ki tower kiba don ha ka jylla kim shym la trei kam.
Jowai:U Dr.
Mukul Sangma uba dei u Nongialam ka liang pyrshah hapoh ka iing Dorbar Thaw-ain ka jylla, myn hynnin ka sngi u la hiar sha Jaintia Hills ban jurip bad ban sakhi da lade hi ia u Dewiong uba ka sorkar kan die lilam katkum ka hukum jong ka iing Bishar ba ha khliehduh (Supreme Court) kaba la buh jingkhein haduh 32 lakh Ton.
Myn hynnin ka sngi u Dr, Sangma u la hiar nyngkong eh sha Khliehrangnah, Shangpung ha kaba la synran ia u da ki heh District kiba kynthup ia u Deputy Commissioner bad ruh u District Mining Officer nalor kiwei kiwei.
Haba kren sha ki lad Pathai khubor u Dr.
Mukul u la ong ba kaei kaba don ha ka jingthoh katkum ka jingkhein ia ka jingdon u Dewiong kam ia hap satia, namar ba ka jingdon u dewiong u duna palat ban ia kaba don ha ki record.
U la ong ba kane ka dei katkum ki record ha kane ka jaka dei ban don u dewiong haduh 1.
41 lakh ton, hynrei ha ka jingjurip mynta ka sngi la lap ba u dewiong um don satia katkum ka jingkhein ba la don ha ka jingkhein jong ka sorkar.
Shano u dewiong u jah? la buh jingkylli utei u nongialam ka liang pyrshah.
Shuh shuh haba hiar sha East Jaintia HIlls, u Dr.
Mukul u la leit jurip ia u dewiong uba la kurup da ka tnad Transport ha Umtyra-Weighbridge bad hangne u la ong ba ka jingpynslem ka sorkar ban lilam noh ia u dewiong ha ka jylla ka long kaei kaei kaba pynsngewkhia ia ki paidbah kiba im jakpoh na ka kam khaii dewiong.
U la kyntu ia ka sorkar ban pynstet ban die lilam noh ia u dewiong katkum ka hukum jong ka Supreme Court.
Na ka liang u Dr.
Mukul Sangma u la pynpaw ruh ba kane ka jingslem ban pyllait ia u Dewiong uba dei ban die lilam ka long ka kam kaba be-ain kaba la leh da kane ka sorkar kaba mynta, namar imat ka don ka jingmyntoi kaba khraw sha lyndet, namar ki don katto katne ki briew kiba don ha ka bor ki la leh ia kane ka kam be-ain kat haduh ba ki sahep sorkar ki la hap ban long ki niangkohnguh ha kitei ki briew kiba donbor.
Na ka liang u Dr.
Mukul u la ong ruh ba ka donkam ban don ka jingtohkit da ka kynhun kaba laitluid khnang ban sei madan ia kane ka kam be-ain ha kaba iadei bad ka jingtih bad shallan ia u Dewiong na kane ka jylla sha kiwei pat.
U Dr.
Mukul u la ong ruh ba ia kane hap ban kyrpad ia ka NGT ba kan tuklar biang namar ba ka sorkar jylla kam shym la bud ryntih ia ka hukum jong ka NGT bad wat ia ka hukum jong ka Iing Bishar halor ka kam khaii bad tih dewiong.
Shillong:U MLA ka Khun Hynniewtrep National Awakening Movement (KHNAM), U Bah Adelbert Nongrum ula pynpaw ka jingsngew-lyngngoh ba ka Sorkar Meghalaya ka sngap jar jar ban pynshitom ia ki briew kiba don ka jingthmu ban kynshoit iapher jaitbynriew.
“Ha ka jing shisha ka Sorkar ka la dei ban shim khia bad leh da kaba tyngeh lada dei da kano kano ka rukom wat la dawa ruh ban ai da ka ejahar ia kine ki nongpynshit bad kiba thmu ban pynthut ia ka shongsuk shongsain", la ong u MLA ha ka kyrwoh khubor.
“Ka jingthmu jong ki ka long ban pynthut ia ka imlang sahlang ha kaba ki nongshong shnong jong ka Jylla bad ha ka Ri baroh kawei ki im hapdeng ka suk ka sain.
Ka Sorkar bad ki bor ba dei peit ki dei ban pynshitom la da dei ia kiba heh ne ba rit bad kam dei ban peit shiliang", u la ong.
U la ong ba kumba la iohi ha ki lad pathai khubor ia ka jingkren beiñ, ki jingkynnoh, jingpynshit na sha lyndet, ha ka jingshisha ka Sorkar lada ka don ka jingkitkhlieh bad ieid ia ki nong shong shnong bad ka jingsuk ka la dei ban shimkhia bad ban teh lakam khnang ba kan nym mih kano kano ka jingsngewsih ha ka Jylla bad ha ka Ri baroh kawei.
Nongpoh: Ka jingbymlah ka National Highways Authority of India (NHAI), ban pynbha ia kiba bun kiba bynta ba sniew bad kham tam eh ha kito ba jia ki jingtwa khyndew hapoh ka surokbah NH-6 ha Ri Bhoi, ka la pynbitar eh ia ki nongialam ka Ri Bhoi Youth Federation (RBYF) Sengkmie, kumta haba iadei bad katei ka jingbymlah ban pynbha ia ka surok, ka la pynlong syndon ia ki nongialam ka RBYF ba ki dawa na ka NHAI ba ka dei ban sangeh noh ka lum Khajna ha Toll Gate Pahammawlein, na ki kali ba iaid ba ieng hapoh ka surokbah NH-6 ha Ri Bhoi.
Katei ka jingbitar ka RBYF ka la paw pyrthei myn hynnin ka sngi, ha kaba ki la ujor syndon da ka jingthoh sha ka DC, ba ka dei ban tuklar bad ruh ba ka dei ban kren sha ki heh ka NHAI, na ka bynta ban maramot kloi noh ia katei ka surok, namar kumba ka long mynta ka surokbah NH-6, la don bun ki jaka ba snem bad twa khyndew, kaba ka NHAI kam shym la shimkhia ha ka ban maramot ia ki jaka ban sniew bad ruh kam pat leh ei ei ha kito ki jaka ba twa khyndew.
Haba iadei bad ka jingujor kaba la phah sha ka Kong RM Kurbah, DC Ri Bhoi, u Bah O.
B Marbanniang, General Secretary ka RBYF Sengkmie, u la ong ba ka seng kam lah ban shu peit halor ka jingsniew ka surok NH-6, namar kum ka surok kaba ki kali kiba iaid na katei ka surok ki hap ban siew khajna sha ka NHAI, pynban ka NHAI kam shym la shimkhia ban pynbha ia katei ka surok.
U la ong ruh ba ka nongrim, kaba la pynlong ia ka seng ba kan pynmih ia katei ka jingdawa, ka dei hadien ba la ioh ia shibun ki jingujor na ki paidbah nongleit nongwan, kiba la ud sha ka seng halor ka jingsniew katei ka surok bad ka la long ruh ka jingshisha, namar ki don bun ki bynta hapoh katei ka surok, ki la sniew shaba palat, ha kaba don ki jaka lei kiba don da ki thliew bad kaba la wanrah ia ka jingbymshngai ia ki nongniah kali hapoh katei ka surok.
Namarkata, na ka bynta ban lait na kino kino ki jingjia ba sngewsih hadien habud, na ka liang ka RBYF ka kyntu ia ka NHAI ba ka dei ban maramot noh ia baroh kito ki bynta ba sniew ka surok bad ruh ki dei ban pynkhuid noh ia baroh kito ki jaka ba twa khyndew, lym kumta lada kam lah ban pynbha ia ka surok, ka dei ban sngeh noh ban lum khajna na ki kali ba iaid ba ieng hapoh ka surokbah NH-6, u la bynrap.
Shillong:Ka kong Macdalyne Sawkmie Mawlong, haba jubab ia ka jingkylli u bah Lamphrang Blah, ha kaba ia dei bad ka Environmental Impact Assessment, 2020 kaba la pynbna da ka sorkar pdeng, na ka liang ka kong Mac dalyn, ka la ia thuh ba na ka liang jong ka KHADC ka la dep ban phah ia ki jingujor pyrshah ia katei ka jingpynbna jong ka sorkar pdeng ha ka 7tarik u Nailar 2020 bad ki mat kiba ka KHADC ka pyrshah ia katei ka EIA, 2020 ki long 12 tylli.
Ki 12 tylli ki ba kham kongsan ki long ba ka KHADC ka pyrshah ia ka jinghiar ia ka jingsngap paidbah na ka bynta kino kino ki kam ban pyntrei ha ki bynta jong ka KHADC na ka 30 sngi sha ka 20 sngi ban pyntip paidbah, kane ka EIA,2020 kam dei ban ktah ia ka jingbat khyndew bat shyiap.
Haba ia dei bad ka jingai jingmut jong u Bah R V Lyngdoh ba dei ban pyllait ia ka EIA, 2020 na ki jaka jong ki District Council ban ia kren bad ka sorkar jylla bad ka sorkar jylla sha ka sorkar pdeng halor kane ka kong Macdalyn, ka la ong ba ka EC kan sa thoh peit bniah bad ban dang pynkhlain shuh shuh ban leh ia kaba donkam.
Shillong: Ha ka jylla mynta ka sngi, ki la don 90 ngut kiba ioh thymmai ia u khñiang jingpang COVID-19.
Ha East Khasi Hills ki don 55 ngut kiba kynthup 2 ngut na ka Armed Forces, 40 ngut ki high risk contact, 2 ngut ki ILI case, 10 ngut kiba wanphai na shabar bad iwei i health worker.
Ha West Garo Hills ki don 19 ngut kiba kynthup 17 ngut ki high risk contact, iwei ba leh ia ka screening bad iwei iba wanphai na shabar.
Ha West Jaintia Hills ki don 6 ngut kiba dei baroh ki high risk contact.
Ha Ri Bhoi District ki don 4 ngut kiba kynthup iwei i high risk contact, 2 ngut ki ILI case bad iwei ba leh ia ka random testing.
Ha East Garo Hills ki don 4 ngut ha kaba baroh ki dei ki high risk contact.
Ha South West Garo Hills I don iwei iba dei na ka Armed Forces bad ha North Garo Hills ki don iwei iba dei iba wanphai na shabar.
Kiba la koit mynta ka sngi na u COVID-19 ha ka jylla ki la don haduh 134 ngut.
Na kine ki 134 ngut, ha East Khasi Hills ki don 85 ngut kiba kynthup 10 ngut na ka Armed Forces, 40 ngut ki high risk contact, 3 ngut ki pulit, 3 ngut kiba wanphai na shabar, 9 ngut ki pulit ka Home Guard, iwei na Bishnapur cluster, 6 ngut na Jaiaw cluster, iwei na Jail Road cluster, 6 ngut na Madanryting cluster, iwei na Mawlai Mawroh cluster, iwei na Mawlai Motsyiar cluster, iwei na Mawlai Nongpdeng cluster, iwei na Mawprem cluster, iwei na Nongmynsong cluster bad iwei na Rilbong cluster.
Ha Ri Bhoi District ki don 17 ngut kiba la koit kiba dei baroh ki high risk contact.
Ha West Jaintia Hills ki don 12 ngut kiba dei baroh ki high risk contact.
Ha South Garo Hills ki don 10 ngut kiba kynthup 8 ngut ki high risk contact bad 2 ngut ki health worker.
Ha West Garo Hills ki don 8 ngut kiba dei baroh ki high risk contact.
Ha East Garo Hills i don iwei iba dei i high risk contact bad ha South West Garo Hills i don iwei iba dei na Mahendraganj cluster.
Shillong: Mynta ka sngi, ki la don sa 3 ngut kiba la khlad noh ha ka jylla kiba don ia u khñiang jingpang iabit coronavirus.
Ka Marzina Sangma 61 snem ka rta kaba shong ba sah ha Kharkutta, North Garo Hills ka la leit ban sumar ha Tura Civil Hospital naduh ka 20 tarik Risaw 2020.
La test positive ia ka ha katei ka sngi hadien ba ka la poi ha Hospital.
Ka la khladnoh ha ka 26 tarik Risaw 2020 ha ka por 7:30 janmiet.
Ka la shah sumar namar ka jingpang COVID-19, Septic Shock, Paraplegia, Polymyositis bad Kidney Injury.
U Gopal Saha 56 snem ka rta uba shong ba sah ha Polo Hills, Shillong u la leit ban sumar ialade ha NEIGRIHMS Hopsital naduh ka 14 tarik Risaw 2020.
La test positive ia u ha katei hi ka angi ba u la poi ha NEIGRIHMS.
U la khlad noh ha ka 27 tarik Risaw 2020 ha ka por 6:45 baje mynstep.
U la shah sumar namarka jingpang Refractory Shock, Covid Pneumonia, Chronic Infection bad ka Type 2 Diabetes Mellitus.
Ka Taru Lata Mondal, 65 snem ka rta, kaba shong ba sah ha Upper Laban, Shillong, ka la shah sumar ha NEIGRIHMS Hospital ha ka 26 tarik Risaw 2020.
La test positive ia ka ha katei hi ka sngi hadien ba ka la poi ha katei ka hospital.
Ka la khladnoh ha ka 27 tarik Risaw 2020 ha ka por 3:55 baje janmiet.
Ka la shah sumar na ka jingpang Type 2 Diabetes Mellitus, Nephropathy, Hypertension, CKD bad Covid Pneumonia.
Khliehriat: Kawei ka trok tanker kaba kit ia ka umphniang Diesel ka la kylla hapdeng Surok ha Um-Tyr-a, ha East Jaintia Hills mynta ka sngi U Blei.
Mar kylla kane ka trok, ka umphniang ka la hoit noh sha khyndew bad kiwei pat ki driver haba ki la iohi ia kane ki la mareh ha ryngkat ka borti, ki jarkin bad wat da ki bilor um ban leit pdiang ia katei ka umphniang bad bun kito kiba ioh ban rah da ki borti bad ki jarkin ki la ioh ban pdiang bun litre ka umphniang katba kito kiba ioh da ki bilor um ki la ioh tang khyndiat.
Kane ka long katkum ka jingiathuh ki nongleit nongwan lyngba utei u surok bah NH-06.
Katei ka trok kaba don ia u No.
NL01AD – 0676, ka la kit haduh 24 hajar litre ka umphniang bad hadien ba la wan ki pulit la beh lut ia baroh ki paidbah kiba pdiang ei ia ia katei ka umphniang bad ki paidbah ki la hap ban tong na kaba la tuid katei ka umphniang.
Haduh mynta ka miet por kumba 8:30 pm eiei ka umphiang ka dang hoit na katei ka trok bad ki paidbah ruh ki dang bun kiba tong umphniang na ki Nala.
Shillong: U myntri rangbah ka jylla u Conrad K Sangma, u iathuh ba halor ka jingkhlad jong ki 6 ngut ki nongtrei bylla dewiong ha Sorkari hajan ka shnong Dienshlalu ha East Jaiñtia Hills District, ha ka 21 tarik mynta u bnai; ki pulit ki la rah ia ki 17 ngut ki briew ban tohkit halor kane ka jingjia.
Haba iakren bad ki lad pathai khubor u myntri rangbah ka jylla, u  iathuh ba halor kane ka jingjia na ka liang ka sorkar ka ladep ban ujor da ka ejahar bad kane ka dang don hapdeng ka  jingtohkit.
U la iathuh ruh ba ki pulit ki la rah ia ki  17 ngut ki briew ban tohkit khnang ban ioh jingtip halor kane ka  jingjia baroh.
U Sangma, u iathuh ba ka don ka ain na ka bynta ki briew kiba leh ia ka kam sniew bad ka MMDR Act ka long ka ba khlain bad ula ong shuh shuh ba lada don mano mano ki ba tih dewiong beain, ka ain kan ym pyllait ia ki.
Halor ka jingleh jong u riew shimet lane u trai jaka,ka sorkar ka la phah ban tohkit bad lada lap ba ki dei mano mano ruh ki ba donkti ka ain kan ym pyllait satia.
Shillong: Ka Khatarshnong Area Sports Club ka pyntip sha ki samla kiba hap hapoh ka Khatarshnong C & RD Block, ba kan pynlong ia ka workshop kaba iadei bad ka jingai jinghikai ia ki samla ha ka liang kumno ban tip ban pyniaid ia ka jingialeh kai phutbol kum ki referee ha ka 28,29 bad 30 tarik mynta u bnai Kyllalyngkot 2021 ha madan jong ka shnong Swer.
Kane ka workshop kan sdang ha ka por 10:30 baje.
Kumta ka Khatarshnong Area Sports Club ka kyrpad ia ki samla kiba kwah ban iashim bynta ba kin sngewbha ban phone ha kine ki number 9366902676/9366990290/8787667079/9366245588 lane ban wan beit sha madan phutbol jong ka shnong Swer.
Bai registration ka long T.
500 marwei, ong ka khubor na U Sports Secretary Khatarshnong Area Sports Club Samla Iengskhem Mawkhiew.
Ki ‘Lawkyntang ha ka Bri u Hynniewtrep ki long kiwei na ki nongmuna ba khraw ba ki longshuwa manshuwa jong ngi ki la saindur ban pynneh pynsah ia ka Mei Mariang kiba ai jingmyntoi ia ki pateng ba mynta ha bun ki liang kum ka jingitynnad ki lum ki wah, ki dieng ki siej kiba jyrngam, ka lyer khuid ban ioh ring mynsiem bad ba kin tan ia ka lyer jaboh , ka jingkhring ia ki nongwan jngohkai pyrthei bad jingrah ia ka nam ka jylla ha ka jingpynneh pynsah mariang.
Ka Hima Lyngiong Lyngdohship hapoh East Khasi Hills District kaba jngai kumba 10km eiei na Mawphlang ka dei kawei napdeng ki Hima kaba don ia kum katei ka ‘Lawkyntang.
Ha ka jinglum jingtip da i Bah Staising Kharbteng iba long ruh u dkhot ka Executive Dorbar Hima Lyngiong na i Lyngdoh ka Hima Lyngiong Lyngdohship ba mynta i Ma Hamphrey Ryntathiang bad kiwei kiwei ki riew rangbah ka Hima la iathuh ba ka rta jong katei ka ‘Lawkyntang kaba la seng da ki longshuwa manshuwa ka la don kumba hynniew spah snem tam eiei bad la pynneh pynsah haduh kine ki sngi ha ka jingpeit jingjngoh u Lyngdoh ka Hima Lyngiong Lyngdohship na ka kur Ryntathiang uba dei u khlieh nongsynshar ka Hima ha ryngkat ka Executive Dorbar Hima Lyngiong kaba kynthup nalor u Lyngdoh sa ia ki Myntri kiba dei na ka kur Shangpliang bad kur Swer, ki Rangbah Shnong bad ki riew rangbah ba pawkhmat.
Ka jingheh jingiar jong ka, ka long kumba 71.
5 hectares eiei kaba kynthup ia ki ar bynta ka ‘Law Lyngdoh kaba rim kaba la tip kum u syrtung bad ka ‘Law Lyngdoh kaba thymmai ba la tip kum iiangrngui ( don ruh kiba ong iawrngui).
Ka don ruh ka nguh ka dem kaba man la u snem kaba ju aiti da u  Lyngdoh bad ki Myntri ka Hima ha ki tymmen ki san ban pyndep ia ka jinglehniam ha kaba ia dei bad ka jingpynneh pynsah ia ka ‘Lawkyntang, ban maham ba ym dei ban pynjot ia ka ‘Law Kyntang bad ka jingiada ne kyrkhu kyrdoh  ia ki khun ki hajar.
Ki don shibun tylli ki jait dieng bad syntiew bapher bapher hapoh jong ka kiba kynthup ia ki dieng sohot,  dieng  sohkynphor,  diengrai, diengngan, diengstap, ki siej, syntiew orchid bad kiwei kiwei.
Ki don ruh ki mawbynna, kor shongthait bad ki synrang.
Ka jingdon katei ka ‘Lawkyntang ka la  iarap ruh ban pynioh um ia ki lyngkha rep jong ki shnong kiba hajan.
Katei ka ‘Lawkyntang ka long ka jingkyrkhu ia ka thain ha ka jingitynnad jong ka mei mariang kaba la khring ia bun ki riew wadbniah halor ka mariang ban leit iuhkjat ha ka, na kylleng sawdong ka Ri bad na shabar ka Ri ruh kumjuh kynthup ia ki jaka pule kiba kynthup ia ki kolej bad ki university.
Ha u snem 2012 u Lat ka jylla ha katei ka por u Ranjit Shekhar Mooshahary u la leit ban iuhkjat ha katei ka ‘Lawkyntang hynrei namar ka jingjur palat u slap um shym la iohlad ban rung shaduh ki bynta ba shapoh jong ka.
Ka shimpor hapoh shiteng kynta eiei na surok bah na ka dong Weipyllun ban poi sha katei ka jaka da kaba iaid kjat.
Lah ruh ban poi sha katei ka jaka na bun tylli ki shnong ka Hima Lyngiong kiba don hajan jong ka.
Ka Hima Lyngiong Lyngdohship ka don ka jingthrang ban poi surok haduh hajan katei ka ‘Law Kyntang khnang ban pynsuk ia baroh kiba kwah ban wan iuhkjat sha ka bad ka don ka jingkyrmen ba ha kawei ka sngi katei ka jingthrang kan sa urlong.
Ka jingdon  katei  ka ‘Lawkyntang ka rah ia ka nam jong katei ka thain bad lehse kan plie lad ia jingwan ki kam pynroi kum kawei na ki lad ban kyntiew ia ka ioh ka kot ki nongshong shnong ,ban  khring shuh shuh  ia ki riew wadbniah  kiba ieit mariang bad  ia ki nongwan jngohkai pyrthei sha katei ka jaka.
Ka pateng kaba mynta ha kylleng sawdong ka Bri u Hynniewtrep ka donkam ban niewkor ia ka jingiohi jngai ki longshuwa manshuwa kiba don ka jingkitkhlieh ban sumar ia ki khlaw ki btap bad pynneh pynsah ia ka mariang naduh ki spah snem kiba mynshwa ia kaba ka pyrthei ha kine ki sngi ka ia kren ban iada ia ka mariang,  da kaba bud ia ka nuksa jong ki bad ban pyniar shuh shuh ia ki khlaw ki btap kylleng sawdong na bynta ban ioh ia ka lyer kaba khuid ban ring mynsiem, ki tyllong um kiban ai jingmyntoi ia ki nongshong shnong, ia ka jingjyrngam ka mei mariang bad kiwei kiwei ki jingmyntoi kiba bun.
Shillong: Wat la ka jingleh jong u Amit Shah ka la pynsngewsih bad pynbitar shit katdei eh iaki kynhun sengbhalang bad wat ia ki Myntri ka Sorkar ruh kumjuh, ha kaba une u Myntri ki kam pohiing uba la wan hiar sha Shillong hynnin ka sngi ka 23 tarik u Kyllalyngkot 2021, u khlem shem iakynduh iano iano ban iakren shaphang ka ILP namar ka jingkhem palat ka por, hynrei une u Myntri ki kam pohiing u la khot ia ki sengbhalang bad ia ka sorkar MDA ban wan sha Delhi ha u bnai Rymphang ban ioh iakren kham bniah shaphang ki mat baroh kiba ktah ia ka Jylla Meghalaya.
Shuh shuh u Conrad, u la ong ba ka na ka liang ka sorkar jylla ka la lah ban pynkohnguh bad kyrpad ia u Amit Shah ban pdiang tang ia ki dorkhas ka jylla kiba kynthup ia ka jingdawa ia ka Inner Liner Permit(ILP), ban pynrung ia ka ktien khasi ha ka khyrnit ba 8 jong ka riti synshar ka ri, ban pynbeit noh ia u pud u sam hapdeng ka Assam bad ka Meghalaya.
Na ka liang u Amit Shah ruh u la khmih lynti ban iakynduh ia ki sengbhalang bad ia ki Myntri ka Sorkar MDA sha Delhi ban iakren bad iatai bniah bha ia ki mat bad ki jingdawa kiba ktah iaka Jylla ha u bnai ban wan.
Kumno ban tip ia ka lynti sha ka 1000 snem!? Ban tip ia ka 1000 snem ngi dei ban sngewthuh shwa ia ka mynta bad lashai (Today and tomorrow).
Ngi don ha ka mynta (today), ki lynti ki jingeh  kiba sohsat kiba jyrwit jyrwat, ki lynti ka nemsniew, ki thma, ki jingshlei um, jingrangtyrkhong, ki jumai ki khlam bad kumta ter ter.
Kine baroh ki long tang ki jingsdang hynrei kaba khraw kadon sha khmat.
Ki syiem ki nongsynshar jong ki hima pyrthei kidon ha ka lynti ki jingeh namar ka la ktah ia ka ioh ka kot ki jingmih ki la dun aka jingpynmih pisa ka  duna namar ka jingpynkhreh ia ki tiar thma da ki Ri baroh ka pyrthei.
Ka jingduk ka la ktah ia ka pyrthei baroh mynta ki nongsynshar ki wad iaki lad ki lynti kumno ban pynkhlain ia ka ioh ka kot kane ka jia ha ka pyrthei ba mynta, ki mih ki jingthmu kumno ban pynduna briew ha pyrthei namar ka bam ka la duna palat ba lapoi haduh 7.
7 Billion ngut u briew ha pyrthei.
Ymlah leh eiei, ka pyrthei kadon ha ka lynti jingdap jingbiang ha pyrthei baroh kawei.
Kawei pa kawei ka Ri ka wad lad wad lynti ban pyndap pynbiang bad ban wallam iaka jingsynshar kaba skhem namar ki rukom synshar ruh ki la nangtroin.
ka pyrthei ka wad ia u nongialam uba lah, The world is looking for a Leader.
Dei ha kumkata ka pork a jingkut lad yn wan mih uwei u nongsynshar uba khraw, un pynbna un khot meeting ia ka pyrthei ban pyllong noh tang kawei ka jingsynshar (One world government) kawei ka sorkar ha ka pyrthei.
Une undei uta u nongsynshar lahduh, un leh ialade kum u riew bha riewhok uba ki Ri ka pyrthei kin lah ban shaniah.
Dei une u ban sa iateh jutang Jingsuk bad ka Ri Israel ha ki por ban sa wan, un ai bor ruh ia ka Israel ban pynieng Temple ha Jerusalem.
“Un rung ha kata ka Ri Badonburom, bun ki Ri un pynkyllon".
He shall enter also into the glorious land, and many countries shall be over thrown.
Daniel 11:41.
Ka jingrung donburom jong u hapoh Israel ka long ban iateh lok ban iateh Jutang jingsuk bad ka Israel da ka jingthmu ban arsap ban ioh pynjot ia ki Israel.
Un leh bad un kren kum u riew donburom u riew blei u riew donburom ha khmat ka Israel bad un ai lad noh ba ki Israel kin ioh pynieng noh ia ka Temple kaba lai ha Jerusalem (Third Temple).
Dei ha ka juh ka por ba yn sdang ban plie noh ia ki 7 ki jingpyndait (seventh Seals) ba la ong ha ka kitab jingpynpaw 6:1-17 / Jingpynpaw 8:7-12/ Jingpynpaw 9:1-21.
Ki 7 pyndait (seventh seals) kin sdang mar ia mih ka hukum ban pynieng Temple ha Jerusalem ha kaba kan wan mih shwa ka kulai Balieh kaba thew ia ka jingsuk ba shukor.
Jingpynpaw 6:1-2.
Bad ter ter.
Ki 7 Jingpyndait ki hap haba kata ka shitaiew kaba khadduh ba la ong da u Daniel 9:27.
Kane ka por ka iaid ryngkat bad sa 30 sngi.
Daniel 12:11 bad ruh sa 45 sngi.
Daniel 12:12.
Hadien kane ka wan saka 1000 snem, ka por ban teh ban khum ia u soitan bad set byndi ia u, ban kan long ruh ka por ba u Jisu Khrist un synshar 1000 snem hangne hi ha pyrthei.
Jingpynpaw 20:1-3.
/ Jingpynpaw 20:4-6.
Kine haneng ki long ki lynti ki bymjngai shuh sha kata ka por jong ka 1000 snem.
Amen.
Guwahati: U  Amit Shah, myntri kam poh iing ka sorkar India, hynnin ka sngi, ula pyn thikna ba ka dei tang ka seng BJP, ka ban pyn jem toin ia ki jingeh kiba khraw tam jong ka Assam.
Haba kren ha ka jing ialang paidbah, U Amit Shah, u iathuh ba ka sorkar BJP, ka la pyllait na ki jing ia siat bad ki jing iakhih paidbah bad lada jia ba ki ioh ia ka lad sa san snem shuh shuh, kumta kin pyllait ia ka Assam, sa na ka jingshlei um ruh kumjuh.
“Dei tang ka BJP, kaba lah ban pyn duh jait ia ka jingeh kaba khraw tam jong ka Assam, ka jingshlei um.
Ngi la pynduh dait ia ki jing ia siat ne ki jing ia um snam bad ngi pynduh jait, sa ia ka jingshlei um ruh" ong U Shah, haba kren ha ka jing ialang paidbah ha Nalbari.
U Shah, u ther tyngeh ruh ia kito kiba wohnia, halor ka injekshon, kaba dei na bynta ka khlam covid 19 bad kumta, ula ong ba ka jingkren politiks, kam dei ban mih ha ka koit ka khiah.
“Ki don ki briew, kiba pynmih ia ki khubor hamsaia, halor kine ki dawai injek.
Sngewbha wan sha kawei pat ka rynsan bad ngin ia tai bha, hynrei balei ba phi pynmih ia ka jing artatien ia ki riew paidbah? ong U Shah bad ula ong shuh shuh “Nga kyrpad ia phi, ba phin leit ban injek, ynda kan poi ka pali jongngi, wat ju tieng, halor ka jingtrei kam jong ki dawai" ula ong shuh shuh.
Ki nongrep kiba iakhih pyrshah ia ka ain nongrep jong ka sorkar India, kiba na  Punjab, Haryana bad Uttar Pradesh, ki la nang tuid sha Delhi, na bynta ka jingthmu jongki, ban iaid paidbah ha ka sngi Republic.
Kitei ki nongrep, ki don mynta ha ki bun bun jaka, kiba don harud jong ka nongbah Delhi, ha kaba ki la nang ialum lang, lem bad kito kiba la don lypa, naduh ka 28tarik Naiwieng 2020.
Haduh mynta, ki don 25 hajar tylli ki tractor, kiba la nang poi na Uttar Pradesh bad na  Uttarakhand, ong U Rakesh Tikait, nongialam ka Bharatiya Kisan Union (BKU).
Na shibun ki jingjia, uwei u nongrep na Punjab, u iaid shaduh Delhi, da ka gear kaba da dien bad katei ka dei kum ka dak, ia ka sorkar India, ba kan pynphai dien noh ia ka ain nongrep jongka.
Shillog: Hynnin ka sngi ka 23 tarik u Kyllalyngkot 2021 ha kaba ka long ruh ka sngi ba u Myntri Ki Kam Pohiing ka Ri, u Amit Shah u la wan hiar shane sha nongbah Shillong na ka bynta ka jingialang Plenary Session ba la pynlong da ka ka North Eastern Council(NEC).
Ka jingthmu jong ki sengbhalang ban iakren halor ka mat Inner Line Permit bad u myntri kampohing ka sorkar pdeng u Amit Shah ka la pulom noh hadien ba na ka liang u myntri kam poh iing,  um treh ban ia kren na ka daw ba u la kyrkieh ba un leit sha jylla Assam bad shim tang ia ka dorkhas.
Kane ka jingleh jong u myntri kam pohing jong ka sorkar pdeng ka la pynbitar ia ki nongialam jong ki sengbhalang, hynrei na ka liang u Myntri rangbah ka jylla u Conrad K Sangma u la khot ia ki sengbhalang ban iakren sani bha halor kane ka bynta ha ophis treikam jong u.
Haba iakren bad ki lad pathai khubor na ka liang u Lambokstarwell Marngar u President ka KSU u la ong ba ka jingjia myn hynnin ka sngi ka dei ka jongniew beain jong u Amit Shah,ym tang ka ka sorkar jylla , ym tang ia ki sengbhalang hynrei wat ia ka jaitbynriew jong ka jylla hi baroh kawei.
“Ngi la khmih lynti ban ioh sngew tang ia ka rai jong u halor ka jingpyntrei kam noh ia ka ILP ha ka jylla namar ba la palat shisnem ba ka ing dorbar kala dep ban pdiang ia ka resulation hynrei wat tang ban iakren ruh u khlem ailad bad kane ka jingleh jong u ka pynpaw ba ka sorkar India ka don ka jingthmu  eiei  shalyndet “u la ong.
U bah Marngar u la ong ba ka jingiakhih jong ki sengbhalang kan dang iaid bteng haduh ba ki mat jingdawa kin urlong bad na ka liang ka seng kan iatai sani bha ban pynlong ia ki jingiakhih ha ki sngi ki ban sa wan.
Na ka liang ka COMSO, kata u Robert June Kharjahrin uba long u Chairman jong kane ka seng u la pynpaw ia ka jingsngewsih bad ula ong ba kane ka jingleh jong u Amit Shah ka pyni shai kdar ba um kheiń snep bad leh mynleh pynslem khnang ban nym ai ia ka ILP ha kane ka Jylla.
Shuh shuh u Bah Robert u la ong ba ka COMSO kan nym shong kli kti hynrei kin nang pynkhlaiñ ia ki jingiakhih ki jong ki bad u la ai khublei ruh ia ki paidbah kiba la kyrshan lem haduh ban pynkohnguh iaka Sorkar Jylla ban mynjur ia ka resolution ban dawa pyntreikam noh ia ka ILP.
Kawei kaba ngi dei ban shai kdar ha ka pyrkhat-pyrdaiñ bad jingtip-jingshemphang jong ngi ka long ba ym don tang kawei ka jinghikai lane tang kawei ka lynti sha ka jingshisha ha ka pyrthei.
Ha kiwei ki kyntien, ym lah ban kam kynti ba dei tang ma nga ne tang ka kynhun jong nga kaba tip bad hikai ia ka jingshisha, katba kiwei pat kim tip ne hikai ia ka jingshisha.
Ha ka jylli niam ngi sakhi ba ki kynhun niam ki ïapynksan bad kam trai ia ka jingshisha bad ha kane ka jingïapynksan, lada kim lah da ka nia ki rah da ki wait ki sum, ki suloi, ki tup, ki man bad ki dung, ki siat bad ki pynïap dusmon ia kito ki bym treh ban pdiang ia ka jingshisha kaba ki ïalap ne hikai.
Ka Chimamanda Ngozi Adichie, ka nongthoh kot ba paw nam ka kynthoh tyngeh halor ka jingma ban ngeit bad ïathuh tang kawei ka khana (The Danger of a Single Story).
Kumta ha ka imlang sahlang ki mih ki jingïakynad bad jingïaumsnam lada kawei ka kynhun ka thom da ka bor halor kiwei lane ka kheiñ dewthala ia ka dei riti ne kolshor jong kiwei pat.
Ha ka synshar khadar ruh ka mih ka jingeh bad lah ban khie ki thma lada kawei ka kynhun ne bor synshar ka pyntian ne pynngeit ne thep jubor ia ka saiñ pyrkhat jong ka halor kiwei pat.
Lyngba ki por ka pyrthei ka la sakhi bad mad ia ki Syiem, ki Kaisar bad ki Patsha ba runar, ka la mad ruh ia ki nongsynshar leh jubor ne “Dictator".
Wat mynta ruh ha ka juk synshar paidbah kaba ngi dang pyrkhat ba ka dei ka aïom kaba pangad bad ba shngaiñ, phewse kam shym la long kumta.
Ha kiba bun ki khep ki nongsynshar kiba la jied da ki paidbah ki tan bad kurup lut pynban ia ka bor sha lade bad ki bat ne ïasambynta ia ka bor tang hapdeng jong ki ne kata kaba ki khot mynta ka “elected autocracy".
Ki ‘tien khmat haneng ki dei kiba la sot na ka jingkren u Jisu bad kitei ki kyntien kim dei kiba pynksan ia u Jisu ba U long tang ma U ka jingshisha.
Em! kam dei kumta, pynban da kitei ki kyntien u Jisu u kob, u ïawer bad khot ia ki paidbah ban ïawanlang, ban ïamir jingmutlang, ban ïakhunlang bad ban kyntiew iwei ia iwei.
Kaktum ki jingthoh Gospel, ka shai kdar ba u Jisu um shym la kam kynti ba u long tang ma u ka jingshisha ne ka hok, hynrei ka Baibl ka ïathuh ba u Jisu u la wan sha ka pyrthei ban ïalap ia ka khubor ba bha- ka khubor shaphang ka hok, ka jingshisha, ka jinglaitluid bad ka jingim ba dap kyrhai.
Ha ki jingthoh Gospel u Jisu um shym la ong ba u dei tang ma U uba hikai ne kren shaphang ka hok bad jingshisha, pynban u Jisu u la ñiewtang ia ka jingim bad jingtrei jong u Ïoannis, u nongpynbaptis uba la shakri ia ki paidbah ha shuwa jong u- “Nga pynthikna ia phi ba u Ïoannis u long uba kham khraw…" (Mathaïos 11: 11) Bad une u Ïoannis u la shah khrai khlieh namar ba u ïasaid bad ïakhun ryngkat bad ki riewpaidbah, ki rangli ki juki, bad ba u ïalap shaphang ka hima ki bneng, ka hima jong ka jingsuk bad jingkyrmen.
Ngi dang shu lah rakhe ia ka Khristmas bad ka “Epiphany" (ka Epiphany ka dei ka jingrakhe bad jingkynmaw ia ki lai ngut ki riewstad kiba leit wad ia u khunlung Jisu sha Bethlehem.
Ïa ka Epiphany la ju rakhe ban kynmaw ia ka sngi ba ki riewstad ki ïashem markhmat bad u khunlung Jisu.
La ju rakhe ia ka “Epiphany" ha ka hynriew tarik u kyllalyngkot, kata khat ar sngi hadien ka Khristmas.
Ka kyntien “Epiphany" ka wan na ka ktien Grik “epiphaneia" kaba mut ka jingpynpaw.
Ka jingshem jong ki lai ngut ki riewstad ha Bethlehem ka pynpaw sha ka pyrthei ba la kha ia u Jisu).
Ka Khristmas bad ka Epiphany ki ïathuh bad pynkynmaw ia ka jingwan longbriew u Jisu.
Na ka pateng sha ka pateng, ka pyrthei ka ap kyrmen ia ka khubor ba bha bad ka jingwan u Jisu ka dei ka khubor ba u Blei bad ka Bneng ki hiar khyndew, u Blei bad ka Bneng ki long lem bad ngi, ki ïatreilang bad ngi na ka bynta ban pynim, ban pynlaitluid, ban pynshai, ban pyntngen bad ai jingkyrmen ia ka longbriew manbriew bad ia ka pyrthei-mariang baroh kawei.
Ka jingwan u Jisu sha ka pyrthei ka dei ka jingpynpaw pyrthei ia ka hok, ka jingshisha, ka jingsuk, ka jingshngaiñ bad ka jingkyrmen.
Ha ka por ba kha ia u Jisu u Herod u dei u syiem mraw jong ka Hima Rom bad u synshar ia ka Palestine kum u Syiem ki Jiw.
U Herod u dei uwei na ki khun shynrang jong u Antipater bad la thung ia u kum u Lat ka Nongbah Galilee mynba u dang dap arphew san snem ka rta.
Kum u Lat u la pynpaw ba u long uba tbit bad ki Kaisar ka Hima Rom ki sngewtynnat bha namar ba u kyrshan borbah ia ki ha ki khep ba pher ba pher.
Kumta ban siewkylliang ia u Herod bad ban nang pynjan shuh shuh ia u sha ka Hima, ki Kaisar ki la thung Syiem jubor ia U ha ka por ba u Antigonus u dang shong ha ka khet kum u Syiem ki Jiw.
U Herod u la knieh jubor ia ka khet syiem kaba don ha Jerusalem bad ki shipai ka Hima Rom ki la khrai khlieh ia u Antigonus katkum ka jingdawa jong u Herod.
Naduh ka snem 37 SK haduh 4 SK u Herod u la synshar lahduh kum u Syiem ki Jiw bad u la long u Syiem uba buaid bor bad u la pyndonkam bakla ia ka bor ha kiba bun ki bynta.
U la kurup bad tan lut ia ka bor synshar sha lade marwei bad pynïap ia kito baroh kiba u suba ba ki ïasylla ban knieh ia ka bor synshar na u.
U pynïap ia ka tnga Jiw jong u ka Miriam, ia ka kmie jong ka, ka Alexandra bad ia ki ar ngut ki khun jong u na ka Miriam, kata u Alexander bad u Aristobulos.
Nangta u pynïap ruh sa ia uwei pat u khun na kawei pat ka tnga bad u pynïap shibun ngut na ka jait Hasmonian tang na ka daw ba u suba ba ki ïasylla pyrshah ia u.
Ka khana ka ong ba ynda u la kynjoh hynñiew phew snem ka rta bad ka jingshitom ka la tangon tyngeh ia u bad haba u la jan ïap, u la thaw bad pynmih ki jingmudui kiba khlem nongrim pyrshah ia kiba bun ki nongshong shnong.
La kem pathar bad set byndi ia ki bad u la pynmih ruh ka hukum ban pynïap ia ki ha ka sngi ba u khlad na ka pyrthei.
U la pynmih ia kane ka hukum namar ba u tip shai ba ha ka sngi ba u khlad yn ym don mano mano ruh ki ban ïambriew namar jong u bad kumta u la hukum ban pynïap ia ki khnang ba kan don ka jingïam briew ha ka Nongbah Jerusalem bad ka Ri Palestine.
Kynmaw ba u Herod u la kem, u la set byndi bad khrai ruh ia ka khlieh jong u Ïoannis u nongpynbaptis.
La kha ia u Jisu ha ka por u Syiem Herod bad katkum ka Gospel u Mathaïos 2:1-12 ki lai ngut ki riewstad na ri mihngi ki la leit tied jingkhang ha ka Ïing u Syiem Herod ha Jerusalem.
U Mathaïos um shym la nam ia ki kyrteng jong kita ki riewstad, hynrei ngi ïohkem ia ka jingmut ba kine ki riewstad ki leit teid jingkhang ha Ïing Syiem ban kylli na u Herod hangno yn kha lane hangno la kha ia u Jisu u Syiem ka jingsuk? U Nongpynim? U Nongpyntngen? U Nongaijingkyrmen? U Nongaijinglaitluid? Ha khmat ka Ïing u Syiem Herod ki lai ngut ki riewstad ki la ïeng bad tied ia ka jingkhang, bad ki la kylli- Hangno ka Hok? Hangno ka Jingshisha? Hangno ka Jinglaitluid? Hangno ka Jingkyrmen? Hangno ka jingsuk? Hangno ka jingim kaba shngaiñ bad kaba thikna?Ha ka kitab Jingpynpaw 3:20, U Jisu Khrist ruh da lade hi u pynbna ba u ïeng ha khmat ka jingkhang bad u ong ia kine ki kyntien- “Shahskhor! Nga ïeng ha ka jingkhang bad nga tied….
" Ńiuma, ka kitab Jingpynpaw kam don ei ei ban ïathuhkhana shaphang ka jingkha ia u Jisu Khrist bad ka kitab Jingpynpaw 3:20 ka dei tang shi bynta na ka shithi kaba u Ïoannis u thoh sha ka Balang Laodikaïa.
Ki nongthoh komentari ki ong ba ki kyntien “nga ïeng ha ka jingkhang" ki mut bad thew ba wat lada ka jingkhang kam plie ruh U Jisu un ïai tied bad ïai ap ha bar khlem thait bad khlem sngew sakhrai.
Ki kyntien “nga tied" ki pynpaw shai kdar ba u Jisu u ïai tied ia ka jingkhang bad ïai wad ia ka lynti ban pynurlong ia ka jingthmu bad ka “mission" ba u wan sha ka pyrthei- U Jisu u wan sha ka pyrthei ban ïalap ia ka khubor ba bha, ka khubor shaphang ka Hima ki bneng-ka Hima jong ka hok bad jingshisha, ka hima jong ka jinglaitluid, ka jingsuk bad ka jingkyrmen.
Kine ki nongrim jong ka Hima ki bneng ki dei ban ïoh jaka ha ka imlang sahlang bad kumta ruh u Jisu u ïeng hakhmat jingkhang bad u ïai tied.
Ka jingleit jong ki riewstad sha ïing u Syiem Herod ym dei tang ba ka la pynkyndit ia u Syiem, ka la pynpisa jingmut shikatdei ia u.
U Syiem Herod uba buaid bor bad uba pyndonkam bakla ia ka bor, uba pynïap dusmon ia ki briew kiba u suba ba ki ïasylla pyrshah ia u, kitei ki jingkylli bad ka jingtied jingkhang jong ki riewstad ka la pynsheptieng bad pynbitar ruh ia u ha ka juh ka por.
U Syiem thymmai aiu uta? Ka hok aiu, bad ka jingshisha aiu kata? Ngan ym ai lad da lei lei ruh ia uta u Syiem ka jingsuk ne u Syiem ka hok ne jingshisha ba un ïeng rasong bad ngan mait lyngkhot lyngkhai ia u, la byrthen kyr-iat bniat u Herod, katba ki riewstad pat ki ïai tied ia ka jingkhang bad kylli ia ki jingkylli.
Kaba bud nangta U Herod u la hukum ban pynïap noh ia baroh ki khunlung shynrang kiba hapoh ar snem ka rta ha ka Hima baroh.
Ki nongthoh komentrai ki batai ba ym pat ju don ka jingjia kaba kham sngewsih bad kham kthang ban ia kane ka jingpynïap beiñ ia ki khunlung.
U Herod u thom da ka bor bad leh jubor khlem kheiñ ia ka pap ka sang bad pynïap ia kiba lui lui tang na ka bynta ban biang ïalade shimet, tang ban pynneh ia ka khet syiem bad ban khanglad ia ka jingtreikam ka hok bad jingshisha ha ka Hima.
Ka History jong ka pyrthei ka ïathuhkhana ia ngi shaphang ki riewshlur bad ki jingïakhih paidbah ba radbah (revolution) na ka bynta ban wanrah ia ka imlang sahlang kaba ïalong mar ryngkat, kaba shngaiñ bad kaba baroh ki mad ia ka jingim ba dap kyrhai.
Pynban ka jingïakhih bad jingïakhun kam long kaba suk bad shibun bah ki riewshlur ki la shah pynshitom, shah set byndi bad shah pynïap.
Ha Ri India mynta ruh ki don shibun ki riewshlur kiba ïakhun na ka bynta ki hok jong ki “tribal", ki “dalit", ki nongbylla sngi bad ki rangli ki juki.
Kine ki shah kem bad shah set byndi, ki shah pharep bad shah mudui khlem nongrim bad uwei na kita u dei u phadar Stan Swamy uba la shah kem bad shah set byndi namar ba u ïakhun na ka bynta ki “tribal" ha ka Jylla Jharkhand.
Hooid, kiba bun kwei pat kum u samla pule Umar Khalid bad kiwei kiba shah pharep khlem nongrim bad shah pynngat ha ki kyndon aiñ kum ka “sedition".
Wat ki nongrep kiba ïakhih mynta ruh ki shah peit khmat ha ki bor synshar bad ki shah suba sniew ne shah kynnoh kynta lai phew jait.
Kane ka dei ka Ri India kaba ngi im mynta bad ngim dei pat ban klet ba ha ka snem 1951 u Nehru, u Myntri Rangbahduh ba nyngkong u la kynthoh ha “Parliament" kumne- “kane ka kyndon aiñ (sedition) ka long ka bym sngewtynnat bad kaba ym lah shuh ban pdiang, kumta lada ngi lah ban pyndam noh kham kloi ia ka, kan nang bha"Ka hok bad ka jingshisha ki dei ban ïai tied jingkhang, kumjuh ruh ki riewpaidbah kim dei ban sngap jar bad ngi dei ban tied ia ki jingkhang jong ka synshar khadar,ka imlang sahlang bad kumta ter ter.
Sa katno ngin set kak bad pynkbum jubor ia ka shyntur jong ki riewshlur bad ki riewïakhun? Ngim tip satia ki riewstad kiba leit tied jingkhang ha ïing u Syiem Herod ki dei kiei? Hynrei ngi ngeit skhem ba ki dei ki riewshlur kiba ïakhun bad ïaksaid na ka bynta ki rangli ki juki bad ki riewpaidbah.
U Jisu u ïeng ha ka jingkhang bad u tied, kumta ruh U siew ka dor kaba rem na ka bynta kane.
Ka Hima Rom bad ki para Jiw ki mudui pyrshah, ki pharep khlem nongrim ia U bad ki kynnoh ba u dei u nongpynkulmar shnong bad uba beiñ Blei.
Hynrei khlem tieng khlem riej u Jisu u ïeng ha ka jingkhang bad u tied.
Khliehriat: Myn hynnin ka sngi, ki bor district ka East Jaintia Hills lyngba ka tnad pulit, ki la aiti noh ia ki 5 tylli ki metiap sha kiba haiing hasem bad ia ka jinglut ha kaba iadei bad ka bai kali ban kit ia kitei ki metiap la pyllut hi da ka bor district ha ka jinglut kaba haduh 40 hajar.
Kawei ka pick up la siew 10 hajar, katba kawei ka trok kaba kit ia ki 4 ngut shaduh Karimganj ha ka dor 30 hajar.
Sa uwei pat uba la iap ha katei ka jingjia u dang don mynta ha ka jaka buh metiap ha Khliehriat CHC bad haduh mynta ym pat lah ban ithuh ia utei u nongbylla tih cutting lane kating na ka bynta ban khlong dewiong.
Ia kitei ki san ngut kiba la aiti sha kiba haiing hasem la tip kyrteng kum u Ali Hussian, u Abdul Sabur, Magbul Hussian, Abu Bakkar, ,Delwar Hussain.
Ia ki saw ngut la kit sha Karimganj District bad uwei pat sha Silchar District.
Shillong: U Myntri Sorkar Pdeng ba dei khmih ia ka tnat Kam Pohiing, u Amit Shah u la pyniaid ia ka jingialang ba 69 jong ka North East Council (NEC) ha ka nongbah jong ka Meghalaya, ka Shillong myn hynnin ka sngi.
Ha ka jingkren jong u, u Amit Shah u la ong ba hadien ba u la shimti kum u Myntri Rangbah Duh ka ri ha u snem 2014, u Narendra Modi u la ong ba lada kwah ban wanrah ia ka roi ka par sha ka thain shatei lammihngi, dei ban pynthikna ba ka Sorkar ka peit shuwa ia kane ka thain ha ka jingpyntreikam ia ki skhim bapher bapher jong ka.
U Myntri Rangbah Duh u la bthah ba ha man ka 15 sngi, uwei u Myntri Sorkar Pdeng u dei ban leit jngoh ia ka thain shatei lammihngi bad u Modi hi u la leit jngoh ia ka thain palat 40 sien bad la don palat 300 tylli ka jingleit ki Myntri Sorkar Pdeng sha ka thain.
Kane ka pyni katno u Myntri Rangbah Duh, u Narendra Modi u khein kor ia ka jingkyntiew ia ka thain.
U Myntri Kam Pohiing u la ong ruh ka kane ka sngi ka long kaba kyrpang, namar ka dei ka lyngkhuh sngi iap ba 125 jong u Subhash Chandra Bose uba long uwei na ki khlur ba phyrnai eh ha ka jingiakhih jinglaitluid.
Ka jingiakhih jong u na ka bynta ka jinglaitluid ka ri ka long kaba ym don ba iaryngkat.
Ha ryngkat ka jingkut jingmut bad ka jingshitrhem jong u Netaji, u la pynkhih win ruh ia ki briew ka ri bad ka bynta jong u ha ka jingiakhih na ka bynta ka jinglaitluid ka India kadei kaba khraw.
Ki samla jong ka ri kin dang ioh mynsiem na ka jingim jong u Subhash Chandra Bose.
U Amit Shah u la kyntu ruh ia ka North East Council ba kan pynlong ki prokram bapher bapher na ka bynta ki khynnah, ba kan sdang ia ki skhim bapher bapher bad ba kan shna ia ki mot sah jingkynmaw ia u Subhash Chandra Bose ha ka thain shatei lammihngi.
U Amit Shah u la ong ba ka NEC ka la sdang shibun ki projek ban kyntiew ia ki lad ioh jingkamai ha ka thain shatei lam mihngi kaba pyni ba ka NEC ka don ka bynta kaba donkam bha.
U Shah u la ong ba ki dang bun ki jaka kiba dang sahdien bad kumta ka kynhun Myntri ka la rai ba 30% jong ka mang tyngka yn pyndonkam ha kine ki jaka ba dang sahdien khnang ba kin ioh ia ka roi ka par.
Yn khein ba ka roi ka par ka la poi ha ka India baroh kawei tang ynda poi ka roi ka par sha ka thain shatei lammihngi bad na ka bynta kane ka roi ka par ka long kaba donkam ba ka roi ka par ka poi sha baroh ki jaitbyntiew bad ia baroh kito kiba bud ia ki niam bapher bapher.
Ia kane yn pyrshang ban leh ha kane ka jingmang tyngka.
U Amit Shah u la ong ba lada ka North East Council ka buh ia ka thong shuwa u snem 2022 hapoh ka jingpynsuk ban leh business ha ka jingiamir jingmut bad ki jylla baroh, kane kan long ka jingjop kaba khraw.
Kane kan iarap ruh ban wanrah ia ki jingbei tyngka.
Kum ka dak jong ka jingdap 75 snem ka jingioh ia ka jinglaitluid ha u snem 2022, man ka jylla ka dei ban buh ia ka thong ban pyrshang ban pynbeit ia baroh ki jingeh kiba ki don.
U Shah u la ong ba hadien u Modi, ka jingbei tyngka jong ka Sorkar ka la kiew ha baroh ki kam, naduh ka jingpynbiang ia ki lad ka leit ka wan haduh ka jingplie lad ioh kam.
U Shah u la ong ba ka roi ka par ha kano kano ka jylla kam lah ban wan tang lyngba ka jingbei tyngka ka Sorkar bad kumta ka jingiashim bynta jong ki kynhun bad ki riew shimet ka long kaba donkam bha ban pynstet ia ka jingwan ka roi ka par lyngba ka jingpynsuk ban leh business.
Ka bynta jong ka jylla ha ka jingkiew ka GDP ruh kan kiew lyngba ka jingpynsuk ban leh business.
U Shah u la ong ba ka dei ban don ka jingpyrshang ban wanrah ia ka jingriewspah sha ka thain shatei lammihngi.
Ka Sorkar India ka long kaba kloi ban wanrah ia ka roi ka par sha ka thain shatei lammihngi ha baroh ki bynta bad ka thain kan don ka bynta kaba khraw ha ka jingpynurlong ia ka thong ban pynlong ia ka India ha kaba ka ioh ka kot jong ka kan long $ 5 trillion.
Ka India Aatmanirbhar (ba lah ban pyndep hi ia la ki jingdonkam) kumba la thmu u Myntri Rangbah Duh u Narendra Modi kan ym long ka jingshisha khlem ka thain shatei lammihngi bad kumta baroh ki jylla ki dei ban pynkhreh ialade na ka bynta kane.
U Myntri Kam Pohiing u la ong ba ka NEC ka don ka histori kaba phyrnai bad la khmih lynti ba kan bteng ia ki kam ba bha jong ka ha ki por ban wan.
U Shah u la ong ba ka thain shatei lammihngi ka long kaba itynnad bha bad ba ka jingdon ki kolshor bapher bapher hangne ka la wanrah ia ka jingshongsuk hapdeng ki jaitbynriew baoher bapher.
Kumta kane ka thain ka don lad ban kylla sha ka jaka jngoh kai pyrhei kaba biang bha bad kane kan ialam ruh sha ka roi ka par jong ka thain baroh kawei.
U Amit Shah u la ong ba ka thain shatei lammihngi ka long kum u klongsnam jong ka India bad ba ngi hap ban sumar ia ka bad katba ngi wanrah ia ka roi ka par, ngi dei ruh ban pynneh ia ki dustur bad ka kolshor jong kane ka jaka.
Katba ngi dei ban pynneh ia ka jingitynnad jong kane ka jaka, ha kajuh ka por, ngi hap ban kyntiew ia ka kolshor jong ka.
U Shah u la ong ba ki don ki jingpyrshang ban pynmih ia ki karkhana shna kot hangne ka ban kyntiew ia ka jingpyndonkam ia ki siej ba mih ha kane ka jaka.
Ka long ruh kaba donkam ban pynneh ia ki ktien jong kane ka jaka bad dei ban pynkhlain ia ki.
U Modi u la ong ba ka dei ban don ka roi ka par hynrei donkam ruh ban pynneh ia ki riti ki dustur.
U Myntri Sorkar Pdeng u la ong ba ka NEC ka la long kumba ka long mynta hadien ba u Atal Bihari Vajpayee u la long u Myntri Rangbah Duh ka ri.
Ia ka kam ban seng ia kum kane ka kynhun ban shna ia ki polisi la pynkhlain shuh shuh da u Atal Bihari Vajpayee.
Hapoh ka jingialam jong u, la leh shibun ki kam na ka bynta ka roi ka par ha ka thain shatei lammihngi.
Haba peit bha ia ka roi ka par ha ka thain shatei la mihngi, kan long kaba shai ba ki kam jong u Atal Bihari Vajpayee na ka bynta kane ka roi ka par ka long kaba kongsan bha.
U Shah u la ong ba hadien ka jingwan jong ka Sorkar Bharatiya Janata Party, la don ka roi ka par ha ka thain ym tang ha ki jingkular hynrei lyngba ki sienjam ba la shim.
U la ong ruh ba hadien ba u Narendra Modi u la long u Myntri Rangbah Duh ka ri, la don ka roi ka par kaba stet ha shibun ki jaka ia kaba la trei shuwa ia ki kam ban pynbiang ia ki lad ka leit ka wan bad la pynbiang ia ki kad liengsuin ha ki jaka ba don lad ban leh ia kane ka kam.
Hadien ka jinglong Myntri Rangbah Duh u Modi, la bteng biang ia ka bynta ba kongsan jong ka NEC bad lyngba jong ka NEC ladep siang surok haduh 11,000 km bad la pynbiang 7,700 MW ka bording elektrik.
U Myntri Kam Pohiing u la ong ba mynshuwa u ju iohsngew bha shaphang ki kam lehnoh ha ka thain shatei lammihngi hynrei mynta, ha ryngkat ka jingshngain, ki bun ruh ki khubor ba bha kiba mih na ka thain.
Da kaba iakren bad ki kynhun, ki Sorkar jylla ki la lah ban wanrah ia ka jingpyndem wait jong kine.
Dang shen ka la don ka jingiakut bad ka kynhun Bodo bad hadien shibun snem ka jingkieng atiar, ki kynhun Bodo ki la poi sha ka jingiasuk.
U Shah u la ong ba ka Bru-Reang Agreement ka long kaba donkam bha.
La pynbeit ia ki jingpher jingmut halor u pud u sam bad ka Bangladesh ha ka rukom kaba suk bha bad kane kan kyntiew ia ki lad ka leit ka wan ha kine ki por ban wan.
U Amit Shah u la ong ba ka long kaba donkam ban pynbeit ia ki jingiapher jingmut halor u pud u sam hapdeng ki jylla.
Ka ri ka long kawei bad kumta ngi dei ban don ka jingthmu ban pynbeit syndon ia kine ki jingeh.
U Amit Shah u la ong ba hapoh ka jingialam jong u Myntri Rangbah Duh u Narendra Modi, ngin pynbeit ia ki jingiapher jingmut halor u pud u sam ha ka thain shatei lammihngi bad kane kan dei ka jingjop kaba khraw.
Khlem kane, kan long kaba eh bha ban treikam bad dei ban don ka jingkut jingmut ban pynbeit ia kane.
U Amit Shah u la ong ba haba peit ia ka rukom treikam u Narendra Modi na ka bynta ka thain shatei lammihngi, ngi ruh ngi don la ka kamram ban pynthikna ba kine ki kam ki long kiba jop.
U Shah u la ong ba ka mang tyngka jong ka Sorkar Pdeng ka la kiew 24% sha ka T.
3,13,000 klur na ka T.
89,000 klur bad la sdang shibun ki projek kiba heh.
Dei ruh ban don ka jingpyrshang ban weng ia ki jingeh kum ka jingkajia halor u pud u sam bad ka jingshalan beain ia ki drok nabar ri.
Ka la don ka jingkylla ha ka rukom peit ka Sorkar Pdeng ia ka thain shatei lammihngi bad ka thain ruh ka hap ban kylla ha ka rukom peit ia ka Sorkar Pdeng.
U Amit Shah u la ong ba hapoh ka jingialam jong u Myntri Rangbah Duh, u Narendra Modi, baroh ki jylla ka thain shatei lammihngi ki la mad ia ka jingjop ha ka jingialeh pyrshah ia ka khlam Corona ha kaba la pynbiang 7.
75 lak metric ton ki khaw bad kiwei kiwei ki mar bam sha 3 klur ki nongioh jingmyntoi hapoh ka Pradhan Mantri Garib Kalyan Yojana.
La sam ei kumba 30,000 metric ton ki shana dai bad 50 lak ki tyndong gas.
Hapoh ka Pradhan Mantri Kisan Samman Yojana, la dep pynpoi T 553 klur sha ki bank account jong ki nongrep.
La pynpoi T.
1,707 klur sha ki kito kiba don account Jan Dhan Yojana khnang ba kin ioh lad kamai ja kpoh.
Shuh shuh, la dep pynpoi T.
2,530 klur sha ki account jong kito kiba ioh jingmyntoi na ki skhim bapher bapher.
U Shah u la ong ruh ba la ai shah haduh T.
7,923 klur.
U Myntri Kam Pohiing u la ong ba ka kam ban ai dawai Covid ka la sdang hapoh ka jingialam jong u Myntri Rangbah Duh bad la khmih lynti ba shen ngin ioh ia ka jingjop ha kane ka jingialeh pyrshah kane ka khlam.
Ha kane ka jingialang la iadon lang ruh u Myntri ka tnat Development of North-East Region bad Vice-Chairman ka North-East Council, u Dr.
Jitendra Singh, u Lat ka jylla Meghalaya, u Satya Pal Malik, u Myntri Rangbah ka Meghalaya u Conrad Sangma, u Secretary ka North-East Council, ki Lat, ki Myntri Rangbah bad ki Myntri na baroh 8 tylli ki jylla ka thain shatei lammihngi, u Secretrary ka tnat Kam Pohiing, u Ajay Bhalla bad ki ophisar ka Sorkar Pdeng bad ki Sorkar Jylla.
Ka Rida ka nang pynkhreh pynkhrum ia ka ja na ka bynta la ka Kmie ruh.
Haba ka kmie ka la wan ki sa ia bamja lang baroh arngut.
Kumta wat hapdeng ba bamja ia ka phang ba ki iakren kim pynkut.
“Mynta nga sngew eh bha ban rai la ngin ai kam noh ia u Panah jong pha sha ka shnong ne Sengbhalang ruh mano pat kein ban bsa ia ngi? Kane ka bam ka dih katne dei ba wanrah ma u bapli".
La pynpaw ka Kmie“Hooid kein, baroh kaba jia dei hi namar jong nga.
Ngam poi pyrkhat te Mei ban jia kumne.
Artat dei namar ba phi hi ruh phim iathiah lang bad i bapli ha kito ki por.
Dei ha kito ki por te ba i Panah i khuslai mynsiem bha.
Imat i sa lehieid sa snoh bad shoh jingieid ia nga ruh.
" Pynpaw sa ka Rida“Ni ngam tip shuh ta ka daw nga ong.
Nga pat ha kato ka por nga mut ba un kylla bamut na kaba leh jan eh tang bad pha namar nga i ha kito ki por ia nga um da niewkor bha shuh hynrei khop khop u snoh bad pha.
Pha ruh kawei hi.
" La ban ktien biang ka Kmie.
Ha kane ka sngi ki ar ngut shi Kmie shi khun ki poi sha ka ia tih daw bad tei pop iwei ia iwei pat.
Ki sngi ki taiew bad ki bnai ki la nang tyllun.
Ka kpoh ba armet ka Rida ruh la nang paw bad ym lah shuh ban buhrieh.
Ka Rida naduh ba long kumta ka la rai ruh ban sangeh noh ka leit skul namar la ban ka jinglehrain.
Haba dei ba leit jingleit shabar na la iing ruh ka ju da beit ia lade da kaba kup jain tapmoh.
Ki nonghikai ki la lyngngoh bad kylla bna shaphang ka jingpep skul lynter ka Rida na ka paralok ba iajan eh bad ka.
Hynrei na ka liang ka paralok ruh ka jubab ba kam ioh jingtip ei ei.
Ki Nonghikai ki la kren bynnud ia kata ka jingkylla ba la jia ha ka jingim ka Rida; hynrei ban leit mih sha iing jong ka ruh kim sngew shlan namar ki salia ioh shah kynnoh men lorni.
Hynrei jia ryngkhat ha kawei ka sngi ba iwei i nonghikai iba ithuh ia ka Niakha jong ka Rida, ka la kynduh ha iew ha dukan jong ka.
Hangne ita i nonghikai i la ioh jingmut ban kylli pyrthew“Kong, phi phi dei khun kha ia i Rida ong.
?" La kylli i nonghikai“Hooid, o phi pat kumno phi ithuh ia ka.
?" La kylli pat ka Niakha ka Rida“Nga ithuh ha Kolej.
" La iathuh ka Nonghikai" O phi dei i Miss i Rida …!" La ong pat i Niakha ka Rida“Hooid Kong" la jubab i Nonghikai“Nangta kumno i long to i khun kha jong nga.
Ngam ioh leit peit shuh ha ka bunkam te phi…" La kylli i Niakha ka Rida“Nga nang mut ban kylli na phi kein Kong kumno i long mynta i la pep skul la ar bnai ei ei…" La phai ktien i nonghikai“Kumta seh…?" La kren kyndit sa i Niakha ka Rida.
“Hooid kein… Ni ngi la bunnud bha namar ba i dei ka khynnah bastad ngi la nang khmih lynti shibun kiei kiei na ka bynta ka burom ka Kolej bad wat ka kam ruh lada i iaineh ha ka jingpule.
" La pynpaw pat ka Nonghikai“Ni ko Miss ngam tip khubor ei ei, hooid ka dei ka khynnah bastad bad kaba trei shitom bha.
Hynrei ka sniew bok noh bapli ba la khlad u Kpa uba dei ruh u Hynmen jong nga.
Mynta pat ito i Kmie jong ka i la ioh lok thymmai te ngim da kham korbar than shuh.
Hynrei mynshuwa wat kane ka dukan ruh ngi ai ha i namar ka dei kaba i Mei i ai pyniaid ha i Bah.
" La iathuh bniah i Niakha ka RidaKa Miss ka la kyrngah khlieh bad ka ong pat“Tip shuh kaei kaba jia kumta.
Nga nang mut phi tip… " Ka sangeh noh artat hangta“To Miss jait ba phi la iathuh kumta khublei shibun ngam leit wad noh ia ka shen shen.
Namar nga la kular ba ia ka bai skul jong ka ngan lut hi manga.
Nangta ruh nga kular ban iarap lut kat kiba ka donkam… Hynrei kumno ka shu leh kumta…" La pynpaw biang ka Niakha.
Ki jingtip na ka Nonghikai ki la pynlynga ia ka mynsiem ka Niakha.
Shi ban ruh ka la sngew bitar ia ka jingsngap jar ka Rida haduh ban da nud eh ban pep skul noh.
Ha kata ka sngi naduh ba ioh ia kata ka khubor ka Niakha ka Rida ka la kut jingmut ban leit wad noh ia la ka khun kha ha ka Robibar ban sa wan.
Haba la poi ha iing mynmiet ruh ka la iathuh khana ia kata ha la ka Kmie bad ha la ki khun baroh baroh ki la kwah ban leit peit noh ia la ka Bakha sha iing don ki ba pyrkhat“Lehse i Pang.
".
Shillong:Ka Khasi Students’ Union, Nong thliew circle kan pyn long ia ka Mait shaphrang Excellence Award ban pynkup burom kum shi bynta ban pynshlur bad ai mynsiem ia ki samla pule kiba pass bha kiba kot ia ka 60 percentage sha neng kiba dei na ka thain Diengiei, Nongthliew bad Krang naduh kyrdan matrik shaneng bad kiwei kiwei ha ka 01tarik Rymphang 2021 ha Umthlong.
Ki samla pule kiba ioh bad kot ia katei kin sngewbha ban pynpoi ia ki marksheet jongphi sha ki President/Secretary jong ki unit kiba don ha ka Nongthliew Circle lane da kaba phi phah lyngba ka whatapp ha u No.
9366398687/9863052760 bad ka tarik ba khatduh ban pynpoi ia marksheet ka long ha lane shwa ka 26/01/2021, na ka kyrwoh u Samla Bistarjune Marbaniang Education Secretary KSU Nongthliew Circle.
Shillong:Ka Khasi Author Society myn hynnin ka sngi ka la iakynduh ia u myntri jong u C&RD Block u bah Hamlet Dohling ban kyntu ia u ban rah ia ka mat ban iakren halor ka jingpynrung ia ka ktien Khasi ha ka khyrnit ba phra jong ka constitution jong ka Ri bad u Union Minister u Amit Shah.
Haba iakren bad ki lad pathai khubor u president ka Khasi Author Society (KAS) u Dr.
D.
R.
L Nonglait, mynta ka sngi u la ong ba ka ktien Garo kam dei ban long ka mawjynthut na ka bynta ban ioh rung ka ktien Khasi, ha ka khyrnit ba phra jong ka riti synshar ka ri India.
Ka ïng dorbar thawain ka jylla ka la shim da ka ‘Resolution’ na ka bynta ban kyntu ia ka sorkar pdeng ban pynrung noh ia artylli ki ktien ka jylla, kata ka Khasi bad Garo hapoh ka khyrnit ba phra jong ka riti synshar ka ri India.
“Ka jing shim ‘Resolution’ ka ïng dorbar thawain ka jylla ka long kaba dei bha, hynrei ka jing kynthup lang ia ka ktien Garo kam dei ban long u mawjynthut, ia ka jing rung ka ktien Khasi namar ka jing dawa ban pynrung iaka ktien Khasi ka long kaba la slem bha" la ong u Dr Nonglait.
U la ong ruh ba ka jing phah ka sorkar jylla ia ka ktien Garo ka long ka jingleh na ka liang ka sorkar, hynrei namar ba ka ktien Khasi ka dei ka jing dawa kaba la slem bad ba ka sorkar India lyngba ka tnat Ministry of Home Affairs (MHA) ka la pan jingtip halor ka kyrdan ka ktien Khasi bad kane ka pynlong iaka ktien Khasi ban long ha khmat duh na ka bynta ban pynrung ia ka ktien Khasi ha ka khyrnit ba phra jong ka ri India.
U Dr.
Nonglait u la ong ruh ba ka ktien Garo kam dei ka maw jynthut, hynrei na ka liang ka sorkar jylla, ka dei ban shim khia bha na ka bynta ban ioh noh ia kane ka jing dawa kaba la slem bha hapoh ka jylla.
Jowai: Hadien ka jingjia ha u bnai Nohprah 2018, ha kaba 15 ngut ki nongtrei bylla ki la iap jyllop naba shlei kynsan ka krem dewiong ha Ksan (Bri-war) mynta pat ka la jia biang sa shisien ha kaba 6 ngut ki mynsiem ki la duh ei.
Katei ka jingjia ka la jia ha khlaw sorkari ka Elaka Rymbai bad kitei kiba la khlad noh ki dei ki nongbylla ban tih cutting na ka bynta ban trei dewiong.
Ki la hap ha ka khoh nar kaba la ju pyndonkam ban hiar ban kiew namar ba ym shym la don jingkieng namar ba la jylliew palat ka thliew.
Katei ka thliew ka jylliew haduh 180 phut ei.
Kitei ki 6 ngut ki dang kiew na poh katei ka krem ban bam ja sngi, hynrei ha ka por ba kiew la iathuh ba u tyllai nar lane u kynja kiar pinion (Gear Pineon) jong katei ka synduk nar khoh dewiong ka la hap ha ryngkat kitei ki hynrei ngut kiba don ha ka bad ki la khlad noh hashen.
Ki pulit ki la ioh ban sei ia baroh ki met bad 5 ngut na ki la ithuh da kiba haiing hasem katba uwei pat haduh mynta ym pat ithuh satia.
Kitei ki nongbylla ki dei uwei na Silchar, 4 ngut na Karamganj ha kaba 3 ngut ki dei shi para trai.
Ia ka metiap jong ki la rah mar syndep sei sha CHC Khliehriat ban pyndep ia ka post mortem bad haduh mynta ka sngi ki doctor ha katei ka jaka ai sumar ki la dep ban pyndep tang 3 ngut.
Haba pyrshang ban iakren bad ki heh pulit ka East Jaintia yn don satia ba treh bad kren wat u SP ruh um shym shim ia ka phone, lada phone katno katno ruh.
Hynrei na ka liang u DC u la ong ba katei ka jaka ka dei kaba tih thymmai bad ym pat don dewiong satia bad la phah tohkit la kadei shisha ne em ba kadei ka jingtih ban khlong ia u dewiong.
U la ong ruh ba ki pulit ki dang tohkit bniah bad lah ban iathuh ia ki jingshisha tang hadien ka jingtohkit jong ki.
Ia ki metiap jong kito kiba la ithuh la iarap ban pynkit da ka ophis jong u DC ban pynpoi sha ki iing ki sem jong ki na ka bynta ban ioh pyndep ia ki jinglehniam ba khadduh.
Ki kyrteng jong kiba iap, ki long U Mokbul Hussain, U Ali Hossain, U Dil War Hussain bad kitei ki dei na Jalalabad,South Sonapur, Ratabari, Dist.
Karimganj, Assam bad nangta sa U Jilal Uddin, na katei hi kajuh ka shnong.
Shillong: Ka Confederation of Ri Bhoi People (CoRP) ka sngewkhia jur ia ka jingleh sting ka kompani ban pynbha ia ka surok bah four-laning kaba la sniew ha ki katto katne ki jaka bad ka long ka jingma ia ki nongleit nongwan khamtam kane ka surok ka long ka kum ka jaka rung bad mih ha northeast ha kaba da ki phewhajar ki kali ki iaid man ka sngi.
Ka seng ka dap da ka jinglyngngoh ba ka kompani ka shu lum pisa na khyrdop ha 20 Mer, katba ka jingkieng kaba la sniew ha shnong Umsaw Nongkharai bad kiwei jaka ba sniew ka surok kam lah shna la bun bun bnai, ka la shu khangsah shiliang ka surok ha katei ka jaka bad ki kali ki hap ban iaid na ka liang ka bym dei kaba lah ban wanrah ia ka jingjia aksident ha kano kano ka por.
Ka seng ka buh jingkylli, hato ka katei ka kompani ka ap haduh ban da jia ki jingtakhuh kali ha katei jaka kan sa pynbha ne ka mut ban leh kumno, namar haduh mynta kam pat don dak eiei ban pynbha ia katei jaka ba sniew bad ka shu pynbha ne pynkhuid pynban ia kiwei ki bym da donkam eh.
Ym tang katta ki don ruh kiwei jaka ba la khoh ka rong kum ha Umsning By-pas, Sumer bad kiwei kaba long kumba pynap shrip ia ki nongleit nongwan namar kam la pynbha la bun bun bnai.
Kumta ka seng CoRP ka kyntu ia ki bor ba dei peit la ka dei ka kompani ne ka National Highway Authority of India (NHAI) ban shna noh mardor ia ki jaka ba sniew ban lait na kino kino ki jingjia ba sngewsih bad ki paidbah kin shngain ka leit ka wan.
Ha kajuh ka por ka seng ka kyntu ia ka Deputy Commissioner, Ri Bhoi district ban tuklar lem ia kane ka jingleh mynthi katei ka kompani ne ki bor ba dei na bynta ka jingbit jingbiang ki paidbah nongleit nongwan, ong ka kyrwoh khubor ba la phah da u bah Roland Lyngdoh, President ka CoRP Nongpoh Circle.
Shillong:Ki pulit ki la dep ban register case, halor ka jingjia ba 6 ngut ki briew ki la duh ei ia la ka jong ka jingim ha jaka tih dewiong ka ba don ha East Jaiñtia Hills District.
Na ka liang u Deputy Commissioner East Jaintia Hills E Kharmalki u la ong , “Kam dei ka jaka tih dewiong, namar ba ym don dewiong ha kane ka jaka ba la lap ia ka metiap jong kine ki 6 ngut.
"“Ngi la pynlong ia ka jingtohkit hapoh ka jingialam u magistrate bad ia ka post mortem la dep ban leh ha was CHC ha Khliehriat, haduh mynta kiba haing jong ki 5 ngut ki la wan ban kam ia ka met jong ki “la iathuh u DC.
Kane ka jingjia la la jia ha ka sngi palei ha ka jaka ba la tip kum ka Sorkari hajan ka shnong Dienshlalu ha East Jaiñtia Hills District, Meghalaya.
Na ka liang u myntri kam pohing u bah Lahkmen Rymbui, u la iathuh ba ki pulit ki la pyntip ia kane ka jingjia ha ka por 5.
30 pm ha ka sngi palei bad ka daw ka jingkhlad noh jong kine 6 ngut ym pat lah ban tip, namar ba ymdon ba iohi ia kane ka jingjia.
Haba iakren bad ki lad pathai khubor,ha ka sngi thohdieng u bah Lakmen u la ong “Nga la ioh khubor ba hynnin ka sngi ka don ka jingjia, ha kaba 6 ngut ki briew ki laduh ei ia la ka jingim ha Sorkari, ha ka shnong Deinshalu kaba hap ha East Jaintia Hills District.
"U bah Lakmen u la ong shuh “Kat kum ka kaiphot jong ka prima facie, ka long ba kane ka jingjia ka lah ban jia na ka daw ba duh ka crane kaba pyndonkam ban kiew bad hiar sha kane ka jaka, hynrei ka kaiphot ba pura kam pat poi sha nga.
"Ka lah ban dei na ka jingdkut u sainar u ba teh ia ka synduk kaba la pyndait bad ka crane ban kit ia kine ki nongtrei shapoh bad shajrong kaba la wanrah ia ka jingkhlad jong kine ki 6 ngut, la iathuh u bah Rymbui.
U bah Rymbui u la iathuh ba ia u Sordar jong katei ka thain, u ba la wan ialam ia kitei ki briew ban trei ha katei ka jaka u dang phet rieh bad u la ong ba ka kamram jong ka sorkar jylla, ka iada na ka jingtihdewiong beain, khnang ban iada na kum kine ki jingjia bad kane ka jingjia ka pynlong ia ka sorkar ban long kiba peitngor bha halor ka jingtihdewiong beain.
U bah Lakmen u la ong ruh ba wat la khang ban tih dewiong, hynrei ki don na ki briew kiba tang na ka jingmyntoi ia lade ki pyntrei ia ka kam tih dewiong beain bad ka dei ka kamram jong ka District Administration bad ki pulit ba kin peitngor bha halor kane ka bynta khnang ban lah ban weng ia kum kine ki jingjia bad u ong shuh shuh ba lada don mano mano ki briew ki ba pyniaid ia ka ne ka kam tihdewiong beain ki dei ban sangeh mardor ban iada ia kum kine ki jingjia bad ka ain kan sa leh ia ka ba donkam pyrshah ia ki briew ki ba tih dewiong beain.
Sohra:Myn hynnin ka sngi, la plie ia ka jingkieng ha Wahrew, kaba don ka jingjrong kaba 169.
35 metre, kaba iaid halor ka Wahrew bad kaba pyn iasoh ia ka Bholaganj, ka Sohbar bad ka Nongjri.
U Bah Metbah Lyngdoh, lamphang dorbar jylla, U Bah P.
Tynsong, Deputy Chief Minister and Minister, U Bah Balajied K Synrem, MLA Shella Constituency, Bah Titos Chyne, CEM, KHADC, Bah Teinwell Dkhar, MDC, Shella Constituency, Bah D.
P.
Wahlang, I.
A.
S.
, Additional Chief Secretary, ha ka jingdon lang ki Sirdar ka Raid Sohbar bad Elaka Nongjri, lem bad kiwei de ki briew jong ka sorkar, ki la ia don lang.
Ka jingkieng Wahrew, ka dei kaba la trei da ka M/S P&R Infra Project Ltd, Chandigarh, na ka skhim jong ka Non Lapsable Central Pool of Resources (NLCPR) Scheme.
La pyndep ia katei ka jingkieng ha U Nohprah 2018, kaba shongdor T.
4939.
50 lak bad katei ka kynthup ruh ia ka jingtrei ia ka surok kaba 6.
125 Km, kaba pyn iasoh ia Pynursla bad ka Dawki ha khappud jong ka Bangladesh.
Katei ka surok, ka long kaba donkam shi katdei, namar ba ka pyn iasoh ia kitei ki shnong khappud lem bad ka kad khaii jong ka Bholaganj Land Customs Station bad kan dei ruh ka jaka kaba khring shibun ia ki nongshang kai pyrthei.
Shillong: Ki dkhot jong ka Meghalaya Joint Action Commitee of Commercial Vehicle, myn hynnin ka sngi ki la wan ban iakynduh ia u myntri ka tnad ka koit ka khiah u bah AL Hek ban kyrpad ia u ban weng noh ia ka jingpyniaid Odd bad even number ia ki kali kamai.
Haba iakren bad ki lad pathai khubor u Chairman jong ka Meghalaya Joint Action Commitee of Commercial Vehicle u bah Wandonbok Jyrwa, u la iathuh ba ka jingwan kynduh jong ki, ia u myntri ka tnad ka koit ka khiah ka long  ban kyrpad na ka tnad ban weng noh ia ka jingiaid odd even number ia ki kali kamai.
U la iathuh ba na ka liang u bah Hek u la kular ba yn rah ia kane ka mat sha ka jingialang review, ka ban sa long bad ban shim ia ka rai ban weng noh ia ka jingiaid odd bad even number ha ka jylla.
U  la ong ruh  ba wat la da ka sorkar kan shim ia ka rai ban weng ia  ka jingpyniaid odd bad even ia ki kali kamai ha baroh ka jylla hadien ka jingialang review ka ban sa long  shen, hynrei ka rukom kit ia ki briew ka dei ban long ka ba pyrkhing kat kum ki SOP jong ka tnad ka koit ka khiah.
U bah Wandonbok u la kyntu  ia ki paidbah ba  lada ki lap ba ki nongniah kali ki pynkhein ia ki protocol jong ka sorkar ki dei ban ujor pyrshah ia u ne u nongniah ha ryngkat ka number kali.
U la ong ruh ba lada ki nongniah kali  ki kit ia ki nongshong kali kat kum ka capacity ki dei ban shim ia kador ruh kat kum ka dor ba rim bad ba kim dei ban shim kabu na ki nongshong kali bad haba ki kit ia ki nongshongkali kat kum ki protocol ka dor kin shim kum ba la buh da ka sorkar na ka bynta ka covid protocol bad   u la ong ruh ba ki paidbah ruh ki dei ban kiar na ka jingpynbor ia ki nongniah kali ban kit ia ki haba u nongniah u kit kat kum ka protocol, namar kane ka dei na ka bynta ban iada ia ka khlam Covid -19 ha ka jylla.
Nyngkong eh nga kum u samla nga kwah ban pynsngew shaphi ki para samla ïa kine harum:Kumba ka jinglong jong ka suiñbneng ka don la la ka jong ka aiom te kumta ngi ruh ki briew ngi don la la ka jong ka por ha ka rukom heh rukm san jong ngi.
Naduh ba dang kha haduh ba ngi la samla, rangbah bad tymmen ngi la ïoh ban mad ïa kine kiei kiei baroh ha baroh shilynter ha ka jingim jong ka jinglong briew manbriew ka jong ngi.
Te kumta ka por jinglong samla ka dei kawei na ki por ha kaba ngi la ïoh ban mad ïa shibun bah ïa kiei kiei ha ka jingim jong ngi bad dei ha ka por jong ka jinglong samla ha ka ba ngi la sdang ban saiñdur ïa la ka jong ka jingim na ka bynta ka lawei ba phyrnai ka jong ngibad kumjuh ruh ka imlang ka sahlang ka peit ka khmieh sha ngi ki samla na ka bynta jong ka lawei ba phyrnai jong ka ri bad ka jaid bynriew, bad la ju ong ba ngi ki samla ngi dei ka lawei jong ka ri bad ka jaitbynriew, bad la ju ong ruh ba ka lawei jong ka ri bad ka jaitbynriew ka shong bad ka don ha ka kti ki khun samla jong ka ri.
Ki samla ki dei ki shipai ki ban ïada ïa ka ri bad ka jaitbynriew pyrshah ïa ki nongshun, la ki dei ki nongshun kiba rieh ne kiba paw, namar ki samla jong ngi mynta bun hi ki dei kiba lah nang lah stad bad ki long ruh kiba shlur naduh ki por mynshwa ki la mih ki Nongïalam ki ba shlur bym ju pyndom kiba don shisha kata ka Mynsiem ba shynrang ka Mynsiem riewshlur ka bym ju ailad ïa u nongshun ban pynjot ne pynsniew dur noh ïa kane ka Ri Khasi baieit ka jong ngi.
Katba ki sngi ki por kila nang ïaid bad ha ka jingiaid sted jong ka por ha kaba ki ong ka juk thymmai ngi ïohi ba ka don shibun bah ka jingkylla bad ka jingkylla jong ka por kaba ngim lah ban sngewthuh bad bun kiei kiei ki la jia bad la ïohi ruh ba wat ka jingim briew ruh ka lah sdang ban kylla katba nang ïaid ki por ki sngi bad kane ka jingkylla jong kapor kam dei eh tang ha ka jinglong jong ka suiñbneng ne ha ka mariang hynrei ka jingkylla ka dei ha ngi ruh ki briew kumjuh khamtam eh ha ka rukom im, ka pyrkhat ka pyrdaiñ, ka riam ka beit, ka ktien ka thylliej bad bun kiwei kiwei kijingkylla.
Khyndiat ngin ïa kren ha kaba ïadei bad ka jingkylla jong ka por, haba ïa kren ïa ka jingkylla jong ka por kam dei kaba kdew kti ne kynnoh ïano ïano kam dei ruh kaba beiñ ne khah ïa ka jingbakla jong kiwei bad kam dei hi ruh ka kamram jong ngi iwei pa iwei ban kdew kti ne beiñ ne khoh ïano ïano hynrei ngi dei ban sngewthuh shai pat ba kadei ba ka jingkdew ïa ka jingbakla ha ka rukom ïaid lynti ha ka jingim jong kum ki samla ka jingkdew ka jingbakla bad ka jingsghah ïalam bakla ha ka rukom ïaid lynti khamtam eh ha ki khun samla jong ka Ri.
La ju ïohsngew na kapor sha ka por ba haba don ki jingïalang haba wan mano mano khamtam ïa u Kongsan uba shah khot ban ïa don bynta ha ki jingïalang paidbah kiba pher ba pher la ka dei ha skul ne ha college la ka dei ha nongkyndong ne ha sor bunsien hi ki kyntien kiba mih haba u kongsan u ai jingkren ka long ba “ki samla ki dei ka lawei jong na jaitbynriew" bad hateng hateng ruh la juh ong ki khynnah skul ki dei ka lawei ba phyrnai jong ka Ri, ki Nongïalam, ki riewshlur bad ki riewshymphang hynrei ka jingkylli kaba mih mynta, Hato kadei shisha she ba ka lawei jong ka Ri bad ka jaitbynriew ka shong ha ki samla? Ym ban kdewkti ïano ïano ne ban beiñ ïano ïano hynrei ban kdew beit tang ïa ka jingbakla bad jingduna ha ka jingim ka bym lah ban biang ym ban ïa kynnoh ne ban ïa kynshi ban ïa bishni ban lorni ne ban kyntait ïa kito kiba shah ïalam bakla ha ka jingim jong ki.
Hynrei mynta la ïohi ba ka don ka jingma ha kaba ka jingsniew ka lah sdang ban ïoh bansuhthied ha man la uwei pa uwei u khun samla jong ka Ri lait noh satang katto katne eh kiba dang lait na kane kajingshah pynshoi ha u ksuid u soitan.
Lada ïaid ha sor ne nongkyndong bad khamtam eh ha ki thaiñ sor bun na ki samla jong ka Ri kiba shah ïalam bakla ha kiwei pat ki jaitbynriew kiba wan na kiwei pat ki bynta jong ka Ri khamtam eh ki shah pynngop ha ki kynja jingdih kiba sniew kum ka jingpyndonkam ïa u drug, ki jingdih pynbuaid kum ka kyiad bad bun kiwei kiwei pat ki jingdih kiba pynsniew ym tang ïa ka met hynrei kadei ruh ka jingpynthut ha ka imlang ka sahlang.
Kane ka lah sdang ban kynrei bha mynta ba wat ïa ki khun samla jong ka Ri kiba lah nang lah stad kiba lah don la ki kyrdan teng teng ki dang shah pynngop ha kine ki kam kiba sniew kaba ktah ym tang ïa ki hynrei wat ïa ka imlang ka sahlang.
Ba dei kum kine ki ei kiei ki jingbakla kaba rit ba katba nangïaid ki sngi ki por kala ïoh ban long doh snam bad wei haba lah kyrni kan sa long ka Kynrad bad kan sa synshar halor jong ngi.
Lada kine ki jingsniew ki ïoh lad ban synshar ban long trai ha ki khun samla jong ka Ri te hato shano ka lawei jong ka ri? Bad lada ka ri ka shaniah ha ki khun samla te shano kin ïalam ïa ka Ri bad ka jaid bynriew.
Lada ki khun samla jong ka Ri kim khlaiñ ka jingpyrkhat ka pyrdaiñ bad ka pyrkhad rangbah ban don kata ka mynsiem ïa tylli hapdeng ki khun samla jong ka ri, ka jaidbynriew ka don ha ka jngma bad kadei ka kamram jong ngi iwei pa iwei ki khun samla jong ka ri kynthei bad shynrang ban ïa sngewthuh jingmut ban rat dingkhong ïa kane ka jingsniew kaba ap khnang kumno ban ïoh ka lad ban pynjot ïa ki khun samla jong ka Ri.
Ko ki khun samla ka Ri bad ka jaidbynriew, Hynñiewtrep, to ngin long kiba ieid bad sumar ïa ka Ri bad jaidbynriew.
Haba peit mynta ïa ka Akor Khasi katno ka long kaba hiar dor haduh katta katta naduh ka riam ka beit, ka kren ka khana ngim don shuh kata ka akor ka burom la ha kano kano ka liang.
Hato ka dei ba kam biang ka sneng ka khraw ne ka dei ba ngi la pynbud tynneng ïa ka dustur jong kiwei pat ki jaidbynriew? Hanga shimet hi nga sngew dei ban ong ba ngi la jur palat ka jingpynbud tynneng ïa ka jong kiwei haduh ba kan pynlong ba ngin ym kynmaw shuh ïa ka jinghikai bad jingsneng jong ki longshwa manshwa ha ngi.
Ko ki khun samla to ngin kyndit bynriew noh katba ka por kam pat dier ïa ngi to ngin kynmaw bad ban pyrkhat sani bha ïa ka jingsneng jingkhraw jong ki longshuwa manshuwa ha ngi bad to ngin pynduh noh ïa ka jingpynbud tynneng ïa ka jong kiwei.
Hynrei to ngin ïa pynneh pynsah ïa ka jong ka dustur ka riti kaba ki longshwa manshwa kila buh bad pynneh pynsah ha ngi to ngin ïai kynmaw ïoh ba ka por ka dier ngin sa babe ïa ka jingbakla.
Ka Ri ka don haka jingma lada ngim kyndit bynriew mynta.
Ki pateng bad lawei kan sa ïam kthang namar ka jingle jong ngi.
Na ka bynta ka lawei jong ki pateng to ngin sdang ma ngi ban lam lynti ba ka lashai kan phyrnai.
Ngi loang ka jaidbynriew kaba rit paid te kumta ka jingïatylli ka long kaba donkam haduh katta katta kamtam ha kum kane ka por ba ka jaidbynriew ka mad ïa ka jingshah pyntyrha na kawei ka por sha ka por.
Hynrei kaei kaba ngi ïohi mynta kaba jiaha kine ki sngi bad ha ki por kiba lah leit noh bad khamtam eh mynta kaba lah pynsniewdur noh ïa ka jinglong ba kyrpang jong ka jaidbynriew kadei ka jingbym don ka jingïatylli hapdeng ki khun samla jong ka Ri, Ka jingbym ïa sngewthuh jingmut iwei iwei bad khamtam eh ka jingmih jong shibun tylli ki kynhun (Group) kane ka jingmih ban palat jong ki kynhun ba pher bapher kam pynbha eh ïa ka Ri bad ka jaidbynriew.
Hooid mano mano ruh ki don ka hok ban seng ïa ki kynhun bapher bapher kumba la pynkhamti bad pynkupbor ne aibor da ka riti synshar jongka Ri India hynrei haba ngi phai pat sha ka Ri Khasi jongngi lah sngewdei bad kadei ruh ba ngin pynkhlaiñ ïa ka jingïatylli lang kawei khnang ba da ka jingïatylli ka pynkhlaiñ ïa ka jaidbynriew bad ki briew kiba nabar kin nym ïohlad shuh ban shim kabu ha kiba bun ki bynta lada ngi long kiba ïatylli.
Hynrei mynta la ïohi ba ka don ka jingïa kynad bad ka jingïa pynibor kawei ka kynhun (Group) ïa kawei pat ka kynhun hapdeng para ma ngi kane ka pynsniewdur noh ïa ka Ri bad ka jaiñbynriew bad ym tang katta ka jingkwah nam bad kwah burom teng teng jong kawei ka kynhun bad kawei pat ka kynhun kam ïalam sha kaba bha hynrei ka pynmih noh ïa ka jingsniew ha kaba kala mih ka jingïapher jingmut.
Ngi dei ban kynmaw ba kum ki samla kiba lah nang lah stad kiba lah don la ki kyrdan bapher bapher bad khamtam eh ïa ki Nongïalam ba ki dei ban long kiba sngewrit ban bah buh shwa ïa ka thong ha khmat bad ka mat kaba kongsan tam eh kaba dawa ïa ngi kum ki samla ban leh bad ban len lade na ka bynta ka Ri bad ka jaidbynriew ka nam bad ka burom kan sa wan hi hadien.
Kane ka jingïa pait ïa pra bad ka jingmih jong shibun ki kynhun kiba pher bapher ka pyni ba ngim don ka jingïatylli para mangi bad kane ka jingïapait ïapra para ma ngi ka lahju jia naduh ki por ba kham shuwa naduh ka por ba synshar ki phareng ïa kane ka Ri Khasi jongngi bad ka lah don ruh ha ka policy trei kam jong ki phareng ban phiah bad ban synshar (Divide and Rule) ki pyndonkam da kata ka beit synsharmyndor(imperialism) ban pynpait pynpra ïa ngi khnang ba kin ïoh ban synshar ïa kane ka Ri baieit jong ngi.
Ha kito ki snem ba ki phareng ki synshar ïa kane ka Ri Khasi ki la phiah ïa kane ka Ri jong ngi ha ki ar lai bynta Nuksa (British Area) Khasi and Jaiñtia Hills District (Khasi States) ki state bad ki Non-State, ki tribal areas ki partially excluded area katkum ki Act kiba pher bapher Nuksa (Non – Government of India Act 1919) GoI 1935 Act) Kine ki jingleh jong ki phareng ban pyrshah ban pynsngewthuh bakla ïa ngi hynrei kim lah bad da ka jingtrei shitom jong iwei i riew rangbah (Dr.
H.
Lyngdoh ban pynmih ïa ki jingthoh kum ki kot ban ïatthuh ha ngi ki long dien mandien ba ngi long kawei ka jaidbynriewkiki ki jinglong kiba phi kum ki samla phi dei ban don ban pynkylla a ka kolshol kaba don sawdong jong phi?.
Nongpoh:Ban buddien halor ka jingsahteng ka Building jong ka Residential School kaba don ha shnong Mawtari Myrdon, myn hynnin ka sngi ki nongkitkam ka UDP Youth Wing ha Ri Bhoi, ha ryngkat ki ki nongkitkam ka Raid bad shnong Mawtari Myrdon, ki la leit ban kynduh ia u Bah Lahkmen Rymbui, Myntri ka tnat pule puthi, na ka bynta ban wad jingtip na u ba kumno kin leh ia katei ka Building kaba la sahteng mynta la bun bun snem.
Ia katei ka kam ban leit kynduh Myntri sorkar, la ialam da u Bah Donkupar Sumer, Adviser ka UDP Youth Wing ha Ri Bhoi, nangta u Bah Sumarlang Swer, President UDP Youth Wing, u Bah BB.
Nongphlang, Sordar ka Raid Mawtari Myrdon Sirdarship lem bad kiwei ki riew rangbah jong katei ka thain.
Hadien katei ka jingleit kynduh ia u Myntri sorkar, u Bah Donkupar Sumer, u la iathuh, ba ka sorkar ka la shimkhia ban pyndep lut ia ki jingtei kiba dang sah ia kumba 19 tylli ki Residential School kiba don hapoh ka jylla, hynrei ia kaba mynta kin dang shong pyrkhat bha bad shen kin sa pyntreikam noh.
U Bah Donkupar Sumer, u la iathuh ruh ba na ka liang ka Dorbar Raid bad ka Dorbar Shnong Mawtari, ki la ai sngewbha haduh 20 akar ka jaka ban tei ia katei ka Residential School, khnang ba kan long ka jingmyntoi ia ki paidbah ka shnong bad ka thain, hynrei katei ka jingkmen ka la long tang shiteng por, namar kat haduh mynta ym pat lah ban pyndep bad kaba la pynlong ruh ia ka shnong ba kan pynmih ia ki tien byrngem ban shimti noh da ka shnong ia katei ka Building.
Ha ka jingkynduh ia u Myntri sorkar, la ong ba katei ka jingsahteng jong kiba kum kitei ki Building ki dei ha ka por ka sorkar barim kaba la lamkhmat da ka Congress, hynrei watla katta ruh, na ka liang kane ka sorkar kaba mynta kan buddien halor ka jingmang pisa ia kitei ki Residential School bad ruh ban pyrshang pat ban pan pisa biang na ka sorkar pdeng ban lah ban pyndep noh ia ki jingtei ia kitei ki skul.
Nongpoh: Tang mar ia ioh jingtip ba ki Pulit Assam ki la lap ia ka Kong Aimeri Iawphniaw (30) snem ka rta kaba dei na ka shnong Umsohlaper, Mawlasnai, kaba jah rngai naduh ka 10 tarik mynta u Bnai, u Bah Charles Marngar, MDC Mawhati, ha ryngkat kiba haiing katei ka Longkmie ki la leit shaw noh ia katei ka Longkmie.
Ha kaba nyngkong, u MDC lem bad kiba haiing, ki dang mut ba katei ka Longkmie ka don ha Nongbah Guwahati, ha kaba ki la hiar mar mar sha Dispur Police Station ban leit shaw ia katei ka Longkmie, hynrei haba ki la poi ha katei ka jaka, ki la ioh jingtip ba katei ka Longkmie la rah bad phah sumar sha Golaghat, da kaba kam ba ka don jingshitom ha ka bor pyrkhat pyrdain.
Kumta haba ki la ioh jingtip ba katei ka Longkmie ka don ha Golaghat, u MDC lem bad kiba ha iing ki la pan ka kynja jingthoh na katei ka Police Station ban leit shaw ia katei ka Longkmie bad haba ki la ioh jingthoh, ki la leit sha Golaghat, kaba ki hap ban iaid haduh 6 kynta ei ei.
Haba la poi ha Golaghat, la lap ba ia katei ka Longkmie la pynsah ha ka jaka ba sah ki briew ba don jingduna ha ka pyrkhat pyrdain kaba la tip kum ka Home for Mentally Retared Person bad la sumar sukher bha ia katei ka Longkmie da kawei ka NGO kaba la tip kum ka Golaghat Nirman Mohila Gut.
Haba la poi ha katei ka jaka sumar, la ioh jingtip ba ia katei ka Longkmie la lap da ki pulit na kawei ka jaka kaba don ha Guwahati, ha kaba ynda ki la lap ba kam beit shuh ha ka kren ka khana, ki pulit ki la aiti noh sha katei ka NGO ban kyntu ruh ia ki ba ki dei ban sumar bha, kumta haba ym don kino kino kiba wan kam, ki la rah sha Golaghat ha ka 16 tarik, khnang ban sumar bha ia katei ka Longkmie.
Dang shen u Bah Charles Marngar, u la leit sha Guwahati ban kynduh ia ki heh Pulit ka Dispur Police Station, ha kaba u la kyntu ruh ia ki ba kin shimkhia, na ka bynta ban wad ia katei ka Longkmie.
Hadien ba la lap ia katei ka Longkmie, u Bah Charles Marngar, u la ai ka jingkhublei kaba kyrpang eh ia ki Pulit ka Dispur Police Station bad khamtam eh ia ki nongtrei jong katei ka NGO, namar ka jingsumar kaba kyrpang jong ki ia katei ka Longkmie bad khamtam eh ba ki la shu sumar ei, khlem da donkam ban siew pisa wat shi naia ruh.
Kiba ha iing jong katei ka Longkmie, ki la ai ka jingkhublei kaba kyrpang ia u MDC, namar ba u la shimkhia eh tang mar ia tip ba katei ka Longkmie ka jah ha Guahati.
Shillong: Hynnin ka sngi, ki pulit, ki la ioh jingtip, halor ka jingjia ha Sorkari, kaba hap ha Deinshalu, jong ka East Jaintia hills District.
Ki pulit, ki la leit sha katei ka jaka bad ki don hynriew ngut kiba iap, kiba don ha syndah jong ka krem bad haba peit, la sngewthuh ba ka mashin, kaba don ha katei ka jaka tih dewiong, ka don jingthut bad katei ka la pynlong ia ki hynriew ngut ki briew, ba kin iap ei.
La ithuh ia ki 5ngut kiba iap bad la kit ia ki sha Khliehriat CHC.
La shimti ia ka jingtohkit halor ki kyndon pyniap briew, ha Khliehriat Police Station bad ka jing tohkit, ka dang iaid shakhmat ban tip ia u trai jong ka par bad u manager ruh kumjuh, kiba dang phet rieh ialade, naduh ka por jong ka jingjia.
Ka ophis jong ka District Disaster Management Office (DDMO), ha ryngkat bad ki briew jong ka State Disaster Response Force (SDRF), ki la pyndep ia baroh ki jingtohkit bad la thikna ba ym don shuh kiba iap, ha katei ka krem, lait noh na kitei kiba la lap.
Ka thma ktien ban pynksan ia lade- da -lade ka la mih biang mynta hapdeng u Chief Minister ba rim(ex Chief Minister),u Dr Mukul Sangma bad u Dy Chief Minister ba mynta,i Bah Duh Prestone Tynsong halor ka rukom pyniaid ia ka sorkar ha kito ki por ba la dep.
Ka jingiathad madan iwei ia iwei pat mar kylliang haduh ba ngim tip shuh ka jongno kaba dei bad ka jongno pat kaba lait.
Ha ka jingshisha,kine baroh ar ngut ki dei ki nongialam ba hakhmat eh jong ka sorkar MUA-I bad MUA-II kaba la synshar ia ka Meghalaya haduh 7 snem kynthih mynshwa.
Baroh ar ngut hi ki ia ieit ia burom bha ha ka por ba ki ia don lang ha ka party Congress bad ki ia pynkylla sorkar tdong tdong- khlieh khlieh katba ki mon teng teng sha i Bah Lapang bad teng teng pat sha i Bah J D Rymbai ruh.
Teng teng ki pynthep vote ia ki MLA Congress bad phah rah syndon shaduh Delhi ban leit phah niew ha ka Madam Sonia ban kham sngew khain hynrei kaba phylla kalong ba, ki vote jong ki MLA Congress ha kito ki por, ki la jah noh imat ha shiteng lynti(tip ka hap noh imat na Er plein) khlem pat lah ban pynbna satia ia ka result wat haduh kine ki sngi ruh.
Ha ka sngi ba plie ia ka Pynursla Civil Sub Division ha Pynursla,kiba peit bad sngap bad iohi ia ki khubor ba iohi dur(electronic media) ki sakhi shai kdar ba u MLA jong ka thain Pynursla uba dei ruh u Dy Chief Minister jong ka sorkar MDA mynta uba la thad madan ia u Dr Mukul Sangma kum u Chief Minister barim,u la kren iaroh sha ba palat ia u Dr Mukul Sangma kum u Chief Minister.
Ha kato ka por ba plie Civil Sub Division ia ka Pynursla, u Dr Mukul Sangma u dei u Chief Minister uba stad bad ba tbit tam(best Chief Minister) ym tang ha Meghalaya hynrei uba stad bad ba tbit tam wat ha ri India hi baroh kawei.
Ym pat don Chief Minister ka jingstad,ka jingbha bad ka jingtbit kum u Mukul ha kato ka por.
Hynrei,shwa ban don ka jingiapher jingmut(tussle)hapdeng kine ki ar ngut ki nongialam ka sorkar MUA I bad II, u Dr Mukul Sangma u la kynthoh ia i Bah Duh Prestone ba i ju leit Kolkatta khah khah bad tip don aiu eh sha Kolkatta? Im ju don ha office hynrei tang ka leit jing leit khlem wat la kam don ka official duty tang ban pyllut phut ia ka pisa sorkar.
Ha kine ki khyndiat sngi pat,i Bah Duh Prestone i la kynthoh ba u Dr Mukul u bym ju don ha office bad ki Minister jongu ha kito ki por kim ju tip shaei u leit ne jah rngai ruh.
U Dr Mukul u dei u Chief Minister uba khein sting tam(namar kam biang imat, ka jingtreikam ka Pynursla Civil sub Division) na baroh ki Chief Minister ka Meghalaya.
Ka jingiathad madan kine ki nongialam kam long satia kaba itynnad hakhmat ki paidbah.
Ha ka jingshisha,ha ka jaka ba kin ia trei lang bad ban ia tei lang ia ki kam pynroi ha ka state,mih pynban ka jingia pynksan ia lade da lade.
Kumno ka state kan roi haba ki nongialam jongngi ki don ka jingia shun ia kynroi bad ia kynnoh bad tei pop iwei ia iwei pat.
Ha ka jingshisha, ki dei ki juh hi ki nongsynshar na ka sorkar barim haduh kane ka sorkar thymmai ruh kumjuh(old wine in the new botle).
Lada dei ki nongialam kiba shisha,ki la dei ban sngewtynnad ban shah bein ne shah kynnoh ban ia kaba iaroh kiwei,tangba ki dei ban leh ia kaba dei ym da donkam eh ban leh bha,ai ba ka bnengbkan bishar.
(do right, no need to do good,leave the consequences to Heaven).
Shillong: Ka tnat pyniaid kali jong ka sorkar Jylla, ha ka hukum, kaba mynta ka sngi, ka la weng noh ia ki jingteh kyndon, ha kaba iadei bad ka jingshong briew ha baroh ki kali kamai, ba kynthup ia ki bos, ki taksi, ki sumo, ki maxi, ki auto rickshaw, ki local taxi, ki ar shaka; kumba la pyntrei kam naduh ka 2tarik Jylliew 2020, tangba la bthah ia baroh, ba kin bat ia ki kyndon jong ka jing iada na ka khlam covid 19.
La bthah ruh ba ka dor bai kali ruh, kan long biang, kumba ju pynbeit, ha shwa jong katei ka kyndon, kaba 2tarik Jylliew 2020, kaba dei na ka daw jong ka khlam covid bad katei kan trei kam noh naduh mynta hi.
Shillong: Ha kawei ka jingjia kaba sngewsih kata ha ka sngi nohphaisngi jong ka 21tarik u Kyllalyngkot 2021, katba ka jylla Meghalaya ka dang rakhe ia ka sngi ba kmen jong ka jylla kata ka Meghalaya’s Day, la don 6 ngut ki nongtih dewiong kiba la khlad noh hadien ka jinghap ka jong ki ha ka krem kaba don ha kawei ka jaka khlaw ba la tip kum ka Deinsalau, kaba don marjan bad ka shnong Rymbai kaba hap hapoh ka East Jaintia Hills District.
Kane ka jingjia ka la jia ha kaba u tyllai cable uba kine ki 6 ngut ki pyndonkam ban kiew ban hiar ha kane ka krem, ula dkut kynsan bad kine ki 6 ngut ki la hap ha kane ka thliew.
Ia ka metiap jong kine la pynkit noh sha Khliehriat CHC.
Haduh kaba thoh iakane ka khubor na ka liang ki pulit ki dang ioh ban sei tang katto katne tylli ki metiap bad ia ka kyrteng ka jait jong ki trai jong kane ka par dewiong ym pat tip satia haduh mynta.
U FLOYD Mayweather, u snar ia kura ba pawnam jong ka pyrthei, ula ioh samla ha kane ka kynti bad un ia poi kha noh shen  bad ka  Anna Monroe.
U Mayweather, 43, ula tyrwa ban ia poi kha  bad ka  Anna Monroe, 29, kaba dei kawei na ki thei pyni met, kaba ju don ha ka club jong U Mayweather ha  Las Vegas.
Ka Anna, ka pyni ia ka sati synjat, kaba la ai da U Mayweather bad la sngewthuh ba kitei ki la sdang ban pyrkhat ban ioh khun noh hi mynta u snem.
La iathuh ba U Floyd, ula ia ieid la bun bnai bad ka Anna, kaba dei ka nong England bad ki la pynthikna ia katei ka jing iadei jongki, ha ka sngi snem thymmai mynta u snem.
15 ngut ki briew ki la iap ei, lem bad ki nong bylla na Bihar, haba ka trok, kaba kit ia ki tiar pynbthei (gelatin), ka la bthei, hajan kawei ka par tih maw.
Katei ka jingjia, ka dei ha ka nongbah Shimoga, kaba don ha pdeng bah jong ka jylla Karnataka bad ka la jia hynnin, ha ka por 10.
30 mynmiet.
La iathuh ba katei ka trok, ka kit shibun ki tiar siat maw ha ka por jong katei ka jingjia.
Ka jingbthei, ka la jubor bha, ha kaba la ioh sngew jngai bha na katei ka jaka, kaba kynthup ia ka  Chikmagalur bad ka Uttara Kannada districts bad kaba la pyntieng koh tympan, ia kito kiba ioh sngew bad la iathuh ba ka don ruh ka jing khynniuh jumai, namar katei ka jingbthei, kaba la ngam jylliew shapoh ramew jong katei ka jaka, ong ka khubor jong ka  Natural Disasters Monitoring Centre.
Shillong: Mynta ka sngi,  ha ka jylla ki la don 90 ngut kiba pang na u COVID-19, bad haduh mynta kiba dang shah sumar na une u khñiang jingpang ha ka jylla ki la don haduh 1,364 ngut.
Ha East Khasi Hills District kiba pang mynta ka sngi ki don 55 ngut kiba kynthup 2 ngut na ka Armed Forces bad 53 ngut ki riewpaidbah, ha West Garo Hills ki don 19 ngut, ha West Jaintia Hills ki don 6 ngut, ha East Garo Hills ki don 4 ngut, ha Ri Bhoi District ki don 4 ngut, ha North Garo Hills I don iwei bad ha South West Garo Hills I don iwei.
Kiba la koit mynta ka sngi na u khñiang jingpang coronavirus ha ka jylla ki la don 134 ngut.
Ha East Khasi Hills ki don 85 ngut kiba kynthup 10 ngut na ka Armed Forces bad 75 ngut ki riewpaidbah, ha Ri Bhoi District ki don 17 ngut, ha West Jaintia Hills ki don 12 ngut, ha South Garo Hills ki don 10 ngut, ha West Garo Hills ki don 8 ngut, ha East Garo Hills i don iwei bad ha South West Garo Hills i don iwei.
Baroh kiba la koit mynta ka sngi ki la don haduh 7,777 ngut.
La iathuh ba na ki 1,364 ngut kiba dang pang ha ka jylla, ha East Khasi Hills ki don 770 ngut kiba kynthup 18 ngut ki Armed Forces bad 752 ngut ki riewpaidbah, ha West Khasi Hills District ki don 50 ngut, ha South West Khasi Hills ki don 2 ngut, ha Ri Bhoi district ki don 170 ngut kiba kynthup 9 ngut ki Amred Forces bad 161 ngut ki riewpaidbah, ha West Jaintia Hills district ki don 94 ngut, ha East Jaintia Hills district ki don 17 ngut, ha West Garo Hills district ki don 173 ngut kiba kynthup 26 ngut ki armed forces bad 147 ngut ki riewpaidbah, ha South West Garo Hills district ki don 5 ngut, ha South Garo hills ki don 19 ngut, ha East Garo Hills district ki don 47 ngut bad ha North Garo Hills district ki don 17 ngut.
La don sa 3 ngut kiba khlad noh mynta ka sngi ha ka jylla ha kaba 2 ngut kiba dei na East Khasi Hills District bad iwei na North Garo Hills.
Baroh kiba la khlad noh kiba ioh ia u COVID-19 ki la don 85 ngut tad haduh mynta ka sngi.
New York: Ha ka sngi balang kata ka 20 tarik u Kylla lyngkot 2021, U Joe Biden, ula bam smai, kum u President ba 46 jong ka United States of America(USA) lem bad ka Kamala Harris kaba la bam smai lang kum ka Vice President bathymmai jong ka Ri USA.
Ka Kamala Harris ka dei ka khun shiteng, ha kaba ka kmie jong ka, ka dei ka nong India bad u kpa pat u dei u nong Jamaica.
Ha kane ka sngi ka Kamala Harris ka la ioh bat rikord ha ka histori ha kaba ka dei kaba nyngkong eh ka kynthei ban long ka nong American bad nong Asian ban ioh bat ia ka kyrdan kaba heh kata kum ka Vice President.
Ha ka jingkren kaba nyngkong u Joe Biden u la ong, “Hangne ngi ieng hadien ka jingshah thombor da u paidbhur hynrei kin nym lah pat ban pynsngap jar ia ka sur bad ia ka jingjied jong u paidbah uba bun.
Kan nym jia mynta, kan nym jia lashai bad kan nym jia lano lano ruh kumta".
U Joe Biden ha ka jingbam smai ka jong u, u la smai ba un long u President uba shisha na ka bynta ka Ri.
U la smai ruh ba kum ki nongialam ki don ka lynti ban iashah ia ka jingshisha bad ban pynrem ia ki jingthok jingshukor.
Ha kane ka jingbam smai jong u Joe Biden bad ka Kamala Harris la don ryngkat ruh da u President barim ka USA kata u Barack Obama bad ka kurim ka jong u ka Michelle Obama.
Katba u President ba la shah rem ha kane ka jingiakhun, u Donald Trump u la mih na White House ha ka sngi Balang bad leit phai sha Florida ha kaba u khlem shong ha kane ka jingpyn bam smai ia u President bathymmai.
Ha ki kyntien ba khatduh jong u Donald Trump u la ong, “Ngi ieid ia ki paidbah jong ka America bad kane ka long kaei kaei kaba kordor tam.
".
Nongpoh: La ioh jingtip ba ki briew kiba la shah kem bad shah set patok, namar ka jingshah kynnoh jong ki ba ki la donkti ban rahbor bad pyniap ia uwei u khynnah na ka shnong Nagrabil ha Ri Bhoi bad kiba dang shen ki la wan ban pynshai sha ki Lad Pathaikhubor ha Nongpoh ban pynshai ia ki kynrum kynram halor katei ka jingjia, mynta ka sngi ki la leit ban pyntip bad ban buh jingujor sha Pillingkata Police Outpost, kata hadien ba la don kiba la byrngem ia ki, hadien ka jingwan pynshai jong ki sha ki lad Pathaikhubor.
Lah ruh ban kdew hangne, ba ki la don Lai ngut ki briew kiba la shah kem bad shong patok haduh 3 Bnai kynthih, kiba kynthup ia u Jakaiush K.
Marak, u Palous K.
Marak bad u Athai K.
Marak, nangta u Monu M.
Aarengh, Kpa jong utei u Khynnah uba la shah pyniap, ka Rikomoni Marak, President Garo Mahila ha Ri Bhoi lem bad kiwei, ki la wan ban pynshai sha ki lad Pathaikhubor ha Nongpoh, ha kaba katkum ka jingkren jong ki, la ong ba ki bor Pulit ki khlem da wad ia ki jingshisha ha ka ban kem ia kiba donkti shisha ha katei ka kam runar, hynrei ki la shu leh pyndep rukom bad ki la kem bad thmu ban pyngat kyndon ia kiba lui lui bad ki briew ki bym donkti eiei ruh em halor katei ka kam pyniap ia utei u khynnah ba dang 14 snem ka rta.
Haba iadei bad ka jingleit tur kitei kiba la shah byrngem ha kiwei pat ki briew, la synranlang bad ki nongialam ka MPSO Ri Bhoi, kiba la ujor halor katei ka jingshah byrngem bad kiba la dawa ruh na ki Pulit ba ki dei ban pynlong ia ka jingtohkit kaba bniah, khnang ban lap lut ia kitei ki donkti ha ka ban byrngem bad kumjuh ruh ban lap ia kiba donkti ha ka ban rahbor bad pyniap ia utei u khynnah 14 snem na ka shnong Nagrabil.
Shillong: Ka ophis jong U Superintendent of Police, East Khasi Hills, ka pyntip, ba U  Vicky Dey, u pynmih jingthoh ha facebook, da ka jingthmu ban pynmih ia ka jing iapher niam, iapher jaitbynriew.
Ki pulit, ki la shimti ia ka jingtohkit, lyngba ka  Lumdiengjri P.
S Case No.
100(9)2020 U/S 109/153/153(A) IPC.
La dep phah ruh ia ka jingtip sha ka facebook, ba kan weng noh ia ka account jongu lem bad kitei ki video bad ki dur kiba u buh ha facebook bad ki dang ap ia ka jubab haduh mynta.
La iathuh ruh ba utei u briew, u don mynta shabar jong ka Jylla bad kumta, ka jingwad ia u, ka dang iaid shakhmat, na ka bynta ban tohkit ia u, da ki bor pulit jong ka District.
Shillong: Ka sorkar Jylla, ka la pynbna mynta ia ka dor ban phah test covid bad na bynta ka Rapid Antigen Test (RAT), ka bai test, ka long T.
500, RT PCR Test, ka long T.
1,000, nangta da ka TruNAAT Test, ka long T.
1,500 bad ka CBNAATT Test, ka shongdor T.
3,000.
Kito kiba dei ban test ha ki jaka rung, yn khein ha katei ka dor, ba la buh da ka sorkar.
Kito kiba hap ha ka kyrdan BPL, kim donkam ban siew pisa, hynrei kin test ha ki jaka ba la buh da ka sorkar Jylla bad kito kiba don ha ka kyrdan high risk ruh, kim donkam ban siew pisa.
Shillong: U Executive Member Incharge jong ka Art and Culture u bah Victor Ranee haba jubab ia ka jingkylli ka ba la wan rah da u nongialam ka liang pyrshah u bah Lamphrang Blah halor ka jingpynslem ban shna pynbha ia ka Heritage Village, u la ong ba ka dei ka jingshisha ba ia kane ka kam la khot tender ha ka 7 tarik u bnai Nailar 2019 bad la ai ruh ia kane ka kam ban shna pynbha ia  u bah PP Thangkhiew.
U la iathuh ruh ba ha ka 17 tarik u Risaw 2019 la dep ban ai ruh ia ka bai boina ka ba long T.
20 lak, hynrei haduh mynta ki dang ia mir bad u bah Teibor Pathaw u ba dei ban peit ia ka tnad Council Building ba balei kane ka kam pat sdang.
Haba jubab ia ka jingkylli bynrap jong u bah  R V Lyngdoh   U CEM ka KHADC u bah Titostarwell Chyne u la ong ba ka long ka ba shisha ba la khot ia ka tender ban shna bha ia ka Heritage Village ha Mawphlang, hynrei ka la don ruh ka jingiakren ban shna bha bad ban pynlong ia ka Monolith Festival.
Hynrei ka don ka jingiakren bad ki Hima Mawphlang ka ba ym pat ioh ia ka jingiamynjur lang ha ki katto katne ki  bynta bad na ka liang ka KHADC kan sa khot ban ia kynduh ia ka Hima Mawphlang halor ka ne ka bynta, bad ka dei na ka ne ka daw ba la pyn sangeh noh ia ka Monolith Festival hynrei mynta ka kynti ba la shimti da ka EC ba thymmai kam pat ioh ban phah trei na ka daw ka khlam Covid-19.
U la ong ruh ba na ka liang ka EC ka ba u la ialam yn sa bthah ia  u Contractor ba yn sdang noh ia  ka kam ban pynbha ia kane ka Heritage Village bad ka EC ba laialam u bah Titostarwell kan shim khiah ban don noh ka jingia pynbeit bad ka Hima Mawphlang khnang ban  lah ban pynlong ia ki Monolith Festival.
U bah Victor Ranee u la iathuh ba ka mang tyngka ka ba la mang na ka bynta ban shna pynbha ia ka Heritage Village ka long T 70 lak bad ka bai boina ka ba ki la dep ban ai ha u Contractor ka long T 20 lak.
Ha ba jubab ia ka jingkylli bynrap jong u bah RV Lyngdoh u CEM u la ong ba haba ia dei bad ka Construction kam dei ka tnad  jong ka Art And Culture  ka ba peit ia ka ne ka sanction pisa hynrei kadei ka tnad Council Building na kata ka daw u EM incharge ym lah ban ai lut ia ka jingpynshai.
U la ai ruh ia ka jingkular ba nadien nang ne shakhmat ka EC kan buh ia ki kyndon kiba biang ban peit ban ym dei ban ai ia ka boina katba mon, hynrei kan don da ki kyndon ban ai ia ka boina sha ki Contractor kiba pyntrei na ka bynta ka KHADC.
Ka Smriti Irani, myntri ka sorkar India, ba peit ia ka tnat  Women and Child Development, ka pynbna mynta ka sngi, ba ka la ioh pang  coronavirus.
Ka Irani, ka thoh ha ka twitter jongka, ba ka la ioh ia katei ka jingpang covid 19.
Ka Irani, ka ioh ia katei ka jingpang, hadien ba ka wan phai na ka jing kanbas elekshon ha Bihar, ha ka taiew ba ladep, ha kaba ka leit kren ha ki shiphew tylli ki jingialang elekshon, kiba kynthup ia ka  Gopalganj, Munger, Bodh Gaya bad Digha nalor kiwei pat.
Shillong: U Chief Excutive Member jong ka Khasi Hills Autonomous District Council u bah Titostarwell Chyne mynta ka sngi ha ba kren halor ki mat  ba la wan rah ha poh ka ingdorbar halor ka jing lait jong ka erbih  ka ba mih na ka jaka buh ia ka jaboh jong u Uranium ha Nongbah Jynrin u la ong ba na ka liang jong ka Council ka ieng skhem ha ka nongrim ba kan ym ai ia ka NOC na ka bynta ban tih ia u Uranium ha ka ne ka thain.
U bah Titostarwell Chyne u la ong ba na ka liang jong ka Excutive Commitee ka ba la ialam da u bah Titostarwell Chyne u la kren shai ba kan ym don kano kano ka jingai NOC ha ka ba ia dei bad ka jingtih ia u Uranium lane kano kano ka kam ha ka ba iadei bad u Uranium, u la ong ruh ba ki ieng ha ka nongrim ba kin ym lah ban ai ia ka NOC ha ka ba ia dei bad u Uranium.
U la ong ruh ba ha ka 22 tarik u Jymmang 2017 ka la pass ia kawei ka resolution bad ka ba la pdiang ruh ia ka ne bad katkum ka ne ka Resolution ka ong ba  ka Excutive Commitee kan ym lah ban shim ia ka no kano ka rai ka ba iadei bad u Uranium kan ym lah ban shim hynrei tang hadien ba lapyntip bad ioh ia ka jingmynjur na ka ingdorbar baroh kawei.
U la ong ruh ba hadien ban a ka liang jong ka sorkar jylla ka la shim khia ia kane bad thung ia ki Expert ban leit jurip mardor ia ka ne ka jaka, kumta na ka liang jong u CEM u la kyntu ban ap shuwa ia ka kaiphot ka ba ki ne ki expert kin ai.
U la ong ruh ba kum ka District Council ka la shim ia ka rai ban ym shah ban tih ia u Uranium na ki jaka ba hap hapoh ka jingkhmih jong ka KHADC bad ban thoh sha ka sorkar jylla ban pynsted ia kajingjurip bad ban phah ia ka kaiphot sha ka Council.
U la ong ruh ba na ka liang jong ka ka KHADC kan thung ia ki kynhun jong ki MDC ki ban kynthup baroh ki party ban leit jurip sha kane ka jaka bad ka EC kan shim ia ka khiah ia ka ne ka kam bad ba kan thung da ki Expert ki ba lait luid ban leit jurip.
Na ka liang jong ka KHADC kan sa sngap ia ka kaiphot na ki ne ki kynhun ki ban sa leit jurip bad ban shim ia ka kaiphot na ki riew shemphang, la ka long ne em ban phah ban leit  ban pynbha ia kine ki jaka kiba kane ka erbih ka lait bad na ka liang ka EC kan shim khiah ia ka ne ka bynta u la ong.
Ka jingstad jong u rangbah briew ban kit ia ki han ha ka kali, kaba khlem jingsop bad la iohi, ba ki han, ki shong sadhai ha tnum jong ka kali, khlem jing pyrwa eiei.
U nongniah jong ka kali saw shaka u kit ia kitei ki han ha ka nongbah Ganja, kaba dei kawei na ki nongbah jong ka   Azerbaijan.
Hapneh jong pha ko Mei mariang,Ngan bret la ki sohkhliang;Ki jingsngewsih bad jingjynjar,Ha pha ngan bret lut phar.
Pha don ïa bor kaba phylla,Ïa nga ban pynsngewbha;Mynsiem khuslai, mynsiem lyng-a,Nga klet tang peit ïa pha.
Ki kshaid, ki wah, ki khlaw ba rben,Ïa nga ki ai jingtngen,Syntiew – ki skud, ki soh – ki pai,Ïa dohnud ki syrpai!Ki sim – ki doh, ki khnang – ki ksiah,Ïa nga ki kynoi thiah;Ki don ka sur kaba kyrpang,Ban weng noh ïa jingpang!‘Er batemon – ki ‘er iwbih,Ki rong noh ïa sngewsih;Ki kshaid ba noh hapdeng ki riat,Ki bta noh ïa ummat.
Mariang pha long jingthaw phylla,Pha don ïa ka maïa;Pha long ka bneng ha ka pyrthei,B’la buh kyrpang d’U Blei.
Ko Mei mariang – kmie ka jingkmen,Namar jong pha ngan len!Ngan ri sumar kyndong ïa pha,Katba dang sah rta.
Nga ai burom ruh ï’U Nongthaw,Ïa pha ba u la thaw;Ka dei pat ka kamram jong nga ban ïai pynneh ïa pha.
Kyrteng;- Carmel Fedrick MalngiangJaka sah:- Wahkaliar, Sohra, EKH District, Meghalaya 793108Ph.
no.
:- 6009594917Email:- fedrickc11@gmail.
com.
[ba bteng]Kawei pat ka bynta jong u jingthung kaba donkam eh ka long ka sla.
Lehse lah ban ong ba ka sla ka trei ar tylli ki kam kiba donkam eh.
Kawei ka kam ka long ban pynmih noh shabar ia ka um kaba u jingthung u ring da ki thied ha ka khyndew.
Nga ngeit ki nongpule ki kynmaw ba ka sla ka don ki thied (vein) kiba sriem ia ki snur thabbawa.
Ha kawei ka jaid sla kine ki thied ki i kumba ki iathain (netted); ha kawei pat ka jaid sla kine ki veins ki long lynter-lynter (parallel).
Ki sla tympew, ki sla sohpyriam, lane sla sohphoh, bad ki sla jong kiba bun jaid ki jingthung ki don ki thied (vein) kiba long kumta kum ka snur thabawa lane ka jar, ne ka iarong (netted); hynrei ki sla jong ki kynja phlang baroh ki don kine ki sla kiba ki thied (veins) jong ki ki long lynter-lynter (parallel).
Ha kaba kut kine ki thied (veins), bunsien don i kynja khydrop iba ngim lah ban iohi da ki khmat hynrei iba ngi lah da kaba jem ban iohi ia ki da ka iit tyndong kaba ki khot microscope (kynnoh maikroskop).
Ia kine ki khyrdop ki khot ha ka ktien phareng ki stomata.
Kawei na ki kam jong kine ki khyrdop ka long ban pyllait ia kane ka um, kaba rung sha u dieng ne u jingthung ban mih shabar.
Kumta katto-katne na ka um ka kylla jingbam na ka bynta u jingthung, hynrei kaba bun ka mih shabar na kine ki khyrdop, ynda ka la iaid lyngba ia u jingthung bad lyngba ia ki sla, na kine ki thied (veins).
Kawei pat ka kam kaba phylla jong ki sla ka long ba ka shna ia ka jingbam na ka bynta u jingthung.
Kane ka long ka kam kaba phylla katta-katta.
Ha ka sla baroh, lait satang katto-katne eh, don kaei-re-kaei (substance) kaba jyrngam.
Ia kane ki khot ha ka ktien Phareng ka chlorophyll (klorophil).
Kane ka klorophil ka long kaei-kaei kaba phylla katta katta.
Ka Klorophil ka shim ia ka um, kaba wan lyngba ki thied na ka khyndew, bad ia ka shibynta jong ka I’er kaba ki khot ka carbon-dioxide (kynnoh karbon da oksaid), bad ka khleh lang ia ki baroh ar ban pynlong ka jingbam kaba ki khot stareh (u Purew).
Ka karbon daioksaid ka rung ha ki sla na kita ki khyrdop kiba rit kiba don ha ki sla, kiba la batai haneng, bad kiba ki khot ki stomata.
Ki briew kiba la ioh jingtip katto katne ki tip shaphang une uba ngi khot u stareh.
U stareh u long u bynta uba bun eh ha ki jingthung baroh.
Haba dei-badei une u stareh u kylla shini.
Kumta ngi shem ia une u stareh ym tang ha ki sla lane ha ka met jong u jingthung ne u dieng, hynrei ngi shem ruh ia u ha ki symbai baroh, ne ha ki soh ne ha i bynta jong ki jingthung kiba don hapoh khyndew, kata kum ha u phan ne u muli Ynda ki sla ki la pynkylla kumta ia ka um bad ia kata ka I’er kaba ngi khot karbon daioksaid sha u stareh lane sha ka shini, kum ha u pai, kane ka jingbam kaba la shna ha ki sla ka iaid noh sha kiwei pat ki bynta jong u jingthung.
Kane ka kam kaba phylla jong ka sla kam lah ban long khlem ka jingiarap jong ka bor kaba ki jingthung ki ioh na ka sngi.
Lada ym don ka sngi, ka klorophil hi ka duh noh lada um don ka sngi; bad kumta ki jingthung ki sdang ban stem.
Ia kane ka jingtrei kaba phylla jong ka sla ban pyniasoh ia ka um bad ka karbon daioksaid da ka jingiarap jong ka jingshai na ka sngi ki khot ha ka ktien phareng ka Photosynthesis (kynnoh kumba spel).
Ki sla namar kata, ki long ki factory (Phaktori), lane ki karikhana ha kiba la shna ia ki jingbam na ka bynta u briew bad u mrad.
Ka jingdonkam ia u nongrep ban sngewthuh ia kane ka long ba u jingthung u dei ban ioh ia ka sngi bad ka l’er ha ka rukom kaba biang khnang ba u jingthung u lah ban long bad ban man bha, bad ba un trei ia la ka kam kaba phylla ka jong u.
Don tang khyndiat eh ki jingthung kiba lah ban long tang khyndiat eh ki jingthung kiba lah ban long khlem ka jingshai kaba biang na ka sngi, kum u tit (toadstool).
Ia une u jingthung ki ju thung ha ki krem kum ha France bad kiwei kiwei ki jaka ha kiba ki bam bha ia u.
U SyntiewUwei pat u bynta jong u jingthung u long u syntiew.
La ngi tip bha ia u, hynrei ka jingtrei jong u ruh ka long kaba phylla katta katta ba u riewstad uba khaw katno-katno un ym lah ban batai lut ia ka jingtrei kaba phylla jong u.
La kumta ruh ngan shu batai lyngkot ia kaba ki riewstad baroh ki tip bha.
U Syntiew u long u bynta jong u jingthung uba ka kam jong u ka long ka jingiapoikha, khnang ba u jingthung un ym duh noh hynrei un roi ha ka pyrthei.
Kumta ka jingiapoikha ha ki jingthung ka long da u syntiew.
Don shisha katto-katne ki jingthung kum ki soh pailen, ki tyrkhang bad kiwei kiwei, kiba iaroi-iapa ha ka pyrthei khlem ka jingiarap jong ki syntiew.
Hynrei kiba bun eh na ki jingthung kiba pynmih ia ka jingbam jong u briew ne u mrad ki dei kito kiba don syntiew.
Na kine ki jingthung kiba donkam ia u briew, don ruh ki jingthung, kum u pai, u phan bad kiwei-kiwei kiba u briew u pynroi da kiwei pat ki bynta jong u jingthung ki bym iadei bad u syntiew.
Ia kine ki jingthung ki pynroi (Propagate) da kaba thung da ki bynta jong u met bah lane da ki bynta jong ki tnat.
Na ki jingthung kiba don syntiew, don ki jingthung kiba don u syntiew shynrang ha uwei u dieng lane u jingthung, bad u syntiew kynthei ha uwei pat u dieng lane u jingthung.
U diengsoh kynphor u long uwei na ki jaid jingthung uba long kumta.
Uwei u dieng u don da ki syntiew kynthei, uwei pat u don da ki syntiew shynrang.
ha u soh kynphor dei tang ki dieng kiba don syntiew kynthei kiba bah khun, kata ka mut kiba pynmih soh.
Ha u dieng uba don tang ki syntiew shynrang ym ju don soh.
La kumta ruh, don ki dieng soh Kynphor kiba don teng-teng baroh ar jaid ki syntiew.
Kaba donkam ia u nongrep ban tip shaphang kane ka long ba ia u dieng soh Kynphor shynrang um ju bah khun, la katta ruh ha ka bri soh Kynphor donkam katto-katne ki dieng soh Kynphor shynrang, khnang ba ki soh Kynphor ha u dieng Soh Kynphor kynthei kin heh bha bad kin pynmih symbai.
Shillong: Ka kong Phul Dkhar (60) na Umpling Dongshaneng East Khasi Hills, Shillong, ka leit shah sumar ha Shillong Civil Hospital, ha ka 25tarik Risaw 2020, ha ka por 3.
15 nohsngi bad katei ka don ia ka jingpang covid.
Ka la khlad noh ha kajuh hi ka sngi, ha ka por 8.
25 baje mynmiet.
Ka daw jong ka jingiap jongka, katba kum ka jingtip ba la ai da ki doktor, ka dei  na ka Cardiac Arrest with Acute Pulmonary Oedema with Severe Anaemia with Hypertension.
Shillong: Kiba ioh pang covid thymmai mynta ka sngi, ki don 70 ngut bad kitei ki kynthup ia 41 ngut na East Khasi Hills bad ki riew paidbah, ki long 40 ngut.
Ha West Garo Hills, kiba ioh pang, ki long 14 ngut bad kitei ki kynthup ia 7 ngut ki riew paidbah.
Ha East Jaintia Hills, ki don 5 ngut ki riew paidbah bad ha West Jaintia hills, ki don 5 ngut ki riew paidbah.
Kiba la jem mynta ka sngi, ki long 172 ngut bad kitei ki kynthup ia 100ngut na East Khasi Hills bad ki riew paidbah, ki long 99ngut.
Ha Ribhoi District, kiba la jem ki long 41 ngut, ha West Garo Hills, ki long 16 ngut nalor kiwei pat.
Baroh kiba don ia ka jingpang, ki long 1,411 ngut, kiba la jem ki don 7,643 ngut bad kiba iap 82 ngut.
Shillong: U bah Paul Lyngdoh EM ba dei peit ia ka Town Committee haba jubab ia ka jingkylli kaba la wanrah da u Bah R V Lyngdoh halor ka Town Commitee, u bha Paul u la ong ba ka KHADC kala dep ban pynmih ia ka jingpynbna paidbah ba la thaw ia ka Khasi Hills Building Structure Regulatory Authority bad kane kan pynkhreh ia ka Building By-law.
Haba kren hapoh ka ingdorbar u bah Paul u la ong ba ka jingthaw ia kane ka KHSRA, ka long ban buh shuwa ia ka ne ka Autority khnang ba kin lah ban ai ka bor ba pura ban lah ban pyntrei kam ia ka building bylaw.
U la ong ruh ba ki by law kiba la shna ha u 2015 ha kaba ka sorkar jylla ka kyntait, namar ba kam pat biang kane ka by-law bad mynta ka kynti na ka liang u EM incharge u kwah ban trei suki suki bad kane ka KHSRA ka dei kawei na ka bynta trei kam jong ka building by-law bad ka don ka jingthmu ban pyniar pynskhem ia ka autonomy jong kane ka Council.
U la ong ruh ba ka don ka jingkyrkieh ban pyntrei kam noh ia ka ne namar ba kam don kano kano ka jingjia ha Umsning ha kaba la don ka jingtwa ka khyndew ka don ka jingthaw ia ki ingbasa khlem kyndon ha ki thain Sohra.
U la iathuh ruh ba u la dep ban thoh sha ka sorkar jylla ba  ia ki jaka ki ba hap hapoh ka Greater Shillong Planing Area bad ia ki jaka ki ba lait na ki 3 tylli ki normal area ba ngin pyntrei kam ia ka bor jong ka District Council.
U  bah Jambor War EM ba dei peit ia ki kam Elaka haba jubab ia ki jingkylli jong u bah Lamphrang Blah ha kaba ia dei bad ka Hima Nongspung haba jied ia u Syiem, la ong ba kumba ka paw na ki jingthoh ba naduh u snem 1961 kiba shah jeid Syiem hapoh kane ka Hima ki dei na ka jaid Syiemiong.
Ka kong Grace Mary Kharpuri EM, ba dei peit ia ki Iew ki hat, haba jubab ia ka jingkylli jong u bah Lamphrang Blah ka la ong ba ka KHADC ia mynta kam don kano kano ka jingthmu ban seng iew thymmai bad ka jingtyrwa kaba la wan dei na ka Hima Mylliem, halor ka jingkylli jong u bah Karnes Sohshang ka la ong ba ka KHADC ka kwah ban don ia ki iew ha baroh ki District, tangba  ka shong ha ka jingdon ka pisa.
Shillong: U Bah Prestone u ba long u Symbud myntri rangbah ka jylla u la ong ba lada ka don shisha kum katta ka jingshah nion bein jong ka jait bynriew Bangali ha Ichamati bad Bholaganj balei ba kim wan ban ujor sha ka sorkar jylla.
Haba ia kren bad ki lad pathai khubor na ka liang jong u bah Prestone, u la ong ba ka jingleit ujor jong ki 3 ngut ki briew sha u Lat ka jylla, ka lah ban don eiei sha lyndet pyrshah ia ka sorkar jylla, namar  ba ka sorkar MDA ka khein lang kumjuh ia ki briew ki ba dei na ka jylla bad ia ki bar jylla.
U la ong ruh ba lada kata ka jingkynnoh jong ki 3 ngut ki briew ka dei ka ba shisha balei ba kim la wan ban ujor sha ka sorkar jylla lane ujor sha ka District Administration lane leit ujor sha Civil sub division balei ki hap ban leit sha Lat ka jylla.
U la ong ruh ba wat ki jaitbynriew Bangali kiba la sah slem ha kane ka jylla ruh ki la pynmih ia ka jingpynshai ha ka ba kam shem la don kum katta ka jingshah leh bein ia ka ne ka jaitbynriew ha ka jylla na ka sorkar jylla ngi buh ia ka jingkyrpat ban ym theh petrol ha ka ne ka mat.
U bah Prestone u la kyntu ia ki paidbah ba kin ym pyn sa phriang ia ki khubor kiba bakla ki ba lah ban ktah ia shong suk shong sain ha ka jylla.
Shillong: U Executive Member jong KHADC u bah Martle N Mukhim ba dei peit ia ki tnad pynroi ha ba jubab ia ka jingkylli jong u bah Lamphrang Blah, nongialam ka liang pyrshah hapoh ka iing dorbar, u la iathuh ba ka naduh u snem 2017 ka KHADC kam shem la ioh shuh ia ki skhim katba kum ka Article 275.
U bah Martle Mukhim haba kren hapoh ka ing dorbar, u iathuh ba ka sorkar jylla man la u snem ka pan na ki District Council ban phah ia ki skhim sha ka sorkar jylla lyngba ka Articles 275, hynrei naduh u snem 2017 haduh mynta khlem ioh ei ei bad kane ka la shu pynbun kam kai ia ki District.
U la ong ruh ba ha u bnai Nailur mynta u snem na ka liang u EM uba dei peit ia ka ne ka tnad u la thoh da ka D.
O Letter sha u Commissioner bad Secretary jong ka sorkar jylla ha kaba ia dei bad ka ne ka bynta namar ia ka jingmang pisa dei ban leh da ka sorkar jylla.
U la ong ruh ba halor kane ka kam un sa ia kren bad u CEM ba kin wad ki lad ki lynti kumno ban pynioh ia ki skhim na ka sorkar pdeng, kumba ka long mynta ka sorkar jylla kam shem la mang pisa sha ka KHADC, na kane ka Article 275.
Shillong: Ki nongshong shnong jong ka Kynshi Bangla jong ka West Khasi Hills ki, la lap ia ka metiap kaba la pyut jong uwei u rangbah briew uba la jah rngai ha ka taiew ba ladep.
Kane ka metiap kadei jong u Bah Phlainingstar Syiemlieh 34 snem ka rta uba shong ba sah ha Kynshi Bangla.
U sordar jong kane ka shnong, u Bah Aibanrikupar Syiemlieh, u la iathuh ba ia kane ka metiap, la lap nadien jong kawei ka iing kaba ym don ba shong ba sah ha NH-44 E.
Katkum ka jingiathuh jong u Sordar, u la ong ba marjan bad kane ka jaka ka don ka iing jong u Bah Dijestarfield L Nonglait, 33 snem ka rta.
Haba ki pulit bad ki nongshnong ki la leit hiar sha kane ka ïing, la lap ba u Bah Dijestarfield u ladep ban phasi ialade.
La iathuh da ki katto katne ngut ki nongsakhi ba u Bah Phlainingstar bad u Bah Dijestar ki iadei shi paralok kiba iaieid bad kiba ju iajuh iajan lum shi ïing shi sem.
Ha kaba iadei bad kane ka jingjia ka la buh ka jingartien ia ki pulit bad ki suba ba kane ka lah ban dei ka murder-suicide case.
Ia kane ka jingjia la aiti noh sha ki pulit jong ka Mairang Police Station ba kin leh ia kaba donkam khnang ban pynthikna la kane ka dei ka kam leh hi lane don ba pyniap.
Shillong: U symbud myntri rangbah ka jylla u bah Prestone Tynsong, halor ka jingkynthoh jong u Lat barim ka jylla u Tathagatha Roy pyrshah ban wan rah ia ka jingiasngew pher jait bynriew u la ong ba ngam don eiei ban ong pyrshah ia ka jingkynthoh jong u, hynrei kane ka jingkynthoh jong u kam pynkyndit ia ngi namar ba u dei u briew u ba ju mlien ban kynthoh khlem pyrkhat.
U bah Prestone u la ong ba ia u Lat barim jong ka jylla baroh hi ki la iohi ba u dei u briew u ba kren kynthoh kat kaba u mon khlem kano kano ka jingkitkhlieh bad ngi la ju iohi ba ha ka por ba u la bat kum u Lat  jong ka Tripura ruh u  la kynthoh  kulmar  bad haba u la  bat kum Lat ka jylla Meghalaya ruh u dei u ba kynthoh kulamr bad wat haba u la leit phai sha la ka jylla ruh u dang bteng ka kynthoh kulmar.
U bah Prestone u la ong ruh ba  baroh ngi tip ba u  dei u jait briew u ba ju mlien ban kren kulmar katba u don ka mon  bad kumta u kwah  ban ong eiei halor kane ka bynta,hynrei kum ki nongshong shnong ki ba don ka jingkitkhlieh jong ka ri India ngi dei ban da pyrkhat bha shuwa ban kren ne kynthoh ia kano kano.
Shillong:U Symbud myntri rang bah ka jylla u bah Prestone Tynsong mynta ka sngi u la iathuh ba ha ka jingialang ka ba la long mynta ka sngi la shim ia ka rai ban pynkylla ia ki SOP na ka bynta ki briew ki ba  iarung ia mih man ka sngi ban leh ia ka kam khaii ne ban wan seng kam ha ka jylla.
Haba ia kren bad ki lad pathai khubor, u bah Prestone, u la iathuh ba ka sorkar jylla ka la rai ban pynkylla bad kham pynbha ia ki SOP ki ba la don  na ka bynta ki briew ki ba ju iarung ia mih  sha ka jylla man ka sngi na ka bynta ka kam khaii.
Kane ka long hadien ba na ka liang ki ne ki briew ki la pynpaw ia ka jingeh ha ka ba ia dei bad ka jingphah test bad ban siew  T 500 man ka sngi  shuwa ban rung ha ka jylla kum ba la bthah da ka sorkar jylla ba ki rung sha ka jylla kin hap ban test shuwa lyngba ka RAT haka dor T500.
U la ong ba mynta ka sngi ka Sorkar jylla ka la shim ia ka rai ba ki kino kino ki briew ki ba wan na ka bynta ki ban seng kam ne ban leh ia ka kam khaii ha ka ne ka jylla kin hap ban leh ia ka  test ka ban long shisien ha ka 10 sngi.
U la ong ruh ba halor ka dor kaba thymmai, na ka bynta ka jingtest ka sorkar jylla kan sa pynbeit biang ha ka jingialang ka ban sa long shen.
Tinsukia:Myn hynnin ka sngi, ki dkhot jong ka Bajrang Dal, ki la ia mih paidbah ha ka nongbah Tinsukia, ha kaba ki ia rah lem bad ki waitlam, ki wait bad ki tiar ba nep.
La iathuh ba ki don kumba 40-50 ngut kitei ki samla, kiba iaid paidbah da ki thuk thuk bad kiba rah da kitei ki tiar kiba nep.
Ki bor pulit, ki la ioh jingtip bad ki la kem noh ia katto katne ngut na kitei ki samla bad la sngewthuh ba kitei ki dei kiba shim bynta ha ka astra puja, ba la pyniaid da ka Bajrang Dal.
U dkhot ka Bajrang Dal, u iathuh ba la pynlong mynta ka sngi, ia ka jing lehniam ia ki tiar ia pom lane ka astra puja bad la ong ruh ba ym shym la shah pat ia ki samla, ba kin iaid paidbah da ki thuk thuk bad ban rah ia kitei ki tiar pyn mynsaw.
U nongialam jong ka seng ki samla BJP, ula kyntait ban weng ia ka ejahar pyrshah ia U President ka Khasi Students Union.
“Ngin nym weng satia ia ka ejahar, hadien ba U President ka KSU, un da pan map paidbah, namar ba u buh ia kiba kum kitei ki lama bad ki jingthoh kynroh" ong u heh jong ki samla BJP.
U Amitesh Chakravorty, nongialam ka seng BJYM, ula ujor ejahar pyrshah ia U Bah Lambokstar Marngar, nongialam ka seng KSU, na ka daw, ba katei ka seng, ka kynnoh ba ki Bengali, kiba don ha ka Jylla, ki dei ki nong Bangladesh.
Ka jing ia kawang ktieh, ka la jubor bha mynta ha ka elekshon ha Bihar bad U Tejashwi Yadav, u khun jong U Laloo Prasad Yadav, ula ther tyngeh ia U Nitish Kumar, da kaba ong ba ula pynbudnam bad kren niewbein ia ka kmie jongu lem bad ia ki kynthei ha Bihar.
U Nitish, ula ther ia ka iing U Laloo Yadav, da kaba u ong “Ka iing kaba don haduh phra, khyndai ngut ki khun bad kitei kim ju ieid satia ia la ki jong ki khun kynthei".
U Tejashwi Yadav, ula ther kylla ia U Nitish Kumar, ha kaba u ong, ba katei ka jingkren jong U Nitish, ka thew ba ula kren jah burom ia U Narendra Modi, myntri rangbah duh, namar ba wat U Modi, u don hynriew ngut ki khun.
Hynnin ka sngi  U Nitish Kumar, ula ther tyngeh ia U Lalu Prasad Yadav, nongialam ka RJD, da kaba u ong “Kine kim saia satia, ki don 8,9 ngut ki khun bad kim niewkor satia ia la ki jong ki khun kynthei bad hadien ba ki la ioh bun ngut ki khun kynthei, ki sa ioh ia u khun shynrang bad kane ka dei ka Bihar, kaba ki pynmih".
U Tejashwi Yadav, u ong shuh s huh ba ki ktien niewbein jong U Nitish Kumar, ia u, ki long pynban, ki jing kyrkhu ia u bad ia ka iing jongu.
Shillong:U Chairman ka Khasi Hills Autonomous District Council (KHADC) u Bah Pynïaid Sing Syiem ha ryngkat bad u Chief Executive Member (CEM) u Bah Titos Chyne, myn hynnin ka sngi, ki la plie paitbah ïa ka KHADC New Channel ka ban pynphriang jingtip ba kham janai sha ki paidbah ïa ka rukom trei kam jong ka District Council bad ka jingtrei kam ka Executive Committee.
Ia kane ka KHADC New Channel yn pyni paidbah lyngba ki Youtube bad kumjuh ruh ha ka sla Facebook jong ka KHADC New Channel bad kumjuh ruh ha Instagram lyngba ki social media khang ba ki paidbah na kyndong kynshrot mynta kin ïoh jingtip ba bniah ïa ki kam ba ka EC bad ka KHADC ki trei.
U Chairman ka KHADC u Bah Pynïaid Sing Syiem haba ai jingkren ha shwa ban plie paidbah ïa katei ka Channel u la ong, “Ka daw ba ngi ïaid sha khmat ban pynlong ia kane ka kam mynta ka sngi kumba phi ïohi kadei halor ka jingduna palat jong ka jingtip shaphang ka jingtrei ha Council bad kumjuh ruh ïa ka nongrim jong ka KHADC" ong u Bah Pyniaid.
Ka District Council ka dei ka stieh ban ïada ïa ka jaitbynriew hynrei haba don ka jingbakla barit hangne hangtai ha ka jingiaid lynti jong ka council ki don kiba khwan myntoi shimet kiba ym sngewtynnad ïa ka District Council ki pynpaw noh sha ki social media ba la dei ban pynduh noh ïa ka District Council bad ki don ki briew kiba khlem tip ia ka jingshisha ki ïa mynjur lang ia kata ban ong hooid lah dei ban pynduh hynrei lyngba kane ka Channel mynta kin ïoh ïa ka jingtip bad ka jingshai kaba janai, ong u Bah Pyniaid.
“Ngi don ïa kata ka jingkit khlieh ba da kiei ki lad ki lynti ban pynlong ba ki paidbah kin ïoh ïa ka jingtip ba bniah bad ngi lap ba dei satang ha kane ka juk jingstad mynta ba lyngba ki youtube channel bad kiwei kiwei ki prokram ba ka KHADC ka leh bad ki paidbah ki don hok ban ïoh jingtip" ong u Bah Pynïaid.
U Bah Pynïaid u la ong, Ha kawei ka liang ka EC ka bun bha ki kam bad ki mat ba ïa kaei ka committee kan ïoh ban trei nangne sha khmat bad mynta ki paidbah kin tip lut bad kumjuh ruh halor ki rai ba kongsan jong ka EC lyngba kane ka channel ka jingtip ki paidbah kin ïoh kan long kaba janai bha, u la ong.
Shuh shuh u la pynpaw ba ki MDC ka KHADC kiba trei ïa kino kino ki jait kam hapoh la ka Constituency bad ki don ki MDC kiba ym lah ban khot man ka por ïa ki nongthoh khubor hynrei da kaba ngi don ïa la ka jong tang da kaba phi shon dur ne ring dur ia ki kam ba phi trei bad kane ka kynhun kan sa thep ha ki youtube bad kiwei kiwei ki social media, ong u Bah Pyniaid.
Na ka liang jong u Chief Executive Member (CEM) u Bah Titos Chyne haba ai jingkren u la pynpaw ïa ka jingsngew kmen ba hapoh ka jingïalam jong u Bah Pynïaid kum u Chairman ka KHADC ngi la lah ban leh ïa kane ka channel lajong jong ka KHADC bad kane ka channel kan ïarap ym tang ïa ka KHADC hynrei ïa baroh ki MDC kiba kwah ban pynphriang ïa kano kano ka khubor.
“Lyngba jong kane ka channel ngi lah ban phah ïa ki prokram ba ki don hapoh ki constituency bad kane ka la kham suk ban pynphriang ïa ki khubor namar ka jingdon la jong ka channel" u la ong bad bynrap ruh “Kan dei ruh kawei ka lad ba ki paidbah kin kham tip shuh shuh shaphang jong ka KHADC bad kumjuh ruh ïa ki kam ba man ka sngi kiba kum ka KHADC ka trei" ong u Bah Titos.
Ha kane ka sngi la ia don lang ruh ki Executive Member (EM).
Ïa ka jingïalang ba lyngkot la pynïaid da u Bah B Sohtun uba dei u Secretary ka Legislative Wing ka KHADC.
Ha une u snem 2020, shisha baroh na ngi ngi ioh mad ia shibun ki jingeh bad ka wanrah ruh ia shibun ki jingkylla bad haduh baroh ki briew ki hap ban im ha ka jingim jong ka jingkylla, ka rukom im kaba thymmai ha ki shibun ki jingleh jong ngi la ka long ha ka iaid ka ieng, ka leit ka wan, ha ka kamai kajih , ha ka rukom shong skul bad la jan baroh hi ki jaitkam kiba kiba ngi ju im bad leh ha ki hynniew ne phra bnai mynshwa, ngi la hap ban im pher ha kiba bun ki rukom ha kine ki por ba mynta namar une u jingpang Covid-19.
Haduh mynta, ngi dang iai ap jingkyrmen ban ioh noh ia ki dawai ban iada bad sumar(vaccine) na une u jingpang Covid-19.
Ka pule-puthi hapoh ka jylla jong ngi bad ka ioh ka kot ruh ka la sdang ban iaid beit ha ki katto katne ki rukom hynrei shibun ki jingeh kiba ki kmie ki kpa bad ki khun ki khynnnah kiba shongskul ki mad ki long kiba dang eh shisha ban im bad ban beh iaka jingim kaba thymmai(New normal).
Kita ki long katto katne ki bynta kumne harum :-Ka jingduna ka ioh ka kot(economy): Ka jingduna ha ka ioh ka kot jong ka sorkar Meghalaya bad ka jingduna ruh ha ka jingia khaii pateng sshisha ka la wanrah shibun ki jingeh hapdeng ka sorkar bad ki kmie ki kpa.
Ka sorkar hapdeng ka jingialeh bad une u jingpang Covid-19 ka la hap ban pynlut shibun ka pisa bad ruh ka jingpynlut ha ki jingdonkam ka la pynlong ba kam lah ban ai jingiarap ia ki longing kiba don ia ki khun ba leit skul bad ha kawei ka bynta ka long ka jingduna palat ka jingiohnong bad ka jingbymiaid bha ka kamai kajih ka la pynlong ia ki kmie ki kpa ban pyrkhat arsien shwa ban phah skul ia ki khun ha kine ki por ba mynta namar bunsien ka jingkamai jong ki ka shu ia biang tang ban pyndap iaka ing ka sem.
Ki jingdonkam ia ki tiar technology: Ha une u bnai October, 2020 ngi la iohi iaka jingkhohreh ki skul hapdeng ki nonghikai bad ki khynnah ban sdang noh ia ki online klas lyngba ki tiar technology kiba mynta kum ki smartphone, laptop, wifi bad katto katne kiwei de.
Kane shisha ka long kawei na ki daw kaba pynlong ia kito ki longing kiba duna ka ioh ka kot ban shem jingeh namar ban hap ban pynthied ia kita ki tiar jingdonkam kiba iadei bad ka shong skul hapdeng ki ne ki por namar kine ki tiar shisha ki long kiba rem dor bha bad bun mynta lei namar ka jingkiew ka GST ka dor jong ki kam duna ia ka shiphew hajar tyngka.
Ka jingdonkam ban leit khrehkot(Tution): Kane ruh lehse ka lah ban dei ka daw kaba pynlong ia ki kmie ki kpa ban pyrkhat arsien ia ki khun hapdeng kine ki por ban phah bteng ne em iaka jingpule jong ki.
Kumba ngi iohi ki klas 9 shaneng ki la sdang bha kine ki online klas hynrei ka jingeh ka long ka jingbymsngewthuh ne shai bha bad kumta ka mih ka jingdonkam ban leit tution khamtam lei ia ki khynnah skul kiba shong klas 10 bad 12.
Hangne lada ki kmie ki kpa kim lah ban phah tution don kiba pynpep skul noh ruh namar ki sngew bym myntoi ban phah skul ban pynlut kai ia ka por bad ka psia namar ioh ba ki khun kim pass bha lane ioh ki fail ha ki exam.
Ka jingduna ka network ha ki jaka nongkyndong: Kane ruh ka long na kawei na ki daw ba ka pynlong ia katto katne ki kmie ki kpa kiba kyrshan tyngeh ban phah skul ia ki khun jong ki kiba sah ha ki shnong kyndong ban shem jingeh ban kyrshan ia ki namar ka jingbymioh shong skul tista jong ki khun jong ki.
Ka jingmih ki jingkhnium na ki ba bun ki kmie ki kpa ka long ba teng teng kito ki tiar ba la pynthied ban shong skul kum ki smartphone, ki laptop, ki wifi ki shu long lenohei namar ka jingduna lane bym don network ha shnong jong ki bad kane ka pynsahdien ia ki khynnah skul nongkyndong bad ka pyni ruh iaka dak ka jingsmgewkhia bad wanrah ruh ia ka mynsiem ka jingartatien ia ki kmie ki kpa jong ki ba kin iai kyrshan ne em ia ki khun jong ki.
Ka jingduna ki lad iohkam ioh jam(unemployment): Ha u bnai april, 2020 ka jylla Meghalaya katkum ka survey ba la leh da ka Center for Monitoring Indian Economy(CMIE) ka jingduna ka lad iohkam ka la kot sha ka 10.
0%.
Bad kane ruh kadei kawei na ki daw ka jingduh jingkyrmen khamtam ha kine ki por ba mynta bun ngi iohi iaka jingduna ka ioh ka kot bad ka jingduna ki kam ki jam (job opportunity) ka la pynlong ia kiba bun ki briew ban pyrkhat ba ka jingphah skul lane klas jong ki ia ki khun ka shu long lehnohei bad ka long tang ka jingpynlut ia ka por bad ka ia kamai jong ki.
Kine ki long ki jingeh kiba bun ngi iohi bad shem ha kaba iadei bad ka pule-puthi namar ka jingduna ka ioh ka kot ha kine ki por kiba ngi dang hap ban ialeh bad une u jingpang Covid-19.
Namar ka shem jingeh shibun ia ka sorkar ban pynbiang ia kine ki jingdonkam namar ka jingduna palat ka pisa jong ka sorkar.
Hooid, kumba ju ong ka long kaba suk ban kdew kti iaka jingduna(criticize) hynrei kaba eh ban pyni lane ban ai ki ktien lane kam ban iatei(suggestion).
Hynrei kane ka long ka jingpynsngew ia ki jingeh kiba bun na ngi ngi ioh mad bad nga ngeit skhem ba lada ngi don ka jingmut ban trei, ngi lah beit ban pynurlong.
Te ka pule-puthi kadei kawei na ki atiar kiba donkam ban pynkilan iaka jingim ki briew namar dei ma ka kaba ai bor ban ieng ha la ki jong ki kjat ha kane ka juk ba mynta.
Namarkata, ka sorkar kadei ban pyrkhat bha ban thawlad kumno ba ngi lah ban ai iaka jingstad ia baroh kumjuh naduh sor shaduh ki shnong kyndong, khlem da niew shillliang iano iano ruh la riewspah ne duk.
Ngi kyrmen ba une u jingpang un sa lah ban pynkoit bad tang shipor ngin sa ieh noh ruh ia u shadien hynrei kum ia mynta ngi ki nongshong shnong bad kumjuh ka sorkar ngin ia trei ryngkat ban wanrah iaka jingiohnong kaba bha markylliang.
“ Ka jingnang jingstad ka dei ka atiar kaba khlain bha jong u briew lyngba jong ka ngi lah ban pynkylla iiaka pyrthei".
–Nelson Mandela.
Nongpoh: Wat hapdeng jong kane ka juk kyrduh kam, ha kaba bun na ki Khun samla Khasi ha kiba bun ki bynta ka jylla, ki la shu im da kaba shong khlem kam khlem jan, hynrei kaei ka nuksa kaba la pyni da arngut ki shipara na ka shnong Umsawnongbri ha Ri Bhoi, ka long ba ki la ai mynsiem bad pyni ia ka nuksa kaba bha sha kiba bun ki khun samla khlem kam, ha kaba ki la mih shakhmat ban seng kam hi dalade, da kaba buh ia ka Fast Food kaba la tip kum ka ‘Pam’s Hut Fast Food’ kaba don ha Iewmawlong, Nongpoh ha Ri Bhoi District.
Kitei ki arngut ki shipara, ki kynthup ia u samla Rasongbor Pam shong, 24 snem ka rta, uba la pyndep BA na Synod College, Shillong bad u samla Babutnamhiam Pamshong, 21 snem, ha kaba ki la ong ba ka nongrim kaba la pynlong ia ki ba kin shim ia katei ka sienjam ban ieng hala ki jong ki kjat, ka dei hadien ba ki la iohi ba kane ka juk mynta la jynjar shisha ban shanniah tang ha ki kam sorkar bad namarkata ka long kaba donkam eh ia ki ba kin ieng hala ki jong ki kjat bad kata ka long ban seng ia katei ka dukan Fast Food.
Haba plié ia katei ka Fast Food, la plié da u Samla Mission Tron, ha ryngkat ka jingdon u Bah Akbar Kharkongnor, Rangbah Shnong ka Iewmawlong lem bad ki kmie ki kpa jong kitei ki ar ngut shipara.
Haba iadei bad katei ka sienjam kaba la shim da kitei ki arngut shipara, u Samla Mission Tron, u la pynpaw ka jingkmen kaba khraw ban iohi ba kitei ki arngut shipara, ki la mih pyrthei ban seng kam seng jam da kaba ki la sdang ban ieng ha la ki jong ki kjat, namar ha kum kane ka pyrthei kyrduh kam kyrduh jam kine ki samla ki long ka nuska na ka bynta kiwei ki khun samla ka jylla.
Nongpoh:Ki nongialam ka HNYF, Northern Region, ki la dawa na ka sorkar jylla ba ka dei ban kem ia u Tathagata Roy, Lat barim ka jylla, nangta ia kiwei pat ki nongialam ki Khar Bengali na Kolkata, kiba kynthup ia u Chandan Chatterjee bad u Vicky Dey, halor ka nongrim ba ki dei ki nongpynshit bad kiba thmu ban wanrah ia ka jingiaumsnam lyngba ka jingsngewiapher jaidbynriew hapdeng ki Bangali bad ki Khasi hapoh ka jylla.
Kitei ki nongialam ia HNYF, kiba kynthup ia u Bah Marcus Marten, President ka HNYF, NR, nangta u Bah Donroy Kshiar lem bad kiwei, ki la ong ba kitei ki briew la dei ban kem mardor bad ba ki dei ban shah pynshitom katkum ki kyndon Ain halor ki kam pynshit kaba ki la leh bad nalor kata kitei ki nongialam ka HNYF ha Ri Bhoi, ki la ong ruh ba ka dei ia ka sorkar jylla ba kan kem ia ki, namar ki la kren bein pyrshah ia ka jaidbynriew Khasi bad katno tam ba ki la kren pyrshah ia u nongialam ba rangbah ka Khasi Students Union.
Utei u nongialam ka HNYF ha Ri Bhoi, u la ong ba ka seng kam lah ban pdiang ba ki briew kiba na shabar ka jylla ba kin wan tuklar sha ka jylla bad katno tam lei hadien ba la lap ba kitei ki briew nabar, ki thmu ban wanrah ia ka jingsngewpher jaidbynriew hadpeng ba ka jylla ka dang don hapdeng ka shongsuk shongsain, kiba la shim kabu na ka jingjia ha Itchamati.
U Bah Marcus Marten, u la ong ruh ba ka seng ka pynrem jur ia u Nongialam ka BJP na Silchar, kiba la nud ban ejehar pyrshah ia u Nongialam ba rangbah ka KSU, uba ki briew hapoh ka jylla hi baroh kawei ki burom ia u, namar u dei u nongialam ka seng kaba khlain tam bad kaba ju iakhun pyrshah haba don kino kino ki jingshah banbein ka jaidbynriew.
Namarkata, na ka liang ka seng, ka dawa jur na ka sorkar jylla ba ka dei ban kem mardor ia u Lat barim ka jylla lem bad kiwei, namar ka jingdon bynta ha ka ban kynshoit sngewiapher jaidbynriew.
Nalorkata ka HNYF ka kyntu ruh ia ki jaid byrniew Bengali kiba don ha Meghalaya ba kin iashimbynta ha ka ban pynrem ia kitei ki briew kiba thmu wanrah sngewiapher jaidbynriew bad kiba la pynshang ban wanrah jingiaumsnam hapoh ka jylla.
Shillong: U Subash Roy, Chairman Dharambasti, U Bikash Dutta, Secretary Dharambasti, U Naresh Chandra Singha, Secretary Bholaganj, U Phoni Dutta, Secretary Alubari, U Adhir Das, Chairman Chaklabosti, ki la phah jingthoh mynta ka miet, ha kaba ki iathuh ba ki la shah khot hajir ha U Syiem Sohra, ha ka 24tarik Risaw 2020 bad la iathuh ba ka jingialang, ka sdang naduh ka por 2 baje nohsngi bad ka kut haduh ka por 5 baje janmiet.
Ha katei ka jingialang, la iakren halor ka jingeh jong ki briew kiba don ha kitei ki shnong haneng bad ki kynnoh ba U Syiem Sohra, u kynnoh ba kitei ki don bynta ban ia kynduh bad ki briew kiba nabar bad ban pynbudnam ia ki trai shnong ha ka jylla bad ia ka jylla hi baroh kawei.
La ong ba U Syiem, ula buh ia ki jing kylli, kiba kren niewbein bad ba la pynbor ruh ba kin kren ia ki mat kiba long pyrshah ia ki bar Jylla.
La iathuh ba U Syiem, ula khot hajir ia kitei ki bar jylla, ha ka jingdon ki 25 ngut ki briew ha katei ka sngi.
Kitei ki la kynnoh ruh ba la ring dur video, khlem da ioh ia ka jing mynjur jongki bad nangta ki don ki video kiba la shu shna bad kiba pyni beit ba kitei ki bar jylla, ki dei ki nongleh beain suda.
La iathuh ba la buh jingkylli ruh halor ka jingleit jong ki lai ngut ban ia kynduh ia u Lat ka Jylla.
Kitei ki bar jylla, ki iathuh ba ki la pynsngew, halor ka jingshah khanglad jongki ban trei ban ktah, ban khaii pateng bad ba kim ioh ia ki laisen khaii, namar ba U Syiem Sohra, um shym la ai jing mynjur satia.
La kynnoh shuh shuh ba kitei ki bar jylla, ki la shah pyndik ha kiba bun bun rukom bad ki ong ruh ba ki la ngiah ia ki jingleh jong u Syiem Sohra, U President, Secretary jong ka  New Majai Local Exporters Forum bad kumta ki iathuh ba ki la phah ma ki ia kitei ki 3ngut ban ia kynduh ia U Lat, ha kaba kiba soi kyrteng, ki don haduh 4 bad 5 hajar ngut bad iathuh shaphang ki jingeh ba ki ia kynduh.
Kitei ki bar jylla, ki pyrshah ia katei ka jingleh jong U Syiem bad ki shim, ba kitei ki video, ki dei kiba pyn jah burom ia ki bar jylla jong ka thain  Bholaganj-Icchamati.
Naduh nyngkong ki sngi U syiem ka hima sohra, bad khamtam kl myntri  kiba dei peit iaki bynta jong ka majai hi baroh kawei  kila shu ialap miet ha kaban ialum pisa bad ai jaka puta ia ki khar poiei khlem bniah khlem tip khlem sngewthuh kat haduh bala mih  kyrteng iaki shnong da ka kyrteng dkhar, mynta ki lah skhem nongrim da khot hajir tang ym shym iahap ki leit pynsngew haki bor bahalor bad kane kan iatyngkhuh bad ki bor u syiem bad kane ka long kaba ma Namar ioh hap dem baioh hapnguh te sngewsynei tangba yn leh shuh kumno Namar ki sbai Rupa.
P.
B.
S“Phi lah wan slem?" kylli u kpa bad u khublei.
“Lah bit hi" u jubab.
“Khublei" la wan ai khublei sa ka kmie.
Ki la ia shongkai katto katne por bad ka Ban ka la pynkhreh ja step ia u.
Katba ka Ban ka dang pynkhreh ka kmie bad u kpa ki nang iashongkai hangta bad la mih shibun ka jingiakylli pyrthew kumba ju dei ka rukom.
Ka jingiakren ka kham thew eh ia ka longiing longsem jong u da ka jingkylli kum ka kur aiu, katno ngut shi para, ki jingtrei bad kumta ter ter.
Ka kmie bad u kpa ka Ban ki la ihun jrut ia u briew watla kim da tip than hynrei tang shu peit ia u briew ka batai shibun.
“Ale bam noh nga la khad" la wan khot ka Miss Banrilang.
“To ia" u ong bad u bud nadien ka Ban.
Ki jingiakren ki la dep bad ka por ruh ka lah iaid lah jaid dap 2 baje janmiet.
U la leit noh bad la leit on da ka Ban.
Katba u dang niah ia ka kali hynrei ki jingmut jingpyrkhat jong u ki her sha ka jingiakren iashongkai bad u kpa bad ka kmie ka samla kaba u da i hun.
U la poi iing kumba 4 baje tam namar ba don ka blok kali.
Shwa ban thiah mynmiet, u Ferdinan u la iashongkai bad la ka kmie bad pynpaw lut ia kiei kiei baroh.
Ka kmie ruh ka sngewtynnad ba u iakynduh kum kata ka briew.
Ka ai jingmut ia u ba haba iakynduh para ba iajan jinglong ym donkam ban da tynjuh slem nang pynkhreh noh shaid-shaid lada kwah iathoh.
Kane ka jingong ka kmie ka la ai mynsiem ia u bad u sngewthuh ba ka kmie kam kwah ba un shong samla sah kumne.
Ka por ka iaid shaid shaid.
Baroh arliang kur arliang mamla ki la ia beit bad ym donkam kano kano ka jingwit jingwa.
Kine ki samla baroh arngut ki pynpaw ba ki kwah ban poi burom.
Kumta kiei kiei la pyndep katkum ka rukom kaba dei ia ka jingkyntierw kurim.
La pynbeit ba ka jingiathoh kan long ha u bnai January ha ka taiew kaba ar.
Kine ki ar longiing ki la pynkhreh shaid shaid ia ka kam hadien ba la dep iateh ktien.
U shynrang u khot ia kiba dei ban khot bad kumjuh ruh ka kynthei.
Kumba ju long hi, ka liang ka kynthei ka ju pynheh ia ka jingkhawai khamtam kito kiba don ba em.
“Phi i em Thei, ka mobai ka don la ka bynta bad lyngba jong ka ka wanrah ei ei.
Kham bunsien la ju kren lyngba jong ka, ka mar met lei lei tyngkhat eh" ong u Rangsan katba u dang pushara shun ia ka kamra.
“To wat nang than phi.
