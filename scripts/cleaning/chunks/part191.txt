U Bah K.
Nongkynrih uwei na ki nongshong shnong uba la sakhi ïa kane ka jingjia u la pynrem jur ïa u Bah Mahendro Rapsang bad ïa ki nongbud jong u bad dawa ruh ïa ki bor Pulit ba kin leh ïa kaba donkam katkum ki kyndon jong ka aiñ.
Nongpoh, Rymphang 16 : Ka Party NPP mynta ka sngi ka la pynlong ïaka jingïalang paidbah ban pan jingkyrshan sa shisien naki paidbah jong ka Jirang constituency ban kyrshan ïa u bah Sosthenes Sohtun ban pynjop biang ïa u kum u MLA ha kane ka election.
ïa kane ka jingïalang paidbah la pynlong ha Western Ribhoi ha ka shnong Patharkhmah ha kaba la sakhi da ki hajar ki paidbah ki la wan ban sakhi iakane ka jingïalang.
Hakane ka jingïalang paidbah jong ka NPP la wan ban sakhi lang da u National vice president ka NPP U Bah Prestone Tynsong, u ma Sniawbhalang Dhar, u Bah Victor Ranee MDC ka Jirang ha ryngkat ka jingïadon lang ki nongtrei ba radbah jong ka Jirang constituency, ha ryngkat ka jingïadon lang bad ki paidbah ki ba la wan ban ai ïaka jing kyrshan ïa u Bah Sosthenos Sohtun.
Naka liang u symbud Myntri Rangbah ka Jylla u bah Prestone Tynsong u la ai ka jingïaroh ïa u bah Sosthenes Sohtun u ba long u nongïalam ba dang shen hynrei u la lah ban wanrah ïaki kam pynroi ki ba da ki spah klur ha ka Jirang constituency kaba kiwei ki nongmih khmat ki ba la leit kim lah ban wanrah haki ne ki phew snem ki ba la dep hynrei kumba ïohi mynta ha Jirang constituency kala ïoh lut ïakaei kaba donkam kynthup ha ka liang jong ka Surok, pule puthi, ka rukom pynbiang ïaki um bam umdih ha man la ki shnong naka liang u symbud Myntri Rangbah u la ong ruh ba ka NPP kadei ka wei ka ba kwah ban wanrah ïaka jing kylla ha ka Jylla hynrei kidon beit ki ba kynthoh.
Shillong, Rymphang 16 : Hynnin ka sngi, u National General Secretary ka TMC, u Abhishek Banerjee u la leit iuhkjat sha Tura bad u la don bynta ha ka rally ïaid kjat.
Ha kane ka jingïalang, u la ai jingkren sha ki paidbah.
Ha ka jingkren ka jong u, u la ong “ haba phi ñion ïa u budam kaba don ia ka shap jong ka Trinamool Congress phi vote ïa ka Mamata Banerjee", da kaba kdew ba ka vote ka poi beit sha ka Mamata Banerjee.
Kane ka long ka jingkylla ha ka jingong jong ka TMC shibnai mynshuwa ba ki Garo kin synshar ïa ka Garo Hills bad ki Khasi kin synshar ia ka Khasi Hills.
U Abhishek Banerjee u la ong ruh, “ ka Meghalaya ka donkam ïa u nongïalam uba shisha uba lah ban ïaleh na ka bynta ki paidbah ban ïa kaba shah synshar kylla ha kiba shong ïing lieh ïing saw ha Delhi bad ha Guwahati".
“Haba ïakren halor kane, u Bajop Pyngrope, uba dei u nongaiktien ka NPP u la ong ba ki jingkren jong ki nongïalam ka AITC kam pynsngew phylla shuh ïa u.
Hooid, ka AITC kadei ka party Bengali, bad baroh ki la ïohi aiu ka la jia ha kiwei pat ki jylla kum ha Tripura namar hadien ka election, ki la ïehnoh ïa kane ka party.
“Kine kiba rung sha ka AITC kin sa iehnoh hadien ka election bad ki paidbah ka jylla ki tip bha ïa kata.
Ban thep vote na ka bynta ka Mamata Banerjee kam dei ka kamram jong ki paidbah ka jya Meghalaya.
Ha kawei na ka video kaba la saphriang kylleng ha ki social media ki paidbah ki ïohi ba ka Mamata Banerjee kam don jingtip satia wat ïa ki kyrteng jong ki jait ki kynja kiba don ha ka jylla bad ka jingpan vote jong ki kam don nongrim.
U Abhishek Banerjee u la pynkynmaw ba ka NPP ka ju kren ïa ka TMC ha manla ki jingkren, bad kane ka pyni ba katno ka TMC ka la ïaid lynti ha kine ki arsnem.
Haba kylli halor kane, u Bajop Pyngrope u la jubab, ba kane ka long ka nuksa ïa ka jingkiew jong ka NPP, bad bun ki party ki sngewtynnad lada pynpaw ïa ka kyrteng jong ka party ka jong ki ha Assembly.
U la ong ba ka election ka dei ka jingïaleh hapdeng ki ar lane bun tylli ki party.
Ha kane ka jingïaleh, ngi dei ban pynsngewthuh sha ki paidbah ïa ka jingma jong ka AITC namar kane ka party kam don hi ruh ha ka jylla jong ngi naduh mynshuwa.
Ka jingleh ka jong ki ban pynpait pynpa ïa ka West Bengal ladei ban wanrah ha ka mat ïakren.
U la ong ruh ba ka jingthep vote ïa ka Mamata Banerjee kam long katkum ka jingkwah ki paidbah ka Meghalaya.
Ka AITC ka lah ban tan ïa ki briew da kaba kular ban pynpoi pisa, ban aikam bym lah ban long bad ki pan kylliang da ka vote na ka bynta ka Mamata Banerjee, ym don uwei ruh ban vote ïa ka AITC.
Phim tip ba wat ka Mamata Banerjee ïalade ka dang shah pynrem ha West Bengal bad ka hap ban ap haduh ka bye -election ban shah jied? Lada ki paidbah ka West Bengal bad ha ka constituency jong ki kim vote ïa ka, tang mano ban vote ïa ka ha Meghalaya, Tripura bad ha kiwei pat ki jylla.
Kynshi, Rymphang 16: U President jong ka HYC Seng Kmie, u Bah Robertjune Kharjahrin, u la ong ba lada ki paidbah nongthep vote ki shim pisa ha ka por elekshon kaba mut ki bamsap, ka jylla kan ïoh ruh da ki nongmihkhmat kiba bamsap.
Nangta lada ki paidbah ki buaid shongshit ha por elekshon, ka jylla kan ïoh da ki nongmihkhmat kiba buaid bad ki nongthep vote kiba khuid kin pynmih ruh ïa ki nongmihkhmat kiba khuid.
U Bah Robert u la kren ïa kane ha ka jingïalang Ka Rai Ehdaw Campaign jong ka Seng kaba la long ha ïew Kynshi, Kynshi Mawria mynta ka sngi.
Kane ka Campaign jong ka HYC kadei kaba la pynmih ruh da ki kot lyngkdop bad ki jingïalang ha kylleng kylleng ka Ri Khasi Jaiñtia naduh kine ki sngi kiba ladep.
U Bah Robert u la ong ruh ba ka jingdon ki katto katne ki nongthep vote kiba buaid, ka pynlong ïa ka Assembly ka ban rai ban pynmih bun ki wine store ne ki jaka die kyiad ban pynsuk ïa uba dih.
U la ong ba kadei ka jingshisha ba ka sorkar ka ïaleh ban pynmih bun ki Counselling Centre bad kadei ka juh ka sorkar kaba pynmih ruh bun tylli ki wine store.
“I thamula teng teng ïa ki Polisi treikam jong ka sorkar", u la ong.
Kumta u la kyntu ïa ki paidbah nongthep vote ba kin shimkhia bad pyrkhat bha haba jied ïa ki nongmihkhmat namar kadei ka kam kaba kyntang.
U la pynkynmaw ba ka Ktien U Blei ka hikai ïa lai tylli kiei kiei ha kaba ïadei bad ka jingjied ïa ki nongsynshar bad ki nongthawaiñ.
Kawei na kine ka long ba dei ban jied ïa ki nongsynshar kiba tieng burom ïa U Blei, kaba ar ka long jied ïa u briew ne ka briew kaba lah ban shaniah bad kaba lai ka long ban jied ïa u briew u ban nym shah ban pyngngop ha ki kam bamsap bampong.
“Lada ngi kum ki paidbah ngi la lah ban pynshongnongrim ha kine ki lai tylli ki jinghikai haba jied ïa ki nongmihkhmat ka ri bad ka jaidbynriew kan sa long kaba phyrnai", la ong u Nongïalam ba rangbah ka HYC.
U la ong ruh ba kam synshar khadar kam dei kaba suk, donkam ban ïoh ïa ka jingsynshar kaba khynja Blei bad kam mynroi kata ka jingpass ïa ki Master Degree ne ïa ki degree kiba pher bapher, namar ba ha ka synshar khadar donkam ban tip lut ïa ki jait sobjek.
Dei namar kane ka daw donkam ïa ka jingstad ba kynja Blei.
U Bah Robert u la ther tyngeh ruh ïa ka sorkar MDA hapoh ka jingïalam ka NPP kaba la lilam noh ïa ka khyndew ka shyiap haduh kumba 18 Sq Kilometer sha Assam lyngba ka MoU jingïapynbeit pud bad kine ki jaka baroh kidei na Khasi Jaiñtia ym dei na thaiñ Garo Hills.
“Ngi donkam ban ïoh noh da u Myntri Rangbah na ka jaidbynriew la jong namar un khamtip khambha ïa ka jinglong ki jaka ki puta kiba hap ha Khasi Jaiñtia bad khamtam kiba don ha khappud bad ka Assam.
Ha kaba ïadei bad ka jingpynrung ïa ka ktien Khasi ha ka Khyrnit kaba phra jong ka riti synshar ka ri India, u Bah Robert u la ong ba wat lada ka Assembly ka la mynjur ïa ka Resolution, hynrei imat ka jingbuh lang ïa ka Ktien Garo kaba lehse ka dang duna ha kiba bun ki liang ka la pynsuki lang ïa ka ktien Khasi ban rung ha ka khyrnit kaba phra.
U la ong ruh ba ha kane ka elekshon 2023 yn ithuh kino ki Constituency kiba kyrshan CAA bad kino kiba pyrshah ïa ka CAA, tangba kawei kaba shai ka long ba ka MP jong ka NPP na Tura ka la kyrshan ïa ka CAA ha Parliament.
U la ther ruh ïa ka jingbamsap kaba don ha ka Saubhagya Scheme ne ka jingai ding elektrik ïa ki ïing baduk sha nongkyndong.
Ka jingwanrah ïa ka aiñ khalai, kaba wat hapdeng ka jingpyrshah ki kynhun niam, ki Sengbhalang, ka sorkar ka la shu pynsangeh tang lyngba ka Ordinance kaba hynriew bnai bad lada ym lah ban wanrah ïa kane ka dorbar ka ban long ha u bnai Lber mynta hi ka snem, kane ka aiñ kan imbiang bad ki lai tylli ki laisen kaba la ai ban khalai casino kin im biang.
Ha kane ka jingïalang ba la pynïaid da u Sordar ka Shnong Kynshi Mawria, u Bah P.
Sohkhlet, la ïoh ruh ïa ka jingkren na u Bah Lumlang Kharsyiemlieh, uba long u President jong ka HYC West Khasi Hills District.
Tura, Rymphang, 16: U Myntri ka tnat Kam Pohing u Amit Shah ha ka sngi Palei u la kynthah tyngeh ïa ka National Peoples Party (NPP) ba la ïalam da u Conrad K.
Sangma kaba iehbeiñ ïa ka Jylla Meghalaya khlem ki kam pynroi.
U Shah u la ai jingkren ha ka jingïalang jong ka BJP kaba la long ha North kum shi bynta ka jingïalap elekshon na ka bynta ka elekshon sha ka Iingdorbar Thawaiñ ka Jylla ka ban sa long shen.
U Shah u la ñiew tang ïa ki kam pyntoi bapher bapher ba la leh da ka Sorkar Pdeng hapoh ka jingïalam jong u Myntri Rangbahduh ka ri u Narendra Modi na ka bynta ka thaiñ Shatei Lammihngi.
Haba kyrpad ïa ki paidbah ban pynjop ïa ka BJP, u Shah u la ong, “nga wan hangne ban kyrpad ïa ki paidbah ba kin ai vote ïa ki kyrtong jong ngi bad ban pynrung ïa ki ha ka kynhun jong u Modi.
Nga kular ïa phi, pynlong ïa ka BJP ka party kaba khlaiñ, bad ngin sa pynkut ïa ki jyrsieh bamsap ha Meghalaya.
Ym lah ban lah ban khanglad ïa ki kam pynroi lada ka sorkar arjin ka wan ha bor.
"“Ka long kaba sngewsih ba baroh ki skhim ba la pyntreikam da ka Sorkar Pdeng kim shym la poi sha Meghalaya," la kynnoh u Shah.
Hynrei, ka BJP ka la ïaid la ka jong ka jylla na ka jingïatreilang ban ïakhun marwei ha baroh 60 tylli ki Constituency," la bynrap u Shah.
Haba kren halor ka jingjyrsieh ka bamsap ha Meghalaya, u Amit Shah u la ong, “ym pat don hangno hango ha ka ri India ba phin ïohi ïa ki jyrsieh bamsap kaba la paw pylleiñ ha Meghalaya.
Ka long kaba sngewsih ban ong ba ka Meghalaya ka dei kaba don ha ka kyrdan banyngkong eh ha ka kam bamsap ha ka ri baroh kawei, kaba pynpaw ïa ka jinghiar arsut jong seng riewlum kaba bat ïa u lakam synshar mynta ha ka jylla.
"Ha ka sngi Balang, ka BJP ka la pyllait paidbah ïa ka Manifesto na ka bynta ka jylla Meghalaya shwa ka elekshon da ka jingkular ban ïakhun tyngeh ban weng ïa ka jingeh jong ki paidbah kiba sah ha khappud ka Assam bad Meghalaya lygba ki jingïakren, ban pyntreikam ïa ka 7th pay commission ha Meghalaya, ban kyntiew arshah ïa ka jingsiew baibam sha kiba la tymmen, ban wanrah ïa ka skhim kaba ïarap kyrpang ïa ki samla bad ban thaw ïa ka State Task Force khnang ban tehlakam ïa ki kam tih marpohkhyndew be-aiñ bad ban kyntiew ïa ka scientific mining ha Meghalaya.
Shillong, Rymphang 17 : Ka lympung ïalehkai kriket ba la pynïaid da ka East Khasi Hills Cricket Association (EKHCA) ka dang ïaid shaphrang haduh ka sngi Thohdieng ha kaba la ïoh ban pynïalehkai saw tylli ki team.
Ka Nongdawah CC ka la khur jingjop da kaba pynliem da 44 ron ïa ka Laitjem CC bad ka Sohra Combine CC ka la pynliem da 5 wicket pyrshah ïa ka Cricket Smit.
Ha ka jingïalehkai ba nyngkong, ka Nong-dawah CC ka la kam ban tied nyngkong hadien ba ka la jop ïa ka jingkynting pisa bad buh ïa ka thong da 105 ron khyllem noh 10 wicket ha ki 18.
4 over.
U Bhaboklang Nongpluh u kamai 26 ron na ki 23 bol bad u Mebanshan Kharsati u ïoh 2 wicket ai kamai 17 ron ha ki 4 over na ka bynta ka Laitjem CC.
Haba poi ha ka pali tied, ka Laitjem CC kam lah ban tied ïa ki bol ba kawang da ki rangïalehkai ka Nongdawah ha kaba ka la khyllem noh 10 wicket ha ki 16.
5 over bad kamai tang 61 ron.
Tang u Marken B Kharkongor u ïoh ban kamai 22 ron na ki 21 bol bad u Nangshai Nongpluh u ïoh khur haduh 5 wicket marwei ai kamai 18 ron ha ki 3.
5 over bad ïoh ruh ïa ka khusnam Player of The Match.
Ha ka jingïalehkai kaba ar, ka Cricket Smit kaba la jop ïa ka jingkynting pisa ka la kam trai ban tied nyngkong bad kamai 127 duh noh 6 wicket ha baroh ki 20 over bad u Shankupar Kharbyngar u kamai 45 ron na ki 35 bol katba u Shanborlang Kharshiing u ïoh 2 wicket ai kamai 10 ron ha ki 4 over na ka bynta ka Sohra Combine.
Ka Sohra Combine haba beh ïa katei ka thong ka la lah ban pyndep tang ha ki 15.
5 over bad duh noh 5 wicket ha kaba u Mangkara Diengdoh marwei u khyrwit ïa ka shiteng spah ron (64) na ki 31 bol uba la jop ruh ïa ka khusnam Player of the Match katba u Raymond Thabah u ïoh 2 wicket ai kamai 25 ron ha ki 3.
5 over.
Shillong, Rymphang 17 : Ka tnad badei khmih ïa ki kam ïalehkai ka Directorate of Sports Aand Youth Affairs ha ka sngi Thohdieng ka la pynkup burom ïa ki nongïalehkai phutbol bad ïa u samla Pynshngaiñ Kurbah kiba la khur takma na ka Khelo India Youth Games kaba dei jong ka samoi 2020-21 bad 21-22.
Ïa kine ki nongïalehkai la pynkup burom da u Bah DP Wahlang IAS, uba dei u Chief Secretary jong ka jylla kum u kongsan ha State Convention Centre, Shillong ha ka jingïadonlang ki ophisar ka tnad pynïaid ïalehkai, ki nongkitkam ka Meghalaya State Olympic Association (MSOA), nongkitkam jong ki synjuk pynïaid ïalehkai kiba pher bapher bad kiwei kiwei kiba la shah khot sngewbha.
Ki nongïalehkai kiba la shah pynkup burom ki kynthup ka kynhun ïalehkai phutbol jong ki shynrang kiba la wanrah ïa ka takma Rnong na ka lympung ïalehkai Khelo India Youth Games 2021-22 kaba long ha Panchkula, Haryana naduh ka 4 tarik haduh ka 13 tarik Jylliew 2022, nangta ïa ka kynhun ïalehkai phutbol kiba la wanrah ïa kajuh ka takma Rnong na ka Khelo India Youth Games 2022-23 kaba la pynlong ha Madhya Pradesh naduh ka 30 tarik Kyllalyngkot haduh ka 11 tarik Rymphang 2023.
Ka Jylla Meghalaya ha ka Khelo India Youth Games 2023 kaba dang shu kut shen ha Madhya Pradesh ka la ïoh ruh ïa ka takma Rupa kaba nyngkong eh ha ka jingïalehkai ïakob kieng lieng (kayaking) kata lyngba u samla Pynshngaiñ Kurbah ha kaba ha kane kajuh ka sngi ka tnad sport ka la pynkup burom ha ryngkat u Ian Vincent uba dei u coach bad ka Sheela Vincent kaba dei ka manager.
U Bah DP Wahlang, IAS Chief Secretary haba kren kum u kongsan u la ai khublei ïa ki nongïalehkai kiba la wanrah nam bad burom ïa ka jylla na kitei ki lympung ïalehkai bad kitbok kitrwiang ba kin dang trei shitom shuh shuh khnang ba kin nang lah ban ïalehkai bha bad ban khur ïa ka jingjop.
U la pynpaw ruh ka jingsngewkmen khamtam ha ka liang ka jingïalehkai kieng lieng ba ka jylla kam ju mutdur mynno mynno ruh hynrei ha ka Khelo India Youth Games kaba dang shu dep shen, u samla Pynshngaiñ Kurbah u la jop ïa ka takma Rupa.
U la kyntu ïa ki nongïalehkai ba kim dei ban mlien ha kiba sniew hynrei kum ki nongïalehkai kidei ban kiar na kiba kum kita bad ba kin pynmlien ban thiah dang kloi bad khie dang step ban kilan met khnang ba kin ïoh ka met ba koit ba khiah bad kaba khlaiñ.
U la ai mynsiem ruh na ka bynta kito kiym shym la jop ha kine ki ar tylli ki jingïalehkai ba kin dang ïai trei shitom khnang ba ha kawei ka sngi kin ïoh ban poi sha ka thong jong ka jingjop kaban long ka jingsarong ïa ka jylla, ïa ka ïing ka sem bad ïalade ruh.
Ngi la dep ban rakhe ïa ka Khristmas ne ka jingwan long briew ka jong u Trai Jisu sha sla jong kane ka pyrthei ban pynim ïaki nongpop ba rem kum ma nga ma phi ,ngi la dep khublei ïa u snem ba rim bad pdiang ïa u snem ba thymmai to mynta pat ngin pynkhreh bad bishar bniah bha sa ïa ka jingjied ïa ki nongmihkhmat sha ka ïing dorbar thawaiñ ka jylla namar sa tang shibnai tam ei ei ka election ha kane ka jylla ka la long.
Ngi im ha ka ri synshar paidbah kaba ngi don ka bor bad ka hok ban jied ïa la ki jong ki nongmihkhmat ban ïasaid ha ka ïing dorbar thawaiñ ka jylla.
Hooid ha kine ki san snem ba la dep lai snem ki dei ki snem kiba ka sorkar MDA kam ïoh ban treikam hok namar ka jingwan lyngshop ka khlam COVID-19.
Ar snem lei lei kata u 2020 bad 2021 ki dei ki snem kiba ym long shuh ban ïakren, kiba ka sorkar ka ïoh ban treikam hok ki long naduh shiteng u 21 haduh u 2022 bad lah ban ong naduh ba sdang 2018 haduh 2023 kiba ka sorkar ka ïoh ban treikam hok ki dei hi tang lai snem duna ne ar snem tam ei ei.
Namar mar ïa shimti ia ka jingsynshar la sdang shwa da ki jingïakhih ban weng shwa ïa ki kharmetor na Them Iew Mawlong, hadien kane bud sa ka jingïakhi pyrshah CAA bad dawa ILP kumta la shu lut ka por tang ha kaba pyrshang ban wanrah ïa ka jingshongsuk shongsaiñ bad ïakren ban ai ka sorkar pdeng ïa ka ILP.
Hadien kane wan sa ka khlam COVID naduh u Nohprah 2019 ter ter 2020 bad haduh shiteng u 2021 sa nud ban plie biang ïa ki ïew ki hat, ki khaïi pateng, ka leit ka wan, ka treikam treijam bad kumta ter ter.
La ka long kumno kumno ruh kane ka sorkar MDA ka pyrshang hi ban trei wat ïa ka dei ka sorkar synrop lang da baroh ki party naduh ka NPP, UDP, PDF, HSPDP, KHNAM, BJP bad ki MLA laitlan (Independent), kaba i tynnad ka long haba don ka jingbym shongsuk shongsaiñ ne mih kino kino ki jingïakhih baroh ki ïatylli ban wanrah ïa ka shongsuk shongsaiñ.
Haba shah kynthoh ki myntri sorkar bad haba u myntri rangbah u hap ban bate shuki bad bujli myntri, u leh da kaba ïamir jingmut lang bad baroh ki nongïalam jong ki party kiba ïa synrop lang.
Hooid ym lah ban len haba synshar da kano kano ka party ruh kata ka jingshah kynnoh ba har rukom kan mih bad jia beit tang shu la jan ka election.
Mynta ka shong ha ki paidbah keiñ ban bishar bniah bad shim ïa ka rai kumno phin leh ha kane ka election ban wan.
Namar kane ka dei ka kabu bad ka bor jong ki paidbah.
Dei ha kum kane ka por jied nongmihkhmat keiñ ba ki paidbah ki don ka bor.
Kumta ban hun ha ki san snem ban wan bad ban lait na kino kino ki jingbabe ki paidbah ki dei ban bishar bniah la ki nongmihkhmat ba mynta ki ai shisha ka jingshakri hok ïa phi lada ki ai jied biang ïa ki hynrei lada kim ai ruh shim ïa ka rai kaba biang tangba tang kawei ki paidbah kim dei ban shah pynbieij ha ka pisa.
Lada ki paidbah ki ngop ha ka pisa te kin ym lah ban shim ka rai namar hangne ha jylla ki paidbah ki dang hok palat wei ba la shim pisa tang katta kim kylla ktien shuh ym kum sha kiwei ki jylla ba kim don kata ka jingïatip lem lehse ba ki kloi ban shet kylla wat hadien ba la shim ïa ka pisa ruh.
Kaba bha tam ka long ban buhti ha ki jingduwai khnang ban ïoh ka jingpynshai ïa kiba kumno ki nongmihkhmat phin jied ha kine ki khyndiat por ban wan.
Mawkyrwat, Rymphang, 17: Ka ophis jong ka District Legal Services Authority (DLSA) jong ka South West Khasi Hills District mynta ka sngi ka la ïoh ban pynlong ïa ka prokram ai jinghikai ïa ki khynnah skul halor ki lad jingïaid ïa ki khynnah kaba dei hapoh jong ka “NALSA (Child Friendly Legal Services to Children and Protection) Scheme 2015, POCSO Act 2012 bad ka Prohibition of Child Marriage Act 2006".
Ka jingthmu jong kane ka prokram ka long ban pynsngewthuh ha ki khynnah ba ki dei ban tip lypa ïa kita ki aiñ ha ka shongkha shongman kiba ka sorkar India ka la dep ban buh lypa, bad na ka liang ka Legal Service Authority ka peit ruh ba kin nym don kino kino ki khynnah kiba shah ñion ïa ki hok ki jong ki kum kaba phah trei ïa ki khynnah ha ki jaka bym dei ban phah trei bad kiwei de ki aiñ.
Ka kong D.
Sohtun, MJS, Chief Judicial Magistrate – cum – Secretary, District Legal Services Authority (DLSA), South West Khasi Hills District ha ka jingkren jong ka ka la ai bad pynsngewthuh bad ai jinghikai ïa ki khynnah kumno ban tip ïa ki aiñ halor ka jingshah thombor ïa ki khyllung, khynnah ban ïada ïa ka hok jong ki khamtam eh ïa kito kiba dang hap hapoh ka karta kaba 18 snem ha kaba ïa dei bad ka shongkha shongman khynnah, bad ruh ban ym shah ban pyntrei shitom ïa ki khynnah da kaba shah pyndonkam bakla ha ki briew kiba la heh ïa kiba dang rit ka karta, bad kumjuh ruh na ka bynta ki khynnah kiba la pep skul noh shiteng por.
Namar ba bun ki khynnah kiba dang ha ka 14 snem ka karta ki la ngop noh ha ka shongkha shongman bad shah pyntrei jubor ha ka por ba dang lung ka karta kaba ki khynnah ki dang donkam shibun ïa ka por ban heh ban san, kumta ka long kaba donkam ban pynsngewthuh ha ki ïa ki jingdonkam bad ki jingïada lyngba ki aiñ kiba paka.
Ha kajuh ka por ka da kyntu ruh ïa ki khynnah ba ki dei ban kiar na ka jingïalang samla bym pat biang ka karta khnang ban lait na kane ka jingïashongkha dier por, kumjuh ruh lada don mano mano ki briew kiba leh donbor ban ïa ki kim dei ban sheptieng ne sngewtieng ki dei ban mih shakhmat ban ïathuh ha ïing ha sem bad kumjuh ruh ha ki bor jong ka aiñ khnang ban ïoh ka jingïarap ïa ki, namar ba ki don ki lad ki lynti ban ïarap ïa ki khlem kano kano ka jinglut ha ka pisa tyngka namar ba ka aiñ hapoh jong ka Ri India lyngba ka Children Protection Act ki lah ban ai jingtip ha ki khnang ba kin lah ban ïarap ha kino kino ki bynta katkum ki jingujor ne jingpyntip jong ki.
Ka la pynkynmaw ruh ba ha shwa ban ban ïalang samla lada kynthei ne shynrang ki dei ban long kiba la don ïa ka epic thep vote kaba mut 18 snem shaneng bad ha shwa ban ïalang samla da pyntip shwa ha ki kmie ki kpa.
“Ki shynrang bad ki khynthei ki don la ka jong ka met ba kyrpang, kumta ki khynnah kim dei ban ïalehkai da kaba ktah ïa ka met ki bym dei namar ka long kaba bym dei, kiar da kaba ïalehkai lang bad ki kynthei namar ka long kaba sniew bad kin ngat ha kata ka aiñ POCSO Act 2012 lada ki bakla na kata", ong ka ong Sohtun.
Ka kong N.
Hahshah, Panel Lawyer, District Legal Services Authority (DLSA), South West Khasi Hills District pat ha ka jingkren jong ka ka la ïoh ban pynshai halor ki katto katne ki aiñ bad ki kyndon ban pynshitom ïa ki briew kiba leh donbor ne leh be-aiñ ïa ki khynnah da kaba kyntu ba kane ka POCSO Act kam thew eh tang ïa ki kynthei hynrei ïa ki shynrang ruh ba ïa ki kynthei kiba dang hapoh ka 18 snem bad ïa ki shynrang kiba dang hapoh ka 21 snem ka aiñ ka pynshitom kumjuh ïa ki.
“Ka jingshongkha khynnah ka ktah shibun ïa ka met ka phat, ka koid ka khiah bad ruh ym tang ïa ki hynrei ha ka imlang sah lang", ka la ong.
Kumta kum ki khynnah skul kim dei ban ïalehkai ha kane ka bynta namar wei la bakla ka aiñ ka la ap lypa ban shah pynshitom, namarkata, long borabor ki khynnah ki stad.
Ha kawei pat ka bynta ka la ong ba kum ki khynnah bad ki kmie ki kpa la don ki jingjia shah leh donbor ïa ki khynnah ki dei ban ai jingtip wut wut sha ki ophis ba dei peit ban ïoh ki jingïarap, kum ha ophis jong ka Social Welfare bad ruh ha Ïing Kashari ba lada don kino kino ki jingjia khnang ba ki bor jong ka aiñ kin pynshitom ïa ki katkum ka jingmudui ïa kita ki nongleh bymman.
Ïa katei ka prokram la ïoh ban pynlong Wahsiej Secondary School, Wahsiej, South West Khasi Hills District bad ha kane ka sngi ïa ka jingkren khublei la ïoh na u Babu T.
Lyngdoh, Headmaster jong ka Wahsiej Secondary School, Wahsiej.
Mawkyrwat, Rymphang, 17: Ka ophis jong u Manager Sankur Ri Kynti Khaiñ Nonglang bad Mawkyrwat Hat u ai kane ka jingpyntip bad pynbna paidbah ba namar ba ka sngi ïew rit kan hap ha ka 27/2/2023 ka dei ruh ka sngi thep vote jong ka Meghalaya Legislative Assembly.
Namarkata, khnang ba ka jingïathep vote ha ki shnong ki thaw kan ym don jingthud bad jingwit kumjuh ruh ban pynïoh lad ïa ki paitbah ban leit pyndep ïa ka hok ban thep ïa la ki jong ki vote, ïa ka sngi ïew Mawkyrwat kaba 27/2/2023 yn pynkynriah noh ha ka 28/2/2023.
Kumta la pynbna paidbah ba ka sngi ïew kan long noh ha ka 28/02/2023 ha ka jaka jong ka 27/02/2028.
Kane ka long ka kyrwoh na u Manager, Sankur Ri Kynti Khaiñ Nonglang bad Mawkyrwat Hat.
Nongstoiñ, Rymphang, 17: Mynta ka sngi ha ka por kumba 3:30 nohphai sngi, ka thylliej ding kaba klang ka la bam duh ïa ka ïing jong ka kong Aisidora Nongphud na ka shnong Mawsiangbah.
U bah P.
Nongsiej uwei na ki riew rangbah jong katei ka shnong haba pyntip ha u nongthoh khubor, u la ong ba hadien ba ka thyliej ding ka la klang, ki para marjan ki la ïa mih bad pyrshang ban pynlip ïa ka ding.
Hynrei kim shym lah ban leh ei ei namar ba ka la klang palat.
U la ïathuh ruh ba ki rangbah shnong ki la pyntip mar mar sha ki pulit bad ki pulit ruih khlem da pynslem ki la wan sha katei ka jaka ban sorjamin halor katei ka jingjia.
U la ïathuh ruh ba ha katei ka por ba ka ding ka la klang, ki don ar ngut ki khun kiba dang rit hynrei kaba donbok ka long ba ki la phet noh na katei ka jaka bad ki la lait na ka jingmynsaw.
Shillong, Lber, 31: Ka jingai jingkyrshan jong ka United Democratic Party (UDP) ïa ka National People’s Party (NPP) hadien ba la kut ka elekshon sha ka Ingdorbar Thawaiñ ka jylla ban thaw ïa ka Sorkar Meghalaya Democratic Alliance (MDA-II) ka la ktah bha haduh katta katta ïa ka UDP ha Pynursla Constituency.
Ha ka elekshon ka UDP bad ka NPP ki la ïakhun la ka jong khlem ka jingïatreilang bad kynthoh ruh kawei ïa kawei pat.
Ki katto katne ki nongïalam jong ka UDP Pynursla Circle ha ka jingïakren bad ki nongthoh khubor ki la pynpaw ïa ka jingsngewsih kthang ba ki nongïalam jong ka UDP Central Body ki dang leit ïakyrsum lang bad ka NPP tang namarba ka UDP kam lah thaw ïa ka Sorkar ki seng riewlum wat hadien ka jingai jingkyrshan jong ka Congress bad ka TMC.
Kine ki nongïalam jong ka UDP Lapalang Unit bad ki katto katne ki tnat ki la pynpaw ïa ka jingpyrshah jur ïa kane ka jingleh jong ki nongïalam ka UDP Central Body ki bym sngap shuh ïa ka sur jong u paidbah ban ym ïatreilang bad ka NPP.
Ka jingïalang jong ka UDP Lapalang Unit kaba la long dang shen hadien ba la ïathir sani bha ka la shim ïa ka rai ba baroh ki nongkitkam hapoh ka jingïalam jong u President u Bah Pyneh Khonglam bad u Secretary u Bah Codimas Khongthohrem ban mih noh shi syndon na ka UDP namarba ki sngew ba kam don jingmut shuh ban dang ïatreilang namarba ka long kumba shet kylla ïa u paidbah khamtam hadien ba ki la ther bha tyngeh pyrshah ïa ka NPP ha ka elekshon katba ynda la dep ka elekshon ki la leit ban ïathaw Sorkar lang.
La ïathuh ruh ba kiba bun ki unit jong ka UDP ha Pynursla Circle ki la pynpaw ïa ka jingbym ïahap ïa kane ka rai ba la shim da ka UDP Central Body ban ïa muja tang para ma ki ha Secretariat katba ki paidbah pat sha madan ki lynñiar bad ki la sngew ba ka Seng Kmie ka la leh ïa ka bym dei khlem da bat ïa ka nongrim kum ka seng riewlum bad ka paw ba ka ibein ïa ki nongkyrshan jong ka parti.
“Lada kim lah ban thaw Sorkar para seng riewlum ruh kan bha ba ka UDP kan shong ha ka Liang Pyrshah namarba ka por kan sa wan ba ka jingkylla kan wan katkum ka sur jong u paidbah," la pynpaw ki katto katne ki nongïalam.
Katkum ka jingïathuh jong kine ki nongïalam, la sngewthuh ba ki nongkyrshan jong ka UDP bad ki katto katne ki nongïalam jong ki Unit ki lah ban pyrkhat da kum wei ha kane ka elekshon MDC ka ban sa wan lada ka UDP kam ai ïa ka jingpynshai kaba thikna bad kaba shong nongrim.
La ïoh jingtip ba ka UDP Pynursla Circle kan sa shong jingïalang shen ha kine ki sngi ban ïathir sani bha ïa ki kam jong ka parti bad ka jinglong jingman ka saiñpyrthei ha Pynursla Constituency bad kumjuh ha ka jylla.
Kum ban shu pynkynmaw, ka UDP ka la pynïakhun ïa u Bah Anthony Kongwang ha ka elekshon ba dang shu dep pyrshah ïa u kyrtong ka NPP u Bah Prestone Tynsong ha kaba u Bah Kongwang u la shah pynrem kput haduh 8 hajar vote tam.
Shillong, Lber 31 : Wat hadien ba u Bah Bindo M Lanong u la shah rem ha ka Election MLA ba dang shu dep shen na ka Nongkrem Constituency da kaba ïoh tang 138 Vote bad dang tam ka NOTA ïa u kaba ïoh 196 vote hynrei kum uwei na ki riew paw khmat ha ka kam saiñ pyrthei hapoh ka Jylla bad uba dei ruh u nongseng ïa ka United Democratic Party (UDP), u la pynpaw ba u kwah mynta ban ïakhun sa ïa ka elekshon MP.
Ïa kane u Bah Bindo M Lanong u la pynpaw haba ïakren bad ki nongthoh khubor hynne ka sngi Thohdieng ha ka ïing sah jong u kaba don ha Malki.
“Nga dei u briew ba lah ïaid lut ïa ka ri Khasi bad Jaiñtia bad kawei pa kawei ka shnong nga lah poi lut ha ka por ba nga long kum u MDC.
Nga la sahmiet sha khlaw sha btap jong ka shnong Nongkrong bad Phutjalei kaba ïaid na Sonapahar.
Na kata kadaw bun kiba ithuh ïanga, nga la long kum u CEM ka KHADC bad bat ruh ïa ka kam ban peit ïa ki kam Hima Sima," ong u Bah Bindo“Kata da nga mihkhmat noh ym dei shuh tang kine ki Constituency barit, da mihkhmat noh na bynta ka Constituency kaba heh tharai kan kham sngewbang namar ki paralok suda kat shaba leit," ong u Bah Bindo da kaba kren biria artad, “Tangba tip kata ka kam ka eh than bad mynta ngam lah ban batai.
"Naduh ba u Bah Bindo u la shah pynduh tiket na ka party UDP ha ka elekshon MLA 2023, uba la hap ban ïakhun kum u kyrtong khlem seng ha ka elekshon kaba dang shu dep na Nongkrem Costituency, haduh mynta u khlem pat rai ïa kano ka party kaba un leit ban pynïasoh.
“Ban ïakhun kat ïa ka elekshon MP kum u kyrtong shimet ka long kaba eh, hynrei ngan sa peit kumno ka long.
Nga la long 40 snem kum u nongmihkhmat MLA bad MDC, te da nga mad noh shisien MP nga tharai ka la biang ïanga, te hynrei marwei shimet ka eh than namar kat ka MP dei ban don ha ka kynhun," la ong u Bah Bindo.
Shuh shuh u la ong ruh ba man uwei pa uwei, ki don beit ka jingthmu ha ka jingim hynrei ban pynlong kam ïa ka jingthmu ka shong pat ha ka nongrim ka long kumno.
“Don hi u briew ba khlem jingthmu? hynrei ban pynlong kam ïa kita ki jingthmu ka shong ha ka kata ka nongrim la ka shongnia shong nongrim ne em, lada don ka nongrim ka biang, ka jingthmu kan kham sting, hynrei lada khlem ka nongrim ka shu kut tang ha ka jingthmu," u la ong.
Haba pyrshang ban kylli na kano ka party ba u kwah ban ïakhun ïa ka elekshon MP, u Bah Bindo u la ong, “Ïa kata te ngin sa ïakynduh pat namar tang kata ka jingthmu ruh ka dang sahkut ha ka jingthmu, hynrei ki lok ki jor kiba la phun shanga ki lah bun ba ki kwah ba ngan ïakhun noh ïa ka elekshon MP," la ong u Bah Bindo M Lanong.
Shillong, Lber 31 : Ka ïing Bishar High Court jong ka jylla mynta ka Sngi Thohdieng, ka la jyrwait shkor ïa ka Sorkar Jylla halor ka jingbym shym tehlakam ïa ki kali ba kit palat pud wat hadien ba la bthah ïa baroh ki Superintendent of Police (SP) ba kin shim ïa ka sienjam ban leh eiei pyrshah ïa ki trok ba kit palat pud hapoh ka Jylla.
“Ka Jylla kala ong ba ïa ka blueprint la dep ban pynkhreh bad ka jingthied ïa ki kor electronic weigh-pads kan pynlong ïa ka Jylla ban hap pynlut haduh T.
27 lak.
Hynrei, haba kheiñ pat ïa ka dor ban shna ïa shi kilometer ka surok, ka jinglong jaka lum ha ka Jylla bad ka jingïoh slap ba jur jan hynriew bnai, kam dei ban don ka jingai daw ha ka ban pynlut pisa ban tehlakam ïa kane ki trok ba kit ba palat pud namar lyngba jongki ki surok ki sniew kloi" ong ka ïing Bishar lyngba ka Division Bench haka hukum haba bishar ïa ka PIL bala mudui da u Tennydard Marak.
Kala bthah ruh ba baroh ki Superintendent of Police jong ki District ki dei ban tip bha ïa kane bad ki dei ban bthah ban tehlakam ïa ki trok ba kit palat pud.
Shisien ba ka don ka jingtalasi bad la pynsangeh ïa ki katto katne ki trok bad ym shah ba kin ïaid khlem da pynhap noh ïa ki mar ba kit tam, kiwei ruh ki la ngat lang ha kajuh ka apot".
Ka ïing Bishar ka ong ba sngewsih, ka sienjam ba la shim da ka sorkar Jylla ban tehlakam ïa ki kali ba kit palat pud ka long ka bym ai jinghun bad la khmih lynti ba kan shim ïa ka sienjam ba dei ban shim halor kane.
La bthah ïa ka sorkar jylla ban pynkhreh bad aiti ïa ka kaiphod halor kane hapoh ka 3 tarik u Jymmang.
Ka la ong ba wat hapdeng shibun ki kaiphod ba la ai da ka sorkar jylla ryngkat ka jingbanjur jong u Nongmudui ba la dei ban paw khyndiat ba la pyrshang ban tehalakam ïa ki kali ba kit palat pud ha kylleng ki surok ha ka Jylla, hynrei kam shym la paw satia ban don ka jingpyrshang ban leh ei ei halor kane ka kam.
Ka kaiphod ba kham mynshuwa ka pynpaw ba ki don kumba 16 tylli ki weighbridge kiba treikam ha kylleng ka Jylla bad haba kut jong une u bnai, ka jingdon jong ki weighbridge ba treikam kin nang kiew.
Ka Jylla hynne ka sngi ka pyntip ba 19 tylli ki weighbridge kila treikam bad sa saw tylli kin sa treikam noh hapoh ka artaiew eiei.
Ha kajuh ka por, ym lah ban ïaid lait ba ha ki katto katne ki jaka jong ka Jylla, khamtam ha ki thaiñ Pynursla, Shella, Dawki bad Nongstoin, ki kali kiba kit maw bad wat kiba kit shyiap ki la pyndap smam ïa ka mar bad bun ki ki la ïaid khlem ka jing salia namar ka jingbym don ki jaka ban thew ïa ki.
Ka ïing Bishar ka ong ba watla kam don weighbridge, ka long kaba donkam ba kum kine ki kali, don ki bym don number plate, kim shym la bud ryntih ïa u pud kit mar bad ki bor pynïaid ki leh matlah beit ïa ki ruh.
Ki don ki jaka khamtam ha ki thaiñ Pynursla, ha kaba da ki hajar tylli ki trok la ïohi ba ki ïa ïeng shi jaka, baroh ki dei kiba thmu ban kit maw bad shyiap sha Bangladesh bad ym don kawei ruh kaba bud ïa ka kyndon jingthew bala buh ban kit.
Ki don ki jaka ba ki trok kit dieng sawdong ruh kiba kit tam pud.
Nalor kata la pynpaw ba kine ki trok ba kit maw palat pud ki buh ruh ha ka jingma namar lada ki trok ki brake kynsan u maw uba nalor u lah ban shu sied ne hap kaba buh ïa ki kali ba ïaid nadien ha ka jingma bad wat ïa ki briew kiba ïaid lynti ruh lah ban shu duh ei ïa la ka jingim.
New Delhi, Ïaïong 01 : Ka All India Football Federation (AIFF) ha ka sngi Palei ka la pynlong ka jingpynïapjhiah group bad pyllait paidbah ïa ki kynhun kiban ïakhun ha ka lympung ïalehkai phutbol ki kynthei ka Hero Indian Women’s League (IWL) 2023, kaban sdang ha ka 25 tarik u Ïaïong 2023.
Ka lahduh arsien jong katei ka lympung ka Gokulam Kerala FC bad ka East Bengal FC ki ngat lang ha ka Group A katba ka Sethu FC kaba wan ba ar ha ka samoi ba lah dep ka ngat ha ka Group B ha ryngkat ka Churchill Brothers bad Odisha FC ha katei ka tournament kaba dei ka sien pynlong kaba hynriew hadien ba la pynsangeh ïa ka samoi 2020-21 na ka daw ka jingpynthut ka khlam jingpang Covid-19.
Ka lympung kaba nyngkong jong katei ka tournament kadei ha u snem 2016.
Ha katei ka sngi pynïaphiah ïa ki team, kaba la pynlong ha Football House ha New Delhi, la ïadon lang u Secretary General jong ka All India Football Federation u Dr Shaji Prabhakaran.
Haba ai jingkren ha katei ka sngi, u Dr.
Prabhakaran u la ong, “Kane ka samoi ïalehkai jong ka Hero IWL kadei kum kawei na ki jingïalehkai knieh rung sha kiwei pat ki league ïalehkai.
“Nga kitbok kitrwiang ïa baroh 16 tylli ki team, kiban ïashim bynta ha ka Hero IWL.
Ngi la pynlong shibun ki jingïalang ryngkat ki club bad baroh ngi la trei shitom ban nang kyntiew shuh shuh ïa ki kynthei hapoh ka ri ha ka jingïalehkai phutbol".
Ka samoi ïalehkai 2022-23 kaba dei ka league ïalehkai ba hehduh jong ki kynthei, la phiah ïa ki 16 tylli ki team ha ki ar tylli ki group.
Ki saw tylli ki team kiba don ha ki kyrdan ba hakhlieh na kawei ka group kin ïoh rung sha ka knockout stage, kaba kynthup ïa ka quarterfinals, semifinals bad ka final.
Ki phra tylli ki team kiba don ha ka kyrdan ba hakhlieh kin ïoh rung beit sha ka Hero IWL jong ka samoi kaban wan, ïa kaba yn sa pynïalehkai hala ïing bad shabar na la ïing.
Wat la don bun ki bym sngewtynnad ban iohi ba don kiba khot ïa ka jylla Meghalaya kum ka jylla Khristan ne ka Christian State, hynrei kane ka jingong ka la neh kumta hi wat la kam shym la don satia kano kano ka jingthoh ne ka jingpynbna.
Hooid ym lah hi ban khot ïa kano kano ka ri ne ka jylla da ka kyrteng jong ka niam ne ka jingngeit, namar ba ka dei ka ri synshar paidbah ne ka Democratic Country bad ruh ka ri kaba laitluid ha ka jingngeit niam ne ka Secular Country.
Kane ka long kumjuh ruh ïa ka jylla jong ngi, hynrei kumba ki phareng kiba la synshar ïa kiba bun ki ri ka pyrthei bad kumjuh ruh ia kane ka ri India jong ngi bad ia kane ka jylla Meghalaya la da ki bun bun snem haduh kumba 89 snem ei ei, naduh u snem 1858 haduh 1947 ki la wanrah ruh ïa ka jingngeit khristan sha kiba bun bad kane ka la nangroi khamtam lei sha kine ki thaiñ Ri lum kane ka shatei lam mihngi.
Kumba jan baroh ki Khristan ki tip bad ki kam ka jingïaleh markynti ne ka jingïaumsnam ki long pyrshah ïa ka jinghikai jong ka Gospel, hynrei ka long pat ka phang kaba jylliew ban sngewthuh ïa ka bad i jingkynthoh ba tang kumne im long iba biang ban ai ïa ka rai kaba shai.
Kumta ngi ïohi ba wat la kiba bun ki nongshnong shnong ki la dei ki Khristan hynrei kum ka jaidbynriew ki ïai ia ksaid ban ïai dawa ïa ka hok bad ka jingïada kyrpang ia kane ka jaidbynriew rit paidbah ka Bri u Hynniewtrep bad ruh ka jylla Meghalaya hi baroh kawei kaba kynthup ïa ki Khasi-Jaintia-Garo.
Naduh shuwa ban kut u snem 2020 ngi la ïohi bad sakhi ïa ki jingïakhih bad ïadei bad ka jingpyrshah ïa ka CAB, CAA bad ka jingdawa ban ïoh noh ïa kata ia ILP bad ka jingwan noh jong ka khlam Covid 19 ka la pynsuki jai lut ïa baroh ki kam ki jam bad ki jingïakhih.
Wat la ka khlam Covid 19 kam pat shym la jah haduh mynta, hynrei ngi la ïohi ba ki sengbhalang ki la sdang biang ïa ki jingiakhih jong ki halor kitei ki phang ba la kdew haneng.
Bunsien kum ki Khristan kiba shem mynsiem la ïohi ba ki long kiba jai jai bad ki bym kwah ïa kino kino ki jingïakhih khamtam kiba wanrah ïa kata ka jingnsgew ïapher jaitbynriew.
Hynrei hato kam dei mo ka kamram jong ngi baroh iwei pa iwei kum ki nongshnong shnong ka jylla ban don ïa kata ka mynsiem ban iohi ba kum ka jaidbynriew kin ioh ia ka hok jong ka jingiada?.
Ka jaidbynriew riewlum kane ka jylla Meghalaya ki long kiba tang shi troh kaba ïa nujor bad kiwei pat ki heh paid ka ri India bad ruh ki heh paid jong ka ri Bangladesh.
Hooid kum ki Khristan lehse kin ym lah shuh ban ïaleh thma pyrshah ïa ka doh bad ka snam, hynrei ngi lah ban ong ba ki don pat ïa ka bynta kaba khraw ban ïakhun ïa ka thma na ka bynta ka ri bad ka jaidbynriew lyngba ki jingduwai bad ki jingïasaid jong ki hakhmat U Blei.
Kumba ka jingngeit Khristan hi ka ka ïeng na ka bynta ka jingsuk, ka jingduwai jong kiba bun ki riewngeit kan lah khlem pep ban wanrah ïa ka jingkylla ha kum kine ki por kiba donkam eh bad u Blei un shah shkor ïa ki jingkyrpad bad ki jingduwai kiba kat kum ka mon jong u.
U Blei u tip khambha ïa kano kano ka jaidbynriew la ki long kiba heh paid ne kiba rit paid bad khlem pep ka jingeit jong u kan long kaba kyrpang na ka bynta kawei pa kawei ka jaidbynriew bad ngi lah ban ong ba kam long kumjuh, hynrei ka long kyrpang.
Kumba ka Salm 33:12 ka ong suk kata ka jaidbynriew kaba U Trai u long U Blei, kan long ruh ka nongrim ïa ki riewngeit ka jylla bad ka jaidbynriew ban pynshong nongrim ïa ka jingkyrpad jong ki hakhmat U Blei.
Shisha ngi khmih lynti ka jingshim khia jong ki riew ngeit ban ïasnoh kti lang bad ki samla kiba ïakhih lyngba ka jingduwai kan wanrah ïa ka jingkylla kaba kham pher bad kaba U Blei un leh phylla.
Kumba ka jaidbynriew Hynniewtrep ka long ka jaidbynriew kaba kyrpang kumta ruh U Blei un isynei ban peit ïa ki jingeh jong ka bad sngap ïa ki jingduwai jong ki nongshnong shnong jong kane ka jylla.
Ki nongialam sengbhalang ki donkam ïa ka jingkyrshan bad ka jingai mynsiem khnang ba kita ki jingpyrshang jong ki kin long kiba seisoh bad kiba wanrah jinghun lang ia baroh.
Nongstoiñ: Ki paidbah nongshong shnong kiba don ha khappud bad ka Assam ba kynthup ïa ka Sildubi, Malangkona, Joypur, Salbari, Nonghawei, Malangkhasi, Huhuapara haduh Langdongdai, ki la angnud la slem bah ban don noh ka ktem pulit ba pura ha Malangkona.
Katto katne ki rangbah na katei ka thaiñ kiba dei ruh ki nongïalam paidbah, ba kynthup ïa u Bah Elwin R.
Marak, Bah Debendro Sangma bad u Bah H.
J Marak haba ïakren bad u nongthoh khubor, ki la ïathuh ba ki paidbah nongshong shnong jong katei ka thaiñ ki la thrang dik dik ban ïoh da ka ktem pulit ba pura khnang ba kin peit lem ïa ka shongsuk shongsaiñ ha ka thaiñ.
Kitei ki rangbah ki la ïathuh ba ha ki snem ba la dep ha ka por ba u Bah S.
Kharlyngdoh u dang long kum u Deputy Commissioner bad u Bah S.
Nongtnger u dang long u Superintendent of Police jong ka West Khasi Hills, ki la leit ban ïakynduh ban ïakren halor katei ka mat ba donkam.
La ong ba kitei ki heh ka District ki la ong ban buh ïa ka ktem pulit ha katei ka jaka, ka shong ha ka sorkar jylla namar ki bor pynïaid District ki la dep phah ïa ki jingai jingmut sha ka sorkar ba kan leh ïa kata.
Hynrei ka long ruh kaba lyngngoh ba ha u 2018 la pynbna Police out post, pynban ka jingdon briew imat hapoh 5 ngut ei ei.
Katba don ki jingialang, bunsien la iohi beit tang na ki heh pulit ka Riangdo.
Kaba mut ba naduh katei ka por haduh mynta, ym pat ïohi dak ei ei ba ka sorkar kan leh ïa kata na ka bynta ban wanrah ïa ka shongsuk shongsaiñ.
Ki la pynkynmaw ba ka jingwan thombor jong ki pulit Assam ïa ki paidbah ha ka shnong Huhuapara ha kine ki snem ba la dep, ka dei namar ba ha katei ka por ym pat don ktem pulit satia ha Malangkona.
Ki la ïathuh ba ïa ka jaka na ka bynta ban buh ïa ka ktem pulit, ki nongshong shnong ki la dep pynkhreh lypa ha Sildubi bad lada ka sorkar ka don ka jingkit-khlieh na ka bynta ka shongsuk shongsaiñ ha katei ka thaiñ, ka la dei ban pynurlong noh kloi katba lah na ka bynta ka jingmyntoi ki paidbah ka thaiñ.
Nongstoiñ, Ïaiong 1: Ki paidbah nongshong shnong jong ka thaiñ Malangkona, ki angnud dik dik ba ka sorkar Jylla kan phai khmat lem sha katei ka jaka da kaba wanrah noh ïa ka jaka sumar kaba bit kaba biang kum ka PHC.
Kum ban shu pynkyn-maw ba ka Malangkona ka dei kawei na ki shnong khappud kaba hap ha Mawshynut C&RD Block.
Ka Malangkona ka dei ruh ka shnong kaba la heh bad ïar bha bad ka don ruh shibun ki kyntoit shnong ba kynthup naduh Langdong-dai, Mawsmai, Nonghawei, Sildubi, Amagaon, Malangkhasi, Salpara, Malangjoypur, Siminaguri bad bun kiwei kiwei pat ki shnong kiba marjan.
Katei ka thaiñ khappud ka dei kaba ka jingshit ka jur bha khamtam eh ha ka por lyiur, ha kaba ki paidbah ki ïakynduh jingeh ha kaba ïadei bad ka koit ka khiah.
Ki jaka sumar kiba dei peit ïa katei ka thaiñ ki jngai bha, kumta haba ki paidbah ki shitom bad ki thmu ban leit ban phah sumar kum ha Aradonga PHC, Riangdo Community Health Centre (CHC), ki hap ban ïaid lyngba na Assam, namar ym pat don satia ki surom kiba biang kiba pynïasoh bad ki shnong ha katei ka thaiñ.
U Bah Jedick Sangma u Sordar jong ka shnong Huhuapara u ba long ruh uwei na ki riew rangbah katei ka thaiñ haba ïa kren bad u nongthoh khubor lyngba ka telephone, u la ong ba ka Malangkona ka dei ka jaka pdeng bha na ka bynta ki 21 tylli ki shnong kiba don ha katei ka thaiñ.
Kumta ka la don kam haduh katta katta ba ka sorkar kan wanrah da ka Primary Health Centre ha katei ka shnong, khnang ba ki paidbah kin ïoh ïa ka jingsumar kaba biang ha ka por ba ki pang ki shitom.
Utei u rangbah u la ïathuh da kaba ong, “Ki paidbah na ka thaiñ jong ngi haba ki pang ki shitom, ki hap ban leit wad dawai na Boko PHC ha Assam bad lada dei ki jingpang kiba kham jur ki hap ban leit haduh Guwahati.
Kumta ki shem jingeh haduh katta katta namar ka ktah ïa ka jinglut jingsep ym tang ha ka bai sumar ïa kiba nongpang hynrei ïa kiba leit ban ap ruh".
U la ïathuh ruh, “Ka don kawei ka Primary Health Centre ha Aradonga.
Hynrei naduh ba ka sorkar ka la aiti ïa katei ka jaka sumar ban pynïaid ha kawei ka Non Government Organisation (NGO), na ka liang ki nongpang bad ki paidbah kim hun satia namar kim pat dei ki Doctor kiba la tbit kum ki Doktor sorkar.
Dei halor kane ka nongrim ba na ka liang ki paidbah ka thaiñ ki la sngew donkam haduh katta katta ban don noh ïa ka Primary Health Centre PHC la jong ha kane ka jaka".
U la ong ba lada ka sorkar ka sngew synei lem ïa ki paidbah nongshong shnong katei ka thaiñ, ka la dei ban pyrkhat khia halor kane bad ban thaw ki lad ki lynti kumno ban pynurlong ïa ka jingkwah jong ki paidbah ha ka jingïadei bad ka koit ka khiah jong ki.
Bun bah ki Nongpule Kotkhubor kim pat bna bha ia ka shnong LANGDONGDAI bad lehse kim pat poi ha kane ka shnong ruh.
Ka long kaba kongsan ban leit sha kane ka shnong namar ka dei ka Nongbah (capital) jong ka Nonglang Sirdarship bad dang lap bun ki snap jong ki riewhyndai bad ban ioh ruh ki khana shaphang ki longshuwa.
Na ka bynta kito ki ba wad jingtip bniah ban thoh kot, kan bha shibun ban ngam sha kane ka thain Nongtrai ban iit ki snap bad ki sabut jong ki mynbarim.
Dang bun ruh ki Jaka ba itynnat ka mariang bad ki sawdong sawkun kiba don ha kane ka thain Nongtrai.
Ki khlaw barben te Kim don shuh hynrei ki Jaka ba don diengrit te ki dang kynrei (railung) wat la ka dang jur ka pomram (rep shyrti).
Kane ka shnong ka don ha pdeng bha ha ka thain Nongtrai ba hap ha Nonglang Sirdarship, West Hills District.
Ka jngai tang 22 km shatei lam sepngi na Riangdo bad 163 km na Shillong.
Ban poi sha kane ka shnong hab ban poi shuwa ha Riangdo bad nangta sa bud ia ka Surok Riangdo-Athiabari kumba 13/14 km bad ynda poi ha Riangsih sa bud ia ka surok ba leit sha Nongjri bad ynda poi ha Riangkang (dong Nongkynjang) sa bud noh ia ka surok sha kamon ban poi sha Langdongdai kumba 12 km ei ei, kaba dang khohruh khohram mynta lait tang kumba 2 km ba la siang rong.
Ka Nonglang Sirdarship kaba don 42 shnong, ka iakhap bad ka Jyrngam Sirdarship bad ka Riangsih Sirdarship.
Nangta shaphang Mihngi ka iakhap bad ka Hima Rambrai bad Hima Myriaw bad Shathie lam Sepngi ka iakhap bad ka Hima Nongstoin.
Sepngi pat ka iakhap bad ka East Garo Hills bad North Garo Hills.
Ia ka shnong la seng ha ka snem 1956 da u Narendra Borchugrey bad ka kurim jong u, ka Dohne Puwein Bad 11 tylli kiwei pat ki longiing.
U Lubon Borchugrey u la long u Sordar shnong banyngkong eh.
Mynta ha kane ka shnong ki don baroh 110 tylli ki tnum iing bad 684 ngut ki khlieh briew, 309 ki shynrang bad 275 ngut ki Kynthei.
Ki Kur ki jait kiba don ha kane ka shnong ki dei Nianglang, Riangtem, Sohlamar, Tyrsa, Kharbani, Dkhar, Puwein, Swangrey, Rashir, Rongrin, Sangriang, Habiang, Nachugrey, Shiangkata, Nongbak, Kharsnar, Mawlieh, Langsah, Shangdiar, Mangsang, Lyngdoh, Lyngkhoi, Marak, Sohbar, Mawsor, Synshiang, Syiemlieh, Nongkseh bad Rynniaw.
Ka jingmut Langdongdai ka mut ‘Langdongdei’ lane u Phlang mih khongpong.
Ka ktien ba ki iakren ka dei ka ktien Nongtrai.
Ka jingmut Nongtrai ka mut ‘Nongtrei rep’.
Ka ktien Nongtrai kum ka nuksa: phi leit Shano ? = dih Chinu di mi?.
Phi kyrteng kumno? = ad kyrtng ai chu mi ra? Phi la dep bamja? = bang ja lyh?.
Ki niam ne ban shu sngewthuh kyllum (Balang) kiba don ha kane ka shnong ki dei ka Balang Presbyterian, ka Balang Katholik bad ka Balang U Blei (Meghalaya-Assam).
Ym don niam tynrai shuh ba la long Khristan lut.
Ka thain Nongtrai ka dei ka Jaka ka bym da shit eh ka suin bneng, mynlyiur bad myntlang ka suin bneng ka tngen jai jai ka shu khriat malu mala.
Ka khyndew ka seisoh bha bad ka iadei bha ban rep ban riang bun jait, wat ki jait soh bapher kum u sohtrun, Sohphan, ka Kait, Dieng kwai, Soh manir bad kiwei kiwei.
Ka jingtrei kaba kongsan jong ki nongshongshnong hangne ka dei ka rep ka riang.
Ki rep Kba Pynthor kumba 9 jait ki jait Kba, bad rep kba lum (Kba Bah bad Kba Rit kiba don 8 jait bad kiba lah ruh ban shan lada sniew ka Mariang), u Sying, Synshar, Kwai, Sohmynken, Sohkhia, Sohbaingon, Sohngang, ka Shriew, Phandieng, Pathaw bun jait, Nei-iong, Nei-lieh, Nei-heh, u Krai, Sohphan, ki Kait babun jait, Sohpriam, Sohber, ki Ri, Sohprew, Riewhadem bad kiwei kiwei ki Mar rep.
Kaba sngew hun bad sngew Shngaiñ bha bad kaba pynsngewtynnat eh ka long ba 90 na ka 100 na ki longiing ki don khyndew lajong ban shna iing bad rep de ha ka khyndew lajong.
Tang kumba 10 na ka 100 ki dei ki nongshongsap (nongshongthap).
Tang kumba 10 na ka 100 ki dei kiba ioh ba kot hynrei, bun kiba duk (BPL) kumba 70 na ka 100, kiwei pat (20/100) kiba shu pdeng bha katba kiba duh bam kim don shuh.
Wat la kiba bun ki longiing ki rep Kba hynrei u Khaw lajong u dap bam tang kumba 6 ne 7 bnai namar ki Jaka rep ki la duna bha.
Bun ki longiing ki dang hab pet khaw na Iew hynrei u Khaw ba ai ka sorkar (ration) ruh u la iarap shibun ia ki longiing ha dang duna.
Ia kane ka shnong la ker na shatei: da ka Upper Nongdubir, Nongdubir, Lum Mawblei, Porla Nongtrai, Porshken, Mawsmai, Mawkhar, Hawei, Agreng, Poriu, Jasyllar, Madanjira, Mallang Sildubi, Mallang Siminaguri.
Shathie: da ka Pormawlein, Mawkyllon, Umkap, Nongmisei, Porthyrnang bad Nongriangken.
Sepngi : da ka Mawkaru, Mawkaru-B, Mawkaru -A, Mawkaru- C.
Mihngi: da ka Nonghadok bad Lum Sohsan.
Napdeng ki shnong baroh ha thain Nongtrai kiba kham rim ki dei ka Hawei bad ka Mawsmai.
Kane ka shnong ka don 4 tylli ki LP skul, kawei ka Upper Primary skul jong ka Nonglang Sirdarship bad don ka Secondary skul ar mala jong kajuh ka Sirdarship ba la shna na ka skhim NEC jong ka 2017-18 hynrei mynta ka dang shu sah khongreng khlem pat pyndonkam.
Ki don 11 ngut ki nonghikai bad 290 ki Khynnah skul.
Ha ki lad jong ka jingkoit jingkhiah kane ka shnong ka dang jynjar bha, kam don wat tang ka Sub-Centre.
Wat ka PHC ruh baroh kawei ka thain kam don hab leit sha Riangdo CHC.
Na ka bynta ki leit pule ha ki Klas ba shalor hab leit sha Riangdo, Nongstoin ne sha Shillong lane sha Guwahati.
Kane ka thain ka dang sahdien bha hajan baroh ki liang.
Ki Skhim sorkar ruh shu thohmat thohmut lait noh ka MNREGS bad khyndiat na ka Soil.
Ki Skhim MLA, MDC bad MP ruh ym ju kham ioh koit.
Katkum ka jinglum jingtip na ka thain ha kine ki San snem jong ka sorkar MDA lei lei ka khlem da pynjaw lem ia ki Soh jong ka jingkyrkhu.
Ki paidbah ki thnum bha.
Dang bun ruh ki shnong ki bym pat ioh Surok.
Ka Surok sha kane ka Nongbah ruh ka la sahkut.
Wat ka Surok bakongsan eh jong ka thain Riangdo-Athiabari ruh kaba la thliew bad ka la kylla kroh, synrang bad ahor lut la bun bun snem la shu ioh kumto.
Mynta ka paw malu mala ki dak shna.
Ka surok ba na Bondapara sha Shahlang 52 km ba la mut ban pyntrei da ka NLCPR ruh ka shu sah pongding khlem pyntrei shuh.
Ka Surok PMGSY 5 km na Nongjri sha Mawsmai ruh khlem pyntrei shuh.
Baroh kawei ka thain Nongtrai ym don Secondary ne Higher Secondary School.
Ha pyrkhat lem Maphi ki paidbah Nongpule Khubor ia ka apot jong ki paidbah jong kane ka thain.
Ki jingmih bakongsan hapoh na kane ka shnong Langdongdai ki long hi ki mar-rep babun jait ba la kdew haneng hynrei kham bun na ki mar-rep ki long tang na ka bynta ki jingdonkam ialade (self consumption).
Tang khyndiat eh kiba tam ki leit die sha Iew kata ruh tang ryngkhat eh bad kawei ka jingeh ka long ba ym pat don ki Surok kiba bha nalor kata ka baikit ruh ka la rem palat.
Tang ia u synsar te ki nongkhaii ki wan thied na shnong.
Wat u Sying ruh ym don ba wanthied na shnong namar um da iaid dor la kham katto katne snem.
Ka rep Kait, Sohtrun, Sohphan bad kiwei ki jait Soh ruh ki long bha bad ka wanrah phoida ha kane ka shnong bad ka thain hynrei bun ki trai shnong bad ki marjan shnong kim pat shim khia bym pat don ba ialam bad hikai.
Nalorkata, dang shitom ka leit ka wan bad ka kit ka bah.
Ki markhlaw ruh ki la lut, namar ki khlaw ki la lut plain ba rep ram (shyrti) bad la dep shalan Dieng supply mynshuwa.
Mynta dang don sa tang ki Mawnar ne Mawiong (Iron one) ha kane ka thain Nongtrai bym pat tih hynrei ka dep thied ia ki par da ki Company bad riew shimet.
Ki don ruh ki Mawlein ( Quartzite) ia kiba ym pat tih.
Ki paidbah jong kane ka shnong bad ka thain baroh kawei ki wan Iew ha kane ka shnong man la ka sngi Ba-ar ne leit ha iew Gamerimura (Assam) 23 km, Iew Mangsang 20 km (East Garo Hills), Iew Dhupdhara 38 km (Assam) hynrei na ka bynta ki jingdonkam kiba bun jait ki leit sha Iew Riangdo 22 km lane ha Iew Nongstoin 67 km teng teng.
Bunsien ki leit thied na Iew Assam ba kham duna dor bad wan die ha ki dukan shnong.
Ka Shnong Langdongdai bad bun ki shnong bamarjan bad ka thain ruh ki long kiba itynnat bha.
Dang iohi hi ia ka jingjyrngam ka mariang wat la ki khlaw barben kim don shuh.
Don ki lum rit baitynnat hynrei u ba kham paw u dei u Lum Dubir.
Ki don ki wah kum ka wah Riangken, wah Radiak,wah Ryndi ba mih na kane ka shnong, wah Pormawiap, wah Matsaw, wah Porla, wah Porsuhbuit, wah Kiang bad wah Jira.
Don ruh ar tylli ki Kshaid Porla bad Kshaid Porsuhbuit.
Nangta don sa ka Thwei Khlongblei ha wah Riangken kaba paw man ha kane ka thain.
Don sa ki krem Mawlymbit ha Hawei, krem Mawjinong, ka krem Heh duh ka don hajan ka shnong Hawei.
Nangta ka don ka Pung heh Porla Nongtrai kaba dei ka shnong Porla Nongtrai hi mynshuwa kaba la ngam noh bad ka kylla bir noh mynta.
Nangta hajan kane ka shnong Langdongdai la lap ki Peisa hyndai da uwei u riewtymmen u “Thaw Khuriang" uba na Porskhen bad ha Langdongdai hi u don u Mawdienjat ki mrad khlaw.
Ha ka liang ka suk ka sain, ki nongshongshnong jong kane ka thain ki im ha ka Jingpalei mynsiem bad ka jingiaburom markylliang.
Ka jingiashoh Iada kam ju don koit.
Ka thok ka thak para briew ka la sdang roi iathuh ki briew na ka thain.
Ka buaid tanglang ka la don bad ka shongkha khynnah ka dang bun.
Ka daw ka long ba la synjor ki longiing longsem, ki Balang ruh ki la synjor palat kim phikir shuh, ki bor shnong ruh kim trei tyngeh shuh haba mih ki jinglyngkar hapdeng ki khun Samla bad ki ai jem.
Da ka jingwan ki mobile ki khun samla ki la sdang pyrthuh bun jait kiei kiei.
Hynrei, la jar katta ruh ki briew ha shnong bad ha thain ki dang niewkor ia ka akor ka burom bad ka jingtipbriew tipblei ka dang don hi.
Kaei kaba donkam eh ha kane ka shnong bad ka thain, ka long ban ioh ka jinghikai bad ialam bajanai ha ka liang bun ki bynta, ki buit Thymmai ha ka rep ka riang, ha ki lain khaii pateng, ki jingtbit trei (skill development), ki lain kynshew kyndiap, ri jingri, jingtrei synrop lang kumba hikai lyngba ki SHG ha ki Block bad kiwei kiwei ki buit Thymmai.
Nalor kiwei kiwei, kaba donkam eh hakhmat duh hi ka dei ka jingshai lyngba ka pule puthi bad ka jingbniah bha ia ka Ktien u Blei.
Ka long kaba sngewsih jur ban tip ba ki briew jong ka thain ki synjor shibun ha ka jingleit jingiaseng kiba long kum ki skul Blei.
Jowai, Ïaïong 01: Ki nongïalam ka Hynñiewtrep Achik National Movement (HANM), Jaiñtia Zone mynta ka sngi 01.
04.
2023, kila ïoh ban pynthymmai ïa ki nongkit kam jong ka Laskeiñ Circle WJHD, haka jingialang kaba la pynlong ha Infinity Hall Mooralong Jowai.
Ïa kitei ki nongkitkam la pynbam smai da u Working President ka seng HANM Jaiñtia Zone, ha ka jingsakhi lang u President HANM Jaiñtia Zone ma Shaniahlang Suchen, General Secretary HANM Jaiñtia Zone u bah Wankishwa Mawlong, Publicity Secretary Arki Litan bad kiwei de ki dkhotKi nongkitkam bathymmai ka HANM Laskeiñ Circle ki kynthup ïa u President Eborlang Phawa, Vice President Desa Rabon, General Secretary Yooki Shylla, Aissistant General Secretary lem bad kiwei de ki dkhot ka Executive Committee rynkat ki dkhot.
Na ka liang u President u ma Shahniah haba kren u la ong bad pynsngewthuh ïa ki dkhot thymmai ba haba ki rung sha kane ka seng ki dei ban sngewthuh ba ym dei na ka bynta ka jingïoh nong ne ïoh kamai ïalade hynrei haba rung sha kano kano ka kam treimon sngewbha ka long na ka bynta ban trei ïa ka jingdonkam jong ka jaitbynriew bad ka ri.
U ma Shaniah u la kdew ruh ïa ka bhah ïohkam ïohjam hapoh ka jylla jong ki kam long salonsar hapdeng ki Garo bad ki paid Khasi Jaiñtia haba kiba bun ki leit tang sha Garo.
Shuh shuh u ma Shaniah ula pynrem ïa kane ka sorkar kaba la dep bad mynta ruh, ha ka jingïadei ban pynshna ne maramot ïa ki surok ruh ki paidbah lane ki kynja seng ki hap ban file da ka PIL sha High Court, da kaba u la ong balei ka sorkar kam don khmat mo ban peit ïa ki jingeh jong ki paidbah, da kaba ula pynpaw ruh shibun ki kam ki jam kiba kane ka sorkar kam shym la leh na ka bynta ka jingmyntoi jong u paidbah.
Nongstoiñ, Ïaiong, 1: Ki paidbah ka jylla Meghalaya haduh mynta ki dang hap ban shaniah ïa ki jylla kiba na shabar ban pyn poi ïa ki dohkha na ka bynta ki jingdonkam ba man la ka sngi.
Ka daw kaba pynlong ïa ka jylla ba ka hap ban ap ïa ki dohkha kiba la wanrah na shabar, ka dei namar ba ka sorkar kam pat thaw satia ïa ki polisi ba kyrpang na ka bynta ban ai jingïarap da ka skhim, ba kynthup ïa ka ram bad ka subsidy sha kito ki paidbah nong ri dohkha na ka bynta ba kin shna ïa ki pung jong ki.
La ju lap ruh ba man la u snem ka sorkar ka ju pynlut da ki klur tyngka ban ai skhim sha ki paidbah nong ri dohkha ban roi ha ka kam jong ki.
Ki nongshong shnong kiba la don ïa ki pung kiba la shna na ki skhim ba ki la ïoh na ka Fishery Department, kumba long haduh mynta hi ki la kylla long pynban tang ki jaka pynïakop khwai ha kaba ka jingmyntoi ka long tang ïa kito kiba smat ban leit khwai ïa thong bad na ka bynta ki trai pung.
Ym lah ban len ba ka sorkar ha shuwa ban ai ïa ka skhim sha ki nongshong shnong ba kin shna pung dohkha, ka khlem da bishar bniah bad kam shym la buh ruh ïa ki kyndon ba kumno ki nong ïoh skhim ki dei ban pyndonkam.
Nalorkata, la lap ba baroh ka sorkar kam ju ai kino kino ki jinghikai kiba biang ïa ki nongïoh skhim, kumno ba kin shna ïa ki pung, katno ka jingjylliew, kiei ki jait jingbam kiba dei ban bsa ha ka ban pynheh pynsan bad ba ki dohkha kin roi sted khang ban kyntiew ïa ka ïoh ka kot jong ki nong ri.
Haba phai pat sha ka jingdon jong ki pung ri dohkha ha West Khasi Hills haduh mynta, la lap ba lada baroh ki trai jong ki pung ba ki la shna lyngba ka skhim ba ki ïoh na ka sorkar bad ruh ki trai jong ki pung ba ki shu shna hi ki la ïoh ïa ka jinghikai pyntbit kumno ban sumar ïa ki dohkha ha ki pung jong ki, tang ki paidbah ka West Khasi Hills kim lah shuh ban pyndonkam, hynrei ki hap ban shalan ruh wat shabar ka jylla.
Ha kajuh ka por la lap ba ha man kawei pa kawei ka shnong hapoh ka District, ki pung ri dohkha ki don beit bad kaba duna eh ka long lai haduh saw tylli bad ki don pat ki shnong kiba don da ki phew tylli ki pung.
Kumta, lada uwei u nongri dohkha u lah ban pynmih tang kumba ar phew kilo ha ka shi taïew bad lada ki don san hajar tylli ki pung, ka jingpynmih dohkha kan ym duna shuh ïa ka shiphew metric ton.
Kumta na ka liang ka sorkar ka la dei ban shna noh ïa kino kino ki polisi kiba biang na ka bynta ban kyntiew ïa ka jingpynmih dohkha bad ba ka jingpynlut pisa ha kaba ai jingïarap ïa ki paidbah ban shna pung dohkha, khnang ba kan ym bijai ei kumba ka long ha ki snem ba la leit baroh.
Nongstoiñ, Ïaiong 1: Ki don shibun bah ki shnong ha ki thaiñ khappud kiba dang hap ban ïaid da ka kjat haba ki leit ki wan namar ka jingbym pat don surok kali.
Ha kine ki khyndiat sngi u nongthoh khubor u ïoh ban ïakren bad ki katto katne ki rangbah na ki katto katne tylli ki shnong kum na Mawkhap, Sohramlep, Nongmawleiñ bad kiwei, ha kaba ki la pynpaw ïa ka jingsngewkhia halor ka jingbym don ïa ki surok kali, kaba la buh jingeh haduh katta katta ha ka kit ka bah bad ka leit ka wan.
U bah L.
J Nongteiñ uwei na ki riew rangbah na ka shnong Nongmawleiñ, u la ong ba ha kine ki snem ba la dep, katei ka shnong ka la ïoh ïa ka surok kaba la pyntrei lyngba ka skhim MNREGS naduh Ïewnongma haduh ha shnong.
Hynrei, katei ka surok ka neh tang katto katne bnai, namar ka dei ka surok khyndew bad mynta lei lei wat ki Mahindra pickup ruh shem shitom haduh katta katta ban ïaid ha ka por lyiur.
U la ong ruh ba mynta u snem namar ba duna slap ki don teng teng kiba ïaid, hynrei bunsien ki sahkut ha shiteng lynti da ki bun sngi.
Nalor kata u bah Nongteiñ u la ong ruh ba la jan baroh ki shnong ha katei ka thaiñ ki im da ka rep kwai, tympew, ki soh ba laiphew jait, ki pai.
Hynrei na ka daw jong ka jingbym don ka surok kaba biang, bun ki mar rep ki shu sep ei.
U la ong ba ha kine ki sngi ki soh phan ki shu hap ha madan namar ki la ih bha bad ban bam ruh ym lah bam, namar ha kawei ka dieng ki soh da ki spah tylli bad ban leit kit da u briew shaduh ki jaka ba lait kali ruh tang ka bai kit ym mih shuh, namar ba wat lada uba khlaiñ kit katno katno ruh ban kit tang saw tylli ruh um lah.
Ha kaba ïadei bad katei ka surok, u bah Nongteiñ u la kyntu ïa ka sorkar jylla ba kan thaw ki lad ki lynti ban mang pisa na ka bynta ban phah maramot ïa katei ka surok ba la pyntrei lyngba ka skhim MNREGS.
Namar lada ym lah ban siang rong ruh lada mang pisa tang ban siang maw ruh ka la long ka jingmyntoi kaba khraw ïa ki paidbah.
Ha kajuh ka por u la ong ba hajan jong ka shnong Nongmawleiñ, ka don kawei ka jaka kaba u don u mawsiang u ba heh kat u lum bah bad ka jingïar jong utei u mawsiang ka la jan ïa ryngkat bad kawei ka madan phutbol kaba heh.
U la ïathuh ruh ba ha jrong utei u mawsiang, man la u snem da ki spah ngut ki briew na ka jylla Assam ki wan kiew bad ki wan jngo hkai.
U la ong ba lada ka don ka surok kaba biang, ka jingdon jong katei ka jaka kan long ka jingkyrkhu kaba khraw ïa ka thaiñ, khamtam eh lada ka sorkar lyngba ka tnad jngohkai kan shimkhia ban pynitynnad shuh shuh ïa katei ka jaka, kan khring ïa shibun ki nongwn jngohkai khamtam ha ki aïom synrai ba ka suiñ bneng ka la khuid.
U la kyntu ïa ki bor sorkar ba kin shimkhia lem bad phaikhmat sha katei ka thaiñ khnang ba kan long ka jingmyntoi ïa ki paidbah.
Nongpoh, Iaiong 01 : Hadien ka jingïaid shaphrang jong ka lympung ïalehkai sports ki khynnah skul, ka St.
Paul’s Higher Secondary School, Nongpoh hynin ka sngi kala pynhap pyrda noh ïaka Inter House Athletic Meet ba 3 sngi bala sdang naduh ka 29 tarik mynta u bnai ha madan NSCA Pahamsyiem hadien ka jing ïaid beit ïaid ryntih jong ka lympung da ka jing ïa shim bynta shitrhem jong ki House bapher bapher bala phiah na katei ka skul.
Katei ka lympung da ka jingjop kala poi noh sha kaba kut mynta ka sngi hadien ba ki khynnah kynthei bad shynrang naki house bapher bapher kila ioh ban pyni bad sei madan ïala ki sap ki phong naduh ka sngi Balang bala plie pyrda ïaka da u Dr.
C Lyngdoh MLA ka Umsning.
Ïa katei ka lympung ïalehkai sports ki khynnah skul la wan ban pynhap pyrda noh ïaka mynta ka sngi da u Bah Mayral Born Syiem MLA ka Nongpoh kum u kongsan haka jingdonlang ka Sr.
Angelina Marak Headmistress, Bah Jedwin Lyngdoh Rangbah Shnong Pahamsyiem bad kiwei kiwei ki riew rangbah, lem bad ki nonghikai bad ki khynnah skul.
U Bah Mayral Born Syiem kum u kongsan haba kren ha kane ka sngi u la ai ka jingïaroh ïaki bor pynïaid skul jong ka St.
Paul’s bala pynlong ïa katei ka lympung, bad pynpaw ruh ïaka jing sngewkmen kaba khraw ban iohi ba ki khynnah skul jong katei ka skul ki don shisha ïaka sap bad ka mynsiem ïalehkai bad thrang ban ioh khur ïaki khunsam na kane ka lympung, haka juh ka por u la pynpaw ruh ka jing sngewkmen ban ïa don bynta lang bad ki khynnah skul ha kane ka sngi kum ka jing ai mynsiem ba kin dang ïalehkai bha bad pyndonkam hok ïaka sap kaba ki don naka bynta ban kiew shaphrang haka kam ïalehkai sports kumba ka tei ka skul ka dei kawei naki skul ba paw haka kam ïalehkai sports nalor ka pule puthi.
“Ngi sngew sarong ïaka skul St.
Pauls kaba la ju pynmih ïaki samla kiba pass bha haka SSLC bad HSSLC bad nalor ka pule puthi katei ka skul ka dei ruh kaba ju pynmih ïaki rang bad thei ïalehkai ba tbit kiba ju mih khmat ïaka district haka kam ïalehkai sports, da kaba kyntu ruh ïaki khynnah ha katei ka sngi ba kidei ban minot thop haka jingpule jong ki bad pyndonkam hok ruh ïaka sap kaba ki don, ban pyndon burom ïaki kmie ki kpa bad ki nonghikai" la ong u Bah Mayral da kaba bynrap ruh ba kum ki khynnah skul kim dei pat ban ngop haki jingdih ba sniew khamtam ka kyiad, u drok bad kiwei kiwei kiba ktah ïaka met bad ka longrynieng lada ki kwah ban poi shaka thong haka jingim jong ki.
La sam ruh ïaki khusnam ha katei ka sngi ha kaba ka Blue House kala rah ïaka nam lahduh, ka Red House kala rah ïaka kyrdan ba ar bad ka Yellow House haka kyrdan ba lai nalor ki khusnam shimet ban ai mynsiem ïaki khynnah skul.
Nongpoh, Ïaïong 01: Ki nongïalam ka United Democratic Party (UDP) Nongpoh Circle mynta ka sngi ka la pynkup burom ïa u Bah Mayralborn Syiem MLA ka Nongpoh Constituency, halor ka jingjop don burom jong u ban poi sha ka thong ban long kum u nongmihkhmat sha ka ïing Dorbar thawaiñ ka jylla hadien ba ki paidbah jong ka Nongpoh Constiteuncy kila pynjop donburom ïa u ha kane ka elekshon bala dep.
Ha kane ka sngi ka jingpynkup burom la wan ruh ban sakhi lang da ki nongkitkam kiba hakhmat jong ka Seng UDP kiba kynthup naduh u Bah Balajied Ranee, MDC ka Nongpoh Constituency, Bah Donbok Khymdeit President UDP Ri-Bhoi, Bah Micheal Kharhunai Secretary UDP Ri-Bhoi, u Bongthai ka Raid Umwang, ki dhot ka UDP Nongpoh Circle, Bah R.
R Makdoh Nongïalam ba radbah jong ka UDP Ri-Bhoi, ki dkhot naka Women’s Wings, ki dkhot ka Youth Wing, ki dkhot jong ki Unit bapher bapher bad ki nongkyrshan ka Party UDP bad kiwei kiwei.
Ha kane ka sngi kum ka dak ka jingsngewnguh ïaka jingnoh synñiang jong ki briew shimet lyngba ki sur jingrwai kiba la pynmih haka por election naka liang ka UDP Nongpoh circle ki la pynkup burom ruh ïaki nongrwai kiba la rwai naka bynta u kyrtong jong ka UDP bad ki la pynbna ruh ïaki nongjop naka bynta ki polling station ki ba bun vote lyngba ki percentage, ka Polling Station Jermanai ka la wan nyngkong, ka Umsaw Nongbri ba ar bad ka Mawryngkang kala wan ba lai bad la pynbna ruh ïa ki polling station kiba heh kiba ïoh ban wan shakhmat haka jingïoh bun tylli ki vote ha kaba ka Shnong Pahamsyiem ka la wan nyngkong, ka Umsaw Nongbri ba ar bad ka Polling station Diwon ka la wan balai bad naka liang u MLA u la pynbna ba un sa leit sha kitei ki Polling Station ban ai ïaki khusnam.
Haba kren ha kane ka sngi naka liang u Bah Mayralborn Syiem, u la pynpaw ka jingsngewnguh kaba kyrpang ïaka ki nonngkitkam naduh ka Nongpoh Circle, ki unit bapher bapher bad ïaka UDP Ri-Bhoi kaba la kynmaw tympang ban pyndon burom ïa u ha kane ka sngi.
U la pynpaw ruh ka sngewkmen ban ïohi ïaka jingai mynsiem naki nongkyrshan ba ki la shanñiah bad ibit ban long biang u MLA jong ka Nongpoh Constituency.
Ka jingioh ïaka bor ka wan ruh ka jingkitkhlieh kaba khia la ong u Bah Mayral Born da kaba bynrap ruh ba ka seng UDP ha jylla ka khmieh lynti bad angnud ba ki paidbah jong ka jylla kin ai ka jingkyrshan kaba pura, halor ka jingthrang ban ïoh ïa u Myntri Rangbah na Ri Khasi, ki nongïalam ka UDP ki la leit ban tyrwa ïaki 45 ngut ki kyrtong ha khmat ki paidbah ba kin ai ka jingkyrshan ban pynurlong ïaka jingthrang ka seng, hynrei ka mon hi ka shong ha ki paidbah ïano ki ibit ban jied.
U la ong ruh, ka jingleit jong ka Party UDP ban ïasoh bad ka sorkar MDA ban thaw sorkar ka long ba hadien ka jingpyrkhat sani bha halor ka jingmyntoi jong u paidbah ba bun balang bad daka jingïa sngewthuh jingmut lang ki 11 ngut ki MLA UDP ha ryngkat ki nongïalam ka party ka la pynlong ïaka party ban leit synrop lang bad ka sorkar MDA.
U Bah Mayral u la ong, hapdeng ka jingeh bad ki maw jynthud ki ba bun ha kine ki 5 snem ba la leit ki paidbah jong ka Nongpoh Constituency kim shem la iehnoh ïaka party UDP bad ki la pyni ïaka jingshanñiah ïa u Bah Mayralborn da kaba bynshet biang ha u sa shisien ïaka lyngkor kum u Nongmihkhmat jong ka Constituency.
U la pynpaw ruh baka liang jong u kum u nongmihkhmat un nang ïai trei shitom shuh shuh ban wan rah ïaka jingkylla bad ka roi ka par sha baroh ki polling station kiba hap hapoh ka Nongpoh Constituency.
U la kyntu ruh ïa ki nongïalam jong ka Circle bad ki Unit bapher bapher, ba ngim dei ban kput ïaki polling station kiba duna haka jing ïoh ïaka vote, hynrei ngi dei ban ïawer ban ïatrei lang ha kane ka kynti bad ngi dei ban wat ïaka daw tynrai iaki jingduna ban ïoh vote naki polling station bad ba ngin dang pynbha shuh shuh ha ki sngi ki ba dang wan.
Shuh shuh u kyntu ïaki Circle bapher bapher bad ki nongïalam ka UDP ha baroh kawei ka District ba ki dei ban dang ïai trei shitom ha baroh kine ki 5 snem bad kim dei ban shongthait noh tang namar ba la kut ka elekshon, da kaba bynrap ruh ba shibun ki jingkynthoh kin wan bad kin leit hynrei ngim dei ban pynsngap bad ngim dei ban pynsngap ïaki khubor ki ba thmu ban pynjot pynpra hynrei ngi dei ban tih bñiah bad ban wat ïaka jingshisha, kyntu u bah Mayralborn.
Shillong, Iaiong 01: U Bah Andrew Shullai, MDC jong ka JHADC uba long ruh u CEM barim, u la ong ba kawei na ki jingeh jong ki Autonomous District Council (ADC) kadei namar ba kim don ïa ka aiñ ba khang pyrshah ban kyntiap seng.
U Bah Shullai u ong ïa kane ha kaba ai ïa ka jingkren ba kongsan ha ka seminar ba la pynlong da ka Assam University, Silchar lyngba ka Political Science Department.
Kane ka Seminar kadei halor ka subject, “Institutions, Politics and Political Processes in Fifth and Sixth Schedule Regions of India".
U Bah Shullai u la ong ruh ba kawei pat ka jingeh jong ki ADC kadei ka jingïatyngkhuh ki aiñ jong ki District Council bad ki aiñ jong ka sorkar jylla lane ka jingshah jop ki aiñ jong ki ki District Council ha ki aiñ jong ka sorkar.
U la ong ba ka jingkhlaiñ ki District Council kan shong ruh ha ka sorkar jylla namar ka Para 12 jong ka Sixh Schedule naduh ba sdang ka la long ka kyndon kaba la don ka jingïatai ka jingïakren ha kiba bun ki bynta.
U la khot la wer ïa ki riewshemphang ha ki University ba kin ngam jylliew bad tih kham bniah shuh shuh halor ka Sixth Schedule khnang ba kan lah ban ai jingshai ïa ki paidbah.
Ïa kane ka Seminar la plie da u Vice Chancellor ka Assam University, uba long u kongsan ha kaba u la ai ka jingbatai halor ka jingtreikam ki bor treikam kiba don ha ki bynta kiba don ka jingïadei bad ki paidbah ha ki bynta kiba kham shapoh.
Shillong, Iaiong 1 : Ka Achik Holistic Awakening Movement (AHAM) hynnin ka sngi kala kyntu ïa ki nongïalam na Rilum Khasi bad Jaintia ba ki dei ban burom ïa ka hukum ka Meghalaya High Court haba ïadei bad ka Roster System.
“Haba kdew ïaka hukum ka High Court bala pynmih haka 5 tarik Iaiong 2022, u president ka AHAM u Georgeprince Momin ula ong ba ka ïing kashari kala pynmih ïaka hukum ba ym lah ban thungkam thymmai ne kyntiew kyrdan khlem da pyntreikam shwa ïa ka Roster System.
“U Georgeprince ula kdew ba ka hukum kala kdew ba kino kino ki jingthungkam ha baroh ki tnat sorkar kidei ban ïaid katkum ka Roster System jong ka bhah thungkam lane ka Reservation Policy bad la bthah ruh ba ka jingthungkam bad ka rukom bhah kam kan dei ban long beit kat kum ka Policy.
““Katkum ka hukum jong ka High Court la kdew ba namar ka jingbym don ka Roster System ka bhah thungkam ha Meghalaya ruh kam ïaid bha bad bun kiba dei hok ban ïoh kam kila shah pynduh noh ïaka hok bad ka jingbym don ka Roster System kala pyndkoh ïaka Reservation Policy bad kane kala wanrah ruh ïaka jingleh shilliang haka por thungkam" la ong u Georgeprince.
“U Georgeprince ula ong ruh ba ka sorkar jylla lyngba ka Office Memorandum kala pynmih ïaka hukum haka 10 tarik Jymmang 2022 ban pyntreikam ïaka Reservation Roster.
““Haka Para-6 jong ka Office Memorandum dated.
10.
05.
2022 la kdew ba baroh ki rukom thungkam kin ïaid katkum ka Roster System bad la kdew ruh ba ka rukom thungkam kan ïaid lyngba ki Backlog naka bynta baroh ki jaitbynriew Khasi, Jaintia, Garo, kiwei ki STs & SC" ula ong.
“Ula ong ba para-7 jong ka Office Memorandum ka kdew ba ka Reservation Roster kadei naka bynta ban pynthikna ba ka Reservation Policy ba kan ïaid beit ïaid ryntih.
“Shuh shuh ula bynrap ba naka liang u Advocate General ka sorkar Meghalaya ula phah ïa ka jingmynjur sha ka Division Bench ba ym lah ban pyntreikam ïaka bhah thungkam lane ka Reservation Policy khlem da don ka Roster System bad ula pyni nuksa ruh daka Constitution Bench Judgment reported at(1995) 2 SCC 745 (R.
K Sabharwal Vs.
State of Punjab).
““Ngi kwah pynpaw ba ka rai jong ka hukum jong ka Meghalaya High Court ka long kaba biang tam daka ba bthah ïaka sorkar jylla ban pynbiang ïaka Roster System naka bynta ban pynthikna ba ka bhah thungkam lane ka Reservation Policy ha Meghalaya ka ïaid beit ïaid ryntih" ula ong.
Jowai, Ïaïong 01: Ka Seiñkynthai Committee Loomïongkjam, Jowai hynnin ka sngi 31 tarik u Lber kala pynlong ïaka prokram ai jinghikai bad la pynkut burom kumjuh ïa ka kong Delina Khongdup kaba dei ka Member ka National Commission for Women, jong ka sorkar Kmie.
Ïa kane ka prokram la pynlong ha dorkar ka Loomïongkjam shi bynta na ka jingrakhe ïa ka sngi kyrpang jong ki kynthei ha shityllup ka pyrthei kaba la tip kum ka ‘International Women’s Day 2023’ halor ka phang kaba ong “DigitAll: Innovation and Technology for Gender Equality".
Ha kane ka sngi kiba bun na ki nongkren ki la pynsngew shaphang kane ka phang kaba donkam eh ha kine ki sngi jong ka juk, ha kaba kum ki longkmie ruh ki don ka bynta ka khraw ban pyndonkam ïa ki bor Technology lyngba ki kor ki bor kiba ïarap shibuh eh ha ka kam ka jam.
Shuh shuh kila pynsngew ba ka pyrthei mynta kala ïaid ha ryngkat ki tiar Technology kila la pynsuk ïa ki paidbah ha kiba bun ki liang bad kaba ïarap ruh ban pynsted ïa ka kam ka kam bad ban ïoh ki jingtip kloi tang da ki minit ne ki Second.
Ïa ka jingïalang ha kane ka sngi la pynïaid da ka kong Juliana Challam, Chairperson ka Seiñ Kynthai Loomïongkjam kaba la pdiang sngewbha ïa baroh kiba la wan sha ka prokram bad kala pynsngew ruh ïa ki kam ba bha jong kane ka seng Kynthai kaba la noh synñiang hapoh ka imlang ka sah lang.
Ka Delina Khongdup haba ai jingkren ha kane ka sngi kala pynpaw ka jingsngewkmen ban ïadonbynta lang ha kane ka sngi ha ryngkat ki longkmie jong kane ka seng bad ki khun samla ka shnong.
Kala ong la buh kyrpang ïa kane ka phang mynta ka snem ka long halor ka jingkynrei ki kam sniew na ki (Cyber Crime), hynrei ban ïada ïa kane ka don ka aiñ katkum ka ‘Information Technology Act 2000", shuh shuh kala ong kum ki lanot ki lah ban ujor ïa kane lada don mano mano ka shim kabu ïa une ka briew lada dei ha ki Social Media kumjuh.
Kiwei de kiba ai jingkren ha kane ka sngi ki kynthup ïa u ma Khroo Lamsalanki Pariat, ma Womlin Pakyntein uwei na ki riew rangbah ka Dong Lomïongkjam, ha ryngkat ka jingdonlang ka ka J.
Synnah, District Social Officer West Jaiñtia Hills nalor kiwei de kiba la shah khot sngewbha.
Shillong, Ïaïong 01: Ka United Hynñiewtrep Movement (UHM) ha ka sngi Saitjaiñ ka la pynpaw ïa ka jingkyrshan kaba pura halor ka nongrim ba ka Voice of the Poeple Party (VPP) ka la shim ha kaba ïadei bad ka jingdawa ban pynbeit biang ïa ka Reservation Policy bad kumjuh ïa ka Roster System.
Haba kren sha ki lad pathai khubor hadien ba la wai ka jingïalang ka General Executive Council, u President ka seng u Bah Charlie Rani u la ong ba na ka liang ka seng hi ka shim ba ka long kaba shongnia halor ka jingdawa jong ka VPP ba dei ban pynkylla noh ïa ka Reservation Policy da kaba ai bhah katkum ka jingdon paid bad kumjuh ruh ha kaba ïadei bad ka jingdawa jong ki ban pynsahngeh shuwa katba ym pat lah ban wanrah ïa ka policy kaba biang.
“Na ka liang ka seng ka pynrem jur ïa ka jingkynthoh ka Achik Conscious Holistically Integrated Krima (ACHIK) kaba la kynnoh pyrshah ïa ka VPP bad ïa u Bah Ardent halor ka mat ba ki la kren ha assembly ha kaba ïadei bad ka Reservation Policy bad ka Reservation Policy bad na ka liang jong ngi ngin don bad ka VPP ha kaba ïadei bad kane ka jingdawa jong ki," u la ong.
“Ngi la dei kiba kham heh paid shibun shah ban ïa ki Garo hynrei ha ka bhah kam bha jam ka wan pynban da ka juh ka jingïohbhah bad ki Garo kiba duna paid ban ïa ngi na ka liang jong ngi ka seng ngi sngewdei ba dei ban ai bhah kat kum ka jingdon briew bad ngi ïohi shuh shuh da ka jingwan ka Roster ngi la nang shah knieh shah knieh ka hok jong ngi bad ki Garo pat ki la nang ïoh jingmyntoi," u la bynrap.
U la ong ba lada ka sorkar kam lah ban pynbeit thymmai ïa ka Roster system bad ka Reservation Policy na ka liang ka seng kam banse ban pynjur noh ïa ka jingdawa Khasi State khnang ba ka bhah ba dei hok yn ym don shuh ba lah ban knieh.
U la ong ruh ba ka jingaidaw ba ym lah ban leh eiei ïa kane ka mat namar ka dei ka hukum ka High Court jingkren ban thet kti ïa lade.
Shuh shuh u la ong ba na ka liang ka seng ka pynpaw ïa ka jingpyrshah halor ka jingdon ki karkhana coke be-aiñ ha ki katto katne ki bynta ka jaka.
“Hadien ba ka NGT ka la khang tih dewïong ha ka jylla ngi ïohi ïa ka jingktah ïa ka kamai kajih ki paidbah hynrei mynta ba ym pat pynlait ruh ngi ïohi ïa ka jingkharoi ki karkhana thangrnga coke bad ngi kwah ban buh jingkylli kine ki karkhana coke naei ki ïoh dewïong lada ym dei ba tih be-aiñ ïa u dewïong," u la ong.
U Bah Charilie u la ong ba na ka liang ka seng kan sa leit ban ai dorkhas sha u Myntri Rangbah ka jylla ha kaba ïadei bad kane ka jingkharoi ki karkhana coke be-aiñ.
Shuh shuh u la ong ruh ba na ka liang ka seng ka la rai ban buddien ha kaba ïadei bad ka jingud ki paidbah ha kaba ïadei bad ka jingdon ki parmaw be-aiñ ha ki thaiñ Jirang kaba la pynjot ïa ka mariang.
“Na ka liang ka seng lyngba u Environtment Secretary un sa leit ban buddien ïa kane ka kam bad ka ophis u Deputy Commissioner bad ruh ban ai jingthoh ba ym dei ban ailad ïa kino kino ki jingtih maw ne shyiap khlem da ïoh jingbit na ka District Council bad ki bor ba dei peit bad ngin buddien ïa kane ka kam ruh shaduh ka NGT ban ai jingthoh ha kaba ïadei bad kane," u la ong.
Shuh shuh u la ong ba ka seng ka la rai ban buddien ïa ka pule puthi khamtam eh ha kaba ïadei bad ka jingdon ki skul shimet kiba shim kabu ha kaba ïadei bad ka bai skul kaba ki shim na ki khynnah pule bad kumjuh ruh ha kaba ïadei bad ki skul sorkar pdeng ba kin bhah kyrpang ïa ki khynnah kiba wan na ka ïing baduk katkum ki kyndon ka Right to Eduction.
Shillong, Iaiong 01 : Uwei u Rangbah ula lait salit na ki jingiap, ha ka jingshah rong ha ka umsaw jong ka Wah Umkhrah haka sngi Thohdieng ha ki thaiñ Polo.
Ka jingther kynsan u lapbah khamtam ha Nongbah Shillong, kala wanrah ïa ka jingdap um ym tang ki lynti ïaid bad ki surok hynrei kala wanrah ruh ïa ka jingkiew um kynsan jong ki Wah khamtam ha Wah UmkhrahHa kane ka jingkiew um, uwei u rangbah ula hap hapoh ka Wah Umkaliar bad shah rah ha ka umsaw hynrei donbok ba kane ka jaka kam dei kaba jylliew bad ba khlaiñbor ka jingtuid ka wah , une u rangbah ula lah ban ïaleh bad poi sha ka jaka ba shngain.
Ki paidbah kiba sakhi ïa kane ka jingjia, kila leit ban ai jingïarap mar mar ïa une u rangbah ba un lait na ka jingshah rong ha kane ka wah.
La ïohi lyngba ka Video ba ïa une u rangbah la lah ban ïarap noh da ki paidbah daka ba tan ïa u da u seij bad ula lait naka jingjia ba sngewsih.
Shillong, Iaiong 01: Ka All Khasi Hills A.
chik Federation (AKHAF) ka la ai jingkyrshan ïa ka jingpyrshah jong ka A’chik Conscious Holistic Integrated Krima (ACHIK) kaba la ieng pyrshah ïa ka jingdawa jong u President ka Voice of the Poeple Party (VPP) u Bah Ardent Miller Basïamoit uba long ruh u MLA jong ka Nongkrem Constituency ban pynsangeh shwa ïa ka Roster System katba ym pat lah ban pynbeit ïa ka Reservation Policy.
“Ngi kyrshan pura ïa ka A’chik Conscious Holistic Integrated Krima (ACHIK) kaba ai jingkyrshan ïa ka jaidbynriew (Garo) halor kane ka kam bad kaei kaba ki kren ka long kaba dei bad ka AKHAF kan ïai don lang ryngkat ryngkat bad ki,"ong u kyrwoh ba la soi da u President ka AKHAF u Cliverstar Marak bad u General Secretary u Manuel Marak ïa kaba la phah sha ki lad pathai khubor ha ka sngi Thohdieng.
“Ka All Khasi Hills A.
chik Federation ka pyrshah jur ïa ka jingdawa jong u President ka VPP u Bah Ardent M.
Basaïamoit halor ka Roster System bad ka jingpynrung ïa ka ktien Garo ha ka Khyrnit Baphra," la pynpaw ki nongïalam ka AKHAF.
“Kane ka jingleh jong u President (ka VPP) ka dei ka jingpyrshang ban pyndam noh ïa ka Roster System ïa kaba dei ban pynrem namarba u la tynjuh ïa ka hukum ba la pynmih da ka Ïingbishar Meghalaya High Court, ka rai ba la pynmih da ka Ïingbishar badonburom ka dei kaba laitluid bad kaba bishar sani bha bad ka bym don bynta eiei bad ka Ingdorbar Thawaiñ bad ka Sorkar," la ong ka AKHAF.
“Ka jingñiew beiñ ïa ka aiñ ym tangba ka long kaba be-aiñ bad ka dei ruh ka jingpyrshang ban wanrah ïa ka jingïapher jaidbynriew bad ka jingïa-isih hapdeng ki nongshong shnong jong ka Meghalaya da kaba pynïapher ïa ka Reservation Policy ïa kaba la pynmih Ïingbishar.
Ki Garo kiba im ba sah ha rilum Khasi ki don kumba 5-8% kynthup ruh ïa kiwei kiwei ki jaidbynriew, kum ki Hajong bad ki Banai.
Ban shu leh bym suidñiew ïa ki hok jong ngi ka dei ka jingpynrem bad dei ban pynneh kumba ka long bad yn ym ailad satia ïa kano kano ka jingpyrshang ban pynjngut lane ban shim kabu," ong shuh shuh u kyrwoh.
“Kawei pat ka jingkren kaba pynmih ïa ka jingsngew ïapher da u RP Kharshiing ha kaba ïadei bad ka kyntait ban pynrung ïa ka ktien Garo ha ka Khyrnit Baphra la pynrem jur bad ka AKHAF ka maham ïa kino kino kiba kdew kti halor ka ktien Garo," la bynrap u kyrwoh.
“Ma ngi ki Garo kum kawei ka jaidbynriew ngi don lut ïa ki jingthoh jingtar halor ka ktien bad kiwei kiwei ki jingdonkam na ka bynta ban ïoh ïa ka jingithuh jong ka Sorkar bad ban pynrung hapoh ka Khyrnit Baphra.
Ngi kwah ban pynpaw naduh ba la ïoh ïa ka Jylla Meghalaya, ki Garo bad ki Khasi ki la ïakhun ban pynrung ïa ktien hapoh ka Khyrnit Baphra.
Katba, ka jingkren kaba mih kum na u riewshimet ban ym pynrung ïa ka ktien Garo ka long kaba sngewsih bad ka long kum ka jingshet kylla ïa ki Garo.
Ngi pynrem jur ïa kane ka jingkren," la kynthoh ka AKHAF.
Shillong, Iaiong 01 : Uwei u briew u la shah kem na kawei ka shnong ha ki thaiñ Nongpoh ha ka 31 tarik mynta u bnai namar u lehbeijot bad pynpun khun ïa la ka jong ka pyrsa kaba dang 15 snem ka rta.
Kat kum ka jingïathuh jong kiba haïing la ong ba ki la phah leh ïa ka medical test ïa katei ka khynnah ha ka 31 tarik Lber bad la lap ba na katei ka jingshah leh beijot ka la pun khun ruh ar bnai mynta.
“ Hadien ba ngi la tip halor kane ka jingjia ngi la ujor FIR pyrshah ïa utei u briew ha ka 31 tarik Lber bad ïa utei u briew la kem ha katei ka juh hi ka janmiet.
Utei u briew u la byrngem ban leh ei ei lada ujot FIR ïa u" ïathuh kiba haïing.
Na ka liang kiba haïing ki kyntu ïa ki bor pulit ban pynngat ïa utei u runar ha ki kyndon aiñ ba pyrkhing bad ban set phatok ïa u shi junom namar kim kwah ba kum kane ka jingjia kan dang ïai jia biang ha ki por ban sa wan.
“ Namar ba ki don kum kine ki jait briew ka lawei jong ki khynnah ruh kam shngaiï shuh wat shiïing shisem ruh.
Kum kane ka khynnah kaba pli ha ka jaka ba kan dang ïoh ban pyndep ïa ki jingpule hynrei mynta ka la hap ban shim ïa ka jinglong kmie.
Kumta nga kyrpad ïa ki bor pulit bad ïa ki bor ka aiñ ban ai ka jingbishar hok" ong iba haiing.
Shilong, Iaiong 01: Ka seng samla pule ka Naga Students’ Union Shillong (NSUS) kala pynpaw ïa ka jingsngewnguh ïa ka KSU namar ba ka pyni ïa ka jingshah thombor ki samla pule Naga ha u snem 1979 ha ka phlim ba la pynmih da ka seng 1978 KSU SHIRTA.
ïa kane ka jingai burom sha ki nongïalam jong ka KSU la lam khmat ïa kane ka kynhun da u samla Moranthyel Saka Uipo u ba dei u General Secretary barim ka NSUS bad u President ka Uipo Naga Students’ Union Shillong.
La don ryngkat ruh u samla Pyntngen Mashli uba dei u President ka Students’ Bar Association ka Shillong Law College bad kiwei ki dkhot.
Kine ruh ki la pynpaw ba ka phlim ka KSU ka la ai jingtip bad jinghikai halor ha history jong ka Jaidbynriew.
ïa kane ka jingai burom na ka liang jong ki seng samla pule Naga Students Union Shillong ha ka jingïakynduh kaba ki la pynlong ha Shillong Club.
Shillong, ïaïong, 01: Ka Meghalaya Asha Workers Unions Union (MAWU) ha ka sngi Saitjaiñ ka la dawa ïa ka Sorkar Meghalaya Democratic Alliance (MDA-II) ban kyntiew ïa ka jingsiew tulop T.
9 hajar shi bnai khnang ba kan ïarap ïa ki ban pyndap pynbiang ïa ka ing ka sem katkum ka jingïaid jong ka juk.
Ka President jong ka Union ka Kong Mira June Myrsing ha ka jingïakren bad ki lad pathai khubor hadien ba la wai ka jingïalang jong ki Asha kaba la long ha nongbah Shillong ka la ong, “lada ka Sorkar kam leh eiei ïa kane ka jingdawa, ka Union kam banse ban lum ïa ki Asha ban mih sha surok ban dawa ïa la ka hok lane ban sangeh treikam shisyndon.
"Ka Kong Mira June kaba la shah jied biang kum ka President ba thymmai ha kane ka sngi ka la pynpaw ba kumba ka la ïalam ha ki snem ba ladep kan nang ïai trei hi kumba ju trei haba ki paradkhot ki dang ibit bad ailad biang ïa kaba kan shakri kum ka nongïalam jong ka UnionKa la ong ruh ba na ka liang jong ka kan buh ha khmat eh ïa ka kam.
Kumba long mynta ki Asha ki ïoh ka jingsiew kaba long tang T.
2000 hajar shi bnai bad ka shongdor tang T.
66 tyngka ha ka shisngi.
Ka la ong ba kane ka jingsiew ba ki Asha ki ïoh kam lah satia ban pynbiang ïa ki Asha.
“Ka donkam ba ka Sorkar kan pynkiew shuh ," la bynrap ka Kong Mira June.
Ka la ong ruh ba ka la don ka jingïakren na ka liang ki nongïalam barim bad ki Myntri jong ka Sorkar kaba rim ha kaba ki la pynpaw ba kin dang bishar shwa ïa ka jingdawa jong ka Union bad hadien kata yn sa lah ban pynkiew bad katno yn pynkiew ïa ka jingsiew bainong.
“Kane ka jingïakren kam shym poi shaei shaei haduh mynta," ong ka Kong Mira June.
Ka la ong ba kumba ka la shah pynkhamti kum ka nongïalam ha kane ka kynti ruh kan dang dang ïai pynkynmaw biang ïa kane ka mat sha ki tyndong shkor jong ka Sorkar Jylla.
Shuh shuh ka la ong ba lada ka Sorkar kan dang ïai sngap shi sngap kumne ïa ka jingdawa jong ka Union nalor ba ka kam ka long kaba khia katba ka jingïoh pat ka long tang shi dana, na ka liang ka Union kim banse ban dang ïai bteng ïa ka jingdawa ban pynkiew ïa ka jingsiew bainong.
Ha kane ka jingïalang la pynlong ruh ïa ka jingjied ïa ki nongïalam jong ka Union tang na ka bynta ki lai tylli ki post ha kaba ïa ka kam President la pynkhamti biang ha ka Kong Mira June Myrsing, General Secretary Kong Badahunshisha Dkhar bad Treasurer Kong Fionaliza Tingbung.
Da ki phew spah ngut ki Asha kiba don hapoh ka shatri jong ka Meghalaya Asha Workers Union (MAWU) na kylleng ki Unit jong ka rilum Khasi-Jaiñtia bad na rilum Garo ki la poi ban ïashim bynta ha kane ka jingïalang.
Shillong, ïaïong, 01: Ki samla kiba la pas ïa ka eksamin Meghalaya Teachers Elegibility Test (MTET) ha ka sngi Saitjaiñ ki la dawa ïa ka Sorkar Meghalaya Democratic Alliance (MDA-II) ba kan thungkam noh mardor hadien ba ki la pas ïa kane ka eksamin mynta la jan ar snem kynthih.
Bun na ki samla kiba la pyndep ïa ka eksamin MTET naduh u snem 2021 ki la shu shong khlem kam mynta la ar snem hadien ba ka Sorkar kam pat ai satia ïa ka shithi thungkam.
Ha ka jingïakren bad u nongthoh khubor, u nongïalam jong ka MTET Passed Candidate jong u snem 2021 u Bah A.
L Mawblei bad ka Kong I.
Kharwanlang ki la ïathuh ba ki ladep ban ïakynduh ïa u Myntri ka tnat Pule Puthi ka Sorkar Jylla u Rakkam A.
Sangma ban pynsngew halor kane ka jingbym thungkam jong ka Sorkar hynrei na ka liang jong u Myntri u la ïathuh ba ka jingthungkam ïa kiba la pas ïa ka eksamin MTET kan dang shimpor sa katto katne.
“U la ïathuh ba ka tnat Pule Puthi jong ka Sorkar Jylla kan hap ban shu thungkam shwa ïa ki kum ki nonghikai shipor lane ban leh ïa kata ka Temporary Recruitment," ong kine ki arngut ki nongïalam.
“Ngi la rai ban ym pdiang satia ïa kane ka Temporary Recruitment.
ngi kwah ba ka Sorkar kan leh beit da ka Permanent Recruitment kumba ka la leh ïa ki First Batch," ong u Bah Mawblei.
Haba kyrpad ïa ki paralok kiba la pas MTET ba kin long kiba ïai shah, u la ong, “ngi kyrpad ïa ka Sorkar lyngba ka tnat Pule Puthi ba kan thungkam noh ïa ngi tangba da ka Permanent Recruitment tangba kan shimpor katto katne bnai.
Ngi ngeit ba ki para samla ki la ïakynduh jingeh baroh shikatta bad lada ngi ap sa tang katto katne bnai kan ym don shuh ka jingeh.
"U la ïathuh ba ki la kyrpad ïa u Myntri ka tnat Pule Puthi ba ka jingthungkam ka dei ban long katkum ki district khnang ba kan ym buh jingeh ïa ki nonghikai lada ka don jingïapher ha ka ktien ka thylliej.
“Ngi kyrpad ïa ka Sorkar ba ka jingthungkam ka dei ban long shwa ban pynlong biang ïa ka eksamin MTET kaba thymmai," ula ong.
“Ngi kyrpad ïa ki para nonghikai ba kin ym pdiang ïa ka jingthungkam ka Sorkar da ka Temporary Recruitment namarba kan ktah shibun khamtam ïa ki para nonghikai kiba la jan poi sha ka rta ba la kut ka rta thungkam bad kan ktah shibun ïa ki kat haduh ban da kut ka Temporary Recruitment," la ong u Bah Mawblei.
U la ong ruh ba lada ka Sorkar kam pdiang ïa kane ka jingkyrpad jong ki, kim banse ban shim da kiwei pat ki sienjam ban mih shakhmat haduh ban da ïoh ïa ka jingthungkam ba pura.
Ka Kong I.
Kharwanlang haba bynrap halor kane, ka la ïathuh ba kine ki samla kiba la pyndep ïa ka MTET naduh u snem 2021 ki la ïakynduh lang na ka por sha ka por ban ïathir ïatai halor kane ka jingbym pat thungkam jong ka Sorkar bad ïathuh ruh ba ki la ïakynduh ruh ïa u Myntri ka tnat Pule Puthi jong ka Sorkar barim u Bah Lamkmen Rymbui hynrei ka jingïakynduh kam shym la seisoh satia.
“Hadien ha ka jingïakynduh ha u Nohprah, 2022 ruh kam shym la poi shaei shaei namarba ka la elekshon ka la jan.
Ka por ka la shu sepei da ki bnai bad mynta ynda la kut ka elekshon ngi la kynduh ïa u Myntri ka tnat Pule Puthi hynrei u la ong ba ym pat lah ban leh eiei," ka la ong.
“Kane ka la pynbitar ïa ngi bad ngim banse ban shim noh da kawei ka sienjam bad ngi dawa ïa ka Sorkar ban thungkam noh mardor namarba u Myntri ka tnat Pule Puthi u la pyntip hapoh ka Dorbar Mang Tyngka jong ka Iingdorbar Thawaiñ kaba dang shu kut shen ba ki don 1002 tylli ki post ha ki Govt.
Lower Primary School bad 41 tylli ha ka Upper Primary, 125ha ka Secondary bad 51 tylli ha ka Higher Secondary bad baroh ki post kiba lait ki long 1219 tylli," la ong shuh shuh ka Kong Kharwanlang.
Ha kane ka aïom ba long ka sienshong (session) jong ka Dorbar Thawaiñ ha jylla, la pashat jingmut ki ktien ba ïadei bad ki kam korbar ha Dorbar Thawaiñ, khnang ba ki shlem pathai khubor Khasi naduh ki kotkhubor, ki pathaidurim (electronic media) bad ki snurpathai khubor (digital media) ki lah ban pyndon kam katkum ba ki sngewbit, wat lada khlem pat aibor da ka iktiar ba dei khmih ïa ka bynta jong ka ktien Khasi.
Act- Aiñpura ka aiñ ba dang rew ba la tai sani hapdeng ki dkhot ka Dorbar Thawaiñ ki ba la jied da ki paidbah ka jylla ban shim bynta katkum ba la pynkup bor hapoh dorbar thawaiñ shwa ban shna ka aiñ ba pura lyngba ki atiar synshar ha jylla bad ba la da soi katkum ka shab jong ka iktiar u Lat ka jylla na ka bynta ban pynjiari ha ka imlang sahlang.
Adjourn- Wai ka ba wai noh syndon ka dorbar ha ka dorbar thawaiñ, tat haduh ban da wer biang da u Lamphang ka Dorbar Thawaiñ.
Adjournment sine die- Waikhlempud kaba wai noh syndon ka dorbar khlem da buh pud.
Hynrei ka ba lah ban rah biang tang ha ka sienshong ka ba yn dang wan katkum ka iktiar jong u Lamphang ka Dorbar Thawaiñ.
Amendment-Syrdepaiñ ka ba syrdep biang ïa ka aiñ kaba la shem ba ka dkoh bad donkam ban maramot katkum ka jingdawa jong ka juk.
Bicameral- Ardorbar ka rukom buhti ïa ki dorbar ha ka synshar khadar ka ba kynthup arjait ki dorbar ki ba la pynkup iktiar ban pyntreikam ïa ki aiñ ha ka imlang sahlang.
Lah ban kam ïa ka dorbar thawaiñ jylla (State Legislative Assembly) bad ka dorbar thawaiñ dalariti (District Legislative Council) kum ki ardorbar ba synshar bad bishar ïa ki khun ki hajar ha ka jylla.
Bill- Aiñrew ka aiñ ka ba dang pynkhreh bad ka long ka ba dang rew ka ba dang donkam ban khmih sani na ka bynta ban pynjanai shwa ba kan long ka aiñ ba pura na ka bymnta ban pynjiari ha ka imlang sahlang ha jylla.
Budget- Mangtyngka ka pisa tyngka ba la mang na ka bynta ka aïom pyntreikam ha ka sorkar jylla na ka bynta ban tei bad kyntiew ïa ki paidbah ha ka imlang sahlang bad ban shan ki jingtei ba pyndonkam kyllum ki paidbah ha ka imlang sahlang.
Call attention- Werbor Pynshai ka bor ba la pynkup ha ki dkhot ka dorbar thawaiñ ban wer na ka bynta ban pynshai ha dorbar thawaiñ ïa ki kam paidbah ki ba dawa kyrkieh ha ka imlang sahlang.
Codification- Aiñsot ka aiñ ba la sot na ki riti dustur tynrai ban kyntiew bui ha ki dulir aiñ na ka bynta ban thaw aiñ pura bad ban pynjiari ha ka imlang sahlang ha jylla.
Contempt of House- Beiñ-dorbar ka ba kren ne khlei ki kyntien ki ba long pyrshah ïa ka jinglong kyntang jong ka dorbar ki longsan mansan la ha ka kyrdan jong ka shnong ka raij ne ka hima, kynthup ruh ha ki dorbar thawaiñ dalariti ne dorbar thawaiñ jylla.
Cross the floor- Ryngkoh Pynkheiñakor ka ba jam sha palat na la u pud jong ka iingdorbar thawaiñ kumba ryngkoh ban pynkheiñ pyrshah ïa ka akor longbriew manbriew ha ka shlem korbar shaphang ka ba thawaiñ ha ka imlang sahlang.
Kata ka long kum ha ba ki dkhot na ka liang pyrshah ba kren ban kyrshan ïa ka sorkar lane na ka liang sorkar ban kren kyrshan ïa ka liang pyrshah.
Cut Motion- Bor Tyrwakam ka bor ba la pynkup ha ki dkhot ka dorbar thawaiñ ban tyrwa kano kano ka kam ka ba dei ban thaw aiñ ha jylla ha ka khep ba dawa kyrkieh ha ka imlang sahlang.
Demand for Grants- Dawa Bhahpisa ka bhah pisa ba la mang na ka bynta ban tei ïa ka imlang sahlang lada dei na ka tyngka ha la ka tnat treikam sorkar ka ba la pyrshot (plan) lypa ne ka ba khlem pat pyrshot (non-plan).
Debate- Saidnia ka ba shim bynta ki dkhot dorbar thawaiñ ha ka tyrko bad tainia halor ki kam thawaiñ ïa ka imlang sahlang ha jylla.
Enacted- Shna-aiñ kano kano ka dulir aiñ ba la tyrwa ha dorbar thawaiñ ka donkam ban shna kyrpang ïa kata ka aiñ shwa ban lah long ka aiñ pura ka ba lah ban pynjiari ha ka imlang sahlang ha jylla.
En bloc- Synroplang ka ba synrop lang ki dkhot ha ka dorbar thawaiñ na ka bynta ban kyrshan ïa kano kano ka kam ba kongsan ha ka imlang sahlang ka ba dei ban ïaid lyngba ki aiñ ba synshar ïa ka imlang sahlang ha jylla.
Expunction- Wengnia ka ba weng noh ïa ki nia ki ba kren da ki dkhot ka dorbar thawaiñ na ka kaiphot ne ka dulir aiñ ba kynshew ha ka thiar jong ka dorbar thawaiñ.
Lada ki ktien ba kren kino kino ki dkhot ki long ki ba pohdor, ba khlemakor ne ki ba long pyrshah ïa ka jinglong kyntang jong ka dorbar thawaiñ, ka dorbar ka lah ban rai na ka bynta ban ym buh kaiphot kum kita ki kyntien ki ba pynjah burom ïa ka dorbar thawaiñ.
Finance Bill- Aiñrew Beityngka ka aiñrew ka ba wan rah ha dorbar thawaiñ manla ka snem katkum ka bhah ba la tyrwa da ka sorkar kmie na ka bynta ka snem ka ban dang wan ha ka ba lah ban kynthup ruh ïa kiwei kiwei ki bhah ba la mang shuh shuh katkum ba dawa ban tei bad kyntiew ïa ka imlang sahlang ha jylla.
Gazette- Dulirsorkar ka dulir ba thoh ne shon ïa ki jynthoh ba kongsan jong ka sorkar na ka bynta ban ïaineh kum ka aiñ ryngkat ki kyndon ba la kynthup ha kano kano ka bynta jong ka kaiphot katkum ba la thawaiñ ha jylla.
Ka long ruh kum ka byrta shula paidbah ban tip ïa kaei kaei ka ba la thoh ha kane ka dulir ka dei ka ba shongnia katkum ki hukum sorkar ka ban ïaineh katba ym pat kylla pat da kumwei.
Barabor ka long ba ki hukum ne kino kino ki kaiphot ne dorkhas jong ka sorkar ki ba la saidnia lyngba ka dorbar thawaiñ bad la buh ha ka jynthoh ba la soi da ka shab jong u lat ka jylla kum ka iktiar khliehduh.
Ïa kano kano ka hukum, kaiphot ne dorkhas ka ba dei ban pyndam noh ruh ka dei ban da kubur da ka dorbar thawaiñ bad soi ha ka shab jong u Lat ka jylla bad sa pynmih ha kata ka Dulirsorkar.
Hearing- Shahshkor ka ba buh pali ka iingbishar na ka bynta ban shah shkor ïa kiei kiei ki ba la ujor ne mudui da ki ba ïaleh markynti ha ki mokotduma ne kino ki kajia majia ki ba mih ha ki arliang mamla.
Hangta ka kynhun nongbishar ka lah ban bishar sani katkum ki sakhi satar bad ki sabut ba lah ban pynshongnia halor ki hok longbriew manbriew shwa ban hukum ha ka ban rai pynksan ne pynrem.
Leader of Opposition- Lampyrshah Liangsorkar: ka kdew ïa u dkhot ka dorbar thawaiñ u ba la shah jied ban long u ban lam khmat pyrshah ïa ka liang jong ka sorkar ha ka dorbar thawaiñ.
Legislate- Thawaiñ ka dei ba ki dkhot ka dorbar thawaiñ ki ïa tyrko bad tainia halor ki mat ki ba dei na ka bynta ban thaw ïa ki aiñ ha jylla ban synshar ïa ka imlang sahlang.
Ordinance- Kliaraiñ ka aiñ ba shna hi da ka iktiar na u khliehduh ka Ri ne ka jylla ki ba la pyntreikam katkum ba la pynkup bor da ki kyndon jong ka Riti Synshar ka Ri.
Notification- Byrta-aiñ ka byrta ba katkum ka aiñ ha jylla ka ba la shna lyngba ki dkhot ka dorbar thawaiñ bad ka ba da soi katkum ka shab jong u khliehduh ka Ri ne u Lat ka jylla, ha ka ba dei ban da pynmih paidbah ha ka dulirsorkar.
Parliament- Dorbar Thawaiñ-Ri ka dorbar thawaiñ jong ka Ri ka ba kynthup ïa ki dkhot ba la jied da ki paidbah katkum ki riti synshar paidbah na ki jylla ha satlak jong ka Ri ki ba mihkhmat na la ki jyllisynshar bad shah pynkupbor katkum ka Riti Synshar Ri.
Point of Order- Matjuban Pynjiari ki mat ba sei ïa ki juban ba la batai katkum ka aiñ ka ba kynthup hapoh ki kyndon jong ka Riti Synshar katkum ba la tainia ha iingdorbar thawaiñ bad ba la phah sha u lamphang ka dorbar thawaiñ na ka bynta ban rai ha ka dorbar thawaiñ da ka sur synrop jan baroh ki dkhot shityllup.
Question Hour- Por Pyrthew ka khep ba nyngkong nyngshab ha ka sienshong jong ka dorbar thawaiñ ba la buh pali na ka bynta ban kylli pyrthew bad jubab artat hapoh kata ka kynta ba la mang da ka por.
Session- Sienshong ka pali jong ka aïom shong dorbar thawaiñ manla ka sien ba la buh sngi khnang da ka kynhun ki kher rangbah ka shlem korbar jong ka dorbar thawaiñ ba la khlieh da u Lamphang.
Speaker- Lamphang u ne ka dkhot jong ka dorbar thawaiñ ba la shah jied ha ki paidbah ban mihkhmat ïa la ka jyllisynshar ha ka jylla, bad ynda la dei ka pali ban shna ïa ka kynhun synshar bad kynhun liang pyrshah, katkum ka nongrim jong ka synshar paidbah la dei ban jied dkhot ki ban long pdeng khlem shah liang ban pynkup bor kum u ne ka Lamphang na ka bynta ban pynïaid ïa ka dorbar thawaiñ katkum ba la shon shab ha ka Riti Synshar Ri.
Starred Question- Pyrthew Dakhlur ka kylli pyrthew ha dorbar thawaiñ ba la shon ha ka kot lyngkdop ba la buh dak khnang da ka shab jong u khlur ha ka ba uno uno u dkhot u kwah ka jubab na ki myntri sorkar ki ban khlei ka juban hapoh lympung jong ka dorbar thawaiñ.
Statute- Aiñdorbar ka aiñ rew ba la tai sani ha dorbar thawaiñ shwa ban rai na ka bynta ban shna aiñ pura ka ba lah ban pynjiari paidbah ha ka imlang sahlang ha jyllaVeto- Bortaitaiñ ka bor ba la pynkup ha u lamphang ne uno uno u khlieh ka dorbar na ka bynta ban kyntait ne tait ïa kano kano ka aiñ ba la dep rai ha dorbar thawaiñ, lada shem ba ka lymbiang ne dkoh ha kaba pynjiari ha ka imlang sahlang.
Whip- Borsympat u lane ka dkhot jong ka dorbar thawaiñ ba la shah jied ha ki paidbah na la ka jylli synshar ban mihkhmat ha ka dorbar thawaiñ ka jylla bad marbud la shah jied uno uno u dkhot ba don ka bor ka iktiar ban sympat ïa la ki para dkhot na la ka liang synshar ne liang pyrshah ha ka ba ïadei bad kino kino ki kam ki ba pynkheiñ ïa ki kyndon jong ka riti synshar lane ïa ki aiñ jong ka dorbar thawaiñ lane wat ïa ki kam shimet ki ba long khlem akor hakhmat ka dorbar thawaiñ ne ha ka longbriew manbriew.
Shillong, Ïaiong 01 : U MLA ka National People’s Party (NPP) na Kharkutta, u Rupert Momin u la ong ba ka jingjop donburom jongka party na rilum Garo ha kane ka elekshon MLA ba dang shu dep kadei namar ki ïohi ïa ka jingtreikam bha jong ka sorkar Meghalaya Democratic Alliance – 1 ha ki san snem ba la dep.
Lah ban kdew hangne ba ka NPP ha rilum Garo na ki 24 tylli ki constituency, tang marwei hi kala ïoh ban jop haduh 18 tylli, katba ha rilum Khasi – Jaintia pat kaba don 36 tylli ki constituency, ka NPP ka ïoh tang phra ngut ban jop.
“Ka sorkar MDA-1 ka la pyni shisha ïa ka jinglah jong ka ban trei bha ha rilum Garo.
Ym tang ha rilum Garo hynrei wat ha ki jaka jong ka Jaintia Hils bad Khasi Hills ruh," ong u Momin haba kren bad ki lad pathai khubor.
Shuh shuh u ong ruh ba ka sorkar MDA ka la lah ban pynnneh ïa ka shong suk shongsaiñ ha baroh kawei ka jylla.
“Ka sorkar MDA ka la lah ban phah shna ïa ki surok, ki lad kamai kajih, ka jingkyntiew ïa ki nongkyndong bad kine ki dei katto katne kiba la ktah bad pynlong ïa ki padidbah ban pynjop kham bun ha ka elekshon ba la dep," ong u Momin.
Haba jubab halor ka jingkylli, utei u MLA ka Kharkutta u la ong ruh ba ka NPP ka kham ïoh bor kadei namar ka jingïapait jong ka Congress bad TMC.
“Ngi ïoh ïa kane ka result kaba bha kadei namar ka jingïapait jong ka TMC bad ka Congress.
Kumba nga la kdew, ngi la ïohi ruh bun bha ki kam pynroi ha kine ki san snem bad wanrah ruh ïa ka suk ka sain ha rilum Garo.
"Ha kajuh ka por u la kyntu ruh ïa kiwei pat ki nongïalam jong kiwei kiwei ki sengsaiñpyrthei ba kin ïatrei lang naka bynta ka bit ka biang jong ki paidbah bad ruh ban pynlong ïa ka Meghalaya ka jylla kaba biang ha baroh ki liang.
“Ka shong ha ka thong jongngi, kumno ngin trei na bynta ki paidbah namar na ka liang jongnga hi, nga la rai ban trei na ka bynta ki paidbah ka constituency, kata kadei ka thong," u la ong.
Shillong, Iaïong 01 : Ka ïing Dorbar Thawaiñ ka jylla ha ka dorbar mang tyngka kaba dang shu dep kala pynlait ïa ka jingpan pisa shuh u myntri ka tnad ka kit ka bah (Transport) jong ka jylla u bah Sniwbhalang Dhar ha kaba ïadei bad ka jingpynlut ha kaba plie ïa ka ISBT Mawiong da u myntri kam poh ïing ka sorkar pdeng u Amit Shah kaba la kot sha ka 43.
83 lak tyngka.
Lah ban pynkynmaw ba ïa ka ISBT kaba don ha Mawiong rim la wan plie da u myntri kam poh ïing ka sorkar pdeng ha ka 24/7/2021 bad ka jinglut ban pynkhreh ïa kane ka jingplie ïa katei ka jaka ïeng Bus ba wan nabar jylla ka la kot sha ka T.
43,83,930 lak tyngka.
Ka ïing dorbar kala pdiang ïa kane ka jingpan pisa kane ka long ban pynbeit ïa ka jingpynlut namar ïa ka pisa la dep ban shim bad kane ka jingpan pisa shuh ka long ban pynbeit ïa kaba la dep ban pynlut.
Shillong, Lber 31: U wei u pulit Home Guard u la kyntait ban shim ïa ka jingtyrwa pisa jong ki arngut ki briew kiba shong ha ka thuk thuk kaba don u number AS-11-P-6483, da ka jingïarap jong u la ïoh bam kem bad ïoh ruh bn kurup ïa u drok ba shongdor T.
12 lak tyngka.
Ki puli t kila kem ïa kitei ki ar ngut bad kila kurup ïa ka bike, ar tylli ki phone bad na ka liang jong ki pulit kila ai da ka khusnam ïa u home guard ba la ïarap ïa ki pulit ban ïoh kem ïa kitei ki nongkhaïi.
Ha kawei pat ka jingleit khynra ki pulit kila ïoh ban kem ar ngut ki briew na Pohkseh bad la ïoh ban kurup u drok ba shong dor T.
50 lak tyngka, la ïoh ban kurup kawei ka kali kaba don u number AS-B-3595 , na ki la ioh ban kurup ruh ka pisa kaba T.
1.
5 lak tyngka.
Shillong, Ïaiong 01 : Ïa ka elekshon Municipal ym shym la lah ban pynlong ha kane ka jylla ha ki 50 snem ba la dep na ka daw ka jingpyrshah jur na baroh ki liang.
Kane ka long katkum ka Annual Technical Inspection Report (ATIR) on Urban Local Bodies kaba dei jong ka samoi treikam ba kut ha u Lber 31,2018.
“Ym shym la lah ban pynlong elekshon jong ka Municipal Board hadien ba ka Meghalaya ka la ïoh la ka jong ka jylla ha u 1972 na ka daw kiba bun ki daw kum ka jingpyrshah da ki nongshong shnong kiba hap ha ka Urban Area kum ha Williamnagar MB, ka jingpyrshah ba la rah da ki sengbhalang, ki samla pule bad ki union bapher bapher (Tura MB), High Court order halor katei ka jingjia kaba la ujor da ka Jowai Civil Awareness Committee ha u 2000 (Jowai MB) bad kiwei kiwei," ong katei ka report.
Ki don baroh hynriew tylli ki municipal board (MB) ha ka jylla Meghalaya tad haduh ka 31tarik Lber, 2018 bad ki hap hapoh ka Meghalaya Municipal Act, 1973.
Katkum ka Meghalaay Municipal Act, 1973, u Chairman u dei u Executive head jong ka MB bad u dei bna shah jied ha ki ward commissioner kiba la dep shah jied.
Hynrei namar ka jingbym don ïa ka kynhun kaba la shah jied, ïa ka bor jong ka Board la aiti noh ha u Chief Executive Officer uba trei artad kum u Executive Head, la bynrap shuh shuh.
Ka 74th Constitutional Amendment ka plie lad ruhban ai bor ban pynïaid ïa ka pisa bad ka jingtreikam sha ki ULB da ka sorkar jylla haba ïadei bad ka jingpynkhreh ïa ki plan bad ki prokram pynroi bad imlang ahlang haba ïadei bad ki 18 tylli ki kam kiba la kdew ha ka Twelfth Schedule jong ka Riti Synshar ka Ri.
Ka Report ka ong ruh ba u Director Urban Affairs Department (kdew ha u Kyllalyngkot 2021) ka ong ba ka sorkar jylla ka la ai bor ïa ki 16 tylli ki kam jong ka ULB lait noh ïa ka kam pynlip ding, kam khlaw ha ki jaka sor, bad ka jingïada ïa ka mariang bad ruh ban pynneh pynsah ïa ka.
Ka jingbthah ban pynstet na ka bynta ban ai bor ïa baroh 18 tylli ki bor bad ki kam la dep ban kdew ruh da ka Audit hapoh ka.
ATIR na ka bynta ka snem ba kut ha u Lber 2014.
Ka daw pat na ka bynta ba ym pat lah ban leh haduh mynta ym shym l akdew satia da u Director UAD, wat haba la dep ban pan ha u Nailur 2017.
Ka Audit ka lap ruh ba ym baroh 16 tylli ki jingtreikam ba la ai bor sha ka MB kiba la pyntreikam da ki hi.
San tylli na ki kam la pyntrei beit da ki tnad jong ka sorkar kum ka Urban Affairs, PWD, PHE, Social Welfare bad kiwei kiwei.
Ka Reprot ka ong ruh ba lah ban ïohi ruh ba na ka jingkdew ba ar tylli ki kam, kata ka public health bad ka sanitation conservancy bad solid waste mangement ba ruh ka vital statistic kynthup ïa ka jinglum jingtip ïa ka kha ka ïap la pyntreikam da baroh hynriew tylli ki Municipal Board.
Ka Shillong naba kadei ka nongbah ka la kham treikam bha namar 10 tylli ki kam la pyntreikam pura lane katto katne.
Ka sorkar jylla ruh haduh mynta kam pat mang pisa sha ki MB na ka bynta na ka bynta ban pyntreikam ïa baroh 16 tylli ki kam.
Ka report ka ai jingmut ruh ba dei ban ai pura ïa ka bor bad ki jingtreikam sha ki MB nalor ban ai ïa ka mang pisa kaba biang ryngkat ka jingpeitngor kaba janai khnang ba kin lah ban ai pura ïa ka jingtreikam kumba la bynshet ha ki.
Shillong, Ïaïong 01: U MLA ka North Shillong Constituency u Bah Adelbert Nongrum u la ong ba ka jingshah kynnoh ba u leh biej, kwah leh drama halor ka jingdawa ban pynbeit biang ïa ka Reservation Policy da ki kyrtong kiba ïakhun pyrshah ïa u bad ki party ba kynthoh ïa ka VPP ha kane ka elekshon ba dang shu dep hynrei mynta ka la paw shai kdar mynta ba kane ka policy ka donkam ban pynbeit biang namar ka dei ka jingdawa ka por.
U Bah Adelbert u la ong ba ka jingkhih win kaba la sdang ban sakhi ha ka jylla halor ka Reservation Policy hynrei ha ka por ba u la kren ïa kane ka mat ki MLA ba don ha ka liang synshar ha ka sorkar MDA bad ruh ki Myntri sorkar ki kynnoh beit ba nga leh da ka jingsngew ym da ka jingstad.
“Ki paidbah ki sakhi ba nga la rah ïa ka jingdonkam ban pynbeit biang noh ïa ka jingduna kaba don ha ka reservation Policy hynrei ym don ba sngap bad khyndiat ngut eh ruh kiba kyrshan hynrei mynta baroh u paidbah u sakhi la ka jingleh jong nga ka dei kaba leh da ka jingsngew ne da ka jingstad," ong u Bah Adelbert.
Haba kylli halor ka jingpyntreikam ka sorkar ïa ka Roster u Bah Adelbert u ong, “Ka VPP kumba la kren da u nongïalam jong ka parrty ba dei ban pynsahngeh shuwa hynrei ban pynbeit shuwa ïa ka Reservation Policy bad kane hi ka dei ka nongrim jong ngi kum ka party.
"“Nga la pyrshang ruh ban rah ïa ka Adjournment Motion halor ka Roster System hynrei ka Ïing ka la kyntait, nga la rah ruh ïa ka Resolution halor ka Reservation Policy hynrei kam poi kumba nga thmu bad kiei kiba la paw na kine ki ar tylli kiba nga la kren ba ki donkam shisha ban peit biang," u la ong.
“Ki kynnoh ba nga leh biej, ki kynnoh ba nga leh drama, ki kynnoh ba nga leh shongshit, hynrei mynta ka paw ba u Bah Adelbert u leh drama ne kita kiba kynnoh ïa nga ba nga leh drama ki dei ma ki pynban ba leh drama ïa ka lawei ki khun samla bad ka jylla lyngba ka Reservation Policy bad ka Roster System," u la bynrap.
U la ong ba na ka liang jong u bad ka VPP kin ym shongthait noh na kane ka jingkit khlieh ba ki la shim hynrei kin pyrshang ban ai ïa kaba bhatam ïa ka lawei ki khun samla bad ka jylla kat kum ka bor kaba u paidbah u la pynkup.
Shillong, Ïaïong 02 : Ka Umphyrnai SC ka la ïoh ban khur jingjop kaba heh tam ha ka lympung ïalehkai phutbol ki heprit ka Under-10 Football League 2023 ba pynïaid da ka Shillong Sports Association (SSA).
Ka Umphyrnai SC ha ka jingïalehkai kaba nyngkong ha ka sngi Saitjaiñ ka la pynbam haduh 25-0 kol ïa ka kynhun ïalehkai jong ka Rangdajied United FC ha ka jingïalehkai ha madan Polo.
Ha ka jingïalehkai kaba ar jong katei ka sngi, ka la long hapdeng ka Sohryngkham SC pyrshah ïa ka Mawlai SC ha kaba ka Sohryngkham SC ka la pynbam da 14-0 kol.
Ka Mawreng SC ka la ïoh ban pynliem da 1-0 kol pyrshah ïa ka Kynton U-Mon ha ka jingïalehkai kaba lai.
Haba phai sha ka jingïalehkai kaba saw, ka Mawkriah West SC ka la shah rem da 0 – 6 kol ha ka Mawpat SC.
Katba ha ka jingïalehkai kaba san bad kaba khatduh jong katei ka sngi, ka Them Rangshken A.
C.
C ka la pynliem da 13 – 0 kol pyrshah ïa ka Challenger FT Academy.
Na ka daw ka jingbym lait ka madan ïalehkai ha ki ar sngi kata ha ka 3 bad 4 tarik na liang ka SSA kaba dei ka nongpynïaid ïa katei ka lympung, ka la pynbna ba ïa ka kitei ki ar sngi ki jingïalehkai U-10 (Boys) Football League 2023 la pynpep noh shuwa.
Kumta ïa ki tarik ïalehkai na ka bynta kitei ki ar sngi ba la pynpep ka SSA kan sa pynbna pat hadien.
Shillong, Ïaïong 02 : Ka kynhun ïalehkai kriket jong ka Meghalaya ka la rem noh ha ka lynpung ïalehkai 1st North East Inter State Friendship na ka daw ka jingpynthut jong ki bor ka mariang ha ka jingïakhun semifinal pyrshah ïa ka Nagaland, kaba la pynlong ïa ka Nagland ban ïoh rung sha ka phainal.
Ka Meghalaya ka pyndep ha ka kyrdan ba ar na ka Group A katba ka Nagaland ka bat kyrdan ba nyngkong na ka Group B, bad kan sa ïakhun pyrshah ïa ka Manipur ha ka jingïalehkai phainal kaban long mynta ka sngi Nyngkong.
Ha ka sngi Saitjaiñ, ba la pynïalehkai ïa baroh ki ki jingïakhun semifinal, ka Manipur bad ka Sikkim ki la ïoh ban ïalehkai mar 35 over shilliang, ha kaba ka Manipur ka la jop da saw wicket.
Katba ka Nagaland ka ïoh ban tied 20.
4 over ha ka jingïalehkai pyrshah ïa ka Meghalaya shuwa ba ka jingïalehkai kan shah pynsangeh noh.
Ka Meghalaya ka ïoh ban tied 38 over bad kamai 168/9.
Ka Nagaland, ka ïoh ban tied da 9.
1 over shuwa ban hap u slap.
Shillong, Ïaïong 02 : U Samla Jovial Andre Laloo ba 30 snem ka karta ba shong ba sah ha Mawprem EKHD, u la leit ban ïashim bynta bad mihkhmat ïa ka Jylla Meghalaya sha ka jingïakob ïalehkai Paragliding ha Himachal Pradesh.
Ïa katei ka jingïakob ïalehkai Paragliding kaba la tip kum ka Paragliding Accuracy Pre World 2023 ba la pynïaid da ka tnad Tourism jong ka Jylla Himachal Pradesh kan sdang naduh ka 5 tarik haduh ka 9 tarik mynta u Ïaïong ha Bir Billing, Himachal Pradesh.
U samla Jovial haba ïakren bad u Mawphor lyngba ka phone, u la ïathuh ba u la mih na la ka jong ka jylla ha ka 13 tarik Lber ban kilan met lypa shuwa ban sdang katei ka jingïakob.
“Nga lah mih na la ka jong ka Jylla naduh ka 13 tarik bad nga poi shane (Himachal Pradesh) ha ka 14 tarik Lber, namar nga hap ban kilan met lypa shuwa ban poi ka sngi jingïakob," ong u samla Jovial.
U samla Jovial udei tang ma u marwei napoh ka Jylla Meghalaya ban ïakob ryngkat ki 10 tylli ki ri kiba ïashim bynta ha katei ka jingïalehkai.
“Na Jylla Meghalaya nga dei tang marwei bad nga hap ban ïakhun ïa ki nongïalehkai jong ka India bad ki nongïalehkai jong ki khyndai tylli ki ri jong ka pyrthei," u la ong.
U Jovial u la ïathuh ruh ba ka jingleit ïashim bynta jong u ha katei ka jingïakob, u la pynlut hi nalade ïa ki jingdonkam, ki jinglut jingsep kynthup ka bai rung kaba kot sha ka T.
10 hajar.
“Ha ka jingshisha shuwa ba ngan poi shane (Himachal Pradesh) nga la leit ban ïakynduh ïa ki director jong ki tnad Sorkar hynrei namar nga khlem ïoh kano kano ka jubab bad namar ba ka por kam shah shuh ba nga hap ban poi noh shane (Himachal Pradesh) ban kilan met, kumta nga la hap ban pynlut hi ïa ki jingdonkam," la ong u Jovial.
Shuh shuh u samla Jovial u la ïathuh ruh ba lada jia ba u jop ha katei ka jingïakob ha Himachal Pradesh, un shah jied ban mihkhmat ïa ka ri India ha ki jingïalehkai International.
“Lada jia ba nga lah ban pyndep ïa ka thong kaba la buh ban jop ha katei ka jingïakob, ngan sa ïoh ka lad ban mihkhmat ïa ka ri India ha ka ka World Cup.
Kane ka jait jingïalehkai ka long kaba eh bha namar ba ngi hap ban ïakhun ïa ka jinglong jingman jong ka suiñ bneng, naei ka beh ka lyer bad ka jingkynjang, ngi donkam ban don ka sap kaba paka bha bad ka jingpyrshang ban kilan met man ka sngi," ong u samla Jovial Andre Laloo,Haba phai sha katei ka jaka ïalehkai Paragliding ha Bir Billing-Himachal Pradesh, kadei ka jaka ïalehkai kaba wan ba ar ka jingjrong ha ka pyrthei kaba ka jingkynjang jong ka ka long 5000 phut bad 8000 phut na sla duriaw.
Ka Bir kaba dei kawei na ki shnong rit kaba don ha ka jylla Himachal pradesh kadei ka jaka ban pyndep ïa ka thong.
Ïa katei ka jaka la ju tip kum ka Paradise jong ka jingïaïalehkai Paragliding jong ka India.
Yn ñiew nongjop ïa ki pilot kiba lah ban poi beit tiap ha ka jaka pdeng (bull’s eye) ba la pruid laiñ.
Watla ka jingïalehkai ka don bun round, ki pilot kiba poi sha katei ka thong lane lada ki poi kham hajan jong ka jaka ba la pruid laiñ, yn ñiew nongjop ïa ki lyngba ki jingïoh khur poiñ.
Ban weng ïa ka dheng kali ha ka nongbah Shillong kadei ka kam ka bym don lynti shuh da kumwei pat lada ka sorkar kam nud ban shim da ki lad ki lynti kiba kham tyngeh.
Ki don bun ki lad ki lynti lada ka sorkar ka don shisha ïa ka jingthmu ban ïakhun da kaba tyngeh ïa katei ka dheng kali kaba la long ka jingkhñium bad ka jingbitar lut ïa ki nongleit nongwan kiba wan na kylleng ki bynta jong ka jylla ban poi sha ka nongbah.
Kumban shu ai nuksa hangne, ki don bun ki skul kiba don ha pdeng bah jong ka sorkar Shillong khamtam lei lei kum ha ki bynta jong ka Laitumkhrah.
Kumta lada dei ba ka sorkar ka kwah shisha ban weng ïa ka dheng kali ka la dei ban bthah beit ïa man la ki skul ba kin don noh da ki bos ba leit shaw ne leit buh skul namar la kumno kumno kawei kawei ka bos ka lah ban kit haduh 30 ne 40 ngut ki khynnah skul bad lada jia ba don 500 ngut ki khynnah skul kamut donkam kumba 7 ne 8 tylli ki bos.
Katba lada jia ba wan da ki kali lajong kumba ju leh baroh shi katta na bynta 500 ngut ki khynnah skul kin don beit haduh kumba 450 – 500 tylli ki kali.
Kawei pat ka mat kadei ka jingdheng palat ka lynti ban leit sha khyndailad lane shaduh sha Motphran.
Na bynta kitei ki bynta, la sngewdei ban ai jingmut ba ka sorkar kan pynshlur noh ïa ki paidbah ba kin pyndonkam noh da ki bicycle ter ter naduh ki bynta jong ka IGP, Ophis DC ter ter shaduh Khyndailad bad Motphran.
Ka la dei ruh ban ailad pat katto katne ki kali ban leit buh tïar ne leit shaw ïa kito ki briew ba thied jingthied shibun lane ka lah ban buh da ka por ïa ki kali ban ïaid.
Lehse da kaba leh kumta ym tang ba ka jingitynnad ka sawdong sawkun kan wanphai biang hynrei kan pynlong biang sa shisien pat ïa ka nongbah Shillong kaba lait ym tang na ka jingjur ki jingsawa naka jingbun ki kali hynrei wat na ka tdem bad kiwei kiwei.
Haba phai pat sha ki bynta jongka Iewduh, katei kadei ka mat kaba kham jwat khyndiat namar naduh ba mih ki jingjia ha Them -iewmawlong, ki kali kim lah shuh ban ïaid lyngba katei ka jaka bad kane ka la dei shi bynta jong ka dheng kali ha katei ka jaka.
Ka por ka dawa ruh ba ka sorkar ka la dei ban pyrshang noh da ki lad ki lynti kumno ban wanrah noh da ki fly-over ha kito ki jaka ba kham jur ka dheng kali khamtam eh ha ki jaka ba kham long pdeng kum ha ki bynta jong ka Barik, Jingkieng Mawlai bad ruh wat ha ki bynta jong ka Umshyrpi.
Kaba kham pynisih eh kadei ba ha ki por ba don ka dheng kali, wat ki ambulance ba ïaid ruh ki shem jingeh ban ïoh rung napdeng.
Na ka liang ka sorkar kam dei shuh ban pynslem hynrei ka la dei ban buh kham bun ki jaka pynïeng kali kiba kham kylluid bad ruh ban kham pynheh ïa ka surok kumba ka sdang mynta ban pynheh noh ïa ka surok na Shillong sha Dawki khnang ba ka leit ka wan jong ki paidbah kan kylluid lang ym tang ha nongbah Shillong hynrei kan long beit ryntih ha baroh kawei ka jylla.
Shillong, Ïaïong 02 : Ka lympung ïalehkai kaba lai sngi ïa kaba la tip kum ka Elite Pathway Programme Camp ka la sdang naduh ka 1 tarik u Ïaïong, 2023 ka la ïaid shaphrang ha ka sngi U Blei ha madan ïalehkai jong ka SAI Centre kaba don ha NEHU, Shillong.
La pynlong ïa kane ka lympung ïalehkai da ka Meghalaya State Olympic Association (MSOA) ha ryngkat ka jingïatreilang bad ka tnad Sports and Youth Affairs jong ka Meghalaya ha kaba la sakhi lang da u Myntri ka Sorkar Jylla u Bah Alexander L Hek uba la long kum u Kongsan.
U Chief Secretary jong ka Sorkar Jylla u Bah Donald P.
Wahlang uba la long kum u Symbud Kongsan, ki nongiïalam jong ka Meghalaya State Olympic Association ba kynthup ïa u Working President u Bah John F.
Kharshiing bad u General Secretary u Bah Finely L Pariat bad kiwei kiwei.
U nongai jinghikai lane u chief resource persons ha kane ka sngi u dei u Australian Olympian barim u Ian Campbell uba mihkhmat ïa ka 0EDGE10 bad u Jesper Olsen.
Ha kane ka sngi, la pynlong ïa ki jingïalehkai ban ïohi ïa ka sap jong ki khynnah ba kynthup ïa ka vertical jump, ka ‘compass drill’, ka jingmareh kaba 10meter bad kaba 20 minit.
Ki nongïalehkai kiba la shah khot ha katei ka prokram kidei ki 200 ngut kiba la shah jied kum kiba tbit napdeng ki 4500 kiba la dep ban ïashim bynta ha ki prokram ba la dep ha ki District Level.
Ki la shah jied katkum ka jinglah jong ki ban ïalehkai bha.
Haba ai jingkren ha katei ka sngi, na ka liang u Bah AL Hek u la ong, “Ngam pat ju ïohi ïa kaba kum kine ki jait ai jinghikai kiba lah ban pynithuh ïa ki sap jong ki nongïalehkai jong ka Jylla.
Ha ki snem ban wan nga kyrmen skhem baroh phin sa long ki khlur jong ka Jylla, da kaba phin wanrah ki takma, ka nam bad ka burom na ka bynta la ka jong ka Jylla, ka shnong ka thaw bad ïa ka ïing ka sem.
Nga kyrmen skhem ruh ba ka Jylla kan sa ïoh ban pynmih ïa ki nongïalehkai kiban sa ïashim bynta ha ki jingïalehkai international.
U Bah Wahlang u la ong ba ki nongïalehkai ki donbok shibun ban ïoh ïa kiba kum kine ki jait ai jinghikai lyngba ki kor ki bor ka juk ba mynta bad ruh hapoh la ka jong ka Jylla.
U la pynkynmaw ruh ïalade ha ki 40 snem ba lah dep ha Patiala hynrei u la ong ba ha kato ka por ki kor ki bor kim pat da biang kumba long ha kane ka juk kaba mynta.
Katba na ka liang u Bah John F Kharshiing haba ai jingkren shakhmat, u la ai khublei ïa ka Sorkar Jylla kaba la bteng ban ai jingkyrshan pisa ïa kane ka prokram bad kumjuh ruh lyngba ka jingïarap ka sorkar da ki scolarship na ka bynta ki nongïalehkai ka Jylla kiba jop takma ha ki jingïalehkai bapher bapher.
U Bah Paia B War Nongbri uba dei u Assistant Director of Sports and Youth Affairs, ha ka sngi U Blei u la leit ban ai mynsiem ïa ki nongïalehkai.
U Ian Campbell haba ai jingkren u la ïathuh ba lyngba kane ka prokram, ki la mih shibun ki nongïalehkai donsap bad kyntu ïa ki nongïalehkai ba kin dang ïakhun tyngeh khnang ba kin nang lah ban kiew shaphrang.
Kane ka long ka kabu ksiar na ka bynta kito ki bym pat poi ne bym pat tip ïa ka Shnong Nongdisong.
Kane ka shnong, da ka surok PWD, ka don kumba 15 km sepngi na Iew Nongstoiñ.
Na ka bynta kito kiba smat bha ban pule bad bud dien ïa ki jingjia ba la report ha ki kotkhubor bad ha ki social media ki la dep bna bha ïa ka kyrteng jong kane ka shnong bad ïa ka jingjia ba pawnam kaba la jia dang shen ha kane ka shnong.
La seng ïa ka shnong ha ka snem 2005 da 20 tylli ki tnum iing hapoh ka jingïalam jong u Bah Paulus Kharbani, uba la long ruh u Sordar shnong u ba nyngkong, u ba ar bad mynta u ba saw.
U ba lai u dei u Bah Khristo Peinlang.
U Secretary shnong u ba mynta u dei u Bah Silvester Ryntong.
Katkum ka jingïathuh jong u Sordar bad Secretary shnong, kane ka shnong ka ba tang 20 tnum iing ha ka snem 2005, mynta ka la don 74 tylli ki tnum bad ki khlieh briew ki la kot 600 ngut, 320 ngut ki kynthei bad 280 ngut ki shynrang.
Kiba Duk ki don kumba 42 tnum iing, kiba shu pdeng kumba 15 tnum bad kiba kham ïoh kham kot ki don kumba 17 tnum.
Katkum ka jingïathuh jong ka Kong Anganwadi, Albina Peinlang, ka jingdon jong ki khlieh briew ha shnong katkum ka jingphiah rta ka long kumne:- 0-6 snem= 98 ngut, 7-10 snem= 98 ngut, 11-20=78, 21-30=58, 31-50=69, 51-70=41, 71-85=19 bad 86-95=7 ngut.
Total=448 ngut.
Ïa kito kiba la shong kurim hynrei ki bym pat mih la ka jong ka tnum iing ym pat kheinlang.
Baroh 74 tylli ki tnum iing ki don la ki jong ki khyndew ban ïoh thaw iing bad ban ïoh rep ïoh riang.
Ki don pat kiba Kham don bun ka khyndew kper, khyndew khlaw bad ka khyndew pynthor, hynrei ha shnong hi ym don ka khlaw shnong.
Don ar tylli ki wahduid, ka Pordidoh ne Sohshiar bad ka Weitung ba ki Khun shnong ki ju leit tong dohthli, shersyngkai, dohjei, shalynnai, byrthih bad kawei ka wah bah ka ba kyrteng ka wah Rwiang ha ka ba kiwei ki shnong ruh ki ju leit khwai dohkha bad tong ïa kiwei ki dohum ba bang.
Pynban ka ba sngewsih eh ka long ba kane ka wah ka la jaboh bha namar la pyntuid jaboh da ka Karkhana shna nar ka ba la tei harud ka wah Rwiang hajan ka jingkieng.
Kane ka wah mynshuwa ka long ka ba khuid khlir khlir bad tlang bad lyiur bad ka ba kynrei bun syrtap ki dohkha, ki domain, ki dohjei, ki khasaw, ki dohthli, ki shersyngkai bad bun jait ki dohum, hynrei mynta bun jait ki la duh namar ba jyllei ka ai tutia, wieh Bleaching powder, pynbthei bomb dynamite bad bun kiwei kiwei nalor ka jingpyllait eit karkhana lane ka toxic waste na ka karkhana ha Rwiang.
Hapoh Kane ka shnong ki don 7 tylli ki Kali Rit saw shaka bad lai tylli ki Kali 8 shaka ban shakri ïa kane ka shnong bad kiwei kiwei ki shnong markhap.
Ki don tang khyndiat ngut kiba nang ban ai kynbat ba puh bsein.
Ki don lai tylli ki lum kiba itynnat, ka Domkyn-roiñ, Domtihrit bad Dom-lapathaw kiba paw nam ban leit jngohkai.
Ka ba pyndiaw mynsiem ka long ba bun ki khlaw ba rben jong ki riew shimet ruh ki la Jan lut baroh namar la pom pathar ban die sha ki karkhana, ban thang rnga bad don ruh ban rep shyrti.
Nalorkata, haduh mynta ruh ka dang kynrei bad jyllei ka jinglehsat jong ki briew jong kane ka thain kiba thang bad wiang dusmon ïa ki khlaw bad ki lum ki them haduh ban da dkhaw bad tyrkhong ria ka lum kathem, duh khait ki phlang ki kynbat bad ryngngat ki tyllong umpoliew.
Kham bun na ki nongshongshnong hangne ki dei ki nongrep bad ki nongbylla.
Ki don ruh ki nongkamai- nongkhaii da ka ba die jingdie ha iew ha hat.
Ki ba rep ki rep kba, riewhadem, shriew, phan-karo, jhur, pathaw, rep sohphie, sohshang, soh-niamtra, Sohiong, soh-mynken, bad kiwei kiwei ki jait jingrep ha kper bad ha lyngkha thangram ruh.
Bun kiba kamai thang rnga, bylla Niah Kali, tih dewiong ne thep dewiong bad bylla rep kba ha ka samoi rep kba namar ka jingrep kba ha pynthor ruh ka khlain bha.
Ki nongrep hangne ki la rep ïa u Synniam ne Synsar, u Sying, Latyrpad bad u Sohniamtra.
U Phandieng ruh u long bha hynrei ki Nongdisong kim pat pynmyllien ban rep ne ban thung Khah khah ïa une u jingthung ban ai peisa kloi.
Haba phai sha ka jingnoh synniang lem ka sorkar sha ka kam pynroi jong kane thain Nongdisong- Kane ka shnong, ka la ïoh ïa ka surok PMGSY, ïa ka madan phutbol, 3 tylli ki iing skul barit, kawei ka jingkieng ïaid kjat, ka pung tongum, ka king dorbar, ki skhim 100 sngi, ka PMAY, ki pung saitjain, ki semi sniang, ki skhim na Social welfare, ka king Anganwadi, skhim tymmen, skhim ïap lok, ki skhim Anganwadi, ka skhim Check Dam, la ïoh skhim khyndiat bad malu mala na u MP, u MLA barim bad ki MDC.
Ha Nongdisong ka don ka skul SSA UP, kawei ka SSA LP bad kawei ka skul Anganwadi.
Ki don 110 ngut ki khynnah skul bad kumba 8 ngut ki nonghikai.
Ki Khun shnong kiba la lait matrik ki don kumba 12 ngut, kiba la lait BA ki don kumba 4 ngut bad ym pat don kiba la lait ha ki kyrdan kiba Khan shajrong.
Haba la tohkit na u Sordar bad na u Secretary shnong halor ka ïoh ka kot ha shnong ki la ïathuh ba ki Nongdisong hi haba shim kyllum kumba 50% na ki, ki dei kiba Duk bad kumba 25% na ki, ki dei kiba long pdeng katba 25 % kiba la Kham kiew bha ha ka ïoh ka not.
Kiba duk bha ruh ha shnong hi kim pat im lada ka jingïoh kamai baroh shi snem ka poi tang T.
1 lakh ne duna.
La kumno kumno ki dei ban ïoh kumba T.
1.
4 lakh ne T.
1.
5 lakh ha kane ka juk rem mynta.
Kaba sngewtynnat bha ban tip ba ha kane ka shnong ki don ar ngut ki longkmie, ka Albina bad ka Amabilis jait Peinlang kiba long shipara bad ki shakri ïa ka shnong kum ka Anganwadi bad ka Asha.
Namar ki kam ba ki trei ki tip bad ithuh lut ïa ki para nongshong, shynrang bad kynthei, samla bad khynnah.
Sa kawei ruh jan baroh ki dang ïadei jan bad ïadei shikur bad shikha bad shi balang ruh.
Kumta hajan baroh ki kam ki jam shnong ruh ym lah ban buhrieh.
Ki kur kiba don ha kane ka shnong ki dei ka Lyngdoh Peinlang, ka Marngar, ka Lyngkhoi, Nongspung, Sangriang, Kharbani, Ryntong, Nong-siang.
Kine ki kur ki wan buhai shnong na Mawroh, na Umjakoid, na Jaidoh, Mawnar, Mawlieh-bah, Mawlang-dep bad ki kyntoit shnong na marjan.
Hapoh jong Kane ka shnong ki don tang ki Katholik hynrei ha ki shnong na marjan ki don khleh ki Presbyterian bad kiwei ki Balang khristan.
Ha kane ka thaiñ ki briew ki la shai bha ha ka jingsngewthuh bad ki la nangbha ha thoh ka pule wat la ki dang duna ha ka kyrdan pule.
Ka jingieid bad ka jingjynsur mynsiem ka dang duna bad ka jingngeit biej ruh ka dang sap hangne hangtai.
Nongstoiñ, Lber 2: ‘Ka jingthaw jong ka sorkar ïa ka Komiti pynbeit pud bad ka jylla Assam, kaba ki nongïalam bad ki dkhot katei ka Komiti ki la dep ki la hiar ban leit jurip sha ki shnong khappud, ka la pynlong ïa ki paidbah ba kin ap khmih lynti dngong tad lano kin ïoh sngew ba ki ar tylli ki sorkar jylla kin pyndep noh ïa katei ka kam’, ong u bah Trasdingland Nonglang sordar barim ka shnong Mawsikar, u ba la ong ruh kum u President ka synjuk ki nongsynshar shnong kaba nyngkong tam ha ka hima Raidmynsaw kaba la tip kum ka Village Organisation Adminis-tration Langpih Circle (VOALC).
U bah Nonglang u la ong ruh ba kum u nongïalam jong katei ka Organisation kaba nyngkong duh ha ka thaiñ Langpih kaba la ithuh ruh da ki bor sorkar, u don ka jingangnud ba lada ka jingïapynbeit pud bad ka Assam kan urlong, na ka bynta ka jingbit jingbiang jong ki nongshong shnong.
U la ong ruh ba u tip bha halor ka jinglong jingman ha katei ka jaka, namar ki don ki nongshong shnong kiba don ïa ki kyrteng ha ki electoral roll jong ka Meghalaya bad jong ka Assam.
Nalor kata u la ong ba ki don ruh ki shnong Khasi kum ka Mawlan, Mawdiangsnam, Iewnongma bad kiwei kiwei kiba ki nongshong shnong ki la ïoh jingïarap na ka sorkar Assam da ki skhim shna ïing bad kiwei kiwei.
Shuh shuh, u la ong ruh ba kiwei pat ki mat kiba donkam ba ka sorkar ka dei ban shim kum ki nongrim kiba skhem, ba ki jaka ki dei hok ban hap hapoh Meghalaya ki dei ki skul bad ka jingdon jong ki kam pynroi kiba ai jingmyntoi ïa ki paidbah, kum ki jingtrei kiba la pyntrei lyngba ka skhim shi spah sngi da ka Mawshynrut C&RD Block.
U la ong ba ki skul kiba don ha katei ka thaiñ naduh ba ka Meghalaya kam pat ïoh ïa ka jylla ba pura, ki long ka Langpih Government L.
P skul, Nongma Government L.
P skul, Mawdiangsnam Government L.
P Skul bad kiwei kiwei.
La ong ruh ba kumba long ha ka shnong Mawsikar, baroh ki skhim kiba ai jingmyntoi ïa ki paidbah kum ka skul, ki jingtrei shispah sngi, ka bording bad kiwei kiwei, ki dei kiba wan na ka sorkar Meghalaya.
Nalor nangta, ka jingdon jong ka surok rong ba la shna da ka sorkar Assam, kam dei kaba ki paidbah ki pan ne ki kwah.
Hynrei ka dei kaba shu shna jubor bad ka jingailad jong ki nongshong shnong, ka dei namar ba ka don ka Status Quo ha kaba ki khmih lynti ba ka sorkar Assam ruh kan burom lem bad kan ym pynthut lada ka sorkar Meghalaya kan pyntrei ïa kino kino ki skhim ha katei ka thaiñ.
U la ong ruh ba ka sorkar Assam ka la pynpoi ruh ïa ka bording ha katei ka shnong, hynrei na ka liang ki paidbah ym don uwei ruh uba shim bording na ka Assam hynrei baroh ki longïing ki shim ïa ka bording na ka MEPDCL.
U la kyntu ïa ka sorkar ba ia kito ki nongshong shnong kiba don kyrteng ha ki electoral roll jong baroh ar tylli ki jylla, kam dei ban ailad hynrei ka dei ban leh da kaba tyngeh.
Namar, dei na ka jingdon jong kiba kum kito ki briew kaba la wanrah ïa kiba bun ki huri hura bad kaba pynlong ruh ïa ka sorkar Assam ba kan kam trai ïa katei ka thaiñ.
Nongstoiñ, Ïaiong 2: Ka thaiñ Rambrai ka dei ka thaiñ kaba dang donkam shibun bah ki kam pynroi la ka long ha ka pule puthi, ki surok, ka koit ka khiah bad kiwei kiwei.
Hynrei kaba bynta kaba donkam tam kaba ki paidbah ki don kam kyrkieh ka dei ki jaka sumar kiba biang.
Kum ban pynkynmaw ba ha ka shnong Rambrai, ka la don kawei ka Primary Health Centre.
Hynrei kumba ka long haduh mynta ki tiar ki tar na ka bynta ban sumar ïa kiba pang ba shitom bad wat ki jingthiah ruh kim pat biang satia.
Ha kaba ïadei bad katei ka jaka sumar, na ka liang ki nongïalam shnong ka thaiñ haba ïakren bad u nongthoh khubor, ki la ong ba ki la I donkam haduh katta katta ba ka sorkar kan kyntiew kyrdan noh ïa katei ka Primary Health Centre sha ka Community Health Centre.
Namar naduh Mawphansyiar, Rambrai, Mawthir haduh Kyrshai nangta haduh ki thaiñ Synia, Mawdoh lem bad kiwei kiwei ki shnong kiba jngai bha ym pat don satia ki jaka sumar.
Ki nongialam shnong ki la ïathuh ruh ba san snem mynshuwa, na ka liang ki nongialam ka Federation of Khasi Jaintia & Garo People Rambrai Circle, ki la leit jurip ia ka jingtreikam ha katei ka jaka sumar bad ki la ïoh ban ïakren bad u Doctor, ha kaba u ong ba lada kheiñ ïa ka jingdon briew ha baroh ki shnong ha ka thaiñ kiba hap hapoh ka jingpeit jong u, ki la palat ia ka ar phew hajar ngut ki nongpang.
Haba kaba ïadei bad katei ka jaka sumar, la ïoh jingtip ruh ba naduh ki snem kiba la dep ka sorkar ka la pynkhreh shait shait ban kyntiew kyrdan noh ïa katei ka PHC sha ka CHC.
Ka la pyrshang ban wad jaka ban tei ïa ka CHC bad ka la dep ïoh ha kaba ka la dep pynkhreh lut nadong shadong, hynrei ym pat ïoh jingtip satia la ka sorkar ka la dep mang pisa ne em ha kaba ïadei bad ka jinglut jingsep na ka bynta ban tei ïa ka CHC.
Kawei pat kaba riew rangbah ka thaiñ ki angnud eh, ka long ba ka sorkar kan pynshai noh lano yn sdang ban pyntrei ïa ka surok na Nongstoiñ haduh Kyrshai.
Namar kumba ka long mynta ki paidbah ki la shem shitom haduh katta katta, ha ka leit ka wan, ka kit ka bah khamtam eh haba don kiba pang ba shitom kiba hap ban leit phah sumar sha kiwei pat ki jaka.
Kumta na ka liang ki paidbah ki la kyrpad ïa ka sorkar ba kan pynkloi noh ban pyntrei ïa katei ka surok.
Ka jingarsap ka dei kawei naki jinglong jingman kaba jyllei bha ha kine ki sngi la haka trei ka ktah, ka kam ka jam ka ktien ka thylliej dap satang ka jingarsap suda.
Ngam lah ban batai shai bha shaphang ka jingarsap, hangne ngan ïathuh ïaka jingmut jongka jingarsap kat kum ka jingïathuh jong u wei u riew tymmen.
Nga kylli ïa u, Woh to batai shai ïanga ka ei ka jingarsap? Te u ïathuh ïa nga kumne, ka jingarsap ka long ka jinglong lane ka buit sniew buit bymman kaba don haka dohnud bad ka jinglong jingim jong u briew.
Naka jingmut jong ka ktien arsap ruh ngi la sngewthuh hi ba don ar ar, kawei da kumne bad kawei da kumtai, ka jinglong ka jingmut jingpyrkhat lane ka dohnud ka mynsiem kaba don ar ar ha u briew ne ka briew.
Kaba pynrem ïa u ba dei ban jop bad pynjop ïa u ba dei ban rem ai ha u bym dei ban ïoh bad pynduh ïa u ba dei hok ban ïoh; haka jaka ban long mar katjuh pynban pynkiew ïa u wei bad pynhiar ïa u wei ka dei ka jingarsap, haba paw leh da kumwei bad haba rieh leh da kumwei.
Ka jinglong ka kam bad ka jingleh kaba long ar ar kaba lam sha kaba sniew ka long ka jingarsap.
Haka pyrthei mynta bad khantam eh haka ri bad ka jaitbynriew jong ngi lada ngi peit bad bishar bha te la dap satang ka jingarsap suda;Kum ïa i khun te naduh basdang pun ruh lapun lyngba ka jingleh pop, ym shuh daka jingïa shongkurim kaba khuid lane kaba tip briew tip blei, kumta naduh ka jingjied ïaki ta ki nongmihkhmat kiban thaw ïaka sorkar ban peit ïaka synshar khadar ruh la jied lypa daka lynti bymdei bad daka jingarsap.
Ki kyrtong kiba ïakhun ïaka election ban long kita ki nongsynshar ruh ki mih ban ïakhun daka jingmut jingthmu kaba arsap ym daka hok ka jingshisha.
Ha khmat u paitbah te ki leh ki kren kum kiba ieit ri Ieit jait bynriew shisha, ki smai ki kular hakhmat u briew u blei ba lada ki ïoh ïaka jingjop te kin synshar hok bad wanrah ïaka roi ka par bad ka shongsuk shong saiñ.
Hynrei na shapoh ka dohnud bad ka mynsiem jong ki pat dap tang ki jingmut arsap suda, bad kata ka long ba lada kin wan haka bor te kin ïoh ban pynheh ïaka khaïi ka pateng ïaka kam ka jam ïaka spah ka phew bad ïaka nam ka burom jong ki shimet daka ba tuh ba lute ïaka hok jong u paidbah haki bun rukom bad bun ki liang.
Naduh ki nongïalam ïaki District Councils ki CEM ki EM bad ki para MDC baroh ruh ki bun kiba arsap suda.
Haka jaka ban pynneh pynsah ïaka riti ka dustur kim leh kim ïabna ei ei.
Haka jaka ban pynneh pynsah ïaka khyndew ks shyiap ki long pynban ki nong bynda haki poi ei shisngi, lada pan NOC daki bar jylla heh spah ban shna Cement Factories ban shna Coke Factories te ki kloi ban ai hynrei lada ïaleh Patta ïaleh Land Holding Certificate daki trai ri jong ngi te daki snem ruh ym ïoh.
Ki syiem ki sordar ki Waheh Chnong ki dolloi ruh ki long kumjuh.
Wat ki officer haki department bapher bapher ruh ki long shibun kiba arsap bad khyndiat eh kiba trei hok ïala ka kam.
Ki seng bhalang kiba ïeng ïaleh laitluid naka bynta ka hok jong ki paidbah jong ka ri bad ka jaitbynriew ruh ki long pynban ki seng sniewlang kiba ïadon bynta lang haka bamtuh bamsap bad kiwei kiwei ki kam be-aiñ hapoh ka ri bad ka jaitbynriew.
Ka long shuh shuh kaba sngewsih ba wat haki kam ñiam kam Balang ruh labun satang ki jingleh arsap suda.
Nga ïoh sngew ïaka wei ka sermon haka wei ka jingïaseng kaba u nongkren u ong kumne:Shisien don u wei u tymmen basan haka wei ka balang u leit tuh syiar bad set ïaka hapoh khoh bad leit jingïaseng shwa hashwa ban ot doh ïaka namar ba dei ka miet balang kaba u don programme ban kren halor ka subject kaba ong, “Men ym tuh".
Ha jingïaseng u la kren stad kren shongshit bha halor kane ka subject haduh ba ki nongsngap kila ang lyngngoh bad ïaroh ïa u.
Mar shu lait jingïaseng, ka kurim jong u kala sngew lehraiñ bad sngewshong pop ïaki jingleh jong u bad ka leit kloi kloi sha ïing bad pyllait ïaka ta ka syiar napoh khoh.
Tang shu poi ha ïing, u law coat buh Baible buh kot jingrwai bad shim tari noh bad ot ïakata ka syiar.
Ynda u kyndang ïaka ta ka khoh, pleng kata ka syiar kam don sur.
U kylli naka lok jong u shaei kata ka syiar.
Ka ïathuh ïa u baka la pyllait.
U ong ïaka balei baka pyllait, ka ïathuh ïa u baka sngewrem bad sngewpop ïaka ba u kren ha jingïaseng.
Pynban haka jaka ban sngewthuh bad kylla kaba mut u kynhied pynban bad ong ïaka ba ka dei ka briew kaba bieij ban pyllait ei ïaka doh kaba la set ha ïing bad ki jingkren jong u ha jingïaseng ki long tang ki jingpyndep rukom bad u kren ruh naka bynta kiwei ym naka bynta jong ki.
Ka jinglong jingman haka synshar khadar haka imlang sahlang haka ñiam ka rukom haka ri bad ka jaitbynriew Hynñiewtrep jong ngi ka long ka long thik kumne.
Kum ka jaitbynriew kaba tipbriew tip blei kaba kamai ïaka hok bad kum ka jylla Khristan hato ngim sngew long pop mo ban leh kumne? ïoh ba ngin long kiba shah tim kum ba u Jisu u tim ïa ki pharisi ki sadusi.
Mawkyrwat, Ïaïong, 02: Kawei ka longïing ka la mad ïa ka jingjia ba sngewsih ïa ka jingpluh ding noh ha shnong Mawphansaw, South West Khasi Hills District haka 31 tarik, u Lber, 2023 jong ka step sngi thohdieng ha ka por kumba 11 baje ei ei katba ki dang don sha khlaw ha ka por ba ym don briew ha ïing.
Kane ka ïing ka dei jong ka kong Shainphyrnai Syiemiong.
Ha kane ka jingjia ka ding ka la bam lut baroh ïa ka ïing shet ja jong ki bad ki la duh noh ïa baroh ki jingdonkam kum ki marbam naduh u khaw ba ki shet ki tiar ki tar kum ki khiew ki pliang katto katne ki jaiñ ba ki kup ki sem.
Ka long kaei kaei kaba sngewsih namar ba i long ruh i riewkynthei bad kawei ka khun kynthei bad ki dei ruh naka longïing ba ki shu im ja ruh tang ha ka rep ka riang bad ha kaba mynta ruh ki dang hap ban pyndep la ka jingtrei namar ka dei ka por ban kheit sohmarit.
Kumta kane ka longïing ka la shem jingeh ha kaba ïa dei bad ka jingduh noh ïa ka ba ki shong ki sah ban shet ban tiew manla ka sngi.
Na ka liang ka KSU Umdohlun Circle ha ryngkat bad ka KSU Nongmluh Area Unit ha ka 1 tarik Ïaïong, 2023 ki la leit ban kner ïa la ki kti ban noh jingïarap da u khaw bad katto katne ki marbam tang ba kin ïoh ban shet mynta bad la ïoh ruh ban ïarap lang ban shna dara bad ki ha kajuh ka sngi ba kin ïoh ban shong shet ja biang shipor.
Ngi pynpaw ruh hangne ba ka tnad ba dei peit ïa kum kine ki jingjia pluh ïing lada dei na ka Block Department bad ruh kiwei kiwei ki shnat treikam jong ka sorkar Jylla ba ki dei ban ai lang ki lad jingïarap khnang ba kan long ka jingbit jingbiang kumba ju long bad ka jingmyntoi ïa kane ka longïing ba ngat ha kane ka apot.
Khliehriat Iaiong 02 : Ka Seiñ Kur Dkhar, East Jaiñtia Hills District, ka pynbna paidbah ba kan pynlong ïa ka jingïakop shad bad ha kajuh ka por yn pynlong ruh ïa ka Fete, kumta ka Seiñ Kur ka pdiang sngewbha ïa baroh kiba kwah ban wan ïa shim bynta ha kane ka jingïakop kaba yn pynlong ha ka 8 tarik u ïaïong 2023, ha Eastside Inn.
Jalyiah.
La bthah ruh ba kito kiba kwah ban ïa shim bynta ki lah ban thep kyrteng online lane da kaba phone ha u number 9615400135 ; 7005079043 bad yn pdiang tang ïa kito kiba wan thep kyrteng kham kloi bad yn pdiang tang ar phew ngut, ka bai thep kyrteng kan long T200 tyngka marwei, ka jingthep kyrteng online kan sdang naduh ka 1 tarik u iaiong.
Kiba jop ha ka kyrdan ba nyngkong (1st Prize) kin ïoh rah da ka khung pisa kaba T.
7000 tyngka, ha ka kyrdan ba ar (2nd Prize), kin ioh T.
4000 tyngka bad ha ka kyrdan ba lai, kin ioh T.
2000 tyngka.
Kito kiba la thep kyrteng, ki dei ban poi ha Eastside Inn, ha shwa ka por 7 baje janmiet.
Ka jingthmu jong katei ka Sein Kur, ka long na ka bynta ban pynmih pisa na ka bynta ban ïoh ban shna ïa ka ïing treikam ba pura jong ka Kur, kaba la sdang ban shna mynta ha Mookhep.
La ong ruh ba ha kane ka Fete, kan don ka ïew ka ban die ïa ki jait tiar bapher bapher, ka jingpyn khalai nusip, ka housie bad kiwei kiwei bad yn sdang naduh ka por 10 baje mynstep bad yn pynkut ha ka por 10.
30 mynmietNa ka liang u Ad.
General Secretary Seiñ Kur Dkhar, East Jaiñtia Hills District, u bah M.
H.
Dkhar, u kyntu ïa baroh ki para kur Dkhar, khamtam kito kiba na East Jaiñtia Hills District, kumjuh ruh ïa ki paralok kiba na jan bad na jngai ba kin sngewbha ban ïa poi lang sha katei ka prokram jingïakop shad bad sha ka Fete, khnang ba kane ka jingthmu jong ka Seiñ Kur kan long kaba jop bad kaba phuh ba phieng.
Nongpoh, Ïaiong 02: Ka seng Ri-Bhoi Tourism and Environmental Development Forum ka wei naki seng trei mon sngewbha naka bynta ban pynneh pynsah ïaka sawdong saw kun jong ka mei mariang kiba kynthup na duh ki khlaw ki btap, ki lum ki wah bad ki mrad mareng ka khot bad wer ïaki paid nong shong shnong ha poh ka thaiñ, ba kin kiar na kaba thang dusmon ïa ki khlaw ki btap, namar kane ka wan rah ïaka jing jia ba sngew sih ïaki long iing long sem, ki shnong ki thaw bad ka jing duh jait jong ki jing thung jing tep bad ki mrad ki mreng.
U Bah Plielad Tiewsoh kum u Chairman haba phah ïaka kyrwoh u la ong ba nakaliang ka seng ka maham ruh ïaki to ki riew shim kabu kiba pyrkhat tang ïaka malade, kiba jumlien ban pynïap pathar ïaki doh um, doh wah da ka ba ber da ki dawai bih ne siat bom, ban pynjot pathar (dusmon) ïaki jingthaw ba don ha um, ki ba la sdang ban duh jait ha kine ki sngi, ba ka seng ka ju pynsngew ban ri bad sumar ha duh mynta, ka seng ka maham ïaki briew kiba ïa leh pyrshah, lada lap ka seng kan kem bad phah beit sha ka bor jong ka aiñ.
Ka seng ka don ka jing sngew khia, haba ngi peit ha kine ki sngi, bun ki shnong ki thaw ki don ha pdeng ka jing kyrduh um haki ne ki sngi, namar ki tyllong um kiba ju pynmih umbam umdih ki la sdang ban rngad lut, namar ka jingpynjot pathar ïaki khlaw ki btap kiba don haki rud wah ne tyllong um.
Namarkata naka liang ka seng ka khot bad wer ïa kiwei kiwei ruh ki seng trei mon sngew bha, ki seng samla shnong, ki dorbar shnong , ba kin ai ka jingïatreilang bad ka seng, khnang ba kum ka seng kan lah ban pynneh pynsah ïaka jing itynnad jongka mei mariang kiba u Blei u la ai ïa ngi bad ki jingthaw ba im baroh kiba don haka.
Jowai, Ïaïong 02: U President ka Hynñiewtrep Achik National Movement (HANM), Jaiñtia Zone u samla Shaniahlang Suchen ha kane ka sngi saitjaiñ ula ong ba ka seng ka ai iaka jingkyrshan ba pura bad ka issue ba wanrah da u bah Ardent Miller Basaiawmoit (MLA), ba ka la dei eh ka por ban “Review noh ïaka Reservation Policy" kaba noh shiliang palat haba phai sha ka por kaba mynta bad ïaka “Rooster System" ruh hap ban pynsangeh shuwa.
Utei u President ula bynrap ruh ba ka Khasi Jaiñtia mynta haba ïanujor bad kiwei ki paid hapoh ka Bri Hynñiewtrep kala bun palat te ym ïahap shuh ban ïa ai mar kajuh, u ong ruh ba na ka liang ka seng ka pan ruh ka jingkyrshan na ki MLA Khasi Jaiñtia ban kyrshan lem ïa kane ka jingdawa jong u bah Arden kaba ïa dei bad kane ka Reservation Policy, ula ong ba kane ka dei kaba donkam eh na ka bynta ka lawei jong ka jaitbynriew.
Shuh shuh u ong ha kaba ïa dei bad ka jingpynrem ki sengbhalang napoh rilum Garo kiba kren pynrem ïa u bah Arden ha kaba ïadei bad ka bhah kam bhah jam kaba u la wnrah hapoh ka ïing Dorbar, namar ka jingmut jong ki Garo ka long beit tang na ka bynta ka jingmyntoi jong ki, khlem pyrkhat shuh ïaka jylla hi baroh kawei.
Ka seng ka la pynshlur ïa baroh ki dkhot ka Voice of People Party (VPP) khamtam ïa u nongialam jong ka ban ïaid shakhmat haduh ban poi sha ka jingjop ne ban ïoh ïa ka hok bad ki la dawa na ka bynta ka jingmyntoi jong ka jaitbynriew.
Khatduh u bah Shaniahlang u kyntu bad kyrpad ïa baroh ki paidbah Khasi Jaiñtia bad ïa baroh ki 36 ngut ki MLA ban ïalong kawei khlem da ïakdew kti uwei ïa uwei bad ban pyrkhat khamtam na ka bynta ka lawei jong ka jaitbynriew.
Jowai, Ïaïong 02: Ka Shad Sukra ka Seiñ Raij Mukhla kala poi noh sha kaba kut hynnin ka sngi 1 tarik u Ïaïong, ha kaba la wan ban sakhi lang da ka kongsan ka kong Santa Mary Shylla MLA ka 5-Sutnga Saipung Constituency ha ryngkat u ma Wailadmiki Shylla MLA 2 Jowai kum u symbud kongsan nalor kiwei kiwei de.
La pynphuh pynphieñ shuh shuh ïa kane ka Shad Sukra da ki jingshad tynrai ba la shim bynta da ki khun ka Seiñ Raij Mukhla kiba la tem lang da ka ksing, klornet, harmony.
La ïathuh ruh ki nongwan ïashim bynta ha kane ka Shad Sukra ka Seiñ Raij Mukhla kila doh haduh kumba 380 ngut na ki 38 tylli ki kynhun shad na ki 4 tylli ki Dorbar Shnong hapoh Mukhla Pyllun kiwa hap hapoh ka jingpait ka Seiñ Raij Mukhla.
Hashwa ban sdang ka Shad Sukra la pynlong ïa ka jingïalang ba la pynïaid da u ma Airforce Suna Vice President Seiñ Raij Mukhla, la ïoh ïa ka nguh ka dem na u Pa Langdoh Niam ka Raij Mukhla u Wanbha Lyngdoh bad la pynher ruh ïa ka lama ka Seiñ Raij Mukhla da ka kong Santa Mary Shylla MLA.
Kiwei de kiba ai jingkren ki kynthup ïa u Pynshai Sjylla Waheh Shnong, Mukhla Umlangshor, u Tiplem Sumer General Secretary Seiñ Raij Mukhla, u ma Standbyme Sari General Secretary Dorbar Shnong Mukhla Nongrim, u Wom Chyrmang President Seiñ Kyntu Seiñ Raij 12 Daloi, na u Ailad Bhoi Local MDC, na u Wailadmiki Shylla local MLA, na ka kongsan Kong Santa Mary Shylla MLA, katba ïa ki kyntien khublei la ai da u Buhlut Suna Waheh Shnong Mukhla Nongrim.
La wan ban pynshong shit ïa kane ka Shad Sukra ka Seiñ Raij Mukhla da ki President/Secretary ki Seiñ Raij bapher bapher na ka Sengkhihlang, Seiñ Kyntu Seiñ Raij 12 Daloi, ka Seiñ Raij Latymphu, Seiñ Raij kongwasan Chyrmang, na ka liang ki saheh Sorkor napoh ka District kiba ïadonlang kynthup ïa u ma C.
Syrti Superintended of Police West Jaiñtia Hills District bad kiwei de.
Ïa kane ka Shad Sukra jong ki khun ka Seiñ Raij Mukhla la ju leh manla u snem ha chwa ban hiar rep hiar riang sha ki hali ki pynthor bad ban bet ïa u khaw u kba, kane ka long ruh shi bynta ban ainguh ïa ka mei mariang kaba long ka nongpyndap pynbiang ïa u khun bynriew bad ha ka juh ka por ka long ruh kum ka lad ban pynneh pynsah ïa ka Dustur ka Riti jong ki Pnar.
Ha kane ka sngi la pynkup burom ïa u Wailadmiki Shylla MLA 2 Jowai Constituncy u khun ka Seiñ Raij Mukhla uba la jop 2 Sien kum u MLA, kumjuh la pynkup burom ïa u ma Phrang Pale Executive Engineer NEC na ka Seiñ Raij Ialong.
Nongpoh, Ïaiong 02: Kum shi bynta jong ka thong ka Azadi Ka Amrit Mohotsav ban rakhe ïa ka jingdap 75 snem ka ri India ba la ioh ïa kata ka jingsynshar laitluid na ki jingsynshar donbor ha kiwei ki ri, ka REC Limited, ka Maharatna Company lyngba ka Ministry ka tnad Power jong ka sorkar India ka la pynlong ïa la porkram ba la tip kum ka ‘Bijli Utsav’ ha Ri Bhoi na ka bynta ban pynshai ïa ka thong jong katei ka prokram ba la wan rah da ka sorkar India.
Ïa kane ka prokram la pynlong ha ka Shnong Mawsmai ha kaba la wan ban shim bynta naduh u bah T.
Marwein, EAC ka Ri Bhoi, u Bah R.
Kharwanlang, EE&Nodal Officer ka tnad MeECL bad kynthup ruh ki nongmihkhmat na ka REC Limited, Regional office Guwahati.
Ha kane ka prokram nalor ki paidbah nongshong shnong la don ryngkat ruh u Rangbah Shnong ka Mawsmai, u Bah Petrus Shakwa bad u Secretary, u Bah Anil Doloi.
Haba pynshai halor ka jingthmu ka Bijli Utsav, ki nongmihkhmat na ka tnad MeECL bad na ka REC Limited Company, ki la pynshai halor ki mat treikam ba kane ka Company bad wat ka sorkar India ka ban khia ban kyntiew ïa ka kam pynmih bording electric bad kumjuh ruh ban beit tyngka na ka bynta ban pynmih bun ki bor ding electric.
La pynshai paidbah ruh bai a ka REC Limied Company la seng naduh u snem 1969, ba ka la ïaid lynti mynta la 50 snem tam ei ei bad shibun ki kam ka la leh na ka bynta ban kyntiew ïa ki kam ban pynmih ïa ka bording electric.
La pynshai shuh shuh, ba ka REC Limited Company ka ai jingïarap ïa ka State Electric Board, ka sorkar jylla bad ka sorkar kmie na ka bynta ban pynmih ïa ki jaka tan bording electric bad kumjuh ruh ban pynpoi bording sha ki shnong nongkyndong.
Shuh shuh, lyngba jong kane ka sngi la ai jingkren ruh da kitei ki ophisar halor ka Consumer right, ka hok jong ki nongthied nongpet bad kumjuh ruh ka hok ban ioh tan bording electric khamtam ha ki shnong nongkyndong ba lyngba ka jingioh ïa ka bording ba thikna ka kyntiew ruh ïa ka ioh ka kot jong ki paidbah nongshong shnong.
La pynkut ïa kane ka sngi da ka jingsam ïa ki khusnam sha ki nongjop ha ki jingshad tynrai bapher bapher bad la sam ruh ïa ki LED Bulb sha ki nongioh jingmyntoi lyngba ka skhim Saubhagya.
Shillong, Ïaiong 02 : Ka sorkar jylla ka la shim lut ki lad ki lynti kumno ban ïakhun ïa ka jingduna ki doktor ha ka jylla bad wat ban pynbeit thymmai noh ïa ka ‘bond policy’.
Halor kane, ka Myntri ka tnad ka Koit ka Khiah, Dr.
Ampareen Lyngdoh ka la ïathuh ha ki lad pathai khubor ba ka jingthungkam ba khatduh ïa ki kadei lyngba ka Recruitment Board kaba la thaw kyrpang khnang ban pynstet ïa ka jingduna ki doktor specialist ha kylleng ki bynta jong ka jylla.
“Ngi la pynkhreh mynta ban pynbna biang ïa kane mardor," ong ka Myntri.
Ka Myntri ka la ïathuh ruh ba dang shen ka la pyntip ha Iing Dorbar ba ki don haduh 397 ngut ki Medical Officer ba thymmai kiba la thung lyngba ka Board ha kaba 83 ngut ki dei ki specialist doctor.
Ka ong ruh ba ki dang don pat haduh 150 ngut ki specialist kiba dang duna ha ka jylla, kiba kum ka tnad ki sngewkhia bha.
Shuh shuh ka ïathuh ruh ba ka sorkar jylla ka la phah ruh ïa ki doktor na ka bynta ki jingshah pyntbit ha kaba ki doktor ha ki CHC, PHC ki la ïoh ïa ka jingtbit ban sumar ïa ki jingshitom kiba ïadei bad ki jingpang jong ki kynthei lane ki khunlung bad wat bad kiwei kiwei ruh.
Katkum ka jingïathuh jong ka, don ruh ki skmi jong ka sorkar India bad ar tylli ki hospital ha ka jylla, kata ka Civil Hospital Shillong bad ka Ganesh Das Hospital kiba ai mynta ïa kane ka jinghikai ïa ki doktor bad ki nongtrei ha ka koit ka khiah kiba la don ha ka kam la kumba katto katne snem bad ruh na bynta kito kiba lah ban leit sha kum kitei ki prokram.
“Da kaba pynlong ïa kine ki prokram, ngi lah ban pyndap kham kloi ïa ka jingduna ki doktor ha ki tnad ba kham donkam kum ha ka Gynecology, Paediatric, X-ray bad Pathology.
Kane kadei ka rukom treikam kaba ngi shim bynta da ka jingkyrmen ba la kumno ngin lah ban pyntikna ba kine ki specialist kin ïoh ïa ka jingpyntbit la kumno kumno na bynta ka prokram ba 6 bnai ha shwa ba kin leit sha ki jaka sumr bapher bapher kaba donkam ïa ka jingshakri jong ki," ka la ong.
Ha kajuh ka por pat ka Myntri ka la ïathuh ruh ba ka sorkar kan sa bishar bnïah ruh haba ïadei bad ka Bond Policy lane ka soskular ba ka sorkar ka ïasoi bad kito ki samla ha shwa ba kin leit pule doktor, hadien ba bun ki doktor kim treh ban trei ha ka jylla.
“Kiba bun na kine ki doktor ba pule naka bhah sorkar ki dang leit ha ki PG jong ki.
La ka long ne kam long, ka sorkar kan kyntiew noh ïa ka jingphah siew ïa kine ki doktor kiba ym kwah ban trei lane shakri ha la ka jong ka jylla.
Ïa kane ngin sa bishar bniah namar nga sngewthuh shai ba ïa kane ka kam la leh naduh lai ne saw snem mynshwa.
