Hynrei ka dei eh ka rukom thaw ïa ka imlang.
" Ka imlang kaba tei da ki mat ki jura, ym ka pynthoh bria ïa ka longrynïeng briew.
Ka histori ka ïathuh ba u la shah pynrem jur namar ba u pyrshah ïa ka politik jong ki ar ngut: u Mahatma Gandhi bad u Mohammad Ali Jinnah.
U la kynthoh ba ki la wanrah ka kynrum kynram ha ka synshar khadar.
Kine ar ngut kiba shah mane ha ki nongbud jong ki kum ki blei.
Mynta haba don ki radbah, ka politik kawang kylliang da ki nongbud ka dei ka tamasa ba brai tam.
U jong ngi te ba ha khmat, jong phi te ar sien kam shadien.
Namar ha ka politik ka long kloi bha ban pynlong kynrad lei san snem ïa ki briew.
Ka dei ka burom ban dei diengpynkiang ha ka mane kyrtong ban ïada ïa ka imlang.
U Babasaheb u kyntu kumne: “Nga kyrmen ba ki para ri, shi sien ka sngi kin sa tip ba ka ri ka kham khraw ban ïa ki briew, ba ka jingmane ïa u Mr.
Gandhi ne ïa u Mr.
Jinnah bad ka jingshakri ïa ka ri India ka dei ar tylli kiba ïaid mar pyrshah.
" Ka thew beit ba ka mane kyrtong ka pyndum ngaiñ ïa ka jingmut jingpyrkhat.
Ki briew ba khlem ka pyrkhat shai ki shah rong ha ka lyer kat shaba ka phai lynti.
Une u dei u laiñ ba shai ba thew shaphang ka jingmut mane.
Ka jingmane ïa ki kyrtong, ka ïalam sha ka jingkiew ka peit matdong, ka pihuiñ.
Hynrei ka jingmane ïa u Blei Trai kynrad ka ïalam sha ka jingtngen ka mynsiem.
Ka por ba u im ka dei ka por ba ka saiñpyrthei ka khih ka phaloh.
Ka jingïatan tyllai hapdeng ki ar kynhun ka jur bad jubor bha.
Hynrei u la jied ban shakri lyngba ka saiñdur ïa ka imlang.
Ban ym mane ïano ïano hynrei ban shakri thik tang ban tei ïa ka imlang.
“Nga dei u kritik bad dei ban long kumta hi.
Ka lah ban long ba kan don ki jingbakla hynrei nga don ka jingsngew ba ka kham bha ban bakla ban ïa kaba pdiang ka jingbtin bad ïalam na kiwei lane ban shong sngap jar bad ailad ïa ki kam kin nang hiar nang troiñ.
"(uba tbit ha ka thew ka bishar, nongtih nia); um don jingïadei bad ka “Hooid Kynrad".
Kane ka por put tangmuri shalai da ka buit ki nongbud.
Kumta u Niccolo Machiavelli u la thoh: “hynrei ka dei kaba kongsan ban tip bha ban buhrieh ïa ka jinglong bad ba dei ban long ki nongleh mynleh bakhraw bad ki nong pynthame; namar ki briew ki long kiba shida ha ka jingdonkam ba mynta, ba kito kiba kwah ban shukor kin lap kin shem beit ïano ïano kiba shah ïa lade ban sha thok sha shukor.
" Ka jingkyrkhu kaba ioh haba paw na ka mane kyrtong ka dei ban thok ïa lade da lade.
Ki jingrwai ïaroh ha ka por ilekshon ki long kiba shngiam haduh katta ïa ki shkor.
Haduh ba ka jingmut bad ka dohnud ki la noh arsut sha ka tmier khlem da syier.
Kyntang ïawai, ha shuwa ban khylliap ïa kane ka jingthoh.
Nga don sa tang kawei ban ïasam bynta bad u paidbah.
Hooid, ym lah len ba don ki nongbud jong ki kyrtong kiba trei hok ban wanrah ka jingkylla.
Hynrei ka kam u paidbah pat, ka dei ban pynpeitmat ba kim dei ban ur sha ka mane kyrtong.
Ha ka jinglong briew ka long kloi ban klet ki nongrim.
Ïa ki kyrtong bad ki nongbud ba don ka nia ka jutang bad ki shynna da ki kam bakyntang.
Dei ban ai kti bad pyneh rngiew.
Hynrei lada jia ba ki la jubor ka rwai ïaroh mane kyrtong.
U paidbah u dei ban sympat shabuk kum u kritik— kata ha ka por thep ‘vote.
’ Ka dei ka kam imlang ban ïada ia ki nongbud mane kyrtong ban ym ngop ha ka isih ïa lade.
Ka tamasa Saja Paidbah ka dei kaba long kum ka jaka ri mrad (Animal Farm).
Te ka kyntien jong u George Orwell ka thew beit thik shata: “ki jingthaw na shabar ki long kum ki sniang sha ki briew, bad na ki briew sha ki sniang, bad na ki sniang sha ki briew biang; hynrei ka long kaba eh pat ban batai shai mano dei mano.
" Imat da ym ïa husiar na ka shongshit phaloh.
Ka kloi ban kylla na ka synshar paidbah sha ka saja paidbah.
U sangot ba na ka ramïa, u Socrates ki Grik u ong: “Don tang kawei kaba bha, ka jingstad bad kawei kaba sniew, ka jingbym tip.
" La rkhie pashait ma u na lyndet ka pyrthei: “Ka banshot te!! nga la ong hadien u Lber, phin ïa muja sait khiew ïong!".
Ka Inner Line Permit (ILP) ka la sah teng ha Delhi la saw snem bad na ka liang u national general secretary ka BJP u Rituraj Sinha u dang ong ba hap ban ïatai bha hadien ka elekshon bad kane ka long kaba sngew thamula, la ong ka KHNAM.
Ha ka kyrwoh kaba la pyllait, ka KHNAM ka la ong ba ka mih ka jingkylli ba ha kine ki saw snem ba la dep, hato ka ILP ka la shu sahkut tang ha ki almari ha Delhi?Ka Sikkim kaba la paw bha kum kawei na ki jaka jngohkai pyrthei ha ka Ri India bad pyrthei baroh kawei ka don ïa ka Restricted Area Permit (kaba long kum ka ILP) bad ruh ïa ka Protected Area Permit bad kine ki jingpyrkhing ki khlem pynhiar ïa ka kam jngohkai pyrthei hynrei ka dang kyntiew.
Namar kata ka jingong jong u Rituraj Sinha ba ka ILP kan kthah ïa ka tourism ka long kaba bakla.
“Ka ILP ka dei ban ïada ïa ka hok longtrai jong ki rit paid kumba la ïohi jngai da ki bor synshar phareng kiba la kynthup ïa ka Ri Khasi ha ka BEFR 1873, namarkata ka ILP ka long kaba donkam bha bad ngim lah ban ïapeiñ ïa ka hok longtrai jong ngi bad ka spah.
namar dang lah ban longtrai ha ka jingduk bad ïa ka jingriewspah ha ka jinglong mraw", la ong ka KHNAM.
Ka seng ka shim ruh ba ka sorkar barim bad baroh 60 ngut ki MLA ki la shu pass arsap ïa ka resolution halor ka ILP ha u snem 2019, namar ym ïohi ba kan don ka jingbuddien bad ka jingtynruh ba shong nongrim ha kine ki saw snem ba la leit.
Ha ka 11 tarik Nohprah 2019 ka Sorkar MDA ka la pdiang da ka jingkmen ïa ka jingpynbna jong u President ka Ri India kaba la weng noh ïa ka kyntien Khasi-Jaiñtia na ka Preamble jong ka Eastern Bengal Frontier Regulation Act 1873, bad ym ïohi ba kan don ka jingpyrshah lane ka jingmudui pyrshah ïa kane ka jingpynbna namar ka jingweng ïaka kyntien “Khasi-Jaiñtia" na ka BEFR 1873 ka pynkheiñ im im peit peit ïa ka clause (3) (a) jong ka Article 372.
Ka bor ban pynkylla ïa kum kine ki kyndon ka riti synshar ka ri ha kano kano ka por ka shong beit tang ha ka Parliament.
“I Bah H.
S Shylla bam kwai ha duwar u Blei, kum u CEM ka KHADC u la mudui pyrshah ïa kane ka jingpynbna hynrei hadien ka jingkhlad noh jong une u nongïalam wat ka KHADC ruh ka khlem shimti ïa lane ka kam", la bynrap u Bah Thomas Passah, Vice President ka KHNAM.
U President ka Hynñiewtrep Integrated Territorial Organisation (HITO) u Bah Donboklang Dkhar, ha ka 18 tarik Rymphang u la buh ka jingkyrpad ba dei ban don ka jingtohkit na ka liang ka Central Bureau of Investigation (CBI) bad ka Enforcement Directorate (ED) namar ka mih kata ka jingkynnoh ba ka Meghalaya ka dei ka corrupt state ne ka jylla kaba bamsap.
Na ka liang u Bah Donbok Dkhar u la ong, “Kumban shu pynkynmaw ba ka 16 tarik Nohprah 2021 bad ka 8 tarik bnai Nailur 2022, ngi la dep buh kata ka memorandum ban phah ïa ka CBI bad ED agencies ban tohkit ban lap ïa kata ka jingbamsap bampong.
Te ngi la ïohi ba hadien katto katne bnai, u Amit Shah u la pynskhem ba ka don shisha ka jingbamsap hapoh ka jylla Meghalaya.
Kumta ngi ngeit skhem ba la don shisha kita ki kot ki sla kiba biang hapoh ka miej ka jong u".
Na ka liang ka seng, u la pynpaw ba ki dap da ka jingsngew khia kumta ki la thoh biang mynne bad ki la phah syndon sha u Amit Shah ban phah ïa kane ka jingtohkit haba ïadei bad ka CBI hapoh ka jylla Meghalaya khnang ban lap ïa ka jingshisha bad ban kem lut naphang ïa kito ki ba don kti, wat lada dei u sorkar barim, u sorkar thymmai ne katkum ba la don ha ka report kaba ki la ai myn ha ka 16 tarik Nohprah.
U Bah Dkhar u la pynpaw ruh ba na ka liang ka seng Bharatiya Janata Party (BJP), ki dei ban pynkloi ïa kata ka jingtohkit (investigation) jong ka CBI lane ka ED agency lada ki sngew ba ka don shisha kum kata, bad lada lah biang lut ki kot ki sla ban pynshitom ïa kita kiba bamsap (corrupt).
“Ngi kum ki nongthep vote jong ka ri India, nga ïalade ngam pat kheiñ ba nga dei uta u nongshong shnong jong ka Ri India katba ngam pat ïoh ïa ka hok jong nga ba ngan biang lut naduh ka kam ka jam, ka khyndew ka shyiap bad ha kano kano ka bynta ba nga nud ban kren ïa kata ngan da lah pule ïa ka riti ka synshar jong ka Ri India.
Te kum u nongthep vote jong ka Ri India, nga sngew ba ka dei ka hok jong nga ban ujor ba u dei ban leh bad lada um leh hapoh ka 23 tarik, kaba mut ka dei tang ka jingpynbiej elekshon jong ka BJP lyngba u Home Minister u Amit Shah.
Te hadien ka 23 lada kim ai jubab (respond) te ngim banse ngi hap ban ïaid pat da kawei ka lynti lyngba ka bor jong ka aiñ", la ong u president ka seng HITO.
U Bah Donbok Dkhar u la bynrap da kaba ong, “balei ki briew ki peit ïa ngi kum ka TMC bad kum kata ka nongïaid lynti jong ka TMC? Kaba nyngkong eh ka HITO ka dei ka Pressure groups, political leadership.
Ka HITO ka don beit ha ka nongrim ban shong liang pyrshah lada dei ïa u NPP, UDP, HSPDP,PDF,TMC, VPP bad kiwei kiwei ki political party ruh, hynrei ka HITO ka don beit ban shong ha ka liang pyrshah.
Te daw ba ki briew ki ïohi ïa ngi kum ka TMC ka long namar ka kam ban kren ka TMC lah kren lut ma ngi.
Dei halor kata ka nongrim ba ki pynshongdur bad lehse ka jingkiew jong ka HITO ka don katto katne ki political parties kiba kwah ban khyllied hynrei haduh mynta ngi long kiba khuid, ngin kren beit da kaba shai ba ki la don kiba kwah ban thied ïa ngi, na ka liang ka UDP ka la pyrshang ban thied, na ka liang ka NPP ka la pyrshang ban thied, na ka liang jong kiwei kiwei ki political party bad don ruh kiwei kiwei ki political party bym pat tyrwa hynrei ngin ïeng beit lada phi bakla phin ïa tyngkhuh beit".
U Presideng ka seng HITO u la ong ruh, “Kumba ju kren i Vice President ruh, ba lada jia ba wan ka VPP ruh ba ka long kaba dang thymmai kan dung ka HITO kan peh ka VPP.
Kata ka long ba ka HITO kan ïeng beit kum ka operation lada wan sa uno uno u ban synshar ha ka jylla ka jong ngi".
Ki sngi sha ka jingjied ïa ki nongmihkhmat ka la nang jan na kawei ka sngi sha ka wei pat, ki kyrtong kiba mih ban ïakhun ïa kane ka ilekshon sha ka ïingdorbar thawaiñ kila bun kam ban leit pynshai paidbah na kawei ka shnong sha kawei pat.
U Kyrtong ka seng Congress na Mairang konstitwensi u Bah Batskhem Ryntathiang haba kren ha ka jingïalang ha Tirot Sing Memorial Hall Pyndenumiong Mairang, u la ong, “ngin ym lah ban pynlong ïa ki rally namar ngim don pisa ban khawai hynrei tang kawei sngew skhem ha la ka jong ka nongrim, ngim dei ban leh kumba leh kiwei pat, lashai la shi sngi haba pynlong rally kiwei  kam eh ban pynmih briew, hynrei kaei kaba donkam ka dei ban skhem.
"“Kum u nongïalam  nga pyrshang ban pyndep hok  ïa la ka kamram, kin don kiba ong ba u Bahbah u la thok hynrei to kynmaw ba ka jinglong MDC ka dang sah sa shi snem," u la ong.
U la bynrap da kaba ong, “Sa pyrkhat ma phi mynta ki briew ki pynpaw ba ki kwah ïa ka jingkylla, lada jop ma nga bad lada ki skhim kim long shai bad nga burom tang ïa kiba don kyrdan, phi ki paidbah  phin ïa kynduh jingeh  ngam kwah ban ngan leh kumta.
"U Bah Batskhem u la kyntu ruh ïa ki paidbah ban trei shitom namar  kum ki nongïalam ki kwah ban jop bad kiwei ruh kiba ïaleh ki kwah ban jop, shim ïa kane ka jingïalang tang kum u rnga u ba ngi la pynrhem bad ban trei shitom ban rah ïa ka thong ka jingjop.
“Phi wan hangne  namar phi kwah ïa ka jingkylla, lada jop ma nga baroh ka skhim kan leit sha ki paidbah, kam dei ban long ba ka skhim kan leit tang sha kita kiba don kyrdan ne kiba kyrshan hynrei ka dei ban long na ka bynta baroh ki paidbah," u la ong.
U la bynrap ruh da kaba ong, “Ban im ka ri bad ka jaitbynriew, ngim lah ban kynnoh ïa ki paidbah, ka dei  ïa ki nongïalam ban kylla, ka dei ïa ki nongïalam shuwa ban kylla ba ka jingkhmih lynti jong ki paidbah kan sa urlong.
Lada ki nongïalam ki pynbiej tang ha ka por ilekshon shano ka lawei jong ki paidbah kan poi.
"U Bah Batskhem u la pynshai ruh ba lada ka skhim MDC bad ka skhim MLA ki pyntrei hok katno ka jingkylla kan wan, la ka dei  ïa ki surok ne ki Skul bad ki wei kiwei.
“Lada jot ka surok hangne ha Mairang shi snem ar snem ngi la pynbha, sha nongkyndong pat 10 snem ruh phin ym ïoh.
Kum u nongïalam  nga la pyrshang ba ki kam pynroi kim dei ban noh shiliang, kaba donkam ka dei ban pyndep  hok ïa ka kamram khlem shah shiliang," ong u Bah Batskhem.
U la bynrap ruh da kaba ong, “Ki don ki shnong kiba 20 ïing, kiba 30 ïing  nga ai ka skhim kaba 3 lak, phi kyrshan  ne phim kyrshan ngam tip ïa kaei kaba nga dei ban leh nga leh beit, namar ha nga ka jingjop kaba khraw eh kum ki nongïalam kam dei ka jingjop ilekhson hynrei  ka jingjop ba khraw ka long ka jinglong, ka jinglah ban synshar khlem leh shiliang bad ban pyndep hok ïa la ka kamram.
"Shuh shuh u la ong kaba kham kongsan kaba phi jied ïa ngi ka dei ban ïasaid  halor ki mat kiba bun jong ka jaitbynriew, lada  kum ki nongïalam lada ka ktien da kum wei bad ka kam da kum wei ngin shu leh mynleh, ngin ym lah ban ïeng.
Na ka liang ka Dr.
Bibilynda Wahlang haba kren ha kane ka jingïalang kala ther tyngeh ïa kito ki briew kiba ong ba ki shymphriah kti jong ka Congress ki la kdiah,  namar bun ki la phet sha ka seng UDP, na ka liang ka Dr Wahlang ka la ong, “Ym dei tang ki khabah kiba don shymphriah kti, hynrei ki kha rit ruh ki don kumjuh.
"Ka Dr Wahlang ka la bynrap ruh da kaba ong, “Ka saiñ hima ha ka jylla ka la kylla long kum ka kam business.
"Ka la kyntu ruh ïa ki paidbah ban ym shah set mraw ha kito kiba pynbiang da ka pisa, wat die tad ïa la ka jong ka longrynïeng tang ha ka por ilekshon.
Ha kane ka jingïalang da ki hajar ngut ki nongkyrshan ka Seng Congress ki la wan ban sakhi lang bad ban ai mynsiem ïa u kyrtong ban poi sha ka thong jong ka jingjop.
U Dr.
Mukul Sangma, Nongïalam ka TMC ha ka jylla, ha ka 17 tarik Rymphang u la hiar sha shnong Tyrso ban leit ïalap elekshon na bynta ka Dr.
Saralin Dorphang, kyrtong ka TMC na Mawhati konstitwensi.
Ïa katei ka jingïalang paidbah jong ka TMC la pynlong ha Madan Tyrso, ha kaba lyngba katei ka jingïalang, la ïohi ba ki la don da ki hajar ngut ki paidbah na katei ka thaiñ, ki la leit ban sngap ïa ka jingïalap Ilekshon da kitei ki nongïalam ka seng TMC.
Lyngba katei ka jingïalang paidbah, ki kitei ki nongïalam ka TMC, ki la ïoh ban pynshai paidbah ïa ki nongrim ka seng bad kiba la pynpaw ruh sha ki paidbah, ba ka TMC ka dei kata ka seng kaba biang eh ban peit na bynta ki jingeh, kaba la mad da ki paidbah ha ka jylla bad khamtam eh hapoh kine ki san snem jong ka jingsynshar da ka sorkar MDA.
U Mukul Sangma, haba ai jingkren ha katei ka sngi, u pan jingkynshan na ki paidbah jong katei ka thaiñ, ba ha kane ka kynti kaba mynta, ba ki dei ban ai ïa kata ka jingkyrshan noh ïa ka Dr.
Saralin Dorphang, kyrtong ka TMC, khnang ban wanrah jingkylla hapoh ka jylla bad khamtam eh ïa ka Mawhati konstitwensi, kaba dei kawei na ki Konstitwensi ba sahdien eh haba ïadei bad ki kam pynroi.
U la ong ruh, ba lada ki paidbah kin ai shisha ïa kata ka jingkyrshan ïa ka TMC bad ban pynjop ïa ka Dr.
Saralin Dorphang, baroh ki shnong hapoh ka Mawhati konstitwensi, kin sa ïoh shibun ki kam pynroi bad ka ban sa long ka jingkyrkhu ïa ki paidbah jong katei ka thaiñ hi baroh kawei.
Ka Dr.
Saralin, kaba dei ruh ka khun jong u MLA barim ka Mawhati konstitwensi, ka la pynpaw ba kum ka kytong ka TMC, ka don ïa kata ka jingangnud ban wanrah jingkylla ha Mawhati Konstitwensi, ha kaba ki mad ba ka kwah eh ban pynkylla dur ïa ka Mawhati konstitwensi, ki kynthup ban wanrah ïa ka C&RD Block ha Mawhati, ka Market Complex, ka Model School bad ruh ban kyntiew ïa ka thaiñ Tyrso-Umru halor ka jingbna nam jong ka jingwan kita ki sim Amur Falcon na shiliang duriaw lem bad kiwei.
Ka rai jong u Bah Dasakhiatbha Lamare ban wan ai reng ïa ka elekshon MLA 2023 na Nongkrem konstitwensi  da kaba iehnoh ïa ka Mawhati konstitwensi kaba u la jop ha ka elekshon MLA 2018, ka la wanrah shibun ki jingkynthoh.
Ki ar ngut ki samla ka thaiñ Mawhati, u Bah P Mashli bad u Bah Pynsuk Sten kiba la ïeng rynsan ban ïalap elekshon na ka bynta u kyrtong ka All India Trinamool Congress (AITC) na Nongkrem konstitwensi, u Bah Joannes JTL Lamare ha ka 17 tarik u Rymphang, 2023 ha Smit ki la ther tyngeh ïa u kyrtong ka NPP na Nongkrem da kaba ong ba ka jingphet jong u Dasakhiat sha Nongkrem ka dei ba u khlem leh bha ïa ka konstitwensi bad u tieng ïoh u shah rem.
Na ka liang u samla P Mashli haba kren ha ka jingïalang ha Smit u la ong, “U MLA jong ngi u ba ngi la phah sha Assembly ha kine ki san snem ba la dep u la iehnoh ïa ngi, namar ba um shym la leh bha ha Mawhati u la phet noh sha Nongkrem namar u sngewthuh ba lada u dang don  ha Mawhati un sa rem, na katta ka daw u kwah ban pynbiej ïa ki paidbah ka Nongkrem.
"“Namar  ba nga sngewkhiah nga wan ban pynshai lem sha phi ki paidbah ba phim dei ban ngop ha kum kine ki jait briew kiba wan ban kjit ïa ka spah ka phew  kaba don ha Nongkrem ka jong phi," u la ong.
Une u samla u la buh jingkylli ha kano ka rukom ba u Bah Dasakhiat u la leh bha ïa ka Mawhati, ha kaba haduh mynta kim pat don tang ka center ban thoh eksam matrik, u la long Myntri Sorkar, ki paidbah  ki la kmen hynrei kaba sngewsih ka long naduh ba u jop haduh mynta ruh um pat ïohi ïa ka dur jong u.
Na ka liang u Bah Pynsuk Sten, haba kren ha kane ka jingïalang u la ong ki jingeh kiba ki ïa kynduh ha Khappud ki long palat bad tang kiba thar shiah ki sngewthuh ïa ka jingpang.
U la bynrap da kaba ong ngi sngewkhia bha namar shwa ka elekshon ki wan pynbiej katba san snem pat ynda la jop ki jah tang ka dur ym ïohi.
U la ong ba um isih ïa ka NPP hynrei ïa ki ksuid kiba don hapoh jong ka.
U la ong ba kat ki jingeh ha khappud ruh hynrei u Bah Dasakhiatbha um ju wan ban peit ïa ki nongshong shnong kiba pynjop donburom ïa u.
Na ka liang u kyrtong ka TMC na Nongkrem u Bah Joannes Lamare haba kren ha kane ka jingïalang u la ong, “Nga kwah ban shakri ïa u paidbah, ngam dei nongkhaii , ngam dei u  kontraktor, nga riam kumne ruh ba nga hap hi ban riam, hynrei lada phi wan sha ïing jong nga, nga ai jingbam syiar, ai bam sniang wat long nongwei ïa nga.
"“Ngam kwah spah jong ka pyrthei hynrei nga kwah ba ka jaitbynriew ka jong ngi kan im," u la ong.
U Bah Lamare u la bynrap da kaba ong, “bun ki kren ieid jaitbynriew tang ha ki lad pathai khubor bad ha ki jingïalang paidbah, tang ban ktiek ïa ka jingsngew jong u paidbah.
"U la ong ruh ba ka Nongkrem kam don jingkylla, ki surok ruh kumjuh, ka um ruh um ïoh, ka nongkrem ka don kam shibun ki jingkylla , la ka dei ha ka rep ka riang ne ha ki wei pat.
“Lada u Blei u ibit bad lada ki paidbah ka Nongkrem ki ibit, ki sngewthuh, ki kwah, ki mon, ki ieid, nga don ka jingthmu kaba bha ym na ka bynta ka jingmyntoi shimet," ong u Bah Lamare.
Ki Pulit Ri Bhoi ha ryngkat ka jingïatreilang bad ki Pulit ka Umsning Police Station, ha ka 16 tarik Rymphang ha ka por 8 baje eiei mynmiet ki la ioh kem ïa uwei u briew ba thmu ban shalan tuh ïa u drok na Guwahati sha Nongbah Shillong.
Katei ka jingïohkem ki Pulit ïa utei u briew uba la tip kum u Anup Sen na Laban Shillong, ka dei hadien ba ki la ïoh ïa ka jingtip kaba biang halor ka jingdon u briew uba la thmu ban shalan drok na Guwahati sha Shillong, kumta haba ki Pulit ki la pynap shrip ha Umsning, ki pulit ki la ioh ban bat ïa kawei ka Tourist Sumo kaba don ïa u Number ML 05-S-6642 bad haba ki la talasi ïa katei ka kali, ki la talasi ia katei ka kali, ki pulit ki la ioh ban kurup 2 tylli ki synduk ba la song ïa u drok ryngkat ka pisa kaba T.
10880.
Hadien ba la kem, ki ki la tohkit ruh ban pynshisha ïa u drok lyngba ka NDPS kit bad katkum ka jingpynshisha da katei ka kor ka bor la tip ba u dei uta u drok heroin uba don ka jingkhia 22.
34 gram.
Namar ka jingjied ïa ki nongmihkhmat sha ka Ïing Dorbar Thawaiñ ka la nang jan kaban long ha ka 27 tarik Rymphang, u National President ka National People’s Party (NPP) uba long u Myntri Rangbah ka Jylla Conrad K Sangma, u la leit ïalap elekshon khlem da shongthait sha man la ki konstitwensi bapher bapher jong ka Ri-Lum Garo.
Ha ka 17 tarik Rymphang ruh ula hiar ïalap elekshon ha baroh lai tylli ki konstitwensi ban pan ïa ka jingïatreilang jong ki paidbah bad ki lai ngut ki kyrtong ka seng ha kane ka elekshon MLA ban long la 27 tarik Rymphang.
Ha kane ka jingleit elekshon, u Conrad u la pyndonkam da ka Helikopter ban hiar ïalap elekshon ban pan jingkyrshan na ka bynta u Abdus Saleh jong ka Rajabala konstitwensi kaba la pyllong ha Takimgre, na ka bynta u Pongseng Marak na Bajengdoba konstitwensi ba pyllong ha Moadamgre bad ïa u Rupert Momin na Kharkutta konstitwensi ba la pyllong ha Bagabatha.
Ha kane ka jingleit ïalap elekshon na ka bynta ki kyrtong jong ka NPP da ki hajar ngut ki paidbah ki la wan tuid sha kitei ki jingïalang.
Haba kren ha kane ka jingïalap elekshon u Conrad u la kren halor ki kam kiba kane ka sorkar ka la leh bad trei ha kine ki 5 snem ba la leit bad u kyrmen ba ha kane ka kynti ruh ka seng NPP kan ïoh ban thaw sorkar biang marwei.
U la ong ba lada ka NPP kan wan biang ha ka bor kan nang ïai treishitom ban wanrah ïa ki kam pynroi khmatam ha ki thaiñ nongkyndong, kyndong kynshrot jong ka jylla hi baroh kawei.
U la ong ba ka NPP naduh kaba sdang ka ïeng skhem beit triang ha la ki jong ki nongrim ban trei na ka bynta ka bha ka miat jong u babun balang.
U Bah Prestone Tynsong, Symbud Myntri Rangbah ka sorkar jylla, haba u ai jingkren sha ki paidbah ka Ri Bhoi Sepngi ha ka jingïalang ka National People’s Party (NPP) ha Madan Patharkhmah, u la pynmih ïa ki kyntien da kaba ong ba ha kine ki San snem, la tam u Bah Sosthenes Sohtun, MLA Jirang ban ïa u haba ïadei bad ki kam ban wanrah ïa ki kam pynroi hapoh ka Konstitwensi.
Katei ka jingkren jong u Bah Prestone Tynsong, ka dei hadien ba u la tip ba u Bah Sosthenes Sohtun, MLA Jirang, u la lah ban pynpoi ïa shibun ki kam pynroi na bynta ka Jirang konstitwensi bad kaba la long ka jingmyntoi kaba khraw eh ïa ki paidbah jong katei ka thaiñ hi baroh kawei.
Nalor u Bah Prestone Tynsong, wat u Ma Sniawbhalang Dhar, Myntri ka sorkar jylla, u la ai jingïaroh eh ïa u Bah Sosthenes Sohtun bad uba la ong ba na baroh ki MLA ba mynta, dei tang u MLA Jirang uba la lah ban wanrah ïa shibun ki kam pynroi hapoh ka Konstitwensi.
U Bah Sosthenes Sohtun, haba ai jingkren ha katei ka sngi, u la ong ba kaei kaba u la dep ban trei ha kine ki San snem ki la urlong na ka jinglah eh jong ka sorkar MDA kaba la ïalam da ka NPP bad nalorkata u la ong ruh ba lada ki paidbah kin ai biang ka jingkynshan ïa u, ba un nangtrei bha shuh shuh ha kine ki snem kiba ban wan.
U Vice President ka United Democratic Party (UDP) u Bah Allantry F.
Dkhar u la kynnoh ba ka seng Bharatiya Janata Party (BJP) ka la pyndonkam ïa ka jingdawa Inner Line Permit (ILP) kum ka mat elekshon khnang ban ïoh ban khring ïa ki vote jong ki paid nongshong shnong ka jylla.
Haba kren sha ki lad pathai khubor u Bah Allantry u la kynnoh ba bun na ki nongïalam ka BJP ki la dep ban pan ka jingkyrshan na ki paidbah ka jylla, lada ki kwah ban ïoh ILP.
“Ka BJP ka la dep ban pan ka jingkyrshan na ki paidbah ba lada ka wan ha ka bor kan pynïoh ïa ka ILP hapoh ka jylla Meghalaya.
Ka BJP ka pyndonkam da ka mat ILP tang ban khring ïa ka vote jong ki paidbah ha kane ka jylla", la ong u Bah Allantry.
U Bah Allantry u la ong ba ki paidbah ki la dep ïohi ïa ka buit jong ka BJP bad ïa ka jubab yn sa ai ha ka 2 tarik u Lber, 2023.
Ki saw ngut ki kyrtong napoh Mairang Konstitwensi kiba dei na ki seng saiñ pyrthei bapher bapher ki ban ïa aireng pyrshah ha kane ka elekshon sha ka ïing dorbar thaw aiñ ka jylla ka ban sa long ha kine ki khyndiat sngi, ha ka Sngi thohdieng jong ka taïew ki la ïapoi ryntih lang sha kawei ka rynsan ban khlei ïala ki nia ki jutang bad ïa ki nongrim ba ki ïeng ban ïakhun ïa ka elekshon bad ïa kane ka rynsan kaba la tip ruh kum ka common platform la pynlong da ka Dorbar shnong Pyndengumiong ha Tirot Sing Memorial hall Mairang.
Kine ki saw ngut ki kyrtong ki long u Bah Batskhem Ryntathiang na ka Seng Congress uba long ruh u MDC jong ka Mairang Konstitwensi nangta u Bah Metbah Lyngdoh u MLA jong ka Mairang Konstitwensi na ka seng UDP, u samla Mark Rinaldy Sawkmie na ka seng BJP bad u bah Shanlang Warjri na ka seng VPP.
Baroh saw ngut ki kyrtong ha kane ka Sngi ki la pynksan ïa la ki nia ki jutang ki jong ki.
U Bah Metbah Lyngdoh u kyrtong na ka seng UDP ha ka jingkren jong u, ula ong ba  baroh 3 tylli ki elekshon kiba la dep ki paidbah kila ai ka jingkyrshan ïa u bad mynta ka kynti ruh u sngewkhem ba ka jingwan kyrshan noh jong ki nongïalam kiba snar jong ka seng Congress un dang ïoh biang ïa ka jingjop bad ba ki paidbah ruh kin ym kyntait bad kin nang ïai jied biang ïa u.
“Ngam shym wan ban pynjot ïa ka Mairang Konstitwensi hynrei kaba pynsngewsih ïa nga ka long kiwei kiba ïalap elekshon pyrshah ïa nga ki la kren ïa nga kum u nongpynjot u nongpynkulmar shnong ha Mairang Konstitwensi baroh kawei," la ong u Bah Metbah.
U Bah Shanlang Warjri uba dei u kyrtong jong ka Seng VPP, ula ong ba u Blei ula ai ïa u ka mynsiem jong ka jingkitkhlieh ha kaba u ïohi ïa ki khunswet ki bym dei kiba haïing jong u ,ki longïing kiba duk ki bym don jingïadei hynrei ka ktah ïa u bad dei na ka jingai u blei ïa ka jingkitkhlieh kaba pynlong ïa u ba un ïeng ha kane ka rynsan bad ba ha kane ka elekshon watla kiwei ki ïaid rally hynrei ki nongkyrshan jong ka seng VPP ki long kiba jai jai bad ula ong ruh ba ha ka jingïakhun ki la dep jop lupa ha ki nongrim bad ki mat treikam ban ïa kawei ki seng.
Nalor kata ula ong ruh ba ki paidbah jong ka Mairang Konstitwensi ha kane ka elekshon kaba mynta kin jied ha ka hok ban ïa ka thok ka shukor bad kin  jied ïa ka synshar khadar kaba khuid ban ïa ka bamsap bad ïa kine yn sa tip ha ka 2 tarik kaba dei ka sngi ñiew vote.
U bah Shanlang ula kyntu ruh ïa ki paidbah nongthep vote ba haba ki leit ban thep ïa ki vote ki jong ki ha ka 27 tarik kidei ban da pyrkhat na ka bynta ki rangli ki juki na ka bynta ki khun samla bad ruh na ka bynta ban wanrah ïa ka jingbha hapoh ka Konstitwensi,ha kaba baroh shi katta ki la ailad ïa kiwei ki seng ha kaba ki la pynhiar arsut ïa ka jylla,u bah Shanlang ula ong ruh ba  “ka lynti kaba rim kan poi biang  shajuh bad ka lynti kaba thymmai kan wanrah ïa ka synshar khadar kaba thymmai.
"Katba na ka liang ka jingïalap elekshon u Bah Batskhem Ryntathiang u kyrtong ka seng Congress uba dei ruh ha kajuh ka por u MDC jong ka Mairang Konstitwensi ula ai khublei ïa ki paidbah kiba la kyrshan bad ai ka jingïarap ïa u ba un long kum u MDC bad  kum u wei u briew uba ïa kajuh ka kyrdan lem bad kiwei.
Ula ong ruh ba ha ka jinglong MDC ka jong u ula ïaleh kat kaba u lah ban pyndep hok ïa ki kamram hynrei kin dang don pat ki ban sa pynthame ïa ki paidbah ban ong ba u khlem pat lah ban leh eiei bad ba u shu thok hynrei na ka liang jong u bah Batskhem ula pynshai ba ka jinglong MDC ka jong u kam pat kut ka dang don sa shi snem ban shakri bad ban pyndep ïa ki kamram ki jong u kum u MDC.
U Bah Ryntathiang ula ong ruh ba kum ka jaitbynriew ban im ha la ka ri ngim lah ban kynnoh ïa ki paidbah hynrei kadei ïa ki nongïalam ba kin kylla shwa khnang ba ka jingkhmih lynti jong ki paidbah kan urlong bad ula buh ruh ka jingkylli ba kum ki nongïalam lada ki thok ki shukor da kaba pynbiej ïa ki paidbah shano ka lawei jong ki kan poi.
U samla Mark Rinaldy Sawkmie haba kren ha kane ka rynsan ula ong ba ka seng BJP ka don ïa ka bor kaba khlaiñ ha ka ri India baroh kawei hynrei ha ki por elekshon ki don kiba pynthame da kaba ong ba ka seng BJP ka lehbein ïa ki Khristan bad ïa ki rit paid,"Balei kata ka jingleh bein ïa ki Khristan bad ïa ki rit paid ka wan tang ha ka por elekshon," buh jingkylli u samla Rinaldy Sawkmie.
U samla Mark Rinaldy ula ong ruh ba ka seng BJP lada ka ïoh ïa u soh jong ka jingjop ha kane ka kynti kan wanrah shibun ki jingdonkam hapoh kane ka thaiñ bad lada kam poi sha ka thong ruh  kin buh ïa ka BJP help desk ha Mairang Konstitwensi ha kaba  na ka liang jong ka seng kin bud dien ban pynthikna ïa ki skhim ki bapher bapher kiba wanrah da ka sorkar kmie ba kin poi sha ki khyrdop ïing jong ki nongshong shnong jong ka Mairang Konstitwensi.
Ka Shillong Lajong Football Club ka la lah ban ïakhaid noh ha ka jingïakhun pyrshah ïa ka Downtown Heroes Football Club ha ka jingïalehkai kaba la long hynnin ka sngi ka 16 tarik Rymphang 2023.
Ha kane ka jing-ïalehkai jong ka lympung 2nd division I- League 2022-2023 ka Shillong Lajong FC ka la ïakhaid da 1 ka 1 bad ka Downtown Heroes FC ha ka jingïalehkai kaba khatduh jong ka 2nd Division Qualifiers kaba ka long ha Kokrajhar, Assam.
Ka Downtown Heroes FC ka la ïoh ban pynkhih jar  ha kane ka jingïalehkai ha kaba u nongïalehkai jong kane ka kynhun u Zahid Yousif hamar ba sdang kane ka jingïalehkai u la ïoh ban thep ïa ka kol ha ka minit kaba 12 bad ka kynhun ïalehkai jong ka Shillong Lajong FC ruh khlem da pynlehnohei ïa ka por ka la ïakhun dohïap ban ïoh pynphai ïa ka kol bad dei ha ka kylla miet ba u rangïalehkai jong ka Lajong u Sambor Kharsahnoh u la ïoh ban pynphai ïa ka kol ha ka minit kaba 51 jong ka kylla miet.
U samla Sambor Kharsahnoh u la ïoh ruh ban khur ïa ka nam Player of the match.
Kine ki artylli ki kynhun ki la ïoh ban rung lupa sha ka kylla kaba bud jong kane ka lympung ïalehkai ha kaba ka Shillong Lajong FC ka la dep ban jop lupa artylli ki jingïakhun ha kaba ha ka jingïalehkai kaba nyngkong kaba la long ha ka 12 tarik Rymphang ka Lajong ka la pynliem noh ïa ka Corbett FC da 2 la 0 bad ha ka jingïalehkai kaba ar pat ka Lajong ka la pynbam shiteng dorjon ïa ka United Chirag Duar FC da kaba pynliem noh ïa ka da 6 la 1.
Ka Shillong Lajong Football Club bad ka Downtown Heroes Football Club kan sa ïa snoh lang bad ki 17 tylli kiwei pat ki kynhun ïalehkai kiba la ïoh ban rung lupa shapoh ka lympung ïalehkai jong ka I-League Second Division ha kaba kine ki 19 tylli ki Klob ïalehkai kin sa shah phiah ha ki saw group, ha kaba kin sa ïalehkai ha ka jingïakhun kaba long ha la ïing (home) bad shabar (away) ka ban sdang naduh u bnai Lber mynta u snem 2023 na bynta ban ïoh rung sha ka I-League 1st division.
Ka Lajong ka la ïoh mynta 7 poiñ na ki 3 sien ba ki la dep ban ïakhun.
Ka ophis treikam jong u Deputy Commissioner ka West Jaintia Hills District, ha ryngkat ka jingïatreilang lang bad ka ophis jong u District Sports Officer, West Jaintia Hills District, Jowai kin pynlong ïa ka jingïamareh marathon ba la tip kum ka  ‘Run for Democracy’ ha ka 20 tarik Rymphang.
Ka jingpynlong ïa kane ka marathon kan long kum shi bynta ka jingrakhe na bynta ka samoi thep vote na bynta ki kyrtong ban mihkhmat sha ka Meghalaya Legislative Assembly Election 2023.
Kane ka jingmareh marathon kan long ha ka liang jong ki kynthei bad ki shynrang ha ka open category bad kan sdang ha ka por 6:30 mynstep.
Ïa kane ka jingmareh yn sdang napoh ka khyrdop jong ka madan u Kiang Nangbah Stadium (starting point) – Ladthadlaboh Main Road – New Hill-Ïawmusiang-D.
C Office-Mynthong-Jrisalein-H.
K.
Singh-Upper Chutwakhu-Mission Compound-Iongpiah- Dulong-Tpep-Pale-Wah Nangbah-Ïawmusiang bad yn pynkut biang hapoh ka khyrdop jong ka madan u Kiang Nangbah Stadium (Finishing point).
Yn don ruh ka spot registration na bynta ki nongïalehkai kiba kwah ban ïa shim bynta ha kane ka jingmareh marathon ha Kiang Nangbah Indoor Stadium, Jowai naduh ka por 5:30 mynstep.
Ka ophis treikam jong u District Sports Officer, West Jaintia Hills District, Jowai ka khot ka wer ïa ki nongïamareh tang kiba na ka thaiñ West Jaintia Hills District ban wan ïa shim bynta ha ka jingmareh marathon Run for democracy.
Ha kane ka jingmareh marathon yn don ruh ka jingsam ïa ki song pisa sha baroh ki nongmareh kiba jop.
Ka ophis treikam jong ka tnat Sports bad Youth Affairs ka sorkar jylla mynta ka sngi ka 17 tarik Rymphang 2023 ka la pynkup burom ïa ki nongïalehkai ka jylla kiba la jop takma ha ka lympung ïalehkai jong ka  Khelo India Youth Games jong u snem 2021-22, bad u snem 2022-2023 ha state convention center.
Ha kane ka sngi la wan ban ïadon ryngkat da u Bah Donald Phillips Wahlang, IAS, Chief Secretary ka sorkar jylla u ba long kum u kongsan, Dr.
Shakil P.
Ahammed, IAS Principal Secretary Fisheries, Water Resources, Vibhor Agarwal IAS Director Sports bad Youth Affairs, Kong Matsiewdor War Nongbri IAS, Vice President MSOA, Bah Finely Pariat Secretary Meghalaya State Olympics Association, Bah Dipshon Rynthathiang, Bah P.
B War Nongbri Assistant director sports and youth affairs.
Ha kane ka sngi ka pynkup burom ïa ki khynnah ïalehkai phutbol jong ka jylla kiba la jop ïa ka takma Rnong ha ka Khelo India Youth Games jong u snem 2021-22, la pynkup burom ruh ïa ki khynnah ïalehkai phutbol jong ka jylla kiba la jop biang sa shisien ïa ka takma Rnong sa shisien pat ha ka Khelo India Youth Games jong u snem 2022-23 bad ïa u samla Pynshngain Kurbah uba la jop ïa ka takma rupa ha ka jingïalehkai Canoe slalom.
Ka kynhun ïalehkai phutbol jong ka jylla kaba la ïoh ban rah ïa ka takma rnong ha ka lympung ïalehkai jong Ka Khelo India Youth Games 2021-22 kaba la long ha panchkula, Haryana naduh ka 4 tarik haduh ka 13 tarik Jylliew 2022 ki long u Fashioning Syngkli, Teibok Nongrum, Devian Ronaldson Lyngdoh Nonglait, Badonkupar Shadap, Glennys Godfrey Lynrah, Kenny Noel A.
Sangma, Arlangky Nongsiej, Chibaitki Pamthied, Colinsalmon Lyngdoh, Batskhemlang Jyrwa, Dathrang Ki-O Suting, Adam A.
Sangma, Ricky Chyne, Baby Sunday Marngar, Easter Salchang Ch.
Sangma, Moonstar Nongsiej, Pyrkhatjanai Kharkongor, Wanteilang Malngiang, Jeffrey Warlarpih (coach), Beneslaus Khyriem (Assistant Coach & Mangaer).
Ka kynhun ïalehkai phutbol jong ka jylla kaba la ïoh ban rah biang sa shisien ïa ka takma rnong ha ka lympung ïalehkai jong ka Khelo India Youth Games 2022-23 kaba la long ha Madhya Pradesh kaba ka long naduh ka 30 tarik Kyllalyngkot haduh ka 11 tarik Rymphang 2023 ki long u Berit Nongbri, Mebanaibok Kharbudnah, Ricky Chyne, Moonstar Nongsiej, Mangkara S.
Sun, Damebanker Lyngdoh, Cannyson Kharnaior, Tremiki Lamurong, Fashioning Syngkli, Colinsalmon Lyngdoh, Batskhemlang Jyrwa, Babitlang Wahlang, Maxy Warjri, Hubert J.
Lyngdoh, Easter Selchang Ch.
Sangma, Dameshanbor Gashnga, Jospal Kurbah, Blanangshngain Khongsdam, Deibormame Tongper, Daohipaia Rymbai, Jeffrey Warlarpih (Coach), Beneslaus Khyriem (Assistant Coach & Manager), Wandashisha Dkhar (Physiotherapist).
Bad ka kynhun ïalehkai king lieng Canoe Slalom kaba la khur ïa ka takma Rupa ha ka lympung ïalehkai jong ka Kehlo India Youth Games 2022-23 kaba la long ha Madhya Pradesh naduh ka naduh ka 30 tarik Kyllalyngkot haduh ka 11 tarik Rymphang 2023 ki kynthup ïa u Pynshngain Kurbah, Ian Vincent (Coach), Sheela Vincent (Manager).
Ka  lympung ïalehkai kriket jong ka 2nd District League T20 Cricket Tournament 2023 ka la ïaid mynta sha ka sngi ba hynriew ha kaba ka Nongdawah CC bad ka Sohra Combine CC  ki la khur ïa ka jingjop ha kane ka sngi ka 176 Rymphang 2023.
Ïa kane ka lympung la pynïaid da ka East Khasi Hills Cricket Association bad la pynlong hapoh madan Shortimai Syiem Stadium, Smit.
Ka jingïalehkai ba nyngkong ha kane ka sngi ka la long hadpeng ka Nongdawah CC pyrshah ïa ka Laitjem CC.
Ha kane ka jingïalehkai kine ki ar kynhun ïalehkai ka Nongdawah CC ka la jop ïa ka jingkyntimg pisa bad ka la jied ban tied nyngkong.
Ka Nongdawah CC hadien ba ka la tied nyngkong ka la lah ban kamai 105 ron bad hap 10 wiket na ki 18.
4 Over.
U samla Bhaboklang Nongpluh u la long u nongïalehkai uba la kamai bun ron eh ha kaba u la ïoh da 26 ron na ki 23 bol katba u Mebanshan Kharsati u la ïoh ban pynkhyllem 2 wiket na ki 4 Over.
Hadien ba ka dei sa ka pali ban tied ka Laitjem CC ka la ïoh tang 61 ron bad baroh ki wiket ki la khyllem noh na ki 16.
5 Over.
U samla Marken B Kharkongor u la long u nongïalehkai uba la kamai bun ron eh ha kaba u la ïoh 22 ron na ki 21 bol bad u samla Nangshai Nongpluh u la ïoh ban bun wiket tam kata haduh 5 wiket na ki 3.
5 Overs katba u samla Kyrmenskhem Nongpluh u la ïoh ban pynkhyllem 2 wiket ki 4 over.
Ha kane ka jingïalehkai ka Nongdawah CC ka la jop da 44 ron pyrshah ïa ka Laitjem CC bad ïa ka nam Player of the Match la ïoh ban khur da u samla Nangshai Nongpluh.
Haba phai pat sha ka jingïalehkai kaba ar ha kane ka sngi ka Sohra Combine CC ka la jop da 5 wiket pyrshah ïa ka Cricket Smit.
Ka Cricket Smit ka la jop ïa ka jingkynting pisa bad ka la jied ban tied nyngkong.
Ka Cricket Smit ka la lah ban kamai 127/6 na ki 20 Over bad u Shankupar Kharbyngar u la long u nongïalehkai uba la kamai bun ron, kata haduh 45 ron na ki 35 bol bad u samla Shanborlang Kharshiing u la ïoh 2 wiket na ki 4 Over.
Hadien ba la dei sa ka pali ban tied sa ka Sohra Combine CC kane ka kynhun ïalehkai ka la ïoh 128 ron bad ka la hap tang 5 wiket na ki 15.
5 Over.
U samla Mangkara Diengdoh u la long u nongïalehkai uba la ïalehkai bha na ka bynta ka Sohra ha kaba u la kamai bun ron, kata da 64 ron na ki 31 bol bad u samla Raymond Thabah u la ïoh ban pynkhyllem 2 wiket na ki 3.
5 Over bad ïa ka nam Player of the Match la ïoh ban khur da u samla Mangkara Diengdoh.
Ka Kong Margaret Pathaw sa shisien pat ka la khur ïa ka takma rupa ha ka jingïalehkai jong ka thup ‘open weight challenge’ hadien ba ka ka leit mihkhmat ïa ka ri India sha ka lympung ïakob khun kti “IFBB Mr Universe Iran Armwrestling Championship" kaba la sdang naduh ka 15 tarik Rymphang bad ka ban neh haduh ka 19 tarik Rymphang ha Ramsar Iran.
Ka Kong Margaret ka la long tang maka marwei ka longkmie na ka jylla Meghlaya bad na ka ri India baroh kawei ban leit ïashim bynta sha kane ka lympung kaba la long shabar ri hapoh jong ka kynhun Indian Armwrestling Federation team kiba don lai ngut baroh kiba la mihkhmat ïa ka ri India.
Ïa kane ka lympung ïakob khun kti jong ka lympung “IFBB Mr Universe Iran Armwrestling Championship" la pynïaid da ka Iranian Fitness and Bodybuilding Federation ha ryngkat ka jingïatreilang lang bad ka International Fitness and Bodybuilding Federation (IFBB).
Ka Kong Pathaw ka la mih ban ïakhun ha ryngkat lang bad ar ngut kiwei pat ba kynthup ïa u rang ïalehkai ban mih khmat lang ïa ka India ryngkat uwei u official uba la leit ban synran lang ïa kane ka kynhun ïalehkai jong ka ri.
Ha ka 16 tarik Rymphang 2023, u National General Secretary ka seng Trinamool Congress (TMC) u la wan ban ïuh kjat ha sor Tura ha kaba u la ïashim bynta ha ka jingïaid paidbah jong ka seng.
Hadien kane ka jingïalang, u la ai jingkren sha ki paidbah nongshong shnong ka Tura ha kaba u la ong, “Haba phi shon ïa u budam ha ka voting machine, kam dei ba phi vote tang ïa ka seng Trinamool Congress hynrei phi vote direct ïa ka Mamata Banerjee", da kaba u ban jur ba ki paidbah ki dei ban kynmaw bha ïa kane ba ki thep vote beit direk ïa ka Mamata Banerjee.
Shuh shuh u la ong ba kane ka dei ka lad ban pynkylla ïa ka rukom pyrkhat jong ka All India Trinamool Congress (AITC) ha ka shibnai ba la dep haba ki ong ba ki paid Garo kin synshar hi ïa ka thaiñ Garo Hills bad ki paid Khasi pat kin synshar hi ïa ka thaiñ Khasi Hills.
U Abhishek Banerjee u la ong ruh, “Ka jylla Meghalaya ka donkam ïa u nongïalam ba shisha u ba lah ban ïeng bad ïaleh na bynta ki paidbah bad na ka bynta ka jingbha, ym ban shah pynshad kynting ha ki kynrad kiba shong ha ki ïing paki dulan ha Delhi bad Guwahati.
"Haba jubab halor ki jingkren jong u Banerjee, u nongai ktien ka seng National People’s Party (NPP) u samla Bajop Pyngrope, u la ong ba ka jingkren jong u nongïalam ka AITC kam long kaba sngew phylla.
“Ka AITC ka dei ka seng na Bengal, ngi la ïohi lut ïa kaei kaba la jia ha kiwei ki jylla kum ha Tripura ha kaba ki paidbah ki leit pynïasoh ha kaba sdang bad ki la mih noh hadien ka elekshon," u la ong.
U samla Bajop Pyngrope u la ong shuh shuh, “Kine ki paidbah kiba pynïasoh sha ka AITC shen kin sa mih noh tang mar ïa dep ka elekshon, ki paidbah ka jylla Meghalaya ki tip ïa kata.
Ka jingthep vote ïa ka Mamata Banerjee kam long ka jingthmu kaba bha na bynta ki paidbah ka jylla, ki jingthoh ha ki biar ki paw shai kdar.
Ha kawei ka video ba saphriang ha ki rynsan social media, ki paidbah jong ngi ki ïohi ba ka Smt.
Mamata Banerjee kam tip wat tang ïa ki kyrteng jong ki jaitbynriew hapoh ka jylla ka jong ngi bad ban pan vote kadei ka jingsngew skhem kabym lah long".
U Banerjee u la ong ruh ba ka jingpynmih ka NPP ïa ka seng TMC ha man ba ki kren ka pyni ïa ka jingkhlaiñ ka TMC tang ha kine ki  ar snem.
Halor kane u samla Bajop Pyngrope u la ong ba kane ka pyni ïa ka jingpaw ka NPP ha kaba wat ka seng kaba don ha ka liang pyrshah ha ïingdorbar thawaiñ ka jylla ka kmen haba ka NPP ka pynmih ïa ka kyrteng jong ki.
U la ong ruh ba ki elekshon ki dei ki jingïakhun hapdeng ar ne shibun ki seng saiñ pyrthei.
U la ong ruh, “Ha kane ka jingïakhun ngi dei ban pyntip sha ki paidbah jong ngi ïa ka jingma jong ka seng AITC namar kane ka seng kam don ha ka jylla jong ngi shi snem mynshwa.
La dei ban wanrah ha ka jingtip ki paidbah kumno ki pynjot ïa ka West Bengal.
"U la ong shuh shuh ba ki nongshong shnong ka Meghalaya kin ym vote ïa ka Mamata Banerjee.
“Ka AITC ka lah ban khring ïa ki briew jong ngi da ki jingkular ban ïarap pisa, ki jingkular ban ai kam ai jam ki bym lah long bad ki ong ïa ki ban vote ïa ka Mamata Banerjee, hynrei wat uwei u briew ruh un ym vote ïa ka AITC.
Hato phi tip ba ka Mamata Banerjee ka shah rem ha West Bengal bad ka hap ban ap ïa ka elekshon shiteng samoi ban shah jied biang? Lada ki paidbah ka West Bengal bad ka konstitwensi jong ka kim vote ïa ka, mano ban vote ïa ka ha ki jylla Meghalaya, Tripura bad kiwei kiwei," u la ong.
Ka United Democratic Party (UDP) ha ka 17 tarik u Rymphang, 2023 ka la pyllait ïa ki mat treikam (manifesto) na ka bynta ka samoi 2023 haduh ka samoi 2028.
Haba kren sha ki lad pathai khubor u Vice President ka UDP u Bah Allantry F.
Dkhar ba ha kane ka mat treikam jong ka party ki mat ba kongsan kiba ka party ka kynthup kata naduh ka koit ka khiah, ka pule ka puthi, ka rep ka riang, ban pynrung ïa ka Ktien Khasi bad Garo ha ka khyrnit kaba phra, ban pyntreikam ïa ka Inner Line Permit (ILP), ki lynti synkien lem bad kiwei kiwei.
U la ong ba kumba la kdew ba ka party ïa ki mat kiba kongsan ka long ban kyntiew ïa ka koit ka khiah da kaba pynbha ïa ki jingtei kumjuh ban pynbiang ïa ki dawai ki dashin bad kiwei ha ki jaka sumar jong ka jylla baroh kawei.
U la ong ruh ba ka UDP ka thong jong ka ka long ban rat  dyngkhong ïa u drok bad ban pynduna ïa ka jingïap jong ki Kmie ba kha khun bad ki Khunlung ba dang shu kha bad kiwei.
U Bah Allan u la ong ba ka party UDP ka thong jong ka ka long ban pynleit jingmut khamtam ha ka liang ka roi ka par, ka rep ka riang, ban pynkupbor ïa ki khun samla kumjuh ruh ban kyntiew ïa ka kam jngohkai pyrthei bad kiwei de.
U la ong ba lada ka UDP ka wan ha ka bor kan sam ei ïa ki kot skul sha ki Khynnah kiba wan na ka longiing ba duk, ban buh ïa ki skul ba kyrpang ïa ki Khynnah ba hap khmih kyrpang bad ban pynthikna ba ki Residential School kin treikam noh kham kloi.
U Bah Allan u la ong ba kane ka mat treikam ka long ban wanrah ïa ka sorkar kaba khuid bad ba lait na ki kam bamsap.
U la ong ba kim ïahap satia ïa ka jingtyrwa ïa ki mar sam ei bad kum ka party ka ngeit ba kin wanrah da ka roi ka par kaba neh shirta.
Ha kaba ïadei bad ka ILP, u Bah Allan u la ong ba ka UDP kan ïai  buddien halor ka jingdawa pyntreikam ILP bad ruh la donkam ban pyntreikam ïa ki aiñ kaba la don lypa ha jylla kum ka Meghalaya Residents Safety and Security Act (MRSSA).
U Bah Allan u la ong ba lada ka UDP ka wan ha ka bor, na ka liang ka UDP kan kan sa shong bishar thymmai ïa ka Memorandum of Understanding (MoU) ba la ïasoi hapdeng ka jylla Meghalaya bad jylla Assam ban pynbeit biang ïa ki hynriew tylli ki jaka kiba don hapdeng ka jingïakajia pud.
Ha kane ka sngi ba pyllait ïa ki mat treikam ka party la donlang ryngkat u kyrtong ka Nongkrem konstitwensi u Bah Lambor Malngiang bad ka President ka women’s wing ka Kong Pretty Kharpyngrope.
:U tyngshop jong ka Khasi, uba ak lang ha ka phlim Ka Juk Return, uba khot sin da u marangbah, u Keebor Kurbah, u la kren khyndiat shaphang ka phlim “Ka Juk Return".
Na ka bynta katei ka phlim, u Keebor u la ong, ‘ka bynta kaba nga ak ha kane ka phlim, “Ka Juk Return", ka dei kato ka bynta kaba nga ak kum u tyngshop ka Bollywood, u Shah Rukh Khan, namar ba nga dei u nongkyrshan bakhraw jong u, namar kane, nga sngewtynnad ruh bad kane ka bynta ka pynsah jingkynmaw ïanga , nga tharai haduh da nga la tymmen ruh, kan dei ka sien ruh ba nga, ngan sah jingkynmaw.
"Uwei na ki tyngshop jong ka Khasi uba la kren lang na ka bynta katei ka phlim, dei u Birbol Basaiawmoit, u la ong, “Ka dialogue kaba nga kren ba nga sah jingkynmaw bad ba sngew shon jingmut ka dei, ‘lada ym don kum ngi u brew uba leh khyllah kum ngi, te ka pyrthei kan kren ïano?, kata ka dialogue.
'"Katba ka puron jong ka Khasi, kaba ak ha katei ka phlim, ka Ibañiewkor Lyngdoh Mawnai ka la kren khyndiat shaphang ka phlim “Ka Juk Return" bad ka la ong, “Ka phang pdeng jong kane ka phlim ka dei ka kut lad ïa u briew, ka dei ka jingsdang ba thymmai ha ka jingim, kata ka dei ka phang pdeng jong kane ka phlim.
"U tyngshop jong ka Khasi, u Mickey Lyngdoh uba ak ha katei ka phlim, u la ong, “Ka long kumne, ha kawei ka sngi, phin sa babe haba phi la duh ïa u bnai ha ka por ba phi dang hyñniew ïa ki khlur, khublei shibun.
".
:Ka jingrwai Khasi ba thymmai, ka “Tiewlasubon", ba la rwai da u Amunick, la dep pyllait paidbah myn ha ka 10 tarik, Rymphang 2023.
La pynmih ïa katei ka jingrwai da ka kompeni EDM Production bad mixed bad mastered da ka kompeni Versify XXI.
Ha katei ka jingrwai, la shim bynta da u tyngshop bad ka puron jong ka Khasi, kynthup ïa u Amunick bad ka Prerry Rose Lakiang.
Katba ki nongak synran ha katei ka jingrwai, ki kynthup ïa Badbhoi, Shot Shadap, Wandon Kharsati, Marbiang Dkhar, Dami Arkini Pala, Lizel Wahlang bad ka Balarida Kharnaior.
Ki nongshad ba shad ha katei ka jingrwai, ki kynthup ïa ka Heidi Drew, Febrina Sohtun bad ka Lisa L Massar bad ïa ka visual, la shimti da ka kompeni Mike Visuals.
:Ka jingrwai Khasi na ka phlim ban sa pyllait noh shen, ka “Lyndet", ka “Kongbih", la dep pyllait paidbah myn ha ka 11 tarik, Rymphang, 2023.
Ïa katei ka jingrwai, la ring da u Brightly Mynsong bad ki nongrwai Khasi jong kane ka jingrwai, ki kynthup ïa u William Jones bad ka Khushi Thongni.
Katba ki tyngshop bad ki puron jong ka Khasi, ba la shim bynta ha katei ka jingrwai, ki kynthup ïa u Shanly Rympeit bad ka Ibalucky Sad, ka Deiphibanri Mynsong bad u L Winren Sujai.
Katei ka kynhun jong katei ka phlim ka ai khublei na ka bynta u Rocky Donal Marbaniang, Kitrina Nongrum bad ïa u Lansuis Syiemlieh.
:Ka jingrwai Khasi, ka “Ngam artatien", ba la shna da u Sienbha Rymbai bad u Rockyland Laloo, la dep pyllait paidbah myn ha ka 14 tarik, Rymphang.
Ïa ka sur tem, la shimti da u B4shan Suchiang bad la rwai ïa katei ka jingrwai da u Shanbor Langstang bad ka Dawbhaki Pde.
Katba la thaw ïa katei ka jingrwai da u Kiwan, u Director of Photography jong kane ka jingrwai, dei u Rockyland Laloo bad ïa ka Editing bad Colorist, la shimti da u Sienbha Rymbai.
Ha katei ka jingrwai, la shim bynta da u tyngshop bad ka puron jong ka Khasi, kynthup ïa u Poibiang Phawa bad ka Verityiwan Hynniewta, katba ka Make Up Artist, la shimti da u Rockyland Laloo bad u nongpynïaid ïa ka drone, dei u Lumlang Pohti.
:Ka jingrwai Khasi ba dang thymmai, ka “Ieid O Baieid", kaba la shna pynmih bad thoh da u Benjamin War, la dep pyllait paidbah myn ha ka 11 tarik, Rymphang 2023.
Ka assistant Director jong kane ka jingrwai, dei ka Valareen Kharmawlong bad la rwai ïa katei ka jingrwai da u Ram Suchiang bad ka Ibankitbok Lyngdoh.
Katba ka puron bad u tyngshop jong ka Khasi ba shim bynta ha katei ka jingrwai, ki kynthup ïa u Da-o-paya Davis Dean Pasi bad ka Fenisha Rynjah.
Ïa ka Camera bad Director of Photography, la shimti da u Aaron Kharpuri.
Ïa ka jingring ïa katei ka jingrwai, la shimti da ka Priyanka Marboh.
La pynbeit ban pynbiang ïa ka sur tem da u Ram Suchiang.
Ïa ka Recording Studio, la pyntreikam ha Provibe Studio, Mawkhar, Shillong.
Ïa ki lighting, la shimti da u Kitboklang Kharsyntiew.
Ki Make-up artist, la kynthup ïa ka Phida Rynjah bad ka Deiwika Pasi bad ka designer, dei ka Maryla Rynjah.
:Ka jingrwai Khasi, ba kyrteng ka “Jadu aiu sha", la dep pyllait paidbah myn ha ka 14 tarik, Rymphang 2023.
Ïa katei ka jingrwai, la shna da u Sienbha Rymbai bad la shim bynta da u tyngshop bad ka puron jong ka Khasi, ka Emi Rymbai bad u Shanbor Langstang.
Katba ïa ka sur tem, la thaw da u B4nshan Suchiang bad la rwai ïa katei ka jingrwai da u Shanbor Langstang bad ka Daphi Suchiang.
U Director of Photography dei u Rockyland Laloo bad ïa ka Editing bad Colorist, la shimti da u Sienbha Rymbai.
Katba ka Make Up Artist, dei ka Phoida Shylla bad costume designer, da ka Nidaroy Syntem.
Ka Congress ha ka 17 tarik Rymphang ka la kynthoh ïa ka Bharatiya Janata Party (BJP) bad ïa ka sorkar jylla ba la lamkhmat da ka National People’s Party (NPP) halor ki mat treikam politik kiba pynsniew jong ki, da kaba kynnoh ba ka sorkar ka la leh kham bun ki kam kiba pynjot pynsniew ïa ka jylla ha ki san snem ba la dep ban ïa ki kam ha ka roi ka par.
Haba kren sha ki la pathai khubor, ka National Spokesperson ka All India Congress Committee (AICC) ka Alka Lamba, ka la ther ïa ka BJP, ka seng kaba don ha ka sorkar synrop ka Meghalaya Democratic Alliance (MDA), bad ka la kdew ïa ki katto katne ki mat kaba kynthup ïa ka jingbym ïoh kam ïoh jam kaba ka sorkar kam shem la shim khia.
“Ka sorkar MDA ba la lamkhmat da ka NPP ryngkat ka BJP ki don shibun ban jubab sha ki paidbah ka Meghalaya halor ka jingkiew ha ka jingbym ïoh kam ïoh jam ki samla ha ka jylla.
Katkum ki mat treikam ka NPP bad BJP na ka bynta ka 2023, ki kular ban ai kam ai jam sha ki samla hynrei kaei kaba ki la leh ha ki san snem ba la dep?" la kylli ka Lamba.
Haba kren halor ka jinglute kaba khraw kaba ïaia bteng hapoh ka sorkar kaba mynta, ka Lamba ka la kdew ïa kiba bun ki kam bamsap kiba kynthup ïa ka jingkhyllem ka tnum jong ka Ïingdorbar Thawaiñ bathymmai ka jylla, ka jingpynlut ha ka por Covid kaba la kot sha ka T.
816 klur, ka skhim Saubhagya bad kiwei kiwei.
Shuh shuh ka Lamba ka la kynthoh halor ka ktien phira (slogan) ka BJP kata ka ‘Beti Bachao Beti Padao’ da kaba ong ba ka BJP ka kam ba ka ïada ïa ki kynthei hynrei ka ai tiket pat ïa u briew ba la shah kynnoh hapoh ka POSCO.
“U briew uba la bna nam ba u pynïaid ïa ka jaka khaïi met ha Meghalaya, uba la hap ban phet sha Uttar Pradesh ha kaba u la shah kem ban shah set phatok, ha ka jaka ban weng noh ïa u na ka seng, phi la ai nong ïa u da kaba ai tiket ban ïakhun elekshon na ka seng BJP," la kynthoh ka Lamba.
Ha kawei pat ka liang, ka Lamba ka la kam ba ka jylla Meghalaya ka dei kawei na ki jylla kiba duh tam ha ka Ri bad ka la kynnoh ba ka daw jong kane ka dei ka BJP bad ki seng synrop ha ka sorkar MDA.
Ka la khot ruh ïa ka “double engine growth" jong ka BJP kum ka “double trouble" lane ka jingjynjar kaba arshah ïa ka jylla namar ka jingbym ïoh kam ïoh jam bad ka jingkiew dor ha ki mar ki matta.
Ka la ong ruh ba ki paidbah ha Meghalaya ki kwah ïa ka jingkylla bad dei tang ka Congress kaba lah ban leh ïa kata na ka bynta ki paidbah ka jylla.
“Ki briew ki kwah ïa ka jingkylla.
Ka Congress ka la wanphai biang ha ka jylla Himachal Pradesh bad ha ka jingleit jngoh jong nga ïa ka jylla Tripura hadien ba nga la pynlut 7 sngi ban shong ha ki jingïalang kiba bun, ki briew ki kwah ïa ka jingkylla kum ha Himachal Pradesh.
Ngi sngewnguh ïa ki paidbah ka jylla Himachal Pradesh kiba la shaniah ïa ngi bad kiba la wanrah ïa ngi sha ka bor, bad kane ruh kan sa jia long ha ka jylla Meghalaya," la bynrap ka Lamba.
Ka Lamba ka la ong shuh shuh ba ka Congress ka ju don ryngkat bad ki paidbah ka Meghalaya, bad ka burom bad ïada ruh ïa ka jinglong jong ka ha ka riti ka dustur bad kiwei kiwei.
“Ka Congress ka la trei ryngkat bad ki paidbah ka Meghalaya ha ka jingseng ïa ka jylla ban pyndep ïa ka jingangnud jong ki paidbah ka jylla.
Ngi la ju burom ïa ka jinglong kyrpang bad ka jinglong baïar jong ki paidbah ka jylla.
Ngi la pyntreikam ïa ka sixth schedule khnang ban ïada ïa ka jinglong baïar ha ka riti dustur bad ruh ha ka jingshong suk shong shngaiñ jong ki paidbah ka jylla Meghalaya," la ong ka Lamba.
U kyrtong ka Meghalaya Trinamool Congress (TMC) na Rymbrai-Jyrngam konstitwensi, u Bah Fernandez S Dkhar, ha ka 17 tarik Rymphang u la pynrem ïa ka sorkar Meghalaya Democratic Alliance (MDA) ba la lam khmat da ka National People’s Party (NPP) halor ka jingkhanglad ïa ki paidbah ha ka konstitwensi jong u ban wanrah ïa ki kam pynroi kiba donkam.
U Bah Dkhar u la kynthoh ïa ka sorkar MDA ba la ïalam da u Conrad Sangma halor ka jingbym mon bad ka jinglong jaipdeh jong ka bad u la ong, “Watla la kyrpad la bun bun sien, ka long kaba sngewsih ban ïohi ba ka surok kaba la dei ban siang na Nongstoiñ sha Kyrshai mynta la siang tang na Rambrai sha Mawlong.
La dei ban siang ïa kane ka surok shaduh sha Kyrshai namar ba ki nongshong shnong ki la shem jingeh ha ka leit ka wan da ki bun snem, khamtam ki kynthei kiba leit sha ki hospital na ka bynta ka checkup.
"Ha kawei pat ka liang, u Bah Dkhar u la pynthikna sha ki paidbah ban wanrah biang ïa ki jaka ba la duh ei kiba la ai sha ka jylla Assam.
“La ai noh ïa ki shnong kiba don hapoh Nonglang sha ka jylla Assam khlem da ïasyllok bad ki nongshong shnong kaba kynthup ïa 11 tylli ki shnong.
Ngin wanrah biang ym tang ïa ki jaka hynrei ïa ka burom ruh kaba la duh noh," u la ong.
“Hadien ba la wan sha ka bor, ngin buh noh ïa ka police station ha Rambrai bad ïa ki police outpost ha ki jaka khappud.
Ngin shim ki sienjam ban pynkylla ïa ki PHC sha ki CHC ban ai ka jingshakri kaba biang ïa ki paidbah ha ka koit ka khiah," u la bynrap.
Shuh shuh u Bah Dkhar u la ban jur ba ka seng TMC ka la nang ïoh ka jingkyrshan na kylleng ka jylla.
U la ong, “ki briew na man la ki bynta ha ka imlang sahlang ki la ïa mih ban ai ka jingkyrshan ïa ka Meghalaya TMC namar ba ki tip ba dei tang ka seng TMC kaba lah ban pynkup bor ïa ki.
Baroh kiwei pat ki seng saiñ pyrthei ki la ïa donkti lang bad ka sorkar MDA ba la lamkhmat da ka NPP bad ki la ïa don bynta ha ka jingsynshar kaba la pynjot ha ki san snem ba la dep.
Ka TMC kan wanrah ïa ka jingkylla kaba donkam kaba ki paidbah ka jylla ki kyrmen.
"Haba kren halor ki skhim ba dei na ka bynta ki paidbah ba la wanrah da ka seng, u Bah Dkhar u la ong, “La wanrah ïa ki skhim WE Card bad MYE Card ban pynkup bor ïa ki kynthei bad ki samla, kiba la shah ieh sha dien ha ka sorkar kaba pyrshah paidbah.
Ki paidbah jong ka Rambrai bad jong ka jylla hi baroh kawei kin sa kynmaw ïa kine ki sien jam kiba ka seng ka la shim.
".
Katba ka jingjied nongmihkhmat sha ka Ïing Dorbar Thawaiñ ka la nang jan kumjuh ki nongkyrshan na ki seng bapher bapher ruh ki la shongshit ban kyrshan ïa la ki jong ki jong ki kyrtong bad ki jingkulmar ruh ki ju jia ha kum kine ki por.
Kawei ka jingjia kaba jia ha ka miet 15 tarik Rymphang ha kaba la kynnoh ba ki nongkyrshan ka seng Trinamool Congress (TMC) ki la thombor ïa ki nongkyrshan jong ka seng National People’s Party (NPP) ha Phulbari konstitwensi.
Katkum ka khubor na ki pulit la ïathuh ba kane ka jingkulmar bad jingthombor ka la jia hakhmat ka Ïingsah u kyrtong ka TMC u SG Estamur Mominin.
Shuh shuh la ong ba kane ka jingkulmar ka la jia hadien ba kumba 200 ngut ki nongkyrshan ka TMC kila ki pynsawa jam ïa ka sur jingtem ha ka por 8 baje mynmiet.
Kane ka la pyndik ïa ki marjan marpa, kiba la ujor namar ka jingpynthut ïa ki khun ki kti kiba dang pule kot ban pynkhreh ïa la ki jong ki eksamin.
Hynrei la kynnoh ba hadien ka jingleit mudui jong ki arngut kiba la tip kyrteng kum u Md Joynal Abedin bad u Md Aynal Haque,  uwei u bahaiing jong une u kyrtong ka TMC uba kyrteng u Spofiqul Islam ba khot sin u Bhutto, u la ïalam ïa ki Nongkyrshan ka TMC bad leit shoh beit beit ïa ki.
Kawei na ki daw halor kane ka jingthombor kadei ba kine ki nongkyrshan na ka seng TMC bad NPP ki la pynksan la ka jong ka seng bad kiba mynsaw na kane kidei ki nongkyrshan jong ka NPP.
Katkum ka jingtohkit jong ki Pulit la lap ba ki don ki briew kiba la phah khubor lyngba ka Whatsapp Group bala ai kyrteng TMC Phulbari Whatsapp group bad TMC District Whatsapp Group ba khot ïa ki Nongkyrshan ba kin wan ban ïalum paidbah sha kane ka jaka.
Kumta na ka liang ka kynhun Pulit ka Phulbari Police Station, kila leit mar mar sha kane ka jingjia bad haba poi ha ka jaka, ki la lap kumba 150 ngut ki briew kila ïalum shabar ka Ïingsah u Estamur bad lap ruh ïa arngut ki briew kiba la mynsaw hadien ba ki ka shah shoh ha u Bhutto bad kiwei.
Khlem pynslem ki Pulit kila kem ïa u Bhutto hynrei ki paidbah kila kerkut ïa ki Pulit bad sdang ban thombor ïa ka kynhun ban pyllait ïa u Bhutto uba la phet krad na kane ka jaka.
Lah ban pynkynmaw ba u Bhutto u la donkti ha ka jingthombor ïa ki Nongkyrshan ka NPP, ha ka 7 tarik mynta u bnai ha Charbatapara bad la kem bad pyngngat ïa u ha ki kyndon ka Ïingkashari.
Namar ka jingïohphet u Bhutto, ki Pulit kila kem noh ïa uwei u briew uba kynshoit ïa ki paidbah ban thombor ïa ki Pulit.
Hynrei haba kane ka kynhun ka dang wan phai sha Police Station, ki nongkyrshan ka TMC bala ïalam da ka kurim u Estamur ka Hasina Zaman, kila ker kut ïa ka surok ha Bholarpita bad kila pyllait ïa une u briew na ka kti jong ki Pulit.
Ha kaba khadduh na ka liang ki pulit ki la hap ban kit ïa kine ki arngut kiba la mynsaw sha Phulburi Hospital.
Shuh shuh ki pulit ki la lap ba dang don sa arngut kiba la mynsaw ha kane ka jingjia bad kawei na kane kiba la shah shoh kadei ka khynnah kynthei kaba la kdiah ki kti ki kjat bad la pynkit mar mar sha hospital ban ïoh ka jingsumar.
Ki bor Pulit kila ai ujor ehjahar da ka “suo moto" pyrshah ïa kine ki briew bad na ka liang ki pulit ki la phah ïa ka kynhun na Rajabala bad Bholarbita Outpost sha Phulbari ban thwet ïa kine ki runar ba ïoh phet.
To sa ma ngi ki paidbah barit baria, ngin ïa bam klop noh baroh baroh lada ïoh, tangba ym dei ban shu tuh.
Namar khamtam ha ka por elekshon kum mynta ka shait jia ba kita kiba la long heh ki hikai ïa ngi ki paitbah ban shu pdiang ei ïa ka pisa ba shu wan ai ei kita ki baheh wat la ngi khlem ïa shah ïa sham ruh.
Kum u briew paidbah, nga kyrpad ïa ki para ri ba to ngi ïa shim beit lada don kiba wan ai pisa ei ïa ngi, tangba to ngin nym ïa shon ïa u budam jong u ta uba ai ei, namar ba u dei u ta hi u ba hikai bam klop ïa nga ïa phi, ïalade ruh un sa bam klop na ki Development jong ngi ki paidbah.
Sa kawei de ong ka ktien Maram baka pisa kaba khlem ka um syep, kan sa bam duh ïa phi ruh khlem ka um syep da ki jingpang ba bun rukom.
Ha ka kot khubor kaba 31 Jan 2023, la thoh ba 43 (sawphew lai) klur bam klop ka sorkar jylla na ka pisa covid ka sorkar pdeng.
Te nga tharai ka dei shisha, namar ba ka iing jong ngi ka la shah set covid naduh ka 7th haduh 17th August 2021, bad hapoh kitei ki sngi ngim ïoh shuh ban mih shano shano ruh, hynrei ym shym la don mano mano ruh uba wan ai pisa wat shi tyngka, lane shi kham khaw, lane mluh shi synboh, lane shini, lane jingbam ei ei ruh em.
Ha ka jingshisha kata ka jingpang Covid ka dei ban trei ïa kita kiba bam ïa ka pisa bad ïa u khaw covid balei ka trei pynban ïa kita ki briew ki bym shym ïoh khaw lane pisa Covid namar hapoh shnong jong ngi ki ba la shah set covid kim ju ïoh khaw Covid, te tharai la nang bam klop da mano re mano.
Te lada ka long kaba shisha kumba la paw ha ka kotkhubor kaba 31-1-23, phi ka sorkar wat nym kem shuh ïa ngi ki riew paitbah, namar ba ma ngi ruh ngin sa ïa bam klop noh katba mon bamon, lym kumta phi dei ban phah kem shuwa ïalade, namr ba phi la ïalam bam klop shuwa ma phi.
Hynrei lada u tei u nongthoh khubor u shu ong kai, te phi dei ban phah kem ïa u, bad lada phim lah ban phah kem te phi la bam klop shisha.
Sa kawei de, ko ki nonghikai skul bapher bapher, ka sngi ïa shon budam ka lajan, to sa da ïa kynmaw ha la kijong kijong ki konstitwensi ba phi don, la katno ngut phi la shah thung kam ha kane ka sorkar kaba mynta, bad la katno ngut phi la shah beh kam ha kane ka sorkar kaba mynta.
Te phi la laitluid ban ïalap election ban pyn sngewthuh paitbah, la katno tylli ki jingïakhih ba phi la im kordit ryngkat bad ki khun jong phi kiba dang rit.
Nga te ngam lah shuh ban leit shon budam namar nga la tymmen palat.
Katei ka jingshah kordit jong phi kam ktah tang ïa phi, hynrei ka ktah ruh ïa kiba ha iing ha sem jong phi, bad ïa ka ri bad ka jaitbynriew jong ngi, lyngba ki khynnah skul jong phi, ki nonghikai skul.
Ha kane ka kynti ba mynta, ka dei ka social media kaba pynphriang sted bha ïa ki khubor ha  man la ki minit ha uwei pa uwei u briew.
Ka dei shisha ka juk jong ka social media namar ka la synshar ïa man la uwei pa uwei u briew.
Hynrei, ka jingkylli kaba mih kalong, haduh katno kane ka juk jong ka social media kan ktah shisha ïa kane ka MLA Elekshon 2023 kaban sa long shen ha ka 27th u Rymphang 2023.
Ka bynta bad ka  jingktah jong ki social media ka treikam bha ha kito ki ri kiba la shai bad kumjuh ruh ha kito ki briew kiba la nang la stad bad kiba la shai ka jingmut jingpyrkhat.
Ha ki briew kiba dang dum ka jabieng bad dang duna ka bor pyrkhat pyrdain jongki,ka social media ka kylla long  tang ka kamkai bad kam pynbyrngia  ïa ki.
Kiba dang tlot ka rukom pyrkhat,ka pisa,ki tiar ki tar ïoh ei,ki ktien pynbiej laiphew jait kin dang shah pynngop hi ha ki briew u candidate khamtam ki nongtrei ba napoh jongu.
Kum kine ki briew ym don dawai ban pynkoit ïa ka jingshah teh mraw jongki ha ki kheiñ Blei ïa u  candidate jong ki bad ka party ba ki la ngat.
Mynta ka sien, ngin ïohi shisha haduh katno ki briew kin stad  shisha ban jied bad pynkylla khongpong ïa ka synshar khadar hapoh ka jylla jongngi.
Ngi la ïohi lyngba ki social media  ba ki Minister jong kane ka sorkar MDA kaba bat ïa ka jingsynshar ha kine ki san snem ba lah dep ki ïai kop bad kyrhuh ba kin jop suk biang ïa kane ka elekshon 2023 da kaba suk eh hynrei ki social media pat bun kim pdiang shuh ïa ka rukom treikam jong kane ka sorkar MDA.
Kiba bun ki paidbah bym don liang satia sha kano kano ka party ki kwah noh ka jingkylla kaba thymmai.
Kim kwah shuh ba kijuh shi kijuh ki briew kin synshar da kijuh shi kijuh ki rukom treikam da ki phew phew snem mynta.
Lada kane ka dei ka jingkwah bad angnud shisha ki paidbah nongshong shnong kumba ka paw ha ki social media, ka jylla jongngi khlem artatien kan wan shisha ka jingkylla da ka rukom treikam kaba thymmai da ki riew thymmai shisha.
Ka result MLA elekshon ruh kan kylla khongpong shisha  khlem poi pyrkhat hadien ka 2 tarik Lber 2023 kaba dei ka sngi niew vote ha ka jylla jong ngi.
Hadien ka 2 tarik u Lber 2023, lah ban bishar bad ïohi shisha ïa ka jingstad, ka jingshemphang  bad kumjuh ruh ïa ka  jinngbiej bad jingtlot  ki paidbah.
Kin don ki constituency kiba la kheiñ bad niew ïa ki kum kiba la shai hynrei kin sa pyni pat da ki kam ba ki dang biej bad dang sahdien ha ka jingmut jingpyrkhat jong ki.
Don pat ki contituency kiba la kheiñ biej bad kheiñ troiñ hynrei kin sa pyni pat ba kin long pynban kiba la shai bad lah ïaid shakhmat ha ka rukom pyrkhat pyrdain jongki.
Lah ruh ban bishar, hato, stad u nongsor ne stad u nongkyndong ban jied ïa la ki nongmihkhmat paidbah.
Haduh katno ki nong Mawlai kin pyni bad pynshisha ba kidei ki nong Mawlai ba shisha.
Ki nong Mawkhar, Jaïaw pat, ki lah ne em ban pynshisha ba ki dei shisha ka  jabieng jong ka ri ‘Khasi-Jaiñtia’ kumba ki ju sin mynshwa.
U kyrtong jong ka Voice of The People’s Party (VPP) na North Shillong konstitwensi u Bah Adelbert Nongrum, ha ka 16 tarik Rymphang u la shah khot ha u Investigation Officer (IO) ha Sadar Police Station na ka bynta ban ai ka jingbatai lane pynshai ha kaba ïadei bad ka ehjahar kaba u la ujor ïa ka jingpyndonkam bakla ïa ka pisa ha ka por ka khlam Covid-19.
Haba kren sha ki lad pathai khubor u Bah Adelbert u la ong ba u la wan ban ai ehjahar ym kum u MLA hynrei kum u nongshong ka jylla Meghalaya.
“Hadien ba nga la dep ban ujor ehjahar ha kine ki khyndiat sngi halor ka jingtuh lane pyndonkam bakla ïa ka pisa Covid-19 kaba la ïoh na ka sorkar pdeng bad mynta ka sngi nga wan ai ka jingbatai ba la khot da u IO jong ka Sadar Police Station, halor kane.
Nga wan ban pynkynmaw ym kum u MLA hynrei kum u nongshong shnong bad kane kaba nga ujor ehjahar ruh kamdei ïa uno uno hynrei ïa ki briew ki bym shym la ithuh satia (unknown person) bad ba ka aiñ kan leh ïa la ka jong ka kamram.
"U Bah Adelbert u la ïathuh ba kum u MLA, ha ka por ba pyllong ïa ka Ïing Dorbar Thawaiñ ha u Nailur, 2022 nga la buh ka jingkylli ïa u myntri ka tnad ka koit ka khiah u James Sangma ba katno ki ïoh ïa ka mang tyngka na ka bynta ban ïakhun ïa ka khlam Covid-19 haduh mynta ha kato ka por bad ka jubab la ïoh ba kadei T.
76 klur.
“Wat ha ka Iing Dorbar Thawaiñ la ïalam bakla bad la ïalam bakla ruh ïa ki paidbah ka jylla.
Sngewtynnad ba kine kiei kiei ki wan ha shwa jong ka elekshon bad nga ngeit skhem ba u paidbah u dei ban sngewthuh, ban pyrkhat bha namar ïa ka pisa paidbah yn ym lah ban pyndonkam bakla da mano mano.
U Bah Adelbert u la pynkynmaw ruh ba u nongwad Right To Information (RTI) u Bah Disparsing Rani hadien ka jingwad jong u, la lap ba ka mang pisa kaba wan na ka sorkar pdeng kadei T.
119 klur ym T.
76 klur.
U Bah Adelbert u la buh ka jingkylli ba kane ka T.
46 klur shaei ka jah, la ki la pyndonkam bakla ne ka la shu jah shaei shaei.
Haba kylli kaei ka jingkylli ba u IO u la kylli ïa u, U Bah Adelbert u la ong, “Ki khlem kylli ei ei hynrei ka shong ha ka jingujor jong u nong ujor bad ka jingwan ujor ehjahar kadei beit tang ïa kato ka jubab ha Iing Dorbar Thawaiñ, balei ka ïapher bad ka RTI kaba la ïoh da u Bah Disparsing Rani.
Kaei kaba don ha kti ngan leh noh mynta bad ngan ym ap haduh ban da shong kum u myntri lane haduh ban da wan da ka sorkar thymmai, kaei ba donkam ban bishar donkam ban lap ïa kita kiba pyndonkam bakla bad ai ba ka aiñ kan leh la ka jong ka kamram".
Lah ban pynkynmaw ba ha ka 9 tarik mynta u bnai, u Bah Adelbert Nongrum u la leit ujor ehjahar ha Sadar Police Station ha Shillong halor ka jingkynnoh pyndonkam bakla ïa ka pisa ba la mang da ka sorkar pdeng ïa ka Meghalaya kaba la thmu na ka bynta ka jingpynlut ha ka por jong ka khlam COVID-19.
ka por jong ka khlam COVID-19.
U kyrtong ka Bharatiya Janata Party (BJP) na East Shillong konstitwensi u Bah Wankitbok Pohshna, u la ong ba ha kine ki san snem ki paidbah ka jylla kim hun bad kane ka sorkar kaba la lam khmat da ka National People’s Party (NPP).
“Hadien ka sngi thep vote ngin sa pynkylla ïa ka sorkar na ka bynta ka jingbha jong ka lawei jong ki khun ki kti jong ngi," ong u Bah Pohshna.
Haba ïa dei bad ka East Shillong konstitwensi, u Bah Pohshna u la ong ba kane ka konstitwensi ka duna ha bun ki liang kum ka umbam umdih sha ki ïing ki sem, ki streetlight, ki surok kiba bha bad ki nala kiba biang.
U ong ba lada u shah jied kum u nongmihkhmat un trei na ka bynta ka bit ka biang jong ki paidbah.
Ha ka konstitwensi ngi duna ka umbam umdih bad ki hap ban thied ïa ka na ka bynta ka jingdon kam ka jong ki kaba man ka sngi.
“Ngi siew ïa ka khajana sha ka Shillong Municipal Board, hynrei wat hadien ba ngi leh kumta ruh, ngi hap ban thied ïa ka Um," ong u Kyrtong ka BJP na East Shillong.
U Bah Pohshna u la bynrap ruh da kaba ong ba la da u shah jied un trei na ka bynta ka bit ka biang, ka shong suk shong saiñ  jong ki paidbah nongshong shnong, ha kaba u la wan rah ruh ïa ki mat kiba ïa dei bad ka jingdon bun ki kam tuh kam thim ha ka konstitwensi.
U la rah ruh ïa ki mat kiba ïa dei bad ka jingtei beaiñ ïa ki ïing ha ki municipal quarters ha Goraline.
“Ha ka wei ka liang ki paidbah ki hap ban pan jingbit na ka Meghalaya Urban Development Authority ha shuwa ban shna ïing ha ki jaka shimet jong ki hynrei ha ki jaka sorkar ki ïing ki sem la shan khem da pan jingbit," u la ong.
Na ka liang u Bah Pohshna u la ong ruh ba ka thong jong u ka long ban wad ki lad ki lynti ha ka ïoh kam ïoh jam na ka bynta ki samla ki bym don kam don jam jong ka konstitwensi lyngba ka sorkar pdeng kum ka Prandhan Mantri Kaushal Vikas Yojana.
Lyngba kane ka skhim na ka sorkar pdeng ki samla kin ïoh jinghikai,  kawei pat ka thong kaba u don ka dei halor ka jingbiang ki jaka sumar na ka bynta ki paidbha, ha kaba wat ka Urban Health Centre ka dang trei kam na ka ïing kaba shong wai.
U la ong ruh ba ka seng BJP ka la pyllait paidbah ïa ka thma pyrshah ïa u drok.
Ha kaba u la ong ba la u ïoh ïa ka jingjop un buh da ka Directorate of Prosecution ban peit haba ïa dei bad ki mukotduna pyrshah ïa u drok bad ban buh ïa ki  deaddiction centres – ki ban long trai da ka sorkar.
Haba ïa dei bad ka jingkynnoh ba ka Seng  BJP ka long pyrshah khristan, u Bah Pohshna u la kylli balei kum kine ki dur khih, ki dur bym dei bad ki khubor ki put stad bha ha kine ki bnai shuwa ban don ka ilekshon.
U la bynrap da kaba ong ba kine ki dei ki kam jong ki ba pyrshah.
Ka jingïamih ïa rung na kawei ka seng saiñ pyrthei sha kawei pat ka dang ïai bteng  haduh kine ki sngi ba mynta ha kaba ka jylla sa tang khatwei sngi ka la sakhi ïa ka jingai rai ki paid nongthep vote ïano ba kin ai ïa u lakam ban synshar ha kine ki san snem.
Ha kaba kum kane ka jingjia, ki don da ki spah ngut ki nongkyrshan jong ka seng Meghalaya Trinamool Congress (TMC) na Dadenggre konstitwnesi kila wan ban pynïasoh ïalade sha ka seng National People’s Party (NPP) bad la pdiang sngewbha ïa ki da u kyrtong uba long ruh u MLA u James P.
K Sangma ha ka jingdonlang ki nongïalam bad kiwei.
Kadaw jong ka jingwan pynïasoh jong ki sha ka seng NPP ka long ba u kyrtong jong ka TMC u Rupa Marak um kheiñ snep ïa la ki jong ki nongkyrshan kiba la long ki nongïalam kiba la slem bha ha ka kam saiñ hima sima.
Shuh shuh ki la bynrap ba ki nongïalam jong ka seng TMC kim juh kynjoh ktien.
Kine ki nongkyrshan ka TMC ki la ong, “ka TMC ka dei ka seng thymmai ha jylla Meghalaya hynrei ngi kum ki nongtrei ngi la ïashim bynta ha ki kam saiñ pyrthei la slem bha mynta.
Kaba sngewsih ka long ba kine ki nongïalam ka TMC kim ju kynjoh ktien lem ïa ngi haba ki shim ïa kano kano ka rai bad kim ju pynsngap ïa kaei kaba ngi kwah ban pynsngew hapoh ka konstitwensi.
Kumta na ka liang jong ngi baroh ngi la rai ban ïasnoh ïalade bad ka seng NPP namar ngi ïohi ba ki nongïalam ki burom bha ïa ki nongkitkam ka seng".
Ka jingïatan tyllai bad jingïa pyni nia na ka bynta ban ïoh khring ïa ki vote ka la nang khluit katba nang jan ki sngi jong ka ‘27 tarik u Rymphang’ bad da ki buit bad ki bor katba ki don ki kyrtong ki la pyndonkam na ka bynta ban ïoh khring ïa ki vote bad wat ban pyndonkam da ka kyntien ïapher jaitbynriew ruh.
Ha kum kane ka por ba ka jingïakhring vote ka nang khluit nang khluit, u nongai ktien ka BJP bad uba dei ruh u kyrtong ka BJP na North Shillong, u Bah Mariahom Kharkrang, ha ka 16 tarik u la ong ba ki seng riewlum ki shu pyndonkam ïa kiwei pat ki jaitbynriew ha ka por elekshon.
Ïa kane u la ong haba kren bad ki nongthoh khubor, ha kaba u Bah Kharkrang u la ong ba ka riti pynïaidkam jong ki seng riewlum ka kdew ba ki dei na ka bynta ki trai ri (Khasi, Jaiñtia & Garo) kiba don ha kane ka jylla bad u la ong ruh ba kane ka riti pynïaid kam jong ki ka pyni shai ba kiwei pat ki jaitbynriew kim lah ban long ki dkhot.
Katkum ka jingong u Bah Kharkrang, ka jingpan vote jong ki na kiwei pat ki jaitbynriew ka long ka bym ïahap dur bad kaei kaba ka riti pynïaid kam jong ki ka ong, kaba kdew ba ki shu pyndonkam ïa kine kiwei pat ki jaitbynriew.
U Bah Kharkrang u la pynpaw ruh ka jingsngew lyngngoh jong u halor kaei kaba pynlong ïa ki ban leit pan vote na kine ki jaitbynriew haba ka riti pynïaid kam jong ki hi ka kdew ba ki dei na ka bynta ki trai ri.
“Nga sngew lyngngoh kaei kaba pynlong ïa ki ban leit pan vote na kiwei pat ki jaitbynriew haba ka riti pynïaid kam jong ki hi ka kdew ba ki dei na ka bynta kita ki trai ri.
Kumta ha ka por elekshon phi leit pan vote na ki bymdei riewlum, hynrei ka riti pynïaid ka jongphi kam shah ïa ki bymdei riewlum ban long dkhot ha ka seng jong phi, kumta ka long mar pyrshah, bad ka pynpaw ba baroh kiwei pat ki jaitbynriew ki shah pyndonkam na ka bynta ka myntoi politik jong kine ki seng riewlum", la ong u Bah Kharkrang.
Haba kren halor ka roi ka par bad ka jingshong shngaiñ ha North Shillong, u la ong ba ka jaka ka dei kaba long jaka iew, da ki hajar ki briew ki shaniah ha kane na ka bynta ka imja sngi jong ki, bad ka dei ka por kaba dei eh ban peit ïa ka shongshngaiñ ha kane ka jaka.
Haba kren halor ka jingpynlut ka sorkar ha ka por khlam Covid, une u kyrtong ka BJP khlem da kynnoh ïano ïano, u la ong ba ka dei ka kamram jong ka sorkar ban pynshai halor ka pisa ba ka la pynlut ha ka por Covid.
“Ki briew ki don ka hok ban tip ïa kaei kaei ba lah pynlut, ai jingtip ïa ki kumno ka jingpynlut ha ka por Covid ka poi haduh katne, haba kiwei pat ki jylla kiba mad ïa kajuh ka jingeh ki lah ban ïada ïa u Covid tang ha ka jinglut kaba long shibynta na ka lai bynta ba la pynlut da ka Meghalaya", la buh jingkylli u Bah Kharkrang.
Hadien 3 bnai ba ka Kong Margaret Pathaw ka la dep ban khur ia ka takma Ksiar ha ka lympung WAF World Arm Wrestling Championship ha Turkey, sa shisien pat ka la mih ban leit mihkhmat ïa ka ri India sha ka lympung ïakob khun kti ba la tip kum ka IFBB Mr Universe Iran Armwrestling Championship kaba la sdang naduh mynhynnin ka sngi ka 15 bad ka ban kut haduh ka 19 tarik Rymphang ha Ramsar  Iran.
Kane ka lympung ïakob khun kti IFBB Mr Universe Iran Armwrestling Championship ka long kaba la pynïaid da ka Iranian Fitness and Bodybuilding Federation ha ryngkat ka jingïatreilang lang bad ka International Fitness and Bodybuilding Federation (IFBB).
Ka Kong Margaret ka la leit ban ïa shim bynta ha kane ka lympung ïalehkai ha kaba ka la long tang maka marwei ka thei ïalehkai napoh ka ri ban mih khmat ïa ka jylla ha kane ka lympung ïalehkai shabar ri.
Ka jingleit jong ka Kong Margaret sha katei ka jingïakhun ka long ryngkat bad ka kynhun Indian Armwrestling Federation team kiba don lai ngut ban mihkhmat ïa ka India ha kane ka lympung ïakob khun kti.
Ka Kong Margaret kan sa ïakhun ha ka kyrdan open challenge arm wrestling.
Na ri India don tang arngut ki nongïalehkai kiba la leit ban ïa shim bynta ka kong Margaret ha ka liang ki kynthei bad uwei u nongïalehkai ha ka liang ki shynrang ha ryngkat bad uwei u official uba la leit ban synran ïa kane ka kynhun ïalehkai jong ka ri.
Lah ban ong ba ka Kong Margareth kadei ka nongiakhun kti ba nyngkong na ka jylla  napdeng ki kynthei ban poi jngai, kata ym tang ha ka ri hynrei ha ka lympung baheh jong ka pyrthei.
Ka  lympung ïalehkai kriket jong ka 2nd District League T20 Cricket Tournament 2023 ka la ïaid mynta sha ka sngi ba san ha kaba ka Friends United CC bad ka Cricket Lovers CC  ki la khur ïa ka jingjop ha kane ka sngi ka 16 Rymphang 2023.
Ïa kane ka lympung la pynïaid da ka East Khasi Hills Cricket Association bad la pynlong hapoh madan Shortimai Syiem Stadium, Smit.
Haba phai ha ka jingïalehkai kaba nyngkong, ka Marbisu CC ka la jop ïa ka jingkynting pisa bad ka la jied ban kawang bol nyngkong.
Ka Friends United CC hadien ba ka la tied nyngkong ka la lah ban kamai 118/5 na ki 20 Over.
U samla Nangkiewkor Moore Don u la long u nongïalehkai uba la kamai bun ron eh ha kaba u la ïoh 34 ron na ki 40 bol katba u Richard Collins u la ïoh ban pynhap 1 wiket na ki 4 Over.
Hadien ba ka dei sa ka pali ban tied ka Marbisu CC, kane ka kynhun ka la ïoh 108 ron bad hap 9 wiket na ki 20 Over.
U samla Fervent Rymbai u la long u nongïalehkai uba la kamai bun ron eh ha kaba u la ïoh 25 ron na ki 35 bol bad u samla Ernestine Kyntiew-bor Swer u la ïoh ban pynkhyllem 3 wiket na ki 4 Over.
Ha kane ka jingïalehkai ka Friends United CC ka la jop da 10 ron pyrshah ïa ka Marbisu CC bad ïa ka nam Player of the Match la ïoh ban khur da u samla Nangkiewkor Moore Don.
Haba phai pat sha ka jingïalehkai kaba ar ha kane ka sngi ka Cricket Lovers CC  ka la jop da 44 ron pyrshah ïa ka Pomshutia CC.
Ka Cricket Lovers CC ka la jop ïa ka jingkynting pisa bad ka la jied ban tied nyngkong, kane ka kynhun ka la lah ban kamai 155 ron bad hap noh 6 wiket na ki 20 Over bad u Md.
Muksodul Choudhury u la long u nongïalehkai uba la kamai bun ron da 41 ron na ki 20 bol bad u samla Skhembor Khongbtep u la ïoh 2 wiket na ki 4 Over.
Ka Pomshutia CC ka la ïoh 111 ron bad hap 4 wiket na ki 20 Over ha kaba u samla Shembhalang Pyngrope u la long u nongïalehkai uba la kamai bun ron da ka jingïoh haduh 67 ron na ki 54 bol bad u Md.
Muksodul Choudhury u la ïoh ban pynkhyllem 2 wiket na ki 4 Over.
Ha kane ka jingïakhun jong kine ki 2 kynhun, ïa ka nam Player of the Match la ïoh ban khur da u Md.
Muksodul Choudhury uba dei u rangkawang bol jong ka Pomshutia.
La kylli ïa uwei u nongïalam jong kawei ka ri kaba donnam, kaei ka jingdonkam kaba ha khmat duh kaba phi iohi ba ka ri jong phi ka donkam ha kum kane ka por? U jubab da kaba ong, ka long ka jingdonkam kaba baroh ka ri jong ka pyrthei ka khmih lynti.
Ki don artylli kiei kiei u ong, kaba nyngkong ka long kaba ïa dei bad ki nongïalam bad kaba ar pat ka long bad ki samla.
Ka ri ka donkam ïa ki nongïalam kiba lah ban kit ïa ka lyngkor kaba la bynshet ha ki bad ki samla ki kwah ban iohi ïa ki nongïalam kiba lah ban long ka nuksa na ka bynta jong ki.
Lada ngi bakla ban shim ïa ka rai ha kine ki ar tylli ki bynta kaba donkam, kan ym don kano kano pat ka jingkyrmen na ka bynta ka ri bad ka jaitbynriew.
Ki por bad ki sngi ki la nang ïaid bad kam slem shuh ïa ngi ba ngin ioh pat sa kawei ka lad ban shim ka rai na ka bynta ka ri bad jaitbynriew.
Nga tharai kane ka rai kaba ngin shim mynta kan long kaba donkam haduh katta katta ha kaba ïa dei bad ka jingkiew bad jinghiar ka jaitbynriew.
Hynrei ka jingkylli pat kaba mih ha kine ki sngi na kiba bun ka long, ngin jied pat ki briew kiba kumno? Uwei hadien uwei ki long kumjuh bad kam don satia kano kano ka jingïapher halor ki nongïalam jong ngi.
La jan baroh ki la kylla long tang ka ktien ha ka lyer, kiba la pyntriem ïalade kumno ban kren bad ring ïa ki briew tang ha ka jingsngew bad ka jingmutdur, ym da ka jingmut jingpyrkhat kaba janai.
Ka long keiñ kaba shisha haba ki ioh ban ring bad bat ïa ka jingmut dur jong kiba bun, ki ioh keiñ ïa ki.
Ka long kaba eh shisha ban ioh ka jingshaniah hadien bun snem ki jingduh jingkyrmen.
Ha ka jingpeit jong nga, nga shem ba kane ka long kaba shisha, lada ngim ioh ia ki briew kiba lah ban iohi ïa ka jingithuhpaw ïa ka lawei ka ri, ka ri bad ka jaitbynriew kan duh noh.
Nga ngeit ba ka ri bad ka jaitbynriew jong ngi ka donkam ïa ka jingkylla ha kaba ïa dei bad ka rukom jied nongïalam.
Ha ka jingpeit jong nga, kaba ha khmat kam dei ban shong ha ka jingdon spah, jingstad ne kaei kaba ki la iaid lyngba ha ka kam bad ngam mut ban ong ba ka spah bad ka jingstad ka long ka bym donkam, hynrei kaba ha khmat duh ka dei ban long ïa u/ka ban don ka mynsiem kaba khia bad kaba don ka jingkitkhlieh na ka bynta ka ri bad ka jaitbynriew bad hadien ki bud keiñ sa kiwei pat ki jingdonkam.
Ka jingkylli pat kaba mih na kane ka long, baroh shi katta ngi la ïa kyrshan ïa ki nongïalam kiba ong ba ki don ka jingkitkhlieh bad ka jingieit ïa ka ri bad ka jaitbynriew, hynrei ki soh kiba ki pynmih kim long shisha kiba ai mynsiem ïa kiba bun? Nga tharai ka long kaba eh ban tip ïa ka jinglong jong ki briew kiba ngi jied, hynrei kawei ka kamram kaba ngi donkam ban leh ka long ba ngin wad bad khmih ïa ki ha shuwa ban jied bad kam long da shisha kaba eh lada ngi trei shitom bad shim ka jingkitkhlieh khyndiat na ka liang ka jong ngi ha kaba ïa dei bad kane, ban ïa kaba shu jied ne bud kat shaba beh ka lyer.
Shim kum ïa kane kawei nuksa, ki don ki briew jong ngi kiba long ki nongkyrshan jong ka seng ba na ri thor, ki pynpaw ha ki kot khubor ïa ka jinglah jong kane ka seng ha ki kam pynroi jong ka.
Nga sngewtynnad ban iohi ba ki don shisha kata ka mynsiem kaba rhem ban ioh ïa kata ka roi ka par ha ka ri bad ka jaitbynriew jong ngi, tangba nga hap ban ong ba khlem kane ka seng na ri thor ruh ngi lah ban kyntiew ïa ka ioh ka kot, ka roi ka par ha ka ri bad ka jaitbynriew jong ngi.
Nga lah ban ong ba, wat lada ka ri Amerika, Bilat bad kiwei kiwei ki ri kiba riewspah kin wan ban bei tyngka bad pyrshang ban ïarap ban kyntiew ïa ka ioh ka kot ha ka ri bad ka jaitbynriew jong ngi, ngim ym long kiba seisoh lano lano ruh lada ngim lah ban sngewthuh ïa kane kawei ka jingshisha ba kam dei kaei kaei kaba shabar kaba donkam ïa ka jingkylla hynrei ka dei kaba hapoh u briew kaba donkam ïa ka jingkylla.
Nga ngeit baroh ngi la iohsngew ïa ki jingkren jong ki katto katne ki nongïalam jong ngi kiba ong ba, “ Kan eh aiu ïa nga ban pynkylla ïa ka Shillong kum ka ri Switzerland ne kum ka Times Square.
" Kane ka pynpaw ba ka daw hangne kam dei satia ka pisa, ka jingstad ne kaei kaba ki lah iaid lyngba ha ka kam hynrei kane ka pynpaw ba ka don sa kaei kaei kaba kham jylliew ban ïa ka pisa, ka jingstad bad kaei kaba ki lah ïaid lyngba ha ki kam baroh kiba ki trei.
Kaei ba nga kwah ban ong ka long ba, hooid ka long shisha ka kam kaba lah ïa ngi ban pynduh ïa ka jingbamsap kaba la ngam jyrsieh bad ki jingsniew kiba ngi iohi ha ka imlang sahlang jong ngi bad wat ban kyntiew ïa ka ioh ka kot, hynrei ngim dei ban klet pat ba katba ki tnat treikam jong ngi ha ka imlang sahlang kiba bapher bapher ki dang pyniaid hi da u briew uba dap da ki jingduna bad uba kynriang, un iai pyrshang katba lah ban pyntreikam ïa ki kam bamsap jong u ha ka rukom treikam kaba thymmai.
Haba kumta don jingmyntoi aiu ha kaba pyrshang ban wanrah ïa ka jingkylla ha ka imlang sahlang? Ngi tip ba ka jingeh kaba ngi ïa kynduh kam long kaba shabar, hynrei hapoh kaba long ka tynrai bad nangne mih ki soh kiba ngi iohi bad kiba paw ha ka imlang sahlang kaba ngi don.
Kane ka paw shai ba ngin nym lah ban leh eiei ban wanrah ïa ka jingkylla.
Ngam mut ba ngim dei ban pyrkhat shuh shaphang ka jingkylla kaba ngi kwah ban iohi, hynrei ngi dei ban pyrkhat bad nang pyrkhat jylliew halor ka jingpyrshang ban wallam ïa ka jingkylla ha ka imlang sahlang bad ha ka synshar khadar.
Kaei kaba nga kwah ban ong ka long ba, kine ki jingpyrkhat jong ngi baroh ki long tang ha ka jingmutdur lada ngim sngewthuh ba dei tang ka mynsiem briew kaba shimet shimet kaba shlur bad ka bym arsap ne bishni kaba lah ban pynlong bad wallam ïa ka jingkylla.
Namarkata, lada ngi don ïa kane ka jingsngewthuh ba ka jingeh kaba ngi ïa kynduh kam dei kaba shabar, hynrei ka dei kaba hapoh u briew bad jin da ngi la tip ïa kane ka jingshisha ka ri bad ka jaitbynriew jong ngi kan jin da la lait na ki jingeh kiba bun kiba ka mad mynta.
Ka jingïakhun kaba ngi ïa khun mynta kum ka jaitbynriew ka long ka jingïakhun kaba ha ki jingmut jingpyrkhat.
Namar ba baroh ki sdang nangne bad dei nangne keiñ ki pynlong ïa ngi kumno ban pyrkhat bad ban peit ïa ka pyrthei kaba ngi im.
Ka kamram jong ngi kum ka jaitbynriew kaba ngi dei ban leh ka long ban pyrkhat.
Ka jingeh ba ka ri bad ka jaitbynriew jong ngi ka ïa kynduh ha kine ki sngi ka long kaba shisha bad bun napdeng jong ngi ngim shim wat tang ïa ka por ban pyrkhat.
Ngi la shu ïa bud kat shaba ka beh ka lyer, don tang katto katne kiba shim ïa ka por ban pyrkhat ha kaba ïa dei bad ka jingim kaba shimet, ka imlang sahlang bad ka ri bad ka jaitbynriew hi baroh kawei.
Ka long kaba donkam ïa ngi ban hikai ïalade bad ïa kiwei ruh kumno ban pyrkhat da ka jingmut jingpyrkhat kaba janai ha kaei kaei kaba ngi rai, khamtam ha kaba ïa dei bad ka im ka iap jong ka jaitbynriew.
Ka long kaba sngewsih ban iohsngew ha kine ki sngi ym tang ki bym nang bym stad kiba don ïa kane ka jingmut, hynrei wat ïa kiba ba nang ba stad ruh kumjuh, ki ong ba ngan ai beit ka jingkyrshan sha uno uno u nongïalam uba lah ban ai pisa ïa nga.
Katba ngi dang don ïa kane ka mynsiem kumno ban pynhun ïalade bad ïa la ka jong ka ïing ka sem, ngin ym lah da lei lei ruh ban iaid shaphrang kum ka jaitbynriew.
Haba peit ïa ki jingeh ba ka jaitbynriew ka ïa kynduh ka long shisha kaba eh ban batai, ka jingshah ñion beiñ kiba sah ha ki jaka khappud, ka jingbym ioh kam ioh jam, ka ILP, ka jingpyrshang ban wanrah lynti rel, ka jingtuid ki briew ba na bar, ka issue halor uranium, ka jingkiew ha ka jingkhaïi bad dih drok bad kiwei kiwei de.
Kane ka lah ban urlong tang lada ngi ioh ki nongïalam kiba peit jngai bad kiba don ka jingithuhpaw ïa ka lawei jong ka ri, lem kumta kan shem jynjar ïa ngi katba ngi dang jam shakhmat.
Nga ïa kynduh shibun ki briew kiba pynpaw ka jingbitar haba ki iohi ïa ka jinglong jong ka ri bad ka jaitbynriew, hynrei bunsien ki kut tang ha ka jingïakren.
Kane ka long kaba sngewsih, namar bun na ngi, ngi kren shaphang ka jingeh bad ka jingsniew kaba ngi iohi ha ka imlang sahlang bad ngi pyrkhat ba ka daw ka long ba ka pyrthei ka la sniew palat, hynrei ngim ju pyrkhat ba ka daw ka dei ma ngi ki briew ba bha ki bym shym la leh eiei na ka bynta kine kiei kiei baroh kiba ngi iohi.
Ngi donkam shisha ki riewshlur ha ka por jong ngi mynta kiba lah ban ïasaid na ka bynta ka jaitbynriew hi baroh kawei.
Ngi donkam shibun ki Tirot Sing kiba long ki khlawait, ym da kaba pyndonkam da ka wait ne ka ryntieh, hynrei kiba nep ha ki jingmut jingpyrkhat bad kiba lah ban ïa said ïa ka khia ka shon jong ka jaitbynriew hi baroh kawei.
Ngi ïohi na kiba bun ki nongïalam jong ngi kiba mynta ki long da shisha kiba la ïaw ha ka rta, hynrei ha ka jingmut jingpyrkhat pat ki dang long shisha kiba khynnah bad ki bym skhem ha ka pyrkhat pyrdaiñ.
Ngi donkam ruh ban pynthymmai ïa ka jingmut jingpyrkhat ha kaba ïa dei bad ka rukom peit jong ngi ïa la ka jong ka ri bad ka jaitbynriew.
Tang ki ktien jingduh jingkyrmen suda haba peit ïa la ka jong ka jaitbynriew bad ka jingong ka mih na ka por sha ka por kum kane, kumba ka kmie u Tirot Sing ka die ïa la u khun, kumta ma ngi ngin die iwei hadien iwei bad ngi ong ba ka dei ka raibi kaba hiar pateng.
Nga tharai kane kam dei satia ka raibi, hynrei ka dei ka rukom pyrkhat jong ngi, namar kaei kaba ngi pyrkhat, ka ri jong ngi ruh kumta hi kan long.
Ka long kaba donkam haduh katta katta kaei kaba ngi pyrkhat, namar nangne mih keiñ ki soh kiba thiang bad kiba kthang ïa ka ri bad ka jaitbynriew jong ngi.
Namar kaei kaba ngi peit bad kren ka ktah shibun la ka long ka jingim shimet, ka imlang sahlang bad ka ri bad ka jaitbynriew hi baroh kawei.
Kano kata ka ri bad jaitbynriew kaba stad bad kaba shemphang? Ka ri bad ka jaitbynriew kaba stad bad kaba shemphang ka long, ka ri kaba ai ïa ka jingshngaiñ bad ka jingïada na ka bynta ki ban dang wan.
Kino kino ki bym shym la shahshkor ban ioh ïa ka jinghikai na ka por kaba la leit, kin poi ban leh biang ïa kajuh ka jingbakla.
Ryngkat ka tien phira “With women for women" kaba mut “Ryngkat ki riewkynthei na bynta ki kynthei", ka Meghalaya Pradesh Mahila Congress, ha ka 16 tarik Rymphang ka la ong baka seng barabor ka pynkup bor beit ïa ki riewkynthei ha ka saiñ hima sima bad ka mat treikam jong ka seng ka dei ka dak ba paw ïaka jingkut jingmut jong ka seng ban pynshlur ïa ki riew kynthei ha ka jylla.
Ki la pynpaw ba ka Congress ka tip ïa ka jingdonkam jong ki riewkynthei ha ka jylla Meghalaya bad na ka liang ka media coordinator ka Bobbeeta Sharma ka la ong ba ki kynthei ki tei ïa u rishot ba kyrpang bha hapoh ka synshar khadar bad haka roi ka par ha Meghalaya bad na bynta kane, ka seng ka tyrwa ban shim ïa ka sienjam ban pynbha ïa ka jingim jong ki riewkynthei.
Kine ki kynthup ïa ki skhim ha ka koit ka khiah bym donkam siew, ka jing ai jinghikai ba kham kyrpang ha ka ban seng kam seng jam, na bynta ki riew kytnhei, ban pynïoh bai bam ba T 3000 man la u bnai sha ki longkmie ba bsa marwei, jingpule ei sha baroh ki khynnah kynthei, yn pynbiang ki tin sop ïing ba bha sha ki longïing ba don ha ka BPL, yn ai bording ei ba 200 unit sha ki longïing ha  ka BPL, yn sam ei ïa ka LPG cylinder  sha ki longïing ha ka BPL bad yn buh ïa ka ïew ba kyrpang tang na bynta ki riewkynthei.
Haba kdew ba ka seng National People’s Party kam shym la lah ban pyndep ïa ki jingkular ban kyntiew ïa ki riewkynthei, ka Sharma ka la ong ba ka jinglong jingman jong ki jaka ai jingsumar jong ki riewkynthei bad ki khynnah rit  hapoh ka jylla ka long kaba isynei, ha kaba ka jylla ka kiew bha ka jingïap jong ki longkmie bad ki khyllung sawli.
Ka seng Congress kan phah 10 ngut ki kyrtong kynthei na ki konstitwensi bapher bapher ban ïakhun ha kane ka elekshon ka ban wan.
Ka elekshon ban jied ïa ki nongthawain sha ka ing dorbar thawain ka jylla Meghalaya kaba khadwei kan long ha ka 27 tarik Rymphang 2023, hadien ba ka samoi treikam kaba san snem kala kut bad hap ban pan biang ïa ka bor na ki paidbah ka jylla na ki 60 tylli ki konstitwensi kiba don ha ka jylla.
Ha Meghalaya ki don 5 tylli ki konstitwensi kiba la plie rynghang ïa baroh kiba kwah ban ïakhun ïa ka elekshon khlem da khein la ki dei kiba na kano kano ka jaitbynriew katba 55 tylli ki konstitwensi la buh kyrpang tang ïa ki Schedule Tribe (ST) kaba mut ba tang kiba dei na ka jaitbynriew Khasi bad Garo kiba lah ban ïakhun na kine ki sanphew san tylli ki konstitwensi.
Ha kane ka elekshon MLA kaba mynta ka kynti, ki don baroh 375 ngut ki kyrtong kiba la pynkhreh ban ïakhun na bynta 60 tylli ki konstitwensi kynthup 36 sha Khasi bad Jaintia bad 24 tylli sha Garo Hills ban ïaknieh ïa ka nam jop.
Ka jingïalap elekshon jong ki kyrtong ka ïapher na uwei sha uwei pat bad na kawei ka jaka sha kawei pat hynrei kaba long kyllum ka long ba ki ïakren ïa ka bamsap, ka jingpyndonkam pisa ban thied ïa ka vote jong ki nongthep vote.
Naduh uba dang thymmai haduh uba la don ha ka sorkar, haduh kiba shong ha ka liangpyrshah kila ïakren ïa ka pisa shi ïa ka pisa ba ki paidbah kim dei ban biej ïa ka pisa kaba wan thied vote ki kyrtong.
Hynrei ka la don ka jingïakren pat baroh kiba ïakhun kila pyrshang ban pyndonkam da ka bor jong ka pisa ban thied ïa ka vote jong ki paidbah kiba luilui.
Ki kyrtong ki ïa ong ba dei ban shim ïa ka pisa tangba ïa ka vote wat thep hynrei ai beit sha u briew uba dei hok.
Ka jingkylli kumno ki paidbah kin tip ba u dei u briew uba dei hok ban long u nongmihkhmat ne u nongthaw ain haba baroh ki ïa ai pisa lut.
Ka jingther pisa ki kyrtong ban thied ïa ka vote ka la pynkulmar ïa ki paidbah khamtam ïa kiba sahdien ka jingmut jingpyrkhat, ka jingnang jingtip, bad kiba trei jubor ka jingduk.
Hooid, ki don kiba sngewthuh ruh bym dei ban die ïa ka vote hynrei katno eh kiba lah ban ïakhun pyrshah ïa ka bor pisa bad haba kut, kin shu ong katba u ai pisa kham bun kin noin ïa u budam shata.
Kane ka jingmut jingpyrkhat ka la buh lypa ïa ki paidbah ha ka jinglong sahdien jongki, bad kila sahdien namar ba kila shah tehmraw ha ka bor jong ka pisa bad haba la shah tehmraw ha ka pisa, hap haprip katba jia watla kam dei ban leh ruh, hap ban leh.
Kawei pat ka jingïakren elekshon jong ki kyrtong kaba ithamula shisha ha kiba bun ki konstitwensi namar ba ki nongïalap elekshon ha jaka ban ïakren ïa ki mat kiba kongsan, kiba ktah ïa ka ïap ka im jong ka shnong ka thaw, ka ri bad ka jaitbynriew ki dang pynlut por ban ïather briew pynban, ba uta uba long kumta, kata kaba long kumta.
Kane ka rukom pyrkhat jong ki paidbah ka pyni ba ka bor pyrkhat jongki ka dang rit haduh ba ki kloi ban klet noh ïa kano kano ka kam kaba shisha tang ha ka jingshah pynshit ha ka shi khyllipmat.
Haba ki paidbah ki rai da ka jingshongshit, ka shikhyllip mat, shano ka jaitbynriew kan poi, ki mat kila kynriah noh sharud sha kyndong.
Ka Meghalaya kan jied ïa ki nongmihkhmat ha ka 27 tarik mynta u bnai bad katba ki sngi bad ki kynta ki la nang jan sha katei ka sngi kaban rai ïa ki nongmihkhmat ba thymmai, ka jingïakynnoh bad jingkynthoh kawei ka seng saiñpyrthei ia kawei pat ka nang kiew man la ka sngi.
Ha kaba ïadei bad kane ka seng Bhartiya Janta Party (BJP) kaba long ruh ka nongkyrshan jong ka sorkar Meghalaya Democratic Alliance (MDA) ba la ïalam khmat da ka National People’s Party (NPP) kam salia shuh ban kynthah ïa ka NPP namar ka por ban ïatreilang ka la kut.
Ha kaba ïadei bad kane uwei na ki myntri jong ka sorkar kmie u  Sarbananda Sonowal uba long ruh u nongïalam ka BJP hynnin ka sngi u la hiar ban ïalap elekshon ha Jirang konstitwensi ban ïalap elekshon na ka bynta u kyrtong jong ka seng u Riya Sangma.
Ha kane ka jingïalap elekshon u Sonowal u la kynthah jur ïa ka party National People’s Party (NPP) bad ka Trinamool Congress (TMC) halor ka jingbun ki kam bamsap, ka jingpeit shiliang khmat bad ka jingbymlah ban pyntreikamHaba kren ha kane ka jingïalap elekshon, u Sonowal u la ong, “Dei namar ka jingtreishitom jong u myntri rangbahduh ka Ri India u Narendra Modi, ka thaiñ shatei lam mihngi ka la ïoh biang ka jingïaroh bad na ki sngi ka jingïakajia bad ka jingïapher ha ka ïoh ka kot ha kaba kane ka thaiñ la synshar bymdei da ka seng Congress.
Hynrei mynta la ïohi ïa ka jingkiew bad la tyllun kum ka engine ba thymmai ha kato ka por ha Ri India.
U Modi ula peit khmat bha sha ka thaiñ shatei lam mihngi ban pynkiew ïa ka roi ka par ad khamtam ïa ka jylla Meghalaya.
Ka sorkar pdeng ka la ai shibun ki jingïarap bad ka la kyrshan ïa ka NPP na ka bynta ka roi ka par kane ka thaiñ, hynrei kane ka NPP ka la phiel lut ha ka jylla baroh kawei namar ka jur palat ka jingbamsap bad ka jingpeit shiliang khmat.
Ban wanrah bad pynkut ïa kane ki jingeh ba bun, dei tang ka BJP kaba lah ban wanrah ka jingkylla bad ban pynduh ïa kane ka jingpang na ka kam saiñ hima jong ka jylla".
Shuh shuh u Sonowal u la ong ba ka BJP ka burom ïa ki jaitbynriew ba ritpaid.
“Phi la ïohsngew ba ka BJP pyrshah ïa ka bamsap bad ka jingpeit shiliang khmat.
Kumta ka BJP ka thong jong ka ban kyntiew ban pynkhlaiñ ïa ka ïoh ka kot ha kane ka thaiñ.
Ka Meghalaya kadei kawei na ki jylla kaba riewspah ha ka liang ki mar poh khyndew, ka jingitynnad ka mei mariang ka plie ka lad ban kyntiew ïa ka ïoh ka kot ka jylla bad ka BJP kan treishitom ban kyntiew ïa kine baroh ki liang.
Ka BJP ym tang ba kan kyntiew ïa ki Self Help Group (SHG) kumjuh ruh ka thong ban plie ki lad ki kynti na ka bynta ki samla ki kynthei".
Ka Ri Bhoi Youth Federation (RBYF) Mawhati Circle, lyngba u President u Bah Reynold Dkhar, ki la pynpaw ïa ka jingpyrshah kaba jur halor ka jingpyntrei khlem akor bad pyntrei torti da ka Dhar Construction Company ïa ka surok na Umsning sha Sonidan bad kumjuh ruh ka jingpynjot jong ki ïa kiwei pat ki surok shnong ha katei ka thaiñ.
Utei u nongïalam ka RBYF, u la ong ba ha kane ka jingpyntrei da ka DCC ïa katei ka surok, kum ka seng hi kam lah ban pdiang, namar katkum ka jinglap da ka seng, ka long ba ki la leit ban khlong da u maw na Wah Umiam kaba don hajan ka shnong Umlatar ban siang ïa ka surok na Umsning-Sonidan bad ha kajuh ruh ka por ka seng ka pyrshah halor ka jingpynïaid ïa ki kali kitkhia, kiba la kit na kawei ka parmaw kaba don hajan Mawhati ban leit pynhap sha ka surok ban leit sha Mawlasnai, ha kaba katei ka jingïaid ki kali kitkhia ka la pynjot hi thiaw ïa ki surok shnong bad wat ïa ki surok PMGSY kiba pynïasoh ïa katei ka thaiñ.
Haba ïadei bad ka jingpyntrei ïa ka surok Umsning sha Sonidan, kum ka seng kam sngew ïahap, namar ki la shu leit khlong ïa ki maw na Wah Umïam bad ki sa pyntrei ïa katei ka surok, ha kaba lada ka long shisha kumta, ka seng kan sa leit jurip bad lada lap ba ka sei kaba shisha, ka seng kan sa khlong ïa ki tei ki maw ba la siang surok, namar ka seng ka sngew ba ïa katei ka rukom siang surok ka dei kaba beaiñ jong katei ka kompani DCC bad lada jia ei ei ka PWD kan hap ban bah khlieh.
Namarkata, na ka liang ka RBYF Mawhati, ka la kren shai kdar ba kam lah ban shah ïa katei ka rukom treikam da katei ka kompani, kaba khlem pyrkhat shuh na bynta ka jingmyntoi ha ka imlang sahlang, ha kaba ka seng ka sngew ba kaba kum katei ka rukom pyntrei ka dei hi tang ban myntoi shimet jong katei ka kompani kaba pyntrei ïa katei ka surok, u la bynrap.
Ha kane ka kynti ba mynta,ka dei ka social media kaba pynphriang sted bha ïa ki khubor ha  man la ki minit ha uwei pa uwei u briew.
Ka dei shisha ka juk jong ka social media namar ka la synshar ïa man la uwei pa uwei u briew.
Hynrei, ka jingkylli kaba mih kalong,haduh katno kane ka juk jong ka social media kan ktah shisha ïa kane ka MLA Elekshon 2023 kaban sa long shen ha ka 27th u Rymphang 2023.
Ka bynta(role) bad ka  jigktah(impact) jong ki social media ka treikam bha ha kito ki ri kiba la shai(developed countries) bad kumjuh ruh ha kito ki briew kiba la nang la stad bad kiba la shai ka jingmut jingpyrkhat(educated and intellectual people).
Ha ki briew kiba dang dum ka jabieng bad dang duna ka bor pyrkhat pyrdaiñ jongki,ka social media ka kylla long  tang ka kamkai bad kam pynbyrngia  ïa ki.
Kiba dang tlot ka rukom pyrkhat, ka pisa, ki tiar ki tar ïoh ei, ki ktien pynbiej laiphew jait kin dang shah pynngop hi ha ki briew u candidate khamtam ki nongtrei ba napoh jongu (internal agents).
Kum kine ki briew ym don dawai ban pynkoit ïa ka jingshah teh mraw jongki ha ki kheiñ Blei ïa u  candidate jongki bad ka party ba ki la ngat.
Mynta ka sien, ngin ïohi shisha haduh katno ki briew kin stad  shisha ban jied bad pynkylla khongpong ïa ka synshar khadar hapoh ka jylla jongngi.
Ngi la ïohi lyngba ki social media  ba ki Minister jong kane ka sorkar MDA kaba bat ïa ka jingsynshar ha kine ki san snem ba lah dep ki ïai kop bad kyrhuh ba kin jop suk biang ïa kane ka elekshon 2023 da kaba suk eh hynrei ki social media pat bun kim pdiang shuh ïa ka rukom treikam jong kane ka sorkar MDA mynta(anti-incumbency waves).
Kiba bun ki paidbah bym don liang satia sha kano kano ka party ki kwah noh ka jingkylla kaba thymmai.
Kim kwah shuh ba kijuh shi kijuh ki briew kin synshar da kijuh shi kijuh ki rukom treikam da ki phew phew snem mynta.
Lada kane ka dei ka jingkwah bad angnud shisha ki paidbah nongshong shnong kumba ka paw ha ki social media, ka jylla jongngi khlem artatien kan wan shisha ka jingkylla da ka rukom treikam kaba thymmai da ki riew thymmai shisha.
Ka result MLA elekshon ruh kan kylla khongpong shisha  khlem poi pyrkhat(surpried and unexpected result)  hadien ka 2nd March 2023 kaba dei ka sngi niew vote ha ka jylla jongngi.
Hadien ka 2 tarik u Lber 2023, lah ban bishar bad ïohi shisha ïa ka jingstad,ka jingshemphang  bad kumjuh ruh ïa ka  jinngbiej bad jingtlot  ki paidbah.
Kin don ki constituency kiba la kheiñ bad niew ïa ki kum kiba la shai hynrei kin sa pyni pat da ki kam ba ki dang biej bad dang sahdien ha ka jingmut jingpyrkhat jongki.
Don pat ki contituency kiba la kheiñ biej bad kheiñ troiñ hynrei kin sa pyni pat ba kin long pynban kiba la shai bad lah ïaid shakhmat ha ka rukom pyrkhat pyrdaiñ jongki.
Lah ruh ban bishar, hato, stad u nongsor ne stad u nongkyndong ban jied ïa la ki nongmihkhmat paidbah.
Haduh katno ki nong Mawlai kin pyni bad pynshisha ba kidei ki nong Mawlai ba shisha.
Ki nong Mawkhar – Jaiaw pat, ki lah ne em ban pynshisha ba ki dei shisha ka  jabieng jong ka ri Khasi-Jaiñtia’ kumba ki ju sin mynshwa.
Kumjuh ruh ka Laitumkhrah kadei shisha ne em ka constituency kaba la nang la stad jong ka sor Shillong.
Kumjuh ruh ka thaiñ ri War Mihngi(Pynursla Area) ki lah ne em ban  pynshisha ba ki dei shisha kita  ki ‘riew thma kiba la stad bad ba la shai’ (war people).
Sa peit ruh sha ri Jaiñtia ka dei shisha ne em ka ri u Woh Kiang Nangbah bad ki Eastern West Khasi Hills kum ka ri jong u Tirot Sing bad ka West Khasi Hills pat kum ka ri u Syiem Wickliffe Syiem.
Tang bakla jied,ngin kylla nongdie ri hi  da lade ïa lade.
Ngin kylla mynder hi ha la ka jongka ri.
Ngin kylla nongthoh dieng jongno- re-jongno.
Ngin ïai long ki mraw ha la ka jong ka ri.
Kumba ju ïai pynkynmaw man ka por ïa ki kyntien u John Milton: Kyndit, ïengjoit, ne jot syndon noh thiaw.
(Awake, arise,or be perished).
U National General Secretary ka Trinamool Congress (TMC), u Abhishek Banerjee, ha ka 16 tarik Rymphang, u la ther tyngeh ïa ka sorkar Meghalaya Democratic Alliance (MDA) hapoh ka jingpyn ïaid jong ka seng National People’s Party (NPP) halor ka jingïai shet shukor jong ki ïa ki paidbah jong ka jylla Meghalaya bad ka jingpyn ngam ïa ka jylla shapoh ka jyrsieh.
Haba kren haka jingïalang paidbah ba la long ha Ampati, u Banerjee u la ong ba ha kane ka elekshon, ka jingthep ïa ki syntiew shijur jong ka TMC kam mut tang ban pynrem ïa ka NPP hynrei ban ai jingsneng ruh ïa ki.
U Banerjee u la ong, “Kane kam dei ka elekshon tang ban shu thep vote ne ban jied hynrei ban pynshitom ïa ka sorkar NPP ba bamsap kaba la lehkai ïa ka jingieid bad jingshaniah jong ki paidbah".
Haba kren shaphang ka jingshah kynthoh ïa ka WE bad MYE Card jong ka TMC, u Banerjee u la ong ba ka jingshisha ka long ba da ki lak ngut ki paidbah kiba la pynrung kyrteng ha kane ka card ka long ka dak ba paw ïa ka jingud ban wad jingïarap bad ka jingbym lah jong kane ka sorkar ba mynta ban peit ïa ki jingeh jong ki paidbah ka jylla.
“U Conrad Sangma u kam baka Meghalaya ka don ïaka jingkyrduh kam ba duna tam hynrei phi dei ban peit ïa ka jingshisha kaba don hakhmat.
Ka TMC kala pyllait ïaka MYE Card, palat 4 lak ngut ki samla ki la pynrung kyrteng ïalade.
Kane ka pynskhem ïa ka jingshisha ba ka jingkyrduh kam ka jur bha hapoh ka jylla",  u la bynrap.
Da kaba kdew ba ki paidbah ka jylla mynta ki la shong la sah bad ki la im kum ki nongshong shnong ha kiwei pat ki jylla, u nongïalam ka TMC u la ther tyngeh ïa u Myntri Rangbah ka jylla bad u la ong“Ha kine ki san snem ba la dep, ka jylla Meghalaya ka la ïohi ïa u Myntri Rangbah ka jylla u bym shym la don ïaka jingshlur bad ïa u budlum ban kyrshan na bynta ki paidbah lajong bad ban ujor pyrshah ïa ki mat treikam ka BJP ba long pyrshah ïa ki paidbah.
Dei tang ka seng TMC kaba phai pyrshah ïa ka seng BJP".
Shuh shuh, u la ong ba tang hapoh shibnai bala thaw sorkar kata ha ka 2 tarik u bnai Ïaïong, ka TMC kan pynthikna ban pynpoi ïa ka pisa ba T 1000 sha baroh ki riewkynthei lyngba ka Direct Benefit Transfer kaba mut T 12000 ha ka shisnem.
“Phim donkam ban khrong hakhmat jongno jongno.
Ngim dei ba leh isynei ïaphi da kaba ngi ai T 1000.
Kane ka dei ka hok ka jong phi", u la ong.
Ka Jylla Meghalaya kam dei shuh ka jylla kaba kiew sted tang ha ka jingïalehkai phutbol, hynrei katba ki sngi ki dang tyllun ka nang sakhi ba ki samla ka jylla ki la nang ïai mih pyrthei ban shim bynta ha kiwei pat ki jait jingïalehkai kiba kham phylla bad kham pher, ha kane ka kynti ruh u samla Pynshngain Kurbah uba na kane ka jylla, uba dei ruh u rangïalehkai uba la leit shim bynta ha ka lympung Khelo India Youth Games kaba la long ha ka wah Sahastradhara kaba ha Maheshwar, Madhya Pradeshha ha ka 5 bad ka 6 tarik mynta u bnai u la khur ïa ka takma Rupa ha ka jingïakob king lieng.
Na ka liang ka Ri Bhoi Water Sports and Tourism Co-operative Society ka la pynpaw ïa ka jingkmen, ka jingsngewsarong na ka bynta une u samla uba la wanrah ïa ka burom ba ka jingjop na ka bynta ka jylla.
Ïa kane ka jingïakob la Pynïaid ïa ka da ka Indian Kayaking and Canoeing Association.
Kum ban shu pynkynmaw ba ha kane ka jingïakob ka Meghalaya ka la ïoh ïa ka kabu ksiar ba kan sei ïa la ka kynhun ïalehkai ha kane ka lympung bad nalor u Pynshngain la ïoh ban mihkhmat lang ruh u Batskhem.
U Pynshngaiñ Kurbah u la khur ïa ka takma rupa ha ka jingïakop kinglieng jong kiba hapoh 18 snem ka rta ha kaba u la lah ban pyndep ha ki 98.
310 ha ka Canoe Slalom.
Haba ïadei bad kane na ka liang u coach ka Meghalaya u ian Vincent, u pynpaw ba kine ki anrgut ki samla kidei kiba u la hikai ban pyntbit ïa ki ha ka wah Umtrew bad u da sngew kmen ba u Pynshngain u la lah ba un da ïoh ban khur syndon ïa ka takma rupa na kane ka kynti leit ïakhun ha ka Khelo India.
U Vincent u la pynpaw ruh ba ka jingaikob hi ka long kaba eh bad ba  jwat bha, namar ka wah kaba la pynlong ïa kane ka jingïakob ka long kaba kham satar bad shyrkhei bha, bad kane ka takma ba la ïoh ban khur ka long ka burom bad ka jingsngew sarong ïa u kum u coach bad ïa ka synjuk  hi baroh kawei.
U la ban ruh ba da kane ka jingïoh u Pynshngain ban khur ïa ka takam rupa, kan long ka jingaimynsiem ïa kiwei pat ki samla ki ban shim bynta ha ka jingïakob king lieng lane ha kino kino ki jait jingïalehkai ba ki shim bynta.
Na ka liang u coach u la ai khublei kyrpang ïa baroh kiba la don bynta ban ïarap khamtam ïa u Dr Vijay Kumar D  (IAS) Commissioner Secretarary Tourism bad Sports & Youth Affairs ka sorkar jylla uba la ïarap bor bah ha kaba la lah ban pynlong ïa ka kynhun ba kan poi sha kane ka  lympung  ïakhun.
Ka  lympung ïalehkai kriket jong ka 2nd District League T20 Cricket Tournament 2023 ka la ïaid mynta sha ka sngi ba saw ha kaba ka Thangsning Scc  ka la ïakhun pyrshah ïa ka Thynroit Scc ha kane ka sngi ka 15 Rymphang 2023.
Ïa kane ka lympung la pynïaid da ka East Khasi Hills Cricket Association bad la pynlong hapoh madan Shortimai Syiem Stadium, Smit.
Ha kane ka jingïalehkai  ka Thynroit Scc ka la jop ïa ka jingkawang toss bad ka la jied ban tied nyngkong bad ka la lah ban kamai 74/7 na ki 15 Over.
Ha kane ka sngi u Mandari Dkhar u la ïoh bun ron tam na ka bynta ka Thymroit SCC, kata haduh 30 ron na ki 37 bol.
Katba u Oristotle Nongkhlaw u la ïoh 2 wiket/10  ron na ki 3 Over.
Hadien ba la dei sa ka pali ban tied ka Thangsning Scc,  kane ka kynhun ka la ïoh 75/4 na ki13.
4 Over.
Ka Thangsning ka la jop da 6 wiket ïa ka Thymroit bad ïa ka nam rangïalehkai ba kynsai tam (man of the match) la ïoh ban khur da u Badap Pura Nongkhlaw.
Haba phai pat ha ka jingïalehkai kaba ar hapdeng ka Hurdles Cc pyrshah ïa ka  Lumpaia Avengers, ka Hurdles CC ka la khur ïa ka jingjop lyngba ka jingïalehkai bha jong u Arwanbiang Shangpliang  uba la ïoh haduh 45 ron na ki 52 bol, katba u Shimonto Hajong uba dei ruh u rangkawang bol jong kane hi ka kynhun uba la lah ban ïalehkai bha ha kaba u la ïoh ban pynliem  4wiket/17ron na ki 3.
5 overs.
Ka  Lumpaia Avengers CC kaba la jop ïa ka jingkawang toss bad kaba la jied ban tied nyngkong ka la ïoh ban buh tang 110 ron bad baroh ki wiket ki la hap lut na ki 17.
5 overs.
U rangïalehkai ba la ïoh ban tied bun ron tam na ka bynta kane ka kynhun dei u John Cliff Shabong uba la ïoh 22 ron na ki 23 bol, ryngkat ka jingïarap jong u Shimonto Hajong uba la shim 2 wiket bad 17 ron na ki 3.
5 Overs.
Ha kane ka jingïakhun ka Hurdles CC ka la jop ïa ka Avengers da 7 wiket bad ïa ka nam Man of the match la ïoh ban khur da u Arwanbiang Shangpliang.
U kyrtong ka Hills State People’s Democratic Party (HSPDP) u Bah Martle M.
Mukhim na Mawkynrew konstitwensi ha ka 15 tarik Rymphang, u la ong ba u jaw ummat ban ïohsngew ïa ki kyntien kiba pynkylla khongpong da kaba kynnoh ba um ju leh ei ei lane trei ei ei, uba khapnap bad kumta ter ter.
Hynrei kiba ïohi bad sakhi ki la ïohi ba u Bah Martle u la don bad u paidbah naduh kaba sdang bad haduh ba u la long kum u nongïalam bad haduh mynta u don bad ki paidbah ka konstitwensi bad ka jylla ho baroh kawei.
Haba kren ha ka jingïalang ka HSPDP ha Pingwait ka thaiñ Kharang jong ka Mawkynrew konstitwensi u la ong ba katba nang trei nang shah kynnoh bad katba nang lehkai katta nang shah ïaroh.
“Ki ong u Mar uba khapnap, lada kiwei kiïohspah kumno u Mar um ïoh spah.
Nga sngew sangsot ïa ki para briew, ha ka jaka kin ong ban da lah kumba leh u Bah Mar ngim long shuh kumne, hynrei ki kren ban mar khongpong.
Lada phi lah ban leh lang, 15 snem mynshwa ngin nym long shuh kumne", la ong u Bah MartleLah ban kdew ba ki mat ba treikam jong u Bah Martle ka long u wanrah ki lynti ki synkien, ka bording, ka aiñ khyndew kaba dei ka hok longtrai jong ka jaitbynriew Khasi khara.
U la ong ba ka Jongkhsha,Nongjrong, Dienglieng, ka Pingwait, ka Kharang mynshwa kim don ka lynti ka synkien kaba biang hynrei mynta ka nuksa kum ka Nongjrong kadei kawei kaba la khring ïa ki nongwan jngohkai sha katei ka jaka.
U Bah Martle u la ong, “Shano kum kita ki jaitbynriew, shano kum kita ki briew, ban syrdep lut ki jingshisha baroh.
U la ong ba ka elekshon mynta ki pynjop ïa ki nongmihkhmat tang lyngba ka jingshah pynthame, “Ka jingjop da ka jingpynbeij da ka jingpynthame, ka jingjop da kaba pyntroiñ ïa ka jingmut jingpyrkhat jong ki briew ha kane ka konstitwensi bad nalor ka jingjot ngi duh ruh ïa ka jingkyrkhu".
U la pynkynmaw ïa ka jingkren jong u symbud myntri rangbah ka jylla u Bah Prestone Tynsong, “Khasi pynbeij beit man ka san snem.
Hynrei nga kum u Khasi nylla nga pynrem ïa kane ka jingkren jong une u briew".
U la ong ba hadien ka jingwad ïa kadaw balei ka long kumne dei namar ka jingtlot jong ngi ha ka ïoh, “Nang te nang, tip te tip, sngewthuh te sngewthuh hynrei ha ka ïoh pat kylla bthuh ki jingmut jingpyrkhat.
Ngi wan da ka iing kaba duk haduh bym lah shuh ban mutdur bad ngi im na ka jingïarap jong ki para marjan jong ngi hynrei kammut ba ïa kaei kabym dei ruh yn leh beit namar ba ïoh.
Lada ka bym dei ngi ong da ka ktien khublei shibun hynrei ymdei ban ong ba ani sngewsang tang ba la ïoh.
Kamdei kum ka mulh bad shisien ba ka mluh ka la kylla blad ym lah shuh ban pynbang bad hangne ki ïa pybam da ka pisa".
U Bah Martle u la ong ba don kiba ong ba ka seng Congress ka khlem kuli, ka party BJP ym don kuli, TMC ym don kuli hynrei NPP ka don kuli “Haba ong khlem kuli ha kane ka elekshon ngi ong khlem ka nongrim hynrei ha kiwei pat ki party kuli ka mut ka pisa".
U la kyntu ïa ki paidbah ka Mawkynrew konstitwensi ba kimdei shuh ban beij lane shah pynthame hynrei kidei ban jied ki nongïalam kiba lah ban wanrah ïa ka bha ka miat ka suk ka saiñ, ka roi ka par ha ka imlang ka sahlang baroh kawei.
U president ka seng Voice of the People Party (VPP) u Bah Ardent Miller Basaiawmoit ha ka 15 tarik Rymphang u la ong ba ki jingphla jong u pulit ophisar ba shah set phatok u Bah GK Iangrai pyrshah ïa ki bor ba halor jong ka tnad ka lah ban dei tang shi thmit na u tduh jong u lum thah.
Na ka liang u Bah Ardent Basaiawmoit u la ong ha baroh ki tnad treikam jong ka sorkar ki don beit ki jingbymbiang  bad u la bynrap ba kane kan pyn pei phang ïa ki paidbah ka jylla ban pdiang ïa ka jingkwah ka seng ban pynkhuid ïa baroh ki rukom treikam lyngba ka saiñ hima sima kaba khuid ba suba.
“Kan nym don da kiwei pat ki seng saiñ pyrthei ki ba lah ban ai ka jingshakri kaba bha lait na ka Voice of the People Party," la ong u nongïalam ka seng VPPU Bah Basaiawmoit u la ong ka dei tang ka seng kaba thymmai kum ka seng VPP kaba lah ban pynbeit ïa baroh ki jingduna ha ki ba bun ki tnad treikam jong ka sorkar, kaba la kylla long kum ki matïong ha ka durkhmat jong ka jylla.
“Ka Voice of the People Party ka dei kawei ka seng riewlum ba thymmai hapoh ka jylla.
Ki paidbah kim dei ban shah ïalam bakla.
Kiwei ki lah ban bujli tang ka jaiñphong hynrei u briew te u sah u juh.
Hynrei mangi ka VPP, ngi dei ka seng thymmai, ngi don ïa ki durkhmat ba thymmai bad ki rukom pyrkhat jong ngi ruh ki thymmai ryngkat ki nongrim ki ba skhem," la ong u Bah Basaiawmoit.
U nongïalam ka seng VPP u la ong ruh ba ki paidbah ki dei ban sngewthuh ba kiwei kiwei ki seng saiñ pyrthei kim lah ban leh ei ei haba ïadei bad u pulit ophisar bad ka jingdawa ïa ka aiñ halor ki jingkynnoh jong u kin long bym lar kam.
“Ngi ong ïa ki paidbah ban ailad ïa ngi ban pynpaw pyrthei lut ïa baroh ki kam jakhlia ym tang ha ki tnad pulit  hynrei ha kiwei pat ki tnad ruh kumjuh," u la ong.
Haba jubab ba lada ka seng VPP kan phah ïa ka kynhun shimet ban tohkit halor ki jing ujor ba la ai da u Bah Iangrai, u Bah Basaiawmoit u la ong ba ka seng ka ngeit bad shaniah ha ka jing bishar jong ka aiñ bad ka saiñ pyrthei kaba khuid bad kumta u kwah ba ka tnad wad jingtip kata ka investigating agencies kam dei ban shah shiliang  bad kano kano ka bor hapoh ka jylla.
U la ong ba katkum ki jingkren jong u Iangrai sha ki lad pathai khubor, u la ong ba um shym la don bynta ha kino kino ki kam sniew.
“Lada ngi kwah ban ïoh ïa ka jing bishar kaba hok kano kano ka kynhun wad jingtip ka dei ban long ka kynhun shimet," la ong u Bah Basaiawmoit.
Ka seng UDP jong ka Youth Wing Mawkyrwat ha ka 15 tarik u Rymphang 2023 ki la ïoh ban pynlong ka jingïalang paidbah ha phyllaw jong ka ophis treikam jong ka UDP ha Mawkyrwat, South West Khasi Hills District ha kaba ki paidbah kynthup ki longkmie, ki rangbah bad ki samla kila wan tuid ha kane ka jingïalang paidbah ban sngap ïa ki jingkren jong ki nongïalam.
U Bah Renikton u la ong ba ki khun Samla kim dei tang na ka bynta ka lashai hynrei ki khun samla ba mynta ki dei ruh naka bynta ka lashai, kumta donkam ïa ki samla kiba khlaiñ naka bynta ka lashai.
“Ka jingnang jingstad kam shem la thew eh tang ban ïoh ïa ki kam sorkar.
Lada ngi long tang ki nongkitnong ha ïew lada ngi don ha ka kyrdan pule ka ïapher bad u bym don ka kyrdan", la ong u Bah Renikton.
U la ong ba don hok ban ieid ïaka ri bad ka jaitbynriew hynrei ka donkam ïa ka jingtip ha por kaba biang.
Don ki khun samla kiba sngew thuh bakla ban ong kam myntoi ban leit pule namar ym ïoh kam sorkar shuh ha kane ka juk ba mynta bad kane ka long kaba bakla.
U la kyntu ïa ki samla ba kim dei ban pynleh noh ei ha ki jingpule namar ym tip ïa ka jingim ka ban sa wan ïoh long ki riew khraw jong ka jylla Meghalaya.
U la ong ruh ba u la don ka thong kaba ha khmat eh ban thaw lad thaw lynti ïa ki samla kiba don ka jingnang jingstad ha ki sap bapher bad ki dei ban phai khmat ha ki kam shimet  namar ba ka sorkar pdeng kala ai lad ïaki riew shimet ban seng  kam kum ki jingtrei bapher bapher.
Ha kane ka jingïalang u Bah Renikton L.
Tongkhar u la ïoh ban pyllait ïa ka kot lyngkdop na ka bynta ki mat trei kam jong ka UDP ryngkat ka jingsakhi lang ki nongïalam ka parti.
U nongïalam ka UDOP u Bah Eugeneson Lyngdoh u la kren ïa ki kam ïalehkai bad ka jingkren na u Bah Commander Shangpliang ha kaba ïadei bad ki kam shna phlim Khasi kaba dei kawei ka lad ai kam ai jam lyngba ki khar kharkhna shna phlim bad u Bah Edilbert Iawphniaw u la kren naka bynta ki samla ha ki kam politik.
U Bah Elevenson Wanniang u President jong ka UDP Youth wing Mawkyrwat Circle u la pynïaid ïa ka jingïalang.
U Myntri Rangbah ka Jylla u ba dei ruh u National President ka Seng NPP, ha ka 15 tarik Rymphang u la hiar sha Shallang ban leit ïalap election na ka bynta u kyrtong ka Seng NPP na Mawshynrut Konstitwensi, u Bah Gigur Myrthong.
Ha shwa ban sdang ka jingïalang paidbah kala don shwa ka jingïa ïaid rally ha kaba u Conrad lem bad u Bah Gigur ha ryngkat ki spah ngut ki nongkyrshan ka NPP kila ïashim bynta ha katei ka rally ter ter ka ïew Shallang haduh ban da poi ha ka madan ba pynlong jingïalang paidbah.
Haba kren ha ka jingïalang paidbah jong ka Seng NPP ha Shallang u Conrad u la ong ba u MLA ka Mawshynrut u ba dei ruh u kyrtong ka Seng NPP u dei u briew u ba don shisha ïa ka maiñ kum u nongïalam u ba shisha jong ki paidbah khlem da ñiew shiliang ne sngewpher jaitbynriew.
“Ha ka election kaba la dep kidon ki polling station kiba khlem ai vote ïa u Bah Gigur hynrei u Bah Gigur hadien ba u la jop kum u MLA u khlem ñiew shiliang ïa kiba kum kita ki shnong pynban u la wan wad skhim na bynta jong ki bad jin lada u Bah Gigur u kwah pharia jaitbynriew lane shim kabu saiñ pyrthei un nym theh ki kam pynroi ha kiba kum kita ki jaka", la ong u Conrad.
U la ong ruh ba ha ki por election ngi lah ban ïakren bad pyni ïala ki jong ki jong ki nia hynrei ynda ngi la jop ngi dei ki nongmihkhmat jong baroh kiba jied ne khlem jied ruh ki dei hi ki briew jong ngi bad u Bah Gigur Myrthong u don ïa kata ka mynsiem.
Shuh shuh u la ong ba ka NPP kadon ïa ka thong ban kyntiew ïa ka Jylla da ka jingïatyllilang lang baroh ki Jaitbynriew Khasi Jaiñtia bad Garo ban im suk imsaiñ kum shipara ym kum kiwei ki ki Seng Saiñ pyrthei kiba thmu bad pyrshang ban pharia ïa ka Jylla.
U national president ka Bharatiya Janata Party (BJP) JP Nadda ha ka 15 tarik Rymphang u la pyllait paidbah ïa ki mat treikam jong ka seng kaba la ai kyrteng ka “Empower Meghalaya" ha kaba la ïadon ryngkat lang u president ka BJP Meghalaya u Bah Ernest Mawrie, nangta u Bah Sanbor Shullai, Bah AL Hek bad u Bah HM Shangpliang kaba la long ha Taj Vivanta, Shillong.
Hapoh ka tien phira “Modi bad ka Meghalaya", u Nadda u la ong ba kane ka mat treikam ka kynthup ïa kiei kiei ki ba ka BJP kan leh na bynta ka jylla lada ka BJP ka wan ha ka bor".
Katto katne na kine ki kynthup ïa ka jingpyn treikam jong ka 7th pay commission; ka jingsiew tulop ïa ki nongtrei ha ka por kaba biang, ka jingpynpoi jong ka PM Kisan Samman Nidhi skhim da T 2000, ka jingpyllait ïa ka skhim “Ka Phan Nonglait skhim" ha kaba yn ai T 50,000 sha baroh kito kiba kha ïa ka khun kynthei, yn pynbiang ki lad jingpule bym donkam siew sha ki riewkynthei bad ki khynnah kynthei naduh dang rit haduh da lait Post Graduation, yn sam ei ïa ka scooty (kali ar – shaka) sha baroh ki samla kynthei ban leit college ki ba pass bha ha ki jingpule jong ki kiba wan na ka longïing ba kham duna ha ka ïoh ka kot bad yn ai 33% reservation ha ki kam sorkar na bynta ki briew ba don jingduna ha ka bor met hapoh ka skhim Bertha Gyndykes Dkhar.
Shuh shuh, kin sa ai ar tylli ki cylinder LPG man la u snem sha ki ba deihok ban ïoh hapoh ka skhim Ujjwala Yojana.
Na bynta ki samla, yn thaw ïa ki lad hikai skill training ha kaba yn don kumba 3,50,000 ki lad seng kam lajong, ar tylli ki special economic zones (SEZs), ki industrial units, yn don ka IT park, ki bank bad yn tei ïa ki hospitality industries hapoh ki san snem ban wan.
Kiwei pat yn pynrung ruh kum ki jaka bam ha kaba yn ïoh ïa ki bam tynrai ba tei ïa ka bor met ba lah ban ïoh tang ha ka dor T 5 tyngka shi pliang , nangta ka jingïarap pisa ba T1000 sha ki samla bym pat ïoh kam ïoh jam na bynta shisnem khnang ba ki lah ban pyndap ïalade.
Shuh shuh, kin ai ïa u khaw ïoh ei, kew, dai, umphniang bam, shini, mluh ha ka dor kaba bit na bynta baroh hapoh ka PDA systemNa bynta ki riew tymmen pat, kin ai ïa ka bai bam tymmen kaba long arshah kata T1000 man la u bnai, ka skhim Ayushman kan kiew na 5 lak sha ka 10 lak, yn thaw ïa ki medical college ha kylleng ki jaka, yn kyrshan 100% na ka Pradhan Mantri Awass Yojana kaba mut hapoh ka jylla Meghalaya, kin ym don ban shong ban sah ha ka ïing sem shiliang hynrei ha ka ïing paki dulan ka ban don ar kamra, ka painkhana, ka kamra shet, ka gas connection bad ka phyllaw.
Shuh shuh, yn buh ïa ka task force ban wad bniah ïa ka jingtih beaiñ ïa ki mar poh khyndew bad ban wanrah ruh da ka rukom tih marpoh khyndew katkum ka juk ba mynta, ka jingbuh ïa ki outpost ba shong duh  bad ban pynbeit ïa ki jingeh ha khappud kaba long hapdeng ka Assam-Meghalaya bad ban thaw ïa ka special task force hapoh jong u nongïasaid aiñ ba la shongthait jong ka Supreme Court ban tohkit ïa baroh ki jingbamsap.
Ka elekshon ha ka ri India ka ju wan shisien ha ka san snem katkum ka riti synshar ka ri naduh u MLA, MP, MDC ha kaba ki paidbah ki hap ban pynthymmai ne jied ia ki nongthawaiñ kiba thymmai katkum ka jingstad bad ka jingtbit jongki.
Ka jylla Meghalaya kan jied ia ki MLA ha ka sien kaba khadwei ha kane ka elekshon kaban sa wan ha u snem 2023.
Ha ka por elekshon, ki seng sain pyrthei bapher bapher kin mih ban buh ia ki mat elekshon bapher bapher hakhmat ki paidbah ba kin bishar, bad kine ki mat elekshon ki long na bynta ban wanrah ia ka jingbha jingmiat, ka roi ka san, ban kyntiew ia ka roi ka par, ka ioh ka kot, ka pule puthi, ka lynti ka synkien, ban iada ia ki briew bad kumta ter ter.
Ym tang ba ki sei ia ki mat elekshon ban tyrwa ha khmat u paidbah, hynrei ka jingiather ka jingiakynthoh bad ka jingiakam ba kham lah, kham biang, kham bha kawei ia kawei pat.
Ka elekshon ka dei ka kam jong u paidbah, bad dei na kane ka daw, ba ka la wanrah ka jingshongshit ka jingiapyni nia na bynta kaba kham sha kaba kham bha.
Kane ka jingiadon bynta ki paidbah naduh ki samla haduh ki tymmen ha ka elekshon, ka dei ruh shi bynta jong ka tamasa ba heh tam ka synshar paidbah ha ka ri bad ym pat don kano kano ka tamasa kaba heh tam ha ka ri lait na ka elekshon.
Ha ri India uno uno uba la kot ka rta sha ka 18 snem, u la lah ban iashim bynta ban jied ia ki nongthaw ain, katba uno uno uba la dap 21 snem ka rta, u lah ban mih ban iakhun ia ka elekshon kum ki kyrtong lait noh tang kiba khang ka ain.
Haba phai sha kane ka jylla Meghalaya, la sakhi ba ka jingjied ia ki nongthawain ne MLA, MP, MDC ka iapher bha na kiwei pat ki jylla ha ka ri India.
Hangne, la sakhi ba ki paidbah kim ju kham jied ia ka party hynrei ki bishar bad ki peit ia ka jingtbit, jingiadei, jinglah ban pyniadei briew, ban iarap, ia ki briew bad ki ju kham bishar ia ki mat elekshon bad dei na kane, ka daw, bun ki kyrtong shimet ruh kiba jop elekshon.
Kawei kaba kham pynioh lad ia ki kyrtong shimet ha kane ka jylla, ka dei namar ba ki konstitwensi ki duna ka jingdon ki nongthep vote ban ianujor bad ki konstitwensi sha ki jylla ri thor.
Hangne ha jylla Meghalaya ki nongthep vote ki don kumba 30 hajar eiei kawei ka konstitwensi katba sha ri thor, kawei ka konstitwensi ka don da ki lak ngut ki nongthep vote.
Ka jingduna ka jingdon ki nongthep vote, ka la pynsuk ia ki heh spah ban thied kumba thied mar na iew ia ki briew kiba biej pisa.
Ka jingbiej pisa ki paidbah ka la pynhiar dor khait ia ka rukom jied ia ki nongialam ki nongthaw ain bad kane ka la pynkynrandien noh ia kito ki riew shemphang, ki riew tbit ban iamih shakhmat namar ba ki kwah ban shakri hok da ka jingkhuid bad ka jingkitkhlieh bad dei hangne ba la ioh bsuh khlieh ki khwan myntoi shalade ban pynbiej ia ki paidbah da ka jingmut arsap shapoh ynda la jop, kin sa pyllong ia ka kam shakri paidbah kum u shabuk ban pynheh ia ka kam kamai spah jongki, bad noin ia kito kiba ki ishan khmat ba kim dei ki nongkyrshan ne ia ka shnong ne thain ba ki ioh duna vote.
Ka pisa ka la pynjaboh ia ka politik.
Kawei ka lad ban pynduna ia ka bor jong ka pisa, ka long ba ki paidbah nongjied kim dei ban shah thied ha ka pisa, bad dei ban pyndonkam kumba ong mano re, “ka pisa ha pla, ka vote ha jabieng’.
Ka jingïalehkai phutbol hapoh ka jylla jong ngi mynta kat nang mih ki sngi ka la nang kiew shaphrang ha kaba la sakhi ruh ïa ka jingmih ki khynnah ïalehkai jong ngi kiba la mih madan na ki Klob kiba radbah ha ka jingïalehkai phubtol jong ki rynsan kiba heh.
Ka jylla jong ngi mynta ka kynti sa shisien ka la ïoh ïa ka khubor kaba sngewtynnad bha ha kaba ar ngut na ki khynnah ïalehkai phubtol na kane ka jylla ki la shah jied ha ka Klob kaba radbah bha jong ka ri India kaba ïalehkai ha ka rynsan kaba heh jong ka ri India ka Indian Super League (ISL).
Ka Hyderabad FC ka la jied ïa ki arngut ki khynnah ïalehkai kiba don hapoh ka shlem ai jinghikai jong ka Kick Start Football Coaching Centre ha kaba kane ka Klob ka la jied ïa kine ki khynnah ban ïadon bynta lang bad ka kynhun jong ka kynhun ïalehkai kaba hapoh 15 snem.
U Franky Dkhar bad u Wallamjingsuk Khongshun kiba don ha ka rta kaba 14 snem ki la shah jied na kane ka shlem ai jinghikai ban don bynta noh bad ka jylli jong ka Hynderabad Football Club.
Kane kan dei ka sien kaba ar ha une u bnai ba Naiwieng ba mynta, bad kum shu ban pynkynmaw biang sa shisien ba ha ka 4 tarik jong u bnai Naiwieng kane ka juh ka Klob ka la soi ruh ïa uwei na ki khynnah ïalehkai ba dang khie dangsan nangne napoh ka jylla ka jong ngi na ka shlem ai jinghikai Pay For Right Academy, U Lamang Kynsai Kharbuli uba dang 14 snem ka rta, uba dang pule ïa ka klas 9 hapoh ka Kelian Memorial School Malki uba shong ba sah hapoh Lawsohtun Block-5 uba long ruh kum u nongapkol uba la shah soi ha kane ka Klob.
Ka Hyderabad Football Club kaba long kawei na ki klob ba radbah jong ka ri kaba don ha ka lympung ISL kaba la rah teng ruh ïa ka nam lahduh jong kane ka lympung jong ka samoi 2021-2022.
Ka Belgium kaba don ha ka kyrdan ba 2 ha ka pyrthei, katkum ka jingkheiñ poiñ jong ka FIFA ka la hap ban leit ïing noh ha ka ïakhaid bad ka Crotia bad khamtam namar ka jingïoh kabu ka Morocco da kaba pynliem noh ïa ka Canada da 2-1 kiba hap lang ha ka Group F.
Napdeng kine ki 4 tylli ki kynhun ka Crotio bad ka Morocco ka la ïoh rung sha ka pre quarter jong kane ka lympung World Cup Qatar 2022.
Haba phai ha ka jingïakhun hapdeng ka Morocco pyrshah ïa ka Canada kaba dei ruh ka jingïaknieh ban rung sha kawei pat ka wat jong kane ka lympung, ka Morroco ka la ïoh ban pynkhih jar nyngkong lyngba u Hakim Ziyech ha ka minit ba 4 bad ha ka minit ba 23 lyngba u Youssef  En-Nesyri.
Ka Canada ka la ïoh shikol ha ka minit ba 40 jong ka kylla step lyngba ka jingbakla thep hi jong  u Nayef Aguerd uba dei u rangïalehkai jong ka Morocco.
Ka kynhun ïalehkai jong ka Shillong Lajong FC kala ïoh ban khur ïa ka jingjop ha ka lympung Invitation Knock out Football Tournament bala pynïaid da ka New Nonhstoiñ Sport Social & Cultural Club (NNSSCC)Ka nam jop jong ka Shillong Lajong kala wan hadien ba kala lah ban pynliem noh ïa ka Ñiaw Wasa da 3 kol la 0 ha ka jingïakhun kaba la long mynta ka sngi ha ka madan ïalehkai jong ka New Nongstoiñ.
Haba phai sha ka jingïalehkai hapdeng kitei ki ar tylli ki kynhun kala long ka jingïalehkai kaba ïa biang bor bha hynrei sniew bok ba ka Ñiaw Wasa ka khlem ïohlad ban pynkhih jar bad kala shah thep haduh 3 kol bad pynlong ïa ka Lajong ban jop ïa ka jingïakhun.
Ïa kitei ki lai tylli ki kol jong ka Shillong Lajong la ïoh ban thep da u Figo Syndai ha ka minit kaba 4 bad 77 bad u Atlanson Kharmaw ha ka minit kaba 84 lyngba ka jingioh ban shut ia ka free-kick, bad ïa ka nam rang ïalehkai ba kynsai tam ha kane ka sngi la ïoh ban khur da u Abhay na ka Shillong Lajong ha kaba la ïoh ruh ban sam da u Bah B.
Kharjana DSP WKHD.
Ka tnad pulit jong ka sorkar jylla ka la pynkup burom ïa ka kynhun ïalehkai phutbol jong ka Meghalaya Police Football Team hadien ba ka la wan ha ka kyrdan kaba lai jong ka jingïalehkai phutbol kaba dang shu dep ban long shen.
Ka Meghalaya Police Football Team ka la wan ban ïashim bynta ha ka lympung ïalehkai jong ka North East bad East Zone State Police Invitation Football Tournament kaba dang shu dep ban long shen hapoh Nongbah Gangtok jong ka jylla Sikkim.
U Director General jong ki pulit jong ka Jylla u Dr.
Lajja Ran Bishnoi IPS u la pynkup burom ïa kane ka kynhun ïalehkai phutbol hapoh ka ophis treikam jong u hapoh police headquarter kaba don hapoh Secretariat Hills, Shillong ha kaba u la sam ruh ia ki syrnod sha ki nongialehkai.
Ka North Eastern Hills University Student Union (NEHUSU) ka buh jingkylli ïa u Vice-Chancellor jong ka NEHU u Prof.
P.
S.
Shukla haba ïa dei bad ka jingpynlong ïa ka interview na ka bynta ka kam ‘Controller of Examinations, University Engineer and Librarian’ ha nongbah Guwahati, ym ha nongbah Shillong- kaba dei ka Headquarter  jong kane ka skulbah.
Kane ka kynhun kala kyntu ïa u VC ban pynlong ïa ki interview ha nongbah Shillong , na ka bynta ki kam ki bapher bapher ha kane ka skulbah.
Ka NEHUSU kala dawa ba ki interview kim dei ban long shabar ka Headquarter khnang ban pynneh pynsah ïa ka nam bad ka burom jong kane ka skulbah.
Kane ka kynhun ka buh jingkylli ruh kumno u briew u bym don jingtip kaba biang haba ïadei bad ka pule puthi la thung kum u Controller of Examination (COE) da kaba ïaid lait ïa ki kyndon thung kam.
Ka kynhun ka kwah ban tip ha kano ka dur une u nongbriew uba la thung un lah ban leh eiei kum u COE, ha kaba um shim la don don katta ka jingtbit kaba biang ha kane ka kam.
Wat la ki don bun ki wei pat kiba long kiba bit kiba kynthup ïa ki senior Associate Professors na ki kolej bapher bapher kiba pynïasoh bad ka NEHU.
Shuh shuh u don ruh u wei u ba thep ïa kane ka kam ha kaba u la bat teng ruh kum u COE  jong ka  NEHU hynrei ym shym la jied ïa u.
Kine baroh ki pynpaw ba kadon ka jingleh shiliang bad ka noh sha u ba la shah jied mynta.
Shuh shuh ka NEHUSU kala buh jingkylli ruh haba ïadei bad ka jingbym don u wei ruh u ba biang ban shimti kum u University Engineer (UE) ha kaba bun ki kyrteng jong kiba ïakhun ki mih kiba don ka jingtbit kaba biang, kiba la trei ruh ha kane ka skulbah kum u UE.
Ka kyrwoh na ka NEHUSU ka ong, “Ka kynhun ki samla pule kam lah ban pdiang ïa ka jingleh jong une u Vice Chancellor ba mynta.
Ka pynpaw ruh ïa ka jingbymlah ban pdiang bad ka pynkulmar jingmut bad buh ruh ha ka jingartatien haba ïadei bad ka lynti ba ki jied.
"Na ka liang ka kynhun ka pynpaw ïa ka jingartatien haba ïadei bad kane ka jingbym thung ïa U UE bad jied ïa u briew u bym don ka jingtbit kaba biang napdeng ki ba thep ïa kane ka kam kum u COE, kane kan ktah shibun haba ïadei bad ka jingtrei kam jong ka Examination Department jong ka NEHU.
Kane kan ktah ïa ki smala pule jong kane ka skulbah bad ki kolej kiba pynïasoh bad kane ka skulbah.
Na ka liang ka NEHUSU ka dawa ban pynbeit ïa kane ka kam mardor na ka bynta ka jingmyntoi jong ki samla pule jong ka NEHU bad jong ka jylla baroh ka wei.
Ka seng Voice of the People Party (VPP) ha ka 15 tarik Rymphang ka la pyllait paidbah ïa ki mat treikam jong ka seng da ka jingskhem jingmut ban wanrah ka jingkylla ha ka liang ka imlang sahlang, ka ïoh ka kot, ka saiñ hima sima bad ka lariti.
La pyllait paidbah ïa kine ki mat treikam da u president ka seng VPP u Bah Ardent M Basaiawmoit ha ryngkat ka jingïadonlang kiwei hi nongïalam rangbah ka seng kaba la long ha  Sweet Home Guest House ha Motinagar, Shillong.
Katto katne ki mat treikam ba la pynpaw da ka seng VPP ka long ban wanrah ka jingshong shngaiñ ha ki khappud bad ban kyntiew ha ka ïoh ka kot, ban don ka jingïalam ka ba biang, ba jai jai bad ba skhem, ban wanrah ka synshar paidbah kaba khuid bad ban nang pynskhem ïa ka bor ka iktiar ki trai lum trai jaka kumba la pynkup naduh mynshuwa.
Shuh shuh ka seng ka pynthikna ban wanrah ka roi ka par kaban ïai neh, ban ïada ïa ka mariang, ban pynlong ïa ka Meghalaya ka jylla kaba lah ban pdiang ïa ka jingbei tyngka, ban kyntiew ïa ki samla bad ban pynlong ïa ka jylla kaba ïa ryngkat kyrdan lut baroh.
Ka seng ka ïohi jngai ba ka jylla Meghalaya kaba ju don ïa ka jingshah hikai, ki jingsneng jingkraw bala ïoh na ki pa tymmen ka la sdang khie im biang ha ka liang ka akor burom, ka jingnang jinstad bad ka jinglong jingman ka ban sa long kum ka model state ha baroh kawei ka Ri India.
U MLA ka Nongkrem Constituency u bah Lambor Malngiang u la buh jingkylli ïa ki pulit ka jylla la kila khot hajir ne em ïa kito ki pulit Assam kiba don kti ban shim ïa ka jingim jong ki san ngut ki nongshong shnong ka Mukroh kaba la jia ha ka 22 tarik u Naiwieng.
“ Mynta ka sngi ka dei ka sngi kaba phra naduh bala ujor ejahar pyrshah ïa ki.
Hato kila khot hajir ne em ban kylli jingkylli halor kato ka jingjia," buh jingkylli u bah Lambor Malngiang.
U la bynrap da kaba ong, lada ïa kane kim pat leh, ka sorkar Meghalaya ka dei ban leh noh kloi ban khot ïa ki pulit ka Assam ban wan hajir sha ki bor jong ka Meghalaya.
Haba ïadei bad ka jingdawa ban don ka kynhun tohkit haba ïadei bad kane ka jingjia, u bah Malgniang u la ong ban ïa kaba phah tohkit ha ka CBI kan bha lada ngin aiti ha ka National Investigation Agency (NIA) ban leh ïa kane ka bynta.
“Lada ka CBI kan tohkit halor kane ka jingjia, lai ne saw snem kam pat biang na ka bynta jong ki ban pyndep.
Lada ngi shim khiah kan bha ba ka NIA kan shimti ban tohkit ïa kane ka jingjia," u la ong.
Haba ïadei bad ka border outpost kaba ka sorkar jylla kala thmu ban buh ha ki hynñiew tylli ki jaka , na ka liang u MLA ka Nongkrem u kwah ban shai haba ïadei bad ka Block II – ha kaba ïa ka jaka ym pat lah ban tip kan dei hamar haei, ha kaba u la buh jingkylli la ka jingïoh ïa ka jaka kan pynslem shuh shuh bad kan shim por.
U la ong ruh ba lada ka sorkar ka thmu ban buh ïa kine ki border outpost, kim dei ban long kiba tang shipor bad ban peit ba ïa ki pulit dei ban aibor ban ai jingïada ïa ki paidbah nongshong shnong ha khappud khlem da ap ïa ka jingai hukum jong kibor kiba halor.
“ Lada ka sorkar ka don ka jingkitkhlieh bad shimkhia naduh ka sngi ba u Myntri Rangbah u la pynbna ba ka sorkar ka shim ïa ka rai ban buh ïa kine ki border outpost, hapoh shi bnai ki la dei ban treikam," ong u bah Malngiang.
Haba ïadei bad ka jingkren jong u Chief Executive Member ka Karbi Anglong Autonomous Council (KAAC) u Tuliram Ronghang ba ki nongshong shnong jongka jylla Meghalaya kiba shong basah ha Mukroh ki dei kiba shong beaiñ, U MLA ka Nongkrem u la ong ba ka jingkren jong u CEM ngim lah ban pdiang namar um tip eiei haba ïadei bad ki Map kiba la don lupa.
“Ka long kaba shai ba ka Mukroh ka hap hapoh ka jylla Meghalaya bad kane ka shnong kam dei ka jaka kaba hap hapoh ka jingïa kajia.
Nga pynrem jur ïa kane ka jingkren jong une u CEM ba ki paidbah jong ngi kiba shong basah ha kito ki jaka ki dei kiba shong beaiñ," ong u bah Malngiang.
U la ong ruh ba ka sorkar jylla kam dei ban shah ban buh ïa u mot sah kynmaw jong u forest guard na Assam u Bidya Sing Lekthe bad ban shna ïa ka skul ha Mukroh.
“Phi pynïap ïa la u jong u briew bad mynta ki kwah ban buh ïa u mot sah kynmaw na ka bynta jong u," ong u bah Malngiang.
U la ong ruh ba ka Assam mynta ka pyrshang ban kam trai ïa ka Mukroh ba kane ka jaka ruh ka dei kaba don ha ka jingïa kajia.
“Ki pyrshang ban pynbor ïa ngi ban pdiang ba ka Mukroh ka dei kawei na ki jaka ba don hapdeng ka jingïa kajia.
Ngin ym pdiang ïa kane dalei lei," u la ong.
Na ka liang u bah Malngiang u la ong ba lada kine ki ar tylli ki jylla ka Assam bad ka  Meghalaya kim lah ban pynbeit ïa u pud u sam , ka don satang kawei ka lad ba ngin hap ban leh katta ka long ban leit tied ïa ka jingkhang jong ka Supreme Court.
Kane ka jingthoh ha dei khamtam ïa kito ki para nongshongshnong jong ka Meghalaya kiba ieid, ñiewkor bad sngewsarong ïa la ki shnong ki thaw, ïada bad sumar ïa ki shnong ki thaw bad ïa ka Jylla na ka jingpynjaboh, pynjulor, pyndkhaw ïa ka mariang bad ki spah bymlah pynshongdor kiba don ha ka MEI MARIANG bad ki sawdong sawkun jong ka.
Ka dei ruh ka jingthoh kaba ïarap ban tip bad sngewthuh shaphang ka shnong Syntung, ki nongshongshnong jong ka kumno ki im ki long ki man bad kumta ter ter.
Kane ka shnong ka don kumba 77 km na sor Shillong 3 kynta ei ei da ka kali lada kheiñlang bad ka “traffic jam" ha ki bynta jong ka Laitkor-Anjalee.
Ka dei ka shnong kaba la kyrkhu da U Trai Nongbuh Nongthaw ha ka jingitynnat ka jong ka Shnong, ha ka jingbha jong ki nongshongshnong bad ba la kyrkhu da ka jingdon ka mariang bad ki sawdong sawkun ba itynnat, bapyngngad ryngkat ka jingdon ki khlaw bajyrngam (wat la kim rben shuh ruh).
Ki wah bad ki khriang kiba dang sngur khlir khlir lem bad ki Kshaid ba ithiang bad ki riat ki lyhuh bajylliew bad bajyrngam kiba iasnohlang ki khlaw lyngngai ter ter.
Dei kine keiñ kiba la khring ïa kiwei ki briew na kylleng ban poi-jngoh ïa kane ka shnong bad ki jaka ha ka thaiñ.
Ka dor ban poi-jngoh lut ïa kine ki jaka baitynnat ka dawa ïa ka jingïaid kjat kaba shitom namar ym lah pynpoi kali.
Sa kawei pat kaba pynpawnam ïa kane ka shnong ka dei ba ka jingrep ïa u Sohñiamtra u babang, bathiang bad bashyngiam bha bad lah ban ïoh lada ïakren lypa bad u Secretary shnong, u Bah Niewkor Nongrum da ka phone 6009278949 hynrei mynta ka snem ym ïoh Sohñiamtra namar la jlor lut ki syntiew diengsoh niamtra ba kawut tyngeh ka lyer ha u bnai Ïaiong-Jymmang.
Shaphang kane ka shnong, ka don ha ba kut ka surok Smit-Jongsha-Mawkynrew-Jatah-Syntung.
Ka la long shnong la palat 100 snem ong ki bor synshar shnong namar ym don jingthoh bad katkum u Secretary shnong, u Bah Niewkor Nongrum, wat ka Balang shnong Presbyterian ka la dap 100 snem ha ka snem 2021 (mynshemsnem) bad ka shnong ka la dep don bun snem shuwa kata.
Mynta, kane ka shnong ka la don 219 tnum ïing, 686 ki shynrang bad 685 ki kynthei baroh ki long 1371 ngut ki khlieh briew.
Ki don ruh 685 ngut ki Nongthep-vote, ki Samla 15 haduh 25 snem ka rta ki don 316, ki khynnah 0 snem haduh 14 tam ki don 433 ngut bad kiba la pass Matrik shaneng na shnong ki don 300 ngut.
Kiba la nang ban thoh bad ban pule ki long 80 na ka 100.
Ha Shnong ki don ki kur Suting, Mynsong, Dkhar, Mukhim, Lynshiang, Nongrum, Surong, Pohshna bad Pale, kham bun eh ka kur Suting.
Ki kynhun Balang pat ki don tang lai, ka Presbyterian, ka Balang U Khrist bad ka Balang U Blei (Megh-Assam).
Ha Shnong ka la don ka Dorbar Hall, Madan ïalehkai ba la ai da ki MLA, ka Umpipe, Ïingskul ba la ai da u MDC, ka Ding ilektrik na ka MeECL, ka Surok rong na ka PWD, Sub-Centre bad 2 ngut ki Asha na ka Health, Surok shnong, lynti iaidkjat (footpaths), pungdohkha na ka MGNRES, 2 tylli ki Anganwadi Centre bad 2 ngut ki Anganwadi Worker na ka ICDS bad ka Umrep na ka Water Resources.
Ki longïing ha Syntung ki im da ka jingtrei shitom dukhi dukhait haduh Katta Katta kumba long lem ki Nongrep na kiwei ki thaiñ Riwar bad Rilum (upland areas) ruh.
Kiba la Kham bit Kham biang ki don kumba 50 tnum iing hynrei kiwei pat,169 tnum iing, kiba dang tlot eh ha ka ïoh ka kot.
Ki ba bun bah ki longïing (kumba 85 na ka 100) ki im hi na ka rep Synsar, Tympew bad Sohñiamtra.
Don ruh kiba la pyrshang ban rep Sohshan ne Sohpdah (Strawberry) bad u long bha iathuh u Secretary shnong.
Ki don ruh napdeng ki longiing kiba la shim ruh ïa ka kam khaiï Tympew, Synsar bad kiwei kiwei ban kham im.
Ki tnum iing ki shong ki sah ha khyndew Raid hynrei ki rep ha bri lajong bad ki bym don ki shu repwai ha Bri ne Lyngkha jong kiwei.
Ka Khubor kaba sngewhun bha ka long ba ka shnong ka dang lah ban ri kyrpang ïa ki khlaw bad kam shah ban pom pathar laitnoh tad lada donkam eh ban shna synduk ban buh metïap.
Lait nangta ka pyrkhing bha ïa baroh.
Ki khlaw ha sharing ka wah Rash bad wah Umngot pat ki dei ki khlaw shimet ban rep Tympew, Synsar bad kiwei.
Shuh shuh, kaba dang pynitynnat ia ka shnong bad ki thain shnong ka long ba jingdon ka wah Rashi bad ka wah Lyngkhung kiba don kham jan ha kiba don ki Kshaid ba ithiang bad ka wah Umngot kaba jngai khyndiat kumba 1 kynta ïaidkjat.
Ha wah Rashi bad wah Lyngkhung don ki Dohkha, Dohthli, Shymprong, Shersyngkai, shibun ki Shalynnai, Dohmain, ki Tham bad Kiwei Kiwei.
Ha wah Umngot pat don ki Dohkha, Khakew, Khabsein, Khaiong, Khalad, Dohmain, Shersyngkai bad kiwei kiwei kiba bang bha bad shngiam hun jrut.
Kaba pynsngewsih ka long ba Katba nangmih ki snem ki Dohum ki la nang duna bad don ruh kiba la Jan duhjait namar ba ki bor synshar shnong ruh kim lah ban Khang bad pyrkhing namar ki wah ruh ki pajih khamtam ka Wah Umngot ba kynjah briew bad ki nongpynjot ia ki Dohum ruh ki bun ne baroh arliang ka wah Umngot bad kim salia ïano ïano ruh da kaba bret da ki tiar pynbthei, tiar siat bad ber da ki Tutia lane Bleaching powder bad kiwei kiwei ki tiar ne dawai pyniap Dohum.
Bun ki Dohum lada ki lait na ka jingiap ruh ki kylla lyngki noh bad kim pun pylleng shuh.
Na ka bynta kito ki Nongpule ki bym pat tip bad poi sha thain Syntung, Jatah, Nonghulew, Siangkhnai ne Nohron, ki shnong kiba iajan bad ka Shnong Syntung ki dei – na Mihngi ka don ka Mawlang, Mawjatap bad Siangkhnai: na Sepngi ka don ka Nongryngkoh, Mawsna bad Nohron.
Shatei – Umsawwar, Khlieh Asem bad Pashang.
Shathie: tang ka Nonghulew.
Na ka bynta kito kiba thmu ban leit jngohkai ia ka jingithiang jong ka thain Syntung bad Nonghulew da ka Kali kin iaid lyngba ka Smit sha Thangsning-Lad Diengsai-Rapleng-Jongsha- Mawkynrew – Laitmynsang – Mynsang – Jatah- Nonglyer – Pashang – Umsawwar – Syntung bad Nonghulew.
Ka jingjngai na Smit sha Syntung ka long kumba 62 km bad haduh Nonghulew ka long 67 km.
Ha ka thie ka thaiñ ka shnong kaba heh tam ka dei ka Nongryngkoh kaba jngai kumba 70 km na Shillong.
U General Secretary jong ka seng kieng atiar ka ‘Hynñiewtrep National Liberation Council’ (HNLC), u Bah Saiñkupar Nongtraw mynta ka sngi u la ong ba ka jingkhot hajir jong ka National Investigation Agency (NIA), ïa ki nongïalam jong ka HNLC ha ka 30 tarik Naiwieng, ‘ka long ka jingïuhroit pyrshah ïa ka jingïateh kular’.
U Bah Nongtraw uba long ruh u Publicity Secretary jong ka HNLC u la ong lyngba ka kyrwoh ba u phah sha ki lad pathai khubor, ba kane ka jingleh jong ka NIA kaba dei ka kynhun kyrpang jong ka sorkar pdeng, kaba tohkit ïa ki kam pyntriem jong ki seng kieng atiar bapher bapher, ka dei ka jingïuhroit pyrshah ïa ki kular bad kane ka bor bishar lane ka seng tohkit ka la pyndkoh ïa ka jingïakren ïasuk hapdeng ka HNLC bad ka sorkar.
“Ha shuwa ba kane ka jingïakren ïasuk kan long, ka HNLC ka la kren shai sha ka sorkar, ba baroh ki mokotduma pyrshah ïa ka seng kiba naduh ki snem ba mynshuwa, kim dei ban pynthud ïa ka lynti jong ka jingïakren ïasuk, khnang ba ngin lah ban ïoh ïa ka jingshaniah ban sdang ïa ka jingïakren ïasuk.
Ka sorkar ruh ka la pynthikna ba mar shu sdang kane ka jingïakren, baroh ki mokotduma kin ym ktah ei ei bad kin ym pynthud ïa ka lynti ïakren ïasuk," la ong u Bah Nongtraw.
“Ha ka jingshisha u myntri rangbah ka sorkar jylla, u Conrad Sangma bad u myntri ka sorkar jylla ba dei khmih ïa ka tnad kam pohïing, u Bah Lahkmen Rymbui ki lah kular ba ki mokotduma kiba lah shimti da ka NIA kin ym ktah ne pynwit ïa kane ka jingïakren ïasuk.
Hynrei kane mynta ka jingshah khot hajir ka lah long lypa ka mat kaba pynsngew artatien ïa kane ka jingïakren ïasuk.
Haba ngi lah don ha ka lynti jong ka jingïakren ïasuk, te kumno ngin shah khot hajir pat bad ngi shah pharep biang lyngba ki ehjahar kiba dang thymmai," la bynrap u Bah Nongtraw.
U la ong ba kane ka pynpaw shai ba ka sorkar ka dei kaba arsap, “mynta ngim don jingshaniah shuh ïa ka sorkar bad kane ka jingthmu ban ïakren ïasuk kan ym poi shaei shaei ruh em".
“Ka HNLC haduh mynta ka khlem sdang kino kino ki jingpynkulmar naduh ba lah ïakut ba kan don ka jingïakren ïasuk.
Ngi lah ïashong jingïalang bunsien bad ki ophisar jong ka tnad kam pohïing jong ka sorkar pdeng, bad ka sorkar jylla kumjuh.
Haduh mynta ki ong ba kan don beit tang ka jingsuk bad ka jingïatreilang.
Hynrei kane ka jingkhot hajir ka pynpaw pat ba kane ka jingïakren ïasuk hapdeng ka seng HNLC bad ka sorkar, ba la khot hi da ka sorkar, ka don ei ei sha lyndet," la bynrap u Bah Nongtraw.
Ka Meghalaya Trinamool Congress (TMC) ka la pyntip sha ki lad pathai khubor ba u Sofior Rahman, u Mostopha Kabir, u Abdul Jolil Sheikh, ryngkat bad 40 ngut ki dkhot kiba don mynshuwa ha kiwei kiwei ki seng saiñ pyrthei ki la wan ban pynïasoh ïalade mynta ka sngi sha ka TMC.
U MLA ka TMC na Rangsakona konstitwensi, u Zenith M Sangma, ka Meghalaya TMC State Mahila President, ka Selma D Shira, u Meghalaya TMC State General Secretary u Mukul Das bad kiwei kiwei ki nongïalam ba hakhmat jong ka TMC kiba don ha West Garo Hills Tura, ki la ïadonlang ha kane ka jingpdiang sngewbha ïa kine ki dkhot thymmai.
Lah ban kdew hangne ba u Sofior Rahman u dei u State President barim jong ka Minority Morcha, BJP Meghalaya.
U dei ruh u MDC na Balachanda ADC konstitwensi bad u la long u nongïalam ba paw khmat jong ka National People’s Party (NPP) mynshuwa na Rajabala.
U Mostopha Kabir u lah long teng u dkhot jong ka NPP bad u dei uba trei na ka bynta ka imlang sahlang.
U Abdul Jolil Sheikh u dei u President jong ka Meghalaya Muslim Association bad u la long u dkhot ba shitrhem jong ka NPP mynshuwa na Rajabala.
U MLA ka Mawlai Constituency u bah Process T Sawkmie u la kynnoh ba ka jingbym don ka shong suk shong shngain ha ka jylla, kam dei na ka jingtlot u bah Lahkmen Rymbui kum u Myntri ka tnad kam pohïing jong ka sorkar jylla hynrei dei na ka jingkwah pyniaid marwei jong u Myntri rangbah ka jylla u Conrad K Sangma ia ki tnad sorkar baroh.
Haba iakren bad ki lad pathai khubor, u bah Process u la ong ba ka jingjia ha ka shnong Mukroh kala pynmih sa ka jingeh na ka jingmih ka jingkulmar ha baroh kawei ka jylla hynrei ka long kaba kmen ban iohi ba ka shong shngain shong shngain ha ka jylla ka la nang wanphai.
Kan shong ha ki sengbhalang, ki nongmihkhmat, ki nongialam niam ki nongialam shnong bad ki samla ba kin trei shitom lang ban wanrah ka jingsuk ha ka jylla bad la khmih lynti ruh ba ka jingtohkit CBI kan ai  kloi ka kaiphot jingtohkit jong ka.
“Ha kaba iadei bad ka jingjia ha ka shnong Mukroh ngim lah ban kdew kti tang ia ka tnad pulit hynrei ka dei na ka sorkar MDA bad ka NPP kaba ialam ia ka sorkar kaba tlot", la kam u bah Process.
“U nongialam ka NPP, uba khlieh duh, uba ialam bad ki myntri baroh kin hap ap ia ka  jingbthah na u Myntri Rangbah ka jylla ban shim kano kano ka sienjam hynrei ha ka jylla baroh, ki kam ki jam la shimti hi u Myntri rangbah ka jylla  bad ki Myntri kim lah ban shim kano kano ka rai bad kane ka lah ban long ba u Myntri ka tnad kam pohïing um ju lah shuh ban shim  kano kano ka rai namar baroh ki kam la shimti hi Myntri Rangbah  kumba ka paw na kane ka jingjia", u la kynnoh.
Ha kaba iadei bad ka jingpynbeit ia u pud u sam, u la ong ba ka Sorkar  mynta ka khlem shim khia ban pynbeit u pud u sam, bad kane ka jingjia ha Mukroh ka dei na kane  namar ba kam don ka jingshimkhia  ha kine ki 5 snem.
U la bynrap shuh shuh, “Man ba don ka dorbar ha kine ki san snem, ngi ju rah ia ka mat u pud u sam ban ia kren bad ngi ju kyntu ia ka sorkar halor kane ka bynta bad kumjuh halor ka roi ka par, ka jingbuh Outpost, hynrei kaei kaba ngi kren ka long lehnoh ei bad kane ka  jingjia ka dei ba ki khlem shimkhia".
Halor ka rai ka sorkar ban buh ia ki BOP sha kine ki thain ha khappud, u la ong ba ka dei ban ai ia ka jingiaroh hynrei ka sorkar ka donkam ban shimkhia noh mardor shwa ba ka Election Commission kan pynbna ia ka elekshon ha ka jylla bad lada sorkar ka shimkhia, donkam ban leh da ka kam ban pynthikna ia kane ka jingkular.
U President jong ka Khun Hynñiewtrep National Awakening Movement (KHNAM) State Youth Wing, u Bah Thomas Passah u la pynrem jur ïa ka jingkren jong u Chief Executive Member (CEM) jong ka KAAC.
Ha ka kyrwoh ba u phah sha ki lad pathai khubor, u Bah Passah u la ong, “ka jingkren jong CEM jong ka ‘Karbi Anglong Autonomous Council’ (KAAC), ba u ong ba ki khasi ki dei ki poiei, ka dei ka jingkren tohmed bad ka dei ka jingkren kaba khlem nongrim bad khlem don jingtip.
"Ka KHNAM ka la ong ba katkum ka jingthoh bad jingwad bniah jong uwei u nongthoh kot ba pawnam bha jong ka Assam, u Dr.
S.
K.
Bhuyan, “u la batai ba ki Karbi katkum ka pateng (Racially), ki dei na ka kynhun “Mongoloid" bad katkum ka ktien kaba ki kren (linguistically), ki dei na ka kynhun ‘Tibeto-Burman’.
Ka shnong tynrai jong kine ki briew kiba kren Tibeto-Burman ka dei na Western China bad nangne pat ki rung sha India bad Burma.
"Ka KHNAM ka la pynshai da kaba ong ba katkum ka jingbatai jong ki kot thoh; ‘ki Karbi ki rung sha Assam na Central Asia ha ka jingphetwir kaba jur bha ha kito ki por.
Nangta pat ha ki por kham mynshuwa bha, ki Karbi ki sah ha ki rud jong wah Kalang bad Kapili bad ha shilynter jong ka Kaziranga, hynrei ha ka jingsynshar jong ki Syiem Kachari ki la shah beh sha jrong ki lum bad kato katne na ki, ki la rung sha rilum Jaiñtia bad ki Syiem Jaiñtia ki la ai jaka sah ïa ki bad ki la im ha ka jingsynshar jong ki Syiem Jaiñtia’.
Ka KHNAM ka la ong ba katkum ka jingbatai jong kine ki kot thoh, ‘ki Karbi ha ka jingshisha ki dei kita ki phetwir lane kita ki ‘illegal settler’ ha u pud u sam jong ki Khasi Jaiñtia’.
“Ka jingkren jong u CEM ka KAAC ka pynpaw ïa ka jingtlot jong u CEM ka Jaiñtia Hills Autonomous District Council (JHADC) bad ka sorkar jylla, kiba la ailad lane pynshlur ïa u poiei ban kynnoh poiei ïa u Khasi, u trai khyndew, u trai jaka.
Kane ka jingkren khamtam ha kum ha kane ka por ka wan ïalam shibun ki jingkulmar bad ka pyndiaw ïa ngi kum ka jaitbynriew," la bynrap ka KHNAM.
“Ka sorkar jylla ka dei ban pynpaw sha ka sorkar Assam ba ki Karbi kim dei ban shna ïa uta u mot jong u ‘forest guard’ uba la ïap ha ki kuli jong ki pulit Assam hi.
Kane ka jingthmu ban shna ïa une u mot ha Mukroh, kan pynklang shuh shuh ïa ka ding," la ong u Bah Passah.
U la ong ba ka jingkren jong u myntri rangbah jong ka sorkar jylla, u Conrad Sangma ha kaba ïadei bad ka jingpynsangeh shuwa ïa ka jingïapynbeit pud namar ka jingjia ha Mukroh, ‘ka long kaba phylla’.
“Ngi la khmih lynti ba ka sorkar kan pei phang na ka jingjia ha Mukroh bad ban pyrkhat kumno ban pynbeit noh mardor ïa u pud u sam namar ka tynrai jong kane ka jingjia ha Mukroh ka dei hi namar ka jingbymshai u pud u sam.
