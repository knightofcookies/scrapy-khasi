U la ong ruh ba na ka liang ki nongsynshar shnong ka shnong Syntung kin iatrei lang bad ki pulit ban ioh kem ia kiba donkti ha ka ne ka jingthombor.
U la  iathuh  ruh ba bun na ki briew kiba thombor haka to ka mied  ki dei kiba la sma kyiad suda.
Kiba ioh pang coronavirus ha India, ki la poi mynta sha ka 50ngut, hadien ba ki la don kiba ioh ia katei ka jingpang ha Kerala bad ha Karnataka.
La iathuh da u myntri rangbah ka Kerala, U  Pinarayi Vijayan, ba ki don hynriew ngut kiba dang shu ioh pang thymmai bad kaba la pynlong sha ka 12ngut kiba ioh ia katei ka jingpang ha Kerala.
Ha Karnakata, kito kiba ioh pang, ki don mynta 4ngut, ong u myntri ka koit ka khiah ka sorkar Jylla, U  B Sriramulu.
Ha Tamil Nadu, kiba ioh ia katei ka jingpang, ki don mynta phra ngut.
U nongialam ba dang samla jong ka seng Congress bad uba dei uwei na ki paralok ba iajan bha bad U Rahul Gandhi, u Jyotiraditya Scindia, ula mih noh mynta ka sngi na ka seng Congress, hadien ba ula don bad katei ka seng, haduh 18 snem kynthih.
U Scindia, u phah ia ka shithi phet seng jongu sha ka Sonia Gandhi, kaba dei ka nongialam ba rangbah duh jong ka seng Congress.
Ha ryngkat ka jingphet seng jong U Scindia, ki don ruh 22ngut ki MLA, kiba la rai ban bud ia U Scindia bad kitei ki la phah ia ki shithi iehnoh kam jongki sha U Lat ka Jylla bad katei ka la buh ia ka jingeh kaba khraw ia ka sorkar jong U Kamal Nath ha Madhya Pradesh, ha kaba ka lah ban khyllem noh.
Ha shwa ba un mih noh na ka seng Congress, U Scindia, ula ia kynduh mynta ka step, ia U Narendra Modi, myntri rangbahduh, ha ka jingialam jong U Amit Shah, myntri kam poh iing ka sorkar India.
Ha ka shithi phet seng jongu, U Scindia, u iathuh ba um lah satia ban trei na bynta ka Ri, ha ka jingdon jongu ha katei ka seng bad ula ong shuh shuh ba ula sngew donkam ba sdang biang ia ka jingtrei jongu, ha kawei pat ka lynti iaid shakhmat.
Shillong: Halor ka jing shah shoh bad shah pyniap jong uwei u briew ha Pasang, Mawkynrew, kaba la jia ha ka 8tarik mynta u bnai, ki pulit ki la kem ia 27ngut ki briew hynnin ka sngi, ong ka khubor.
Na kitei ki 27ngut, la pyllait noh ia ki arngut, namar ba uwei u dei uba dang khynnah bad uwei pat u dei uba la tymmen ka rta, ong shuh ka khubor bad kitei ki 25ngut, ki dei kiba la suba, ba ki dei kiba donkti ban shoh pyniap ia uwei u samla, uba na Madanryting bad sa arngut kiwei pat kiba mynsaw jur.
Ban pyn kynmaw ia katei ka jingjia, ha ka janmiet Sngi U Blei, u Macmilan Kharshandi 25 snem ka rta u la khlad noh, hadien ka jing shah shoh katba u Teiborlang Kharbangar bad u Ricky Dkhar ki la mynsaw jur ha kane ka jingjia.
U Alfredy Sohtun, u Vishah Dev Verma, u Bijay Singh, U Rohit Suting, Banteilang Kharumnuid bad u Pappu Deka ki 6 ngut ki la ioh ban phet na katei ka jaka bad rieh ha khlaw katba ia ka Jeep ka ba kine ki samla ki la leit kai ka ba don ia u numbor ML 10 B 0957 ka la shah thang ha ka tei ka jingjia.
Ka Italy baroh kawei ka la khang tdam bad ka daw, ka long namar ka jingtieng ia ka jingsaphred jong ka jingpang corona.
Lyngba katei ka rai jong ka sorkar, kumta la khang ia baroh ki jingialang paidbah, ki jingleit peit kai cinema, ki jing ia leh tamasa ha ki bar, ki jingleit iap briew, ki jing ia poi kha bad ki jingialehkai Serie A ruh la khang lut sbak.
Ka Italy, ka dei ka ri kaba jur tam ki nongpang corona, lait noh ka China, ha kaba ka don 9,712ngut kiba pang bad sa 463ngut kiba iap.
Ha ka taiew ba ladep, la iathuh ba 16 million ngut ki la shah sumar, na ka bynta ban husiar, na ka jingwan jong katei ka jingpang Corona.
U myntri rangbahduh ka Italy, u iathuh ba ia mynta la shah ia ki paidbah, tang ba kin leit trei lem bad ki kam kiba kongsan ba kin pyndep bad katei ka long ban khanglad na katei ka jingpang kynsha, kaba jur tam ha Europe ha kine ki sngi.
Hynnin ka sngi, ki la don 6ngut ki koidi kiba iap hapoh phatok bad ka daw, ka long namar ba la khang lad ia kiba ha iing bad ki paralok jongki, ba kin leit peit ne leit rah bam ia ki.
Ha ka patok ha San Vittore ha Milan, ki koidi ki la ia kiew sha tnum iing bad pynher lama kum ka jing pyrshah ba kin ia  kynduh bad la ki jong kiba ha iing ha sem.
Ha Foggia, kaba dei ka phatok kaba don shathie jong katei ka Ri, 20 ngut ki la lait phet, na ka jing ialeh pyrshah jongki bad ki bor pyniaid ha katei ka phatok.
Ka jingiap mynta ha kylleng pyrthei, ka la poi sha ka 4, 011 hajar ngut, ha kaba kiba iap ha China, ki la kiew da 17ngut bad kiba ioh pang, ki long  110,000 ngut ha kylleng ka pyrthei.
Ngim pat lap tang uwei ruh, uba don jingpang Corona ha ka Ri Khasi Jaintia, hynrei ka la don ka jing iakren kat shaba leit, khamtam ha ki tnat ophis sorkar, tang ia uta u khniang jingpang Corona bad la iohi ruh sa ki social media, ba ki nang pynshit bad ba la mih sa ka jing kynnoh kulmar, ba la don kiba ioh pang Corona ha Ri Khasi.
Ki mobile lei, ki la pynmih da ki sur kiba sngew jli tasam, ha kaba ka jing jyrhoh kaba khok shi khok (lait noh sa ka jing kyrkhah) bad katei ka pyni ba katno ka mih ka jing pyntieng paidbah halor katei ka jingpang, kaba jia sha kiwei ki bynta jong ka Ri India.
Ka jing batai ha kitei ki mobile, ka long ba dei ban sait bha ia la ki jong ki kti da ki phew sekhon, nangta ban nym ia pyndei met lane ia khublei kti bad ki para briew (lane ia kiba pang jyrhoh shimet) bad ban nym ktah ia ki khmut ki khmat lajong, da la ki jong ki kti bad kitei ki dei ki jing batai, kiba la pynsngew paidbah ha ki mobile bad ha ki telephone ruh kumjuh.
Ka jingkren ha ki mobile, ngim tip, la ka don jing myntoi eiei ne em, namar ba kiba bun sha ki nongkyndong, kim ioh iakren mobile thikna, namar ba kim don network bad nangta ki jingkren ki iaid ha ka ktien phareng bad ngim tip, la kin don katno phew hajar ngut, ki ban sngewthuh ia katei ka jingkren phareng ha ki mobile bad katei ka jingleh khohreh jong ka sorkar India ne ka sorkar Jylla, kam iahap dur eiei satia.
Ka jingpang Corona, lada ka dei ban wan, kan wan lyngba ka Assam, lane ka Bangladesh bad kitei ki dei ki jaka, kiba ki hospital jong ka sorkar ki dei ban  trei kam bha bad ka la dei ruh ban don ki doktor kiba tbit lem bad ki dawai kiba biang sha kitei ki jaka khappud jong ka Jylla.
Ban pynphriang ia ki lad jing sumar, ka sorkar Jylla, ka dei ban pynbna iar lyngba ka All India Radio, lyngba ki kotkhubor halor kiei kiba dei ban leh bad kiei ki bym dei ban leh, lada don ka jingpang jyrhoh, shitmet lem bad kiwei.
Na kaei kaba ngi sngewthuh, ka jylla, kam don ia ki tiar ban test ia ka jingpang Corona bad ki hap ban phah sha Kolkata bad katei kan shim por, kumba shi taiew tam eiei bad lada ka long kumta, u nongpang uba pang jur, ula da leit noh.
Kaba donkam, ka long ba kin don ki jaka sumar kiba biang, ki dawai bad ki jaka test ruh kumjuh lane ban ia kynmaw prevention is better than cure lane ka jing iada ka kham bha, ban ia ka jingsumar.
Subject: Ka Sohra Labour Union ka Seng ki nong bylla ka thain Sohra baroh kawei ka sngew khia shibun ka jingwan tuid ki tourist sha thain Sohra ha kane ka por, namar katkum ka jinglap bad jingshem bun kiba wan, ki  dei ki bar ri.
Ha kane ka por ka jing pang Corona ka dei kaba pur stet bad iabit te kumta ka Seng ka kyrpad ia ka Sorkar bad health department ban shim khia ban sangeh shipor ia ka jingwan poi ki tourist sha kane ka thain bad jylla baroh kawei, ong ka kyrwoh na U bah Bawallam Kupar Khongmawpat, President ka  Sohra Labour Union.
Nongpoh:   Ka 2nd National Nongpoh Trade Expo 2020, kaba la dei ban pynlong Madan NSCA Mini Stadium Paham syiem, ia kaba la thmu ban pynlong ha ka 8 tarik u Lber 2020 ter ter, la pynsangeh noh shipor namar ka jingtieng ia ka jingpang Corona.
Haba pyntip halor ka jingpynsangeh shipor ia katei ka Trade Expo, u Bah D.
P Kharsati, Additional Deputy Commissioner ka Ri Bhoi District, u la ong, ba ki bor Distrik ka Ri Bhoi, ki la ioh ban pdiang ia shibun ki jingujor, kata naduh u MLA ka Nongpoh, ki riew paidbah bad sengbhalang, kiba la ujor halor kane ka jingthmu ban pynlong ia katei ka tamasa die mar mata, kiba la pynpaw ia ka jingtieng lada pynlong ia katei ka Iew die mar, namar kan sa ktah ia ka jingsaphriang ia ka jingpang Corona, namar ha katei ka Trade Expo kin sa don bun ki briew kiba nabar ki ban sa wan iashimbynta.
Dei namarkata, kaba la pynlong ia ki Bor Distrik ka Ri Bhoi, ba kin pynmih da ka hukum ban pynsangeh shwa shipor ia katei ka 2nd National Nongpoh Trade Expo 2020.
Hadien ka Lukha festival: Hato kawei kaba ngi dei ban pyrkhat bad puson bha haba pyn long is ki tamasa lane kita ki Festivals.
Ka jingkhuid ki sawdong saw kun, ban kyntiew ia ka kam jngoh kai pyrthei, phew se kaei kaba la jia ha Wah Lukha? Kylla madan jaka bret niut, bret bilor kyiad syndon ki rud jong ka wah lukha.
Kaba kumno kata ka rukom ioh skhim ban pynkhuid Wah Lukha?Kumne mo kata ka skhim pynkhuid iaka wah lukha, ka long pynban kum ka ktem theh niut, peit kane daphi leit peit haduh mynta  phin iohi sah kumne hi ki bitor.
Kine ki dei ki jingma wat ia ka iaid ka ieng ki briew ba leit khwai Dohkha.
Ym tang kata ki pyn sniew dur ia kaMariang haki ba bun rukom.
Shillong: U myntri ka tnad kam pohiing u bah Lahkmen Rymbui u la iathuh ba ki pulit ki dang thwet jur ia kiba donkti ban dung ia ki briew ha ki katto katne ki jaka ha ka nongbah ha kine ki sngi, kaba la mih hadien ka jingjia iakynad na ka jingkhlad kyndit u dkhot ka KSU na ka jingshah tied ha Ichamati ha thain Shella.
Ha kine ki sngi, lai ngut ki lakhlad ha ka jingjia kynthup ha ka nongbah bad ha ka thain Sohra, kaba la pynlong ia ki bor synshar district ban pynjari syndon da ka korphiw.
“Ka jingthwet ka dang iaid bad ki ain kan leh ia ka bynta jongka ia kiba leh kam beain", la ong u myntri.
U bah Lahkmen u la ong u sngew kmen ba ki paidbah ka jylla kila iatreilang bad ki bor synshar district, ki bor pulit na ka bynta ban pynneh ia ka shongsuk shongsain haka jylla.
U la ong ba watla ka jingling jingman ka la jai jai hynrei na ka liang ka sorkar, ka dang phikir bha ha kine ki sngi.
“Nga sngew kmen ia ka jingiasnohkti lang ki paidbah ban iatreilang ban wanrah biang ia ka shongsuk shongsain ha ka jylla hynrei ha kajuh ka por, ka sorkar dang phikir bha ia ka jinglong jingman" , la ong u myntri.
Na ka bynta ha sor Shillong bad ki jaka ba marjan, ka bor synshar district ka la weng noh ia ka korphiw katba ha ki thain Sohra, Shella dang pynjari ha ki katto katne kynta.
Shillong:  Ki nonghikai skul deficit ha ka jylla hapoh ka lama ka KJDSTA bad ka GHDSTEA, kila kyntu ia ka sorkar ba kan pyndonkam ia ki samla ba la nang la stad ban thoh khanasumari ne census ha ka jylla, ym ban bynshet bad ban khia ha ki nonghikai skul, kaba ktah ruh ia ka jingpule ia ki khynnah namar ba hap ban shim shuti na skul.
Haba pynmih ia ka kyrwoh mynta ka sngi, u president ka KJDSTA u babu Kular Khongjirem u la ong, ba ka seng ki nonghikai ka la kyntu ia ka sorkar ban pyllait noh ia ki nonghikai na ka kam thoh khanasumari mynta bad kyntu ia ki School Managing Committee ban iakren ia ka sorkar ban pyllait ia ki nonghikai na ka kam thoh khanasumari bad ban khot ia ki samla ba la nang la stad kiba khlem kam khlem jam, khnang ba kan ai kam shi rukom ia ki bad kan ai ruh ka lad ba kin shemphang.
Ka KJDSTA bad ka GHDSTEA ka la pynpaw ruh ia ka jingsngew khia ia ka jingphah leit thoh khanasumari ka sorkar ia ki nonghikai skul namar ba nalor ba ki don kiba ngat ban correct ia ki eksamin matrik bad klas XII hynrei ki hap ruh ban leit thoh khanasumari bad kane kan ktah ia ki khynnah skul namar ba kin hap ban shim shuki haduh lai ne saw bnai kynthih.
U Babu Kular u la ong ba bun ki bor pyniaid skul khamtam ki principal /Headmaster / Headmistress kim don pisa ban siew ban khot nonghikai bujli ha kine ki lai ne saw bnai bad kane ka la pynlong ban shu shong kai ki khynnah skul khlem nonghikai bad kan ktah pat ia ka jingpule jongki.
Shillong:   U Myntri ka tnad ka koit ka khiah mynta ka sngi, u bah AL Hek u la ong ba la bthah ia ka bor pyniaid ka NEIGRIHMS ba kin pynshitom ia kito kiba la pynlait tuh ia ka jingtip shaphang u nong pang khamtam ban pyn saphriang ia ka bym shisha ba u la ioh pang corona virus, kaba la wanrah ka jingkhihwin ia ki paidbah ha ka jylla.
Mynta ka sngi, ka la saphriang ha ki social media ba uwei u briew u la kem pang coronavirus ba la sumar ha NEIGRIHMS bad kane ka khubor, la pynthikna da ki bor pyniaid ka NEIGRIHMS ba kam dei kaba shisha.
“Mano ba phah jingtip ba thok, ngi la bthah ia ka NEIGRIHMS ban shim kam", ong u bah Hek haba kren mynta sha ki lad pathai khubor ba la don lang ki doctor.
La bthah ia ka Deputy Commissioner ban khot jingialang ia ki rangbah shnong ban pynshai halor kane ka kam.
U bah Hek u la ong ba haduh mynta ym pat don eiei ban lap ia kane ka jingpang bad la talasi (check) bha ia kiba wan nabar ri ha kad liengsuin ha Umroi, ha Dalu bad kumjuh ha Dawki.
Ka Dr.
M Marbaniang ka ophisar ba dei peit ia ka State Surveillance Programme ka la iathuh ba haduh mynta kila talasi ne check ia 62 ngut ki bar ri sha kane ka jylla bad kam don satia kano kano ka jinglap ia kane ka jingpang.
“Ngi la talasi (check) ia kiba wan nabar ri 63 ngut eiei bad kim don eiei ia kane ka jingpang", la ong ka Dr M Marbaniang bad ka la bynrap, ba ka jaka talasi ia ki briew ka treikam pura ha kad liengsuin ha Umroi, ha Dalu bad ha Dawki.
Ha kajuh ka por, u Director ka tnad ka koit ka khiah u Dr A War, u la iathuh ba ka jingmih khubor lamler kala wanrah ka jingsyier ia ki briew.
“Une u nongpang ba shah sumar ha NEIGRIHMS ula wan na Delhi u don ka baiong khlieh.
U leit shah sumar nyngkong ha Bethany bad u don ka jingpang ba iong khlieh bad la phah sha NEIGRIHMS ban test kham bha bad hynrei la lap ba kam dei ka jingpang bad u don ka jingpang eh ring mynsiem bad la buh ha jaka sumar kyrpang" la ong u Dr War.
Hynrei ha kajuh ka por, u la iathuh ba la ia nuska ne sample jongu la phah test sha Kolkata bad mynta ne lashai yn sa ioh ia ka repot.
“Ngi kyrpad ia ki paidbah ban nym that that khlem da lap ia ka jingshisha", u la ong.
Ha kajuh ka por, u la iathuh ba kumba long mynta ym pat don jingda khmut (mask) ha ka jylla bad wat ha Delhi namar ba kila lut na ka jingbeh ki briew ban thied.
U la kyntu ia ki dukan die dawai ban kin kiar na kaba shim kabu ha kum kane ka por ban die palat ia ka dor jong ki jingda khmut.
La iathuh ba ka dor jong ka jingda khmut ki don ba T.
5 kawei bad kaba T.
42 kawei, hynrei la ioh jingtip ba ki dukan die dawai ki die haduh 100 haduh 250 tyngka kawei ka jingda khmut.
Nongpoh: Haba shimkhia ia ka jingujor na ki paidbah jong ka shnong Narang, kiba la ujor sha ka seng halor ka jingsniew ka surok ban rung sha ka Weigh Bridge kaba don ha Narang, na ka liang ka HNYF, Northern Region, ka la dawa na ka sorkar ba ka dei ban pynbha ia katei ka surok, khnang ba kan weng ia ka jingeh jong ki paidbah kiba sah ha katei ka shnong.
U Bah Marcus Marten, President ka HNYF, Northern Region, u la ong ba katkum ka jingujor na ki paidbah jong katei ka shnong, la ong ba ka jingsniew jong katei ka surok, ka la pynjynjar eh ia ki paidbah bad khamtam eh ia ki khyllung khynnah hapoh katei ka shnong, namar ha shilynter jong katei ka bynta ban rung sha Weigh Bridge, ka surok ka la sniew shaba palat bad la dap tang u pum pum, kaba la pynjynjar ia ki paidbah wat haba ki ring mynsiem.
Kumta haba iadei bad katei ka jingsniew ka surok, na ka liang ka seng ka la dawa na ka sorkar ba ka dei ban pynbha noh mardor ia katei ka surok, lymda kumta ka seng kam banse ban leh ia kaba donkam, la ka long ban ujor sha ki bor ba kham haneng, namar kumba la lap mynta la iohi ba ka sorkar ka leh bym suidniew na bynta ki paidbah kiba sah ha katei ka shnong bad kiba la iakynduh jingeh kaba la palat, namar ka tdem ha ka por ba iaid ki kali, nalor ba ka la dei ka surok kaba la iaid na jan ki iing briew.
Shillong: U sordar ka Syntung u Robert Pale u la iathuh ba ka jing shah bom shnong jong ki 9 ngut ba leit bam khana ha Syntung ka la jia ha Pashang ha Lad Mawlang kaba hap shabar jong ka Syntung.
U la ong ba ki 9 ngut ki samla ki wanphai na ka shnong Mawsma bad dei ha kane ka por la wan mih ki paidbah na ka shnong Khlieh Hasem, Pashang bad na kiwei pat ki shnong marjan.
“U dribar ka kali ba shong ki 9 ngut u la sangeh hajan ba ialum paidbah bad namar ka jing tieng u la ngiah ia kali bad dei hangne ka kali ka la kum tynrah ia ki briew ba pyrshang ban bat ia ka kali ba ki shong" u la bynrap.
Na ka liang u Robert Pale u la ong ba u la pyrshang ban iada ia ki samla ba wan bam khana na ka jing shah bom hynrei namar ka jing bun paid u khlem lah leh ei ei.
Shillong:  U Myntri ka tnad kam pohïing ka jylla u bah Lahkmen Rymbui u la pynrem jur ia ki briew kiba shim ia ka ain ha kti halor ka jingjia ha Jatah hynnin ka sngi.
Haba pynpaw ba ka ain kan leh ia kaba donkam ia kiba pynkhein, u bah Lahkmen u la ong, “kumba u la ioh jingtip, ka jingjia ka dei kaba sngewsih haduh ban duh ei ia ka mynsiem briew.
Ka ain kan leh ia kaba donkam".
Hynnin ka sngi, uwei u briew u la khlad noh katba ar ngut ki la mynsaw jur bad 6 ngut kiwei kila lait phet sha khlaw na ka jingshah kthong ha ki paidbhur.
Kine 9 ngut kila shah kthong ha ki paidbhur halor ka jingkynnoh ba ki dei ki menshohnoh katba ki dang wan phai na jaka ba ki bam khana na thain Syntung, ba hap ha Mawkynrew konstitwensi.
Hynnin ka sngi u Blei, uwei u briew u la khlad noh, ar ngut ki mynsaw jur bad hynriew ngut kiwei pat kila shu ia mong, hadien ba ki la shah hiar thma ha ki paidbhur ha shnong Jatah halor ka jingkynnoh ba ki dei ki menshohnoh kaba la jia katba ki dang wan phai na thain Syntung.
Ha kane ka jingshah shoh ha ki paidbhur ha shnong Jatah, u Bah Macmilan Kharshandy u la khlad ha kane ka jingjia, kiba la mynsaw jur kiba don ha Civil Hospital mynta ki long u Bah Teiborlang Kharbangar bad u Ricky Dkhar, kiwei kiba la mong ki long u Alfred Sohtun, u Vishal Deb Merma, u Bijay Singh, u Rohit Suting, u Banteilang Kharumnuid bad u Pappu Deka.
Kine baroh ki dei kiba shong saha ha Madanriting.
U Bah Teiborlang Kharbangor u ba don mynta ha ka jingshah sumar ha Civil Hospital Shillong, u la iathuh ba kane ka jingjia kala jia ha ka por jan miet hapoh ka shnong Jatah ha dien ba kila wan phai na ka jingleit kai sha Syntung.
Ka jingjia baroh ka dei namar ba ki bakla lynti bad haba kila poi ha Jatah ki briew kila ia ap bad hadien ba la thmu ban iaid ia ka kali kaba u niah bad la kum leit dei ia uwei na ki briew ha katei ka jaka bad ha kane ka por ki paidbhur kiba don, kila bom ia ki bad ha kane ka jingjia u Bah Macmilan u la khlad noh.
La iathuh ba na pdeng ki paidbah kiba don ha katei ka por kila don kiba ong ba wat iashoh iadat hynrei ki paidbah kin sngap shuh, ia kane u la ioh ha ka por ba u shah sei na ka Jeep kaba u niah bad kiwei kiba ia leit lang kila ioh ban phet na katei ka jaka.
La iathuh ba halor kane ka jingjia la pyntip sha ki pulit bad na ka liang jong ki pulit ruh kila beh bak bak sha katei ka jaka bad da kane ka jingpoi ki pulit kala long ka jingiada ia ki.
Na ka liang jong ki pulit halor kane ka jingjia ki dang pynlong ia ka jingtohkit ban ioh kem ia ki nongleh ia kane ka kam sniew.
Shillong:  U nongialam jong ka United Democratic Front (UDF) u bah Latiplang Kharkongor ha Khasi Hills Autonomous District Council, halor ka jingkam jong u Bah Titosstarwell Chyne ba ki la don 19 ngut, u la ong kum no ki ioh jingkhein ha ba shiphang ki la ia mih shiphang ki la ia rung, ia mynta ngan ym ong eiei hynrei yn da la poi jing iapynibor hapoh iing dorbar yn sa ioh jing khein, ban shu ia kam ia ka jingbun paid ha surok kam long, ngin sa ia peit hapoh iing dorbar.
Haba ia kren ha ki lad pathai khubor myn hynnin ka sngi, ula ong ba un ap ia ka iing bishar ka ban long ha ka 12 tarik mynta u bnai ha dien ba la ioh ia ka rai jong ka ing bishar yn sa ia kren.
U bah Latiplang u la ong ba ka drama hapoh KHADC ka don beit bad na ka liang jong u,u la ong ba ha dien ba la ioh ia ka rai jong ka iing kashari bad ka ban pynthikna kan long beit hapoh iing dorbar.
Shillong: U Heimonmi Synnah u dang ia leh ia ka eksamin class 10 da ka ba thoh da ka kjat na ka skul Sawyongdoh Higher Secondary Schhol ha ka shnong Mowkaiaw hapoh ka West Jaintia Hills.
Wat la ki baha ing ha sem kim mut ba u Heimonmi Synnah un lah ban leit skul ne thoh hynrei lyngba ka jing trei shitom jong u, ka la pynlong ym tang ia ki baha ing ha sem hynrei ia baroh ka shnong bad ia ka skul.
Ka kmie jong u Heimonmi Synnah ka Aimaiya Synnah ka la iathuh ba ka dap ka mynsiem bad jing kmen ba kan ioh I ba u khun jong ka, wat lada um donkti hynrei u lah pat ban thoh bad u kwah ruh ban long doktor.
Ki kmie ki kpa jong u Heimonmi Synnah ki la ong ba kin ialeh katba lah ban phah pule shuh shuh ia u khnang ba un ioh ia kaei ba u thrang hadien ba la dep ia ka jing pule.
Na ka liang ki baha ing jong u Heimonmi Synnah ki don jing kyrmen u un pass bha ia ka eksamin ban ki la kyntu ruh ia ka sorkar Meghalaya ba kan iarap na ka bynta ba un long doktor hadien ka jing pule jong u.
Na ka liang u ‘Controller of Examination’ jong ka MBOSE u Tammy Roy Laloo u la iathuh ba u dap da ka jing kmen ban ioh I ia ka jing shlur u Heimonmi Synnah na ka bynta ban pyndep ia ka eksamin jong u.
Shillong:  Mynta ka step ki paidbah ka jylla ki la shong syier hadien ba la mih ki khubor lyngba ki ‘social media’ ba la don uwei u ba la ioh jing pang ‘Corona virus’ hapoh ka hospital North Eastern Indira Gandhi Regional Institute of Health and Medical Science (NEIGRIHMS).
Ka Dr.
M Marbaniang ka ophisar jong ka ‘State Surveillance’ ha ka jing ia don lang ryngkat bad u myntri ka koit ka khiah u A.
L Hek lem bad kiwei ki ophisar bad doktor na NEIGRIHMS ka la pynshai ba kam pat don satia ka jing pang ‘Corona virus’ hapoh ka jylla.
“Hoid lah don ba shah ‘admit’ hapoh ka hospital NEIGRIHMS, hynrei kam dei ba u don pang Corona virus, hynrei dei ba u don jing shit bad jyrhoh malum mala" ka la bynrap.
Ka Dr.
M Marbaniang ka la ong ba ka jing shah ‘admit’ jong uwei hapoh NEIGRIHMS kadei namar une u briew u ju wan shang kylleng sawdong ka ri India khamtam ha nongbah Delhi bad kadei ka kamram jong ka hospital ban peit bniah da ka ba peit thuh ‘screen’ bha ia u.
Ka Dr.
M Marbaniang ka la iathuh ruh ba ki doctor ka NEIGRIHMS ki dang phah ia ka ‘sample’ sha Kolkata na ka bynta ban tip kham bniah shuh shuh halor ka jing pang jong uwei ba thiah ha NEIGRIHMS bad kane kan shim por kumba 2 sngi.
Na ka liang ki doktor ka NEIGRIHMS ki la kyntu ia ki paidbah ba kim dei ban sheptieng namar kane ka jing thiah jong uwei hapoh NEIGRIHMS kadei tang na ka bynta ban lap bniah halor ka jing pang ‘Corona virus’.
Ka Dr.
M Marbaniang ka la iathuh ruh ba ki la don 63 ngut ki briew na bar ri India ki ba la dep peit thuh bha (Screen) hapoh ka jylla Meghalaya.
U Dr.
Aman War u la ong ba kum ha kane ka por ba kylla ka mariang kin don beit ki ba ioh jing pang shit lade jyrhoh, hynrei kim dei pat ban tieng ioh ba dei ‘Corona Virus’ bad ki dei ban wan sha hospital na ka bynta ban ioh jing sumar bad jing pyn shisha.
Shillong: Hynnin ka miet ki pulit ka Ribhoi District ki la ioh kem ia uwei u nongtuh bike u ba kyrteng u  Suraj Langthasa, 21snem ka rta u basah ha  Hojai bad na u la ioh ruh ban kurup ia kawei ka bike  KTM ka ba don ia u number AS-25G-3800.
Ia u ne u briew la ioh ban kem  na  surok National Highway-6  ha kapor ba ki pulit ki dang pynlong ia ka jing pahara ha khyrdop Byrnihat  Outpost  lyngba ka jing toh kit na u Suraj Langthasa, ki la ioh ban kem ruh ia u  Yogesh Lama 18 snem ka rta u basah ha  Dima Hasau bad u  Ajay Wahlong 22 snem ka rta u basah ha  Shillong na ki la ioh kurup ruh ia kawei ka  scooty ka ba don ia u number ML-05P-7825 na  Jorabat.
Kat kum ka jingiathuh ki pulit la ong ba u wei u briew u ba kyrteng u Arnav Deka u la tyrwa die ia ka bike KTM ha OLX kat ba u Suraj Langthasa u la phone ia u da ka ba ong ba u kwah ban thied ia ka ne ka bike hynrei ynda la poi ha Khanapara u Suraj u la pan ban pyrshang niah ha ka ba u la phet bad ka bike.
Shillong:  Hynnin ka miet, kawei ka trok kit dewiong ka bym shem la don number ka la kylla bad ha mar ia kylla, kane ka trok ka la kem ding ha ryngkat u dewiong  ha ka shong Amkyrbai iohsohksang Jirang Ribhoi District.
Ha ka ne ka jing jia u nongniah kane ka trok u la phet noh na ka ne ka jaka.
Kat kum ka jingiathuh ki nongshong shnong ka Jirang,  la lap ba ka trok ka la kylla ha nala bad ka la ingkhong lut ha ryngkat u dewiong u ba don ha ka.
Shillong: Myn hynnin ka sngi 9 ngut ki samla kiba sah ha Madanryting ki la shah thombor ha ki paidbhur ha ka shnong Jatah kaba hap ha Mawkynrew Block.
Ha katei ka jingjia, u Macmilan Kharshandi 25 snem ka rta u la khlad noh, hadien ka jing shah shoh katba u Teiborlang Kharbangar bad u Ricky Dkhar ki la mynsaw jur ha kane ka jingjia.
U Alfredy Sohtun, u Vishah Dev Verma, u Bijay Singh, U Rohit Suting, Banteilang Kharumnuid bad u Pappu Deka ki 6 ngut ki la ioh ban phet na ka tei ka jaka bad rieh ha khlaw katba ia ka Jeep ka ba kine ki samla ki la leit kai ka ba don ia u numbor ML 10 B 0957 ka la shah  thang ha ka tei ka jingjia.
Haba ia kren bad u ba la mynsaw ha kane ka jing jia u Ricky Dkhar u la iathuh ba ki la ia leit bam khana  ha ka shnong Syntung bad ha ka por ba la ia wan phai  kum ba 4:30 baje eiei ynda la lait na ka jaka ba ki leit kai,  ki la kum bakla lynti bad ki la ioh kum rung sha  ka shnong Jatah bad dei hangta ba ki briew ki la bat ia ka kali bad ki la sdang ban tohkit ha ka ba ki la shu kynnoh beit ba ki dei ki mynshohnoh.
U la iathuh ruh ba ha ka jingtieng ba  lamih ki paidbur ki la mut ban ia phet noh na ka tei ka jaka hynrei ki paidbhur kiba la rah da ki dieng bad ki tiar pynmynsaw ki la tan ia u nongniah kane ka jeep u Teiborlang Kharbangar bad ki la shoh ia u  katba kiwei ki la iaphet na ka tei ka jaka ha kaba u Ricky Dkhar bad u Macmilan Kharshandi ki la shah bat ha ki paidbah bad shah shoh haduh ba u Macmilan Kharshandi u la khlad noh.
U nongniah ka Jeep u Teiborlang Kharbangar, u la iathuh ba ha ka por ba ki iakren  ki la kynnoh beit ba ki dei ki mynshohnoh bad dei ha kane ka por ba ki la sngewthuh ba kin sa shah thombor ia ki,  kumta ki la mut ban phet noh na ka ne ka jaka bad ha ka jingthmu banphet  ki la kum dei  ia u wei u briew u ba dei u nongshong shnong ha kaba na ka liang ki paidbah ki la tan beit beit ia u nongniah kali bad shoh ia u haduh un da mynsaw jur.
Haba ia kren bad uwei na ki ba ioh ban phet sha khlaw u Banteilang Kharumnuid, u la iathuh ba haba ki la shah bat ha ki shnong ha ka jingtieng ba ioh ki shah thombor ki la shu phet noh sha khlaw bad 4 ngut na ki, ki la rieh  noh ha khlaw haduh 3:30 baje mynstep  ynda lawan ki pulit ki sa ioh lad ban mih na kane ka khlaw bad ki la wan poi ha Shillong kumba 6:00 baje mynstep.
Ia kine baroh la wan ialam noh da ki pulit sha Shillong ki ba mynsaw ki dang don hapeng ka jing sumar ha Civil Hospital bad ia u ba la khlad la rah sha civil Hospital ban leh ia kaba donkam  bad ynda ladep ki la aiti noh sha kiba ha iing.
Kiba ioh pang  coronavirus ha India, ki la poi sha ka 43ngut, hadien ba ki la don saw saw ngut kiba ngat ia katei ka jingpang bad kitei ki dei iwei iwei na  UP, Jammu and Kashmir, Delhi bad Kerala.
Haduh mynta kiba ioh pang corona ha ki 100 tylli ki Ri, ka la poi sha ka  1,10,000 ngut ki briew bad nangta sa kiba iap ki la poi sha ka 3,800ngut.
Shillong: U Sub Divisional Magistrate, Sohra Civil Sub Division, u pyntip ba ia ka korphiw ha u pud u sam jong ka  Sohra Police Station, la pynjynsur naduh ka por 6baje mynstep haduh ka por 10baje mynmiet lashai ka sngi bad hadien ka shiphew baje, yn sa pyntrei kam biang haduh ban da pynbna da kumwei pat.
Ha  Ichamati, la pynjynsur ia ka korphiw naduh ka por 8baje mynstep, haduh ka por 2baje nohsngi, na ka bynta ka 10tarik Lber 2020 bad hadien kata, yn sa pyntrei kam biang, tad  haduh ban da pynbna da kumwei pat.
Kiwei pat ki bynta jong ka  Shella Police Station, Tyllap Police Outpost bad ka Bholaganj Police Check Post, la pynjynsur naduh ka por 8baje mynstep haduh ka por 4baje nohsngi lashai ka sngi bad hadien kata, yn sa pyn trei kam naduh ka por 4baje, haduh ban da pynbna da kumwei pat.
Ko khun samla bad ki tymmen, hato phi   la ju pyrkhat kiei ki daw ba ngishongkurim? Ngi ki briew ngi pher na ki mrad.
Namar ki mrad haba ki shongkurim ki don tang kawei ka daw, katba ngi pat ngi don bun ki daw.
Ngam pat ju iohsngew ba ki nongpyniathoh shongkurim kin iathuh lut ia kita ki daw, balei ba ngi shongkurim.
Ma nga te haba nga leit ban pyniathoh ia ki 24 jur kiba iathoh tymmen ha ka snem 1999 ha ka balang Jaiaw Lyngngam nga iathuh lut ia kita baroh khlem da buhrieh.
Khnang ba phin ym sngewlyngngoh ia kane ka jingthoh jong nga ngan sot syndon na ka Bible kaba long ka kot niam jong ki Khristan.
Ka Bible ka iathuh ia ngi ba ki don san tylli ki daw ba kongsan nalor kiwei kiwei kiba kham rit.
Kita ki long kine:-ki kiaw ki kthaw kim suk ianga namar nga long uba dih por mynshuwa mynta nga lah iehnoh lah kumba arsnem bad ngam ktah shisyndon iaka nga lah raikut ialade ba ngan kylls nu hynrei ki kiaw ki kthaw pat ki kwah ban pyllait noh kumta nga kwah ban tip don  jinglut pisa ne em ban leh iakane sngewbha iathuh lem.
Shillong:  U rangialehkai phutbol na kane ka jylla, u Ricky John Shabong u don mynta ban kilan met bad ka kynhun ialehkai ka ri ka Indian Arrows hapoh ka jingialam u coach jong ka kynhun ialehkai ka Ri u Igor Stimac ha Mumbai.
Kumjuh u coach ka Indian Arrows u Venkatesh Shanmugam u long u coach bynrap ha ka kynhun ialehkai ka ri,  “Ka jingshah khot jong u ban kilan met bad ka kynhun ka la pynkmen ia u," ia iathuh ka khubor.
“Ki khynnah ki sdang ban kilan met ha ka jaka training, bad u Igor ryngkat u Tomislav (Rogic) bad Luka (Radman) ban ialam.
Ki khynnah ha kane jaka kilan met kin iasam ia ki buit ki sap ialehkai jong ki," la iathuh u Venkatesh.
“ka long ka sien jam ba biang ia ka kynhun ialehkai kaba ym pat ju don kham don mynshwa.
U Stimac ula sakhi ia ka jingialehkai ha Mumbai bad pynpaw ia ka jingkwah ban donlang ha ka jaka kilan met.
Ia lade ula pynkhreh ia ka training ba biang ban sei ia ki buit ki sap ialehkai ha baroh ki liang.
"U Stimac ula ioh ban peit lai tylli ki jingiakhun ka Indian Arrows ha ka I-League ha la iing ha Cooperage Stadium pyrshah ia ka East Bengal (1-3), Chennai City FC (0-2) bad Punjab FC (1-1).
Ka India Arrows kan iakhun pyrshah ia ka TRAU FC ha ka 8 tarik Lber.
U rangialehkai pdeng na kane ka jylla u Shabong ula ong, “ka long ka sngi ba kyrpang bad bakmen ia u".
“Nga sngew ban ai burom ia u Stimac ba la khot ban kilan met lang shwa ka jingialehkai shabar na la iing, kan long ka lad ban thied buit bad ula iarap ia ngi ban hikai kumno ban bat bad rah bol," ula pynpaw.
U Shabong ula ialehkai ha ka kynhun  ka ri ha ka jingiakhun quarterfinal jong ka Asian Football Federation U-16 Championship 2028 ha Malaysia bad ula shah kynthup ha ka kynhun ba 11 ngut ka Iadian Arrows U-15 I-league mynta ka samoi.
Hadien ka jingshah suspon u Syiem Sohra, la wan ka Executive Committee, KHADC jong u Bah Teinwell Dkhar.
Ban pyni sha ka pyrthei Sohra ba kane ka EC khamtam u MDC Sohra bad  Shella ki dei kiba trei hok, la kyntiew khet biang ia u Syiem Sohra watla ki la don shibun ki jingkynthoh ha ki print media pyrshah ia u Freeman Sing Syiem, Syiem Sohra.
Ha kawei ka rukom kane ka jingkyntiew khet ia u Syiem jong ngi ka long kaba la pynhun eh ia ngi.
Kaba pynlyngngoh pat ia ngi ka long ba u F.
Syiem ha ka Dorbar Hima, u la pule ha khmat ka Dorbar ia ka order kaba la pynmih da ka E.
C jong u Bah Teinwell kaba don tang kumba lai tylli ki sentences.
Ha ki social Media pat la iohi a i MDC kum u Bah pyniaid S.
Syiem, u Bah Titos ki la ai ha kti u Freeman S.
Syiem da ka Full page order kaba bun sla ha khmat ka jingiadon lang i Bah Martle Mukhim.
Kane ka la pynlong ia u Bah Carmel Kharhujon ban wad jingtip ha ka Office jong ka KHADC shaphang kane ka order lyngba ka RTI Act 2005, ha kaba la shem ba baroh ki riti ki dustur synshar kiba ki long shuwa ki la seng la buh ha kaba wat ia ka white paper halor kane la ju phah copy sha ka KHADC na ka por sha ka por, la pynduh noh da ka EC u bah T.
Dkhar ha jingiadon ryngkt u MDC Sohra.
Ngi kynmaw hangne ia ka jingthoh jong u Bah E.
M.
R Syiem kaba i ong ba “Kumba ka Megna Carta ka long ia u nong England, kumta ka riti ba la seng ki long shuwa ka long ia ngi u khun Khasi".
Ngi pynpaw ka jingsngewnguh ruh ia ki samla Rangbah ka Hima Sohra kum u Bah A.
Diengdoh, Bah C.
Kharhujon, Bah C.
Kharmih, Bah Tipkur Majaw, Bah Andy Basaiawmoit bad kiwei kiba la kloi ban pynlut por ban leit ai Dorkhast ha khmat u Bah Latiplang Kharkongor CEM KHADC pyrshah ia katei ka order jong ka EC jong ka EC u bah Teinwell Dkhar kaba dt 25 June 2019.
Ha kaba wai noh, shihajar nguh iaphi bah Latiplang bad baroh ki MDC kiba ia don ryngkat bad phi ha kaba wat ha kane ka saw ka sian ka jinglong ka sain hima, phi la ia long kiba la kloi ban pyndep nyngkong ia la ka deiti da kaba weng bad pynduh noh ia katto katne ki bynta ha katei ka order katkum ba la pynkupbor ban nang pynheh pynsah ia la ki riti kiba u longshuwa u la buh la seng ha ryngkat ka suit ka shor.
Ngi da khmih lynti eh ruh ba baroh ki MDC kin don lang kajuh ka jingsngewthuh bad ka jingkit khlieh kum ma phi bad ka kynhun.
Khublei shibun                            Kiba burom ia phi1.
Myntri W.
M.
Mawdkhap2.
Myntri D.
Khongwir3.
Myntri A.
Shrieh4.
Myntri M.
L Majaw5.
Myntri Y.
K.
Tham.
Shillong: Ka kynhun jong ki doktor ba la ialam da u Dr.
Bhaskar Borgohain, HOD Orthopaedics ki la puid ia i khynnah ba 6 snem na Bangladesh ha ka 17 tarik u Rymphang, 2020.
Ine i khynnah i la ioh ia ka jingpang shyieng kaba niar bha kaba khot ka Trevor’s Disease (Dysplasia Epiphysealis Hemimelica).
Haba ai ia ka jingbatai lyngkot ia u Director, u Prof.
(Dr.
) Bhaskar Borgohain u la ong ba ine ki khynnah i la don ia u kynja pangat (tumour), kiba don jan bha bad ki thied ki jaw kiba ki ong popliteal vessel and nerves, uba la khang ia ka jinglah pynkhih ia ka khohsiew.
Ka jingot noh ia une u kynja pangat (tumour) ka la long kaba seisoh lyngba u cleavage line ba la iathuh bniah da ka MRI shwa ban puid.
Ine i khynnah iba la wan sha NEIGRIHMS lyngba ka Medical Visa i la ioh biang ia ka jingkoit jingkhiah khlem kano kano ka jingthut.
U Director NEIGRIHMS, Prof.
(Dr.
) D.
M.
Thappa u la ai ia ka jingiaroh ia ka kam jong kane ka Tnad hapoh ka jingialam bastad jong u Prof.
(Dr.
) Borgohain.
Shillong:  Ka Mawkhar SC ka la pynbam jem ia ka Nongsohphoh da 9-0 kol  ha ka lympung ialehkai U-14 Football ka SSA ha ka  sngi Saitjain ha madan Polo.
Ia kine ki kol ka Mawkhar la thep da u B Khongsdam thep haduh hynriew kol bad khur ar tylli ki hat trick ha ka 24, 29, 61, 63, 65 bad 70 minit, katba u J Khyriem ula thep ar kol ha ka 5 bad 11 minit bad B Rynjah ula thep ha ka 44 minit.
Ha kawei ka jingialehkai, ka Mawlai Sports Club ka la pynliem da 3-0 kol ia ka Umsohsun SC.
Ka nam jop jong ka Mawlai ka la wan lyngba ka hat trick u JV Langstang ha ka 3, 27, bad 32 minit.
Ha kawei pat ka jingiakhun, Lummawbah SC bad ka Mawnianglah SC ka la hap ban iasam mar shi point hadien ba ki la iakhaid khlem don mano mano ba ioh thep kol ki minit ialehkai.
Lashai ka sngi ka jingiakhun kan long hapdeng ka Mawpat SC pyrshah ia ka Nongkseh SC ha ka por 1 baje bad ka Laitkor SC pyrshah ia ka Shillong Lajong FC por 3 baje.
Ki don ki khubor hamsaia kiba iathuh ba u don uwei u briew, uba la ioh ia katei ka jingpang Corona ha ka Jylla.
Halor katei ka khubor, la  pynmih ruh mynta ha ka website jong ka News 18.
Tangba haduh mynta kam pat don ka jing pynthikna na ka tnat ka koit ka khiah ka sorkar Jylla.
Ki khubor ki iathuh ba ki skul ki la khang ha kiba bun ki jylla jong ka Ri, ba kynthup ia kiba don ha ka nongbah Delhi bad haduh mynta ka jingdon ki nongpang Corona ha India, ka la kiew sha ka 39 ngut.
Ha Assam, la iathuh ba la ai jing sumar kyrkieh ia 400ngut ki briew, namar ba ki ia leit jingleit lang bad uwei u nongshang pyrthei, uba na America, uba don ia katei ka jingpang Corona bad uba wan na Bhutan.
Ha Maharashtra, la iathuh ba ki don 245 ngut kiba la shah sumar naduh U Kyllalyngkot 2020, namar ba ka don ka jingsuba ba ki lah ban don ka jingpang Corona bad na kitei la iathuh ba 229ngut, ki la thikna ba kim don satia ia ka jingpang.
Ki nongleit jingiaseng ha United States, ki la kiar na kaba ia khublei, da kaba ia pajut kti, namar ba ka don ka jing ai jingmut na ki Pastor kiba pyniaid ia ki balang, da ka jingtieng ba ioh kan don ka jing ia bit na ka jingpang Corona.
Shillong:  Ka Mawutieng Sports and Cultural Club ha ka 7tarik Lber 2020 ka la pynhap pyrda ia ka lympung ialehkai phutbol ba la tip kum ka IXth Sohryngkham Football Premier League 2019-20 ha madan Thohlyndit, Sohryngkham.
Kane ka lympung ialehkai ka long na ka bynta ki khynnah ialehkai phutbol jong ki dong kiba hap ha u pud u sam ka shnong Sohryngkham.
Ki kynhun lane team ki ba iashimbynta ha kane ka lympung ialehkai mynta u snem ki don haduh 21 tylli ia kiba lah phiah ha ki ar division kata ka Premier “A" bad Premier “B".
Ha ka Premier “B" ka kynhun ialehkai phutbol ka Mawdieja SC ka la long ka lahduh da kaba pynliem ia ka Mawlyndep SC da 3-0 kol.
Bad ha ka Premier “A" ka kynhun ialehkai phutbol ka Mawlyndep SC ka la long ka lahduh da kaba pynliem ia ka Mawutieng SC da 2-0 kol ha ka phainal jong ka IXth Sohryngkham Football Premier League 2019-20 ba la pyniaid da ka Mawutieng Sports and Cultural Club.
Ka lahduh ha kane ka jingialehkai ka lah iohrah ia ka song pisa ryngkat bad ka trophy.
La ioh ruh ban sam ia ki khusnam shimet ha ka Premier “B" ia ka Best Goalkeeper – Kyrshan Kharmujai, Defender – Bladonbok Kharmalki, Midfielder – Skhem Kharpran, Top Scorer – Meban Kharumnuid bad ha ka Premier “A" ia ka Best Goalkeeper – Klibarson Lawai, Defender – Ribok Kharumnuid, Most promising player – Meban Warkhyllew, Top Scorer – Winstaroy Kharpran.
Shillong:  Ka Revolution – Ïada la ka Ri ka pynrem jur ia ka jingkren jong u Lat ka Jylla u Tathagata Roy uba la pynsyrïem ia ka jylla Meghalaya kum ka Kashmir ha kaba iadei bad ki kam pyntriem ia ki paid hindu.
Ha ka kyrwoh ba la pyllait mynta ka sngi, u nongialam ka Iada La Ka Ri u bah Ardent M Basa iawmoit u la ong ba lah ban ong ba ka jingkren jong u Lat ka don ia kaei kaei ha lyndet ka jingthmu kaba sniew ia ka jaidbyn riew Khasi.
“Ngim lah ban mutdur ba u briew uba wan ban shong hapdeng jong ngi uba ring myn siem ia ki lyer ba pyng ngad jong ka Ri Khasi baieit jong ngi, uba dih ia ki um ba shngiam ka Ri Khasi bad hapdeng ki briew kiba ieit ia ka jingsuk un khlemrain haduh katne ban pynthoh bria ia kane Ka Ri bad jaidbynriew jong ngi", la ong u bah Ardent ha ka kyrwoh.
U la buh jingkylli, da kaba ong hato lah ban ong ba ka Sorkar India ka lah buh khnang ia u ba un thaw jingklumar ha kane ka jylla lyngba ki jingkren pyrshah jong u man la ka por ia ki trai muluk ki trai jaka?.
Ka jingkren jong u ka lah pynbitar ia ka jaidbynriew bad la sngewthuh ba u kren khnang ban pyndom bad pynbitar ba ki briew kin leh ia ki kam ban pynmih jingklumar.
Hynrei kum ka jaidbynriew dei ban pyni ia ka jingstad da kaba ithuh shai uei u Nongshun jong ka jaidbynriew.
“Kum ka jaidbynriew ngim dei ban shim sting ia ki jait jingkren kiba kum kine, hynrei ngi dei ban da pynshong nongrim bha ia ka jingmut bad jingthmu barieh jong ka.
Lehse lyngba ki jingkren jong u ngi lah ban suba jur ba ka Sorkar BJP ha Delhi ka don ia ki jingthmu kiba rieh pyrshah ia ngi ki rit paid Khasi hangne ha jylla Meghalaya.
Kumta ngin hap long kiba husiar bha nangne shakhmat", la ong u bah Ardent.
U la bynrap, “Ngi kwah ban pynpaw ba ngim donkam ia u briew uba kum une ha kane ka jylla jong ngi".
Ha kajuh ka por, u bah Ardent u la pyntip ba ka jingialang ki nongialam ka Iada La Ka Ri bad ki nongsynshar shnong ka thain Pynursla kan long ha ka 11 tarik Lber, 2020 por 11 baje mynstep ha Nenggate Dorbar Hall.
U la kyntu ia ki nongsynshar shnong ban iapoi khnang sha kane ka jingialang kaba donkam ban iathir ia ki jingeh ka jaitbynriew.
Ha ka sngi thohdieng, U Tagatatha Roy, U Lat ka Jylla, u kren diaw mynsiem, da kaba ong ba ki bar Jylla, ki ia tyngkhuh jingeh ha kine ki sngi ha ka Jylla, la kumba ka jia ia ki Kashmiri Pandit ha ki snem 1991, ha kaba ki hap ban phet krad na ka Jylla Jammu and Kashmir.
U Roy, u iathuh ha ki kotkhubor, ba ula iakren bad u myntri rangbah ka Jylla, U Conrad Sangma, halor ka jing donkam ban wan rah mardor ia ka suk ka sain ha ka Jylla bad ha kajuh ka por, ba dei ban pynneh ia ka shongsuk shongshngain jong ki bar Jylla.
Shillong:  U MLA ka North Shillong u Adelbert Nongrum u don lang ha ka Meghalaya Democratic Alliance (MDA) ka sorkar synroplang jong ka jylla, hynrei u khlem don bynta lang ban ia jied kyrtong monlang na ka bynta ka MP ilekshon sha Rajya Sabha.
Dang shen ka komiti jong ka sorkar MDA ba lamkhmat da u symbud myntri u Prestone Tynsong ka la pynbna ia u Dr.
WR Kharlukhi kum u kyrtong monlang na ka bynta ka ilekshon MP sha Rajya Sabha.
U Bah Adelbert Nongrum u la ong ba ka jing bym don bynta lang jong u na ka bynta ban jied kyrtong MP kadei namar ba um lah ban klet ia ka jing kyrshan ka Agatha Sangma ka MP na Tura ia ka CAA 2019 hapoh ka ing dorbar thaw ain ka ri India ha u snem 2019.
U Adelbert Nongrum u la ong ruh ba um dei u niangkohnguh ban shu kohnguh beit katba ong ka sorkar.
U la ong ruh ba ka jing kyrshan ka NPP lyngba ka Agatha Sangma ia ka CAA 2019 ka la ktah ym tang ia ka jylla Meghalaya hynrei ia ka thain lam mihngi baroh kawei bad ka jing kyrshan jong ka NPP ia ka ‘Resolution’ ban pyntreikam ILP hapoh ka jylla Meghalaya ka dei tang ban pyn jai jai ia ki jing iakhih jong ki paidbah ka jylla.
U Bah Adelbert Nongrum u la ong ruh ba ka por kan sa batai ia ka jing mih noh jong u na ka sorkar synroplang ka jylla Meghalaya ka MDA.
Shillong:Ha ka janmiet jong ka 7 tarik lber 2020 uwei u pulit u la kynthih na ka railing ban knieh ia ka ‘Mobile Phone’ jong ka wei ka nongthoh khubor EastMojo ha lad Umsohsun.
Kane ka jing jia ka la pynkyndit shibun ia ki nongthoh khubor bad ia ki paidbah khamtam kiba iohi.
Ka Princess Rashir kaba dei ka nongthoh khubor jong ka EastMojo hadien ba ka la wan phai na Iewduh katba ka dang ring video na Lad Umsohsun, uwei u pulit u la wan mareh bad kynthih na ki ‘railing’ ban knieh ia ka ‘mobile phone’ jong ka khlem da kynjoh ktien ne kren ei ei.
Na ka liang ka Princess Rashir ka la kynriah bad hylla ia u pulit ban ong ba kadei na press bad um don hok ban shu knieh ia ka ‘mobile phone’ khlem kynjoh ktien.
Uwei u heh pulit ba don lang hajan u la kren da ka ba ong kumno ki pulit kin ithuh ba phi dei na press? bad na ka liang ka Princess Rashir ka la ong ba ka jing leh u pulit kam dei tang ba phi dei na press ne ki riew paidbah, namar ki pulit kim don hok ban shu wan kynrup ia ka mobile khlem da kynjoh ktien shwa.
Na ka liang u SP traffic u B.
D Marak bad ka SP East Khasi Hills District ka Claudia Lyngwa ki la pynrem ia ka jing leh jong une u pulit.
“Nga la dep kren bad ki OC jong baroh ki thanat ba ki dei ban btah ia baroh ki pulit ba kim dei ban leh kum ba leh uwei u pulit mynta ka janmiet" kala bynrap.
Nongpoh:  Ka kot ‘Ki Jing kynshew ba kor’ ia kaba la thoh da u Pastor P.
Nongshli, la pyllait paidbah noh hynnin ka sngi hapoh ka Iingmane ka Balang Presbyterian ha Nongpoh.
Ia katei ka Kot la pyllait paidbah da u Pastor B.
R Pamshong, Pastor Rangbah ba la shongthait ha Ri Bhoi, ha ka jingiadonryngkat u Pastor P.
Nongshli, u Tbn.
T.
Nongkhlaw, kiwei ki Pastor, ki Tymmen Basan, ki baha iing lem bad kiwei.
Haba kren halor katei ka Kot ‘Ki Jingkynshew ba kor’, u Pastor P.
Nongshli, u la ong ba ka nongrim kaba la pynlong ia u ban thoh ia katei ka kot, ka long kum shibynta ban pynsngewthuh janai shaphang ka jingieid u Blei bad kumjuh ruh haba iadei bad ki Jingainguh ne ka jingai sha ka kam u Blei.
U la ong ruh, ba kum u Pastor, nalor ka kam ialap ia ka ktien u Blei ha ki Pulpit bad ha ki Rynsan Ialap, hynrei ka donkam ruh ban ban thoh ia kiba kum kitei ki Kot, kiba long kum ka jingialap ia ka ktien u Blei lyngba ka thoh ka tar.
Shillong:  Kumba long haduh mynta ka kynhun United Democratic Alliance (UDA) kam pat don u nongialam thymmai hadien ba la hap shuki noh u bah Teinwel Dkhar kum u CEM ha KHADC.
Watla ki MDC ka UDP ki la jied ia u bah Titosster Well Chyne kum u nongialam ka parliamentary party (PP), hynrei kiba bun ki paralok MDC kiba don ha ka UDA naduh ka HSPDP, NPP bad MDC shimet, ki kwah ban jied hi ia u nongialam ka UDA ym ban shu pdiang ia uno uno uba wan buh ka UDP namar ba kila mad ia ka kynrum kynram kaba la mih haduh ban khyllem syndon ka Executive Committee kaba rim.
Ha ka jingioh jingtip na ki katto katne ngut ki MDC, kila pynpaw ba ki kham noh sha u bah Paul Lyngdoh ka UDP ne u bah Martle N Mukhim ka HSPDP ban shimti ia ka kam nongialam kum u CEM ka Council.
La ioh jingtip ba ki don ki MDC ka UDP ki don ka jingiapher namar don kiba kwah ia u bah Paul bad don kiba kwah ia u bah Titosster bad kumjuh ha ka NPP ruh ki don kajuh ka jingiapher jingmut.
Ki don ruh ki MDC na ki paralok ka UDA kiba kwah ia u bah Martle nalor ki MDC shimet ba un shimti ia ka shuki CEM.
Na ka liang u MDC ka HSPDP bah Sherborlang Mawlong, ula kren shai syndon ba ka HSPDP kan kham lah ban shong ha liangpyrshah lada ka UDP ka pynbor ban kyrshan ia u bah Titosster ban shimti kum u CEM.
U bah Sherborlang ula ong ba ka party ka tyrwa ia u bah Paul lane ia u bah Martle ban shimti ia ka kam CEM.
Ula kynthah ia u bah Titosster ba ha ki bnai ba la dep ha ka por ba u bat kum u EM ha ka EC ba ialam bah Teinwel, u bah Sherborlang ula kynnoh ba u bah Titosster ula leh bun kiei kiei ki bym sngew tynnad ia ki MDC ba iadon lang ha ka UDA watla katta kila shu iai shah, kaba la pynlong ban hap syndon ka Executive Committee ba ialam u bah Teinwel.
Kham mynshwa, 4 ngut ki MDC kynthup bah Martle bad bah Sherborlang ka HSPDP nalor bah Lambor Malngiang u MDC shimet bad bah Batskhem Ryntathiang kila ujor sha ki nongialam ka Meghalaya Democratic Alliance (MDA) ba dei ban ailad ha ka mon laitluid ki MDC ka UDA ban jied ia u nongialam ban shimti ia ka kam CEM, ym ban shu ailad ha ka UDP, namar ba kala wanrah ka huri hura ha ka Council, kaba dang don mynta ha ka synshar Administrator rule.
Ka bym him suda kine ki.
MDC jongngi,pynduh noh iakine ki MDC,ym I don jingmntoi me jingmut ,namar Tang ka bym him bym kwah,is long cem,em lut baroh ba men is him,MDC pap.
Nongpoh:  Ka Saindurlang Village Organisation ha ryngkat ka Block Mission Management unit, MSRLS, Bhoirymbong C&RD, hynnin ka sngi Saitjain, ka la pynlong ia ka prokram kaba kyrpang ban rakhe kyrpang ia ka International Women’s Day Celebration ne ka sngi kaba kyrpang ia ki kynthei bad kaba la rakhe ha shityllup ka Pyrthei.
Ha kaba rakhe ia katei ka sngi kyrpang ki kynthei, la sakhi da ka jingdon u DBO ka Bhoirymbong C&RD Block u R.
Brahma kum u kongsan, ha ryngkat ka jingdon kiwei pat kiba kynthup ia ka Kong Nolinda Kharduid Branch Manager MRB Bhoirymbong, ka Kong E.
Kharhujon, Director SBI, RSETI Umran, u Bah Vanlal Thabah, Rangbha shnong ka Mawbri lem bad kiwei de.
Lyngba jong katei ka sngi, ki la don shibun ki drama bad prokram lehkmen bapher bapher, ia kaba la iashimbynta da ki SHGs bad kiwei, kiba la long ruh kum ka jingpynphuh pynphieng ia katei ka sngi ba kyrpang ia ki kynthei.
“Ym lah shuh ban bthat ia u kynjri uba teh ia u imat" ong ka kmie“Bun ki khynnah kiba long kum ma u khamtam ha kato ka rta" ong u Kynsai.
“Toi, ym don eh kaba pher ba un leh, hynrei nga i lynga ba u la lapmiet eh hangto tang shu lait kti khyndiat" kren bynniaw ka kmie“Lada thew tarajur u Blei la jan baroh kin poi dujok tang namar ka mobai" pyllait kynsan u Kynsai bad ka rkhie.
Mano ban lait, hato don ba kyntait? Baroh baroh ki ia mareh thong ban thied mobai khamtam kaba rem namar ki don lut ki jnit ki jnat.
Kiba lait na ki tyrsim jong ka ki dei sa tang kito ki tymmen ki bym donkam ia ka namar kim nang bad kim da sngew donkam than.
Ki iohthiah ngai ngai kum ki khyllung" ong u kpa.
“Shispah na ka shispah phi kren ia kaba dei pa" kren iaroh ka Banrilang.
Ki la ia sngap jar jar kumba katto katne por.
“Imat ka kut ka khana mobai mo" ong kynsan u Rangsan uba la pynlip noh ia ka data na ka mobai jong u.
“Balei me la thait ka lehkai mobai" kynthoh ka kmie.
“u ….
u la thait shuwa katto" u jubab kum bym salia.
“Katto hi te me mo lah dei hi ban ha ngi ki khmat ki la sat syllang ba ka thaba" ong u kpa.
“Da nang kein ban pynrit ia ka jingthaba" u pynphai ktien.
“Shano hi phin lah iakren bad une" ong ka km ie.
Da ka jingsngew dom u Rangsan u phet noh na kata ka kamra ba ia shongkai lang bad leit thiah sha la ka kamra.
Ba ka por ruh ka la miet, kine shi khun ki la leit thiah noh sha la ka jong ka jong ka kamra.
“Imat la eh shisha ban teh lakam namar ka dei ka mar shimet jong u briew wat lada don ki skul kiba pyrkhing ia la i khynnah skul" ong biang ka menkmie bad la klum bha  ia la ka met.
“Ia ka jingkwah ba shapoh jong u briew te la jynjar hi ban tem haba habar ki leh angel katba shapoh rhem ka jingmut ba bun jait.
Kat ban da sngewthuh ki la kyrni bad la eh ban bthat ia ki kynjri" ong u menkpa.
“Na kata ka daw bun ki kmie ki kpa ki la shu ud shu khnuim ia ka jingi lymwir ia kiba bun" pynskhem ka menkmie.
“Lada ki klet mobai ki kloi ban leit shim na iing bad shu phah wanrah hano hano ruh" ong u menkpa.
“Ka dei kein kpa, phim kynmaw ma phi ruh shisien phi wan rung biang ha iing haba phi la poi ha phalor" pynphai ktien ka menkmie bad ka rkhie.
“Tang ma nga ruh uba la rangbah kumne shu sngew thylli bad shu sngew kumno re kumno lada khem rah mobai.
Tangba ym dei eh haduh katta katta eh, kein noh phi sngewthuh bakla kmie" ong u menkpa.
“Kata te ka iapher hi kat u rangbah briew phi un pyrkhat ia ka jingkit ka iing ne un pyrkhat tang ia kaei haba la shim ka jinglong rangbah ne longkpa.
Kito pat iano kin pyrkhat haba dang leit skul" ong ka menkmie bad ka saham samthiah.
Shillong: Ka pyrthei katba nang mih ki sngi kala nang jyllei ki kam sniew da kiba bun jait ki rukom.
Ha kine ki khyndiat sngi bad taiew kiba bun ki la ngat ha kane ka jingpynap shrip da kine ki riew bymman.
Kane ka jingjia ka kham jia khah khah ha ka surok naduh civil hospital, shillong shaduh Upper Shillong.
Kata kalong kaba bun kiba ngat ia kane kidei ki nongniah kali, khamtam ha ka por ba dheng kali ne suki ka rukom iaid ba dheng kali, kine kiba la ngat ki iathuh ba ki nonglute ki ju tied ia ka jingkhang kali bad ki rung beit ha ka kali bad ki ong ba ‘Phi synrud ia nga, nga la mynsaw ka kjat, phi hap ai pisa ia nga’ don kiba pan 3 hajar, don kiba pan 6 hajar bad bun na ki nongniah kali kila shah pynjem daw ha kine ki riew bymman.
Don kiba ngat ha kane ka jingjia ki iathuh ba ynda kila ioh ia ka pisa ki phah pynhiar noh bad nadien jong ki la don sa kawei ka kali kaba bud ia ki bad ki sa kiew.
Kiba la ngat ha kane ki da buddien bha naduh ki thain civil hospital bad kiba leh ia kine ki jait kam ki don ki shynrang bad ruh ki kynthei.
Kumta la donkam ban peitngor bha kum ia kine ki nonglute kiba pyndonkam da kum kane ka buit thok.
ki bor pulit ruh ki dei ban peitngor bha ban thwet bad iohkem ia kum kine ki briew ia kiba la suba ruh ba ki don da ka kynhun.
Ani sngew ma ba don kum kita ki nonglute.
Ym lah mo ban peit ngor bad ioh bat ia ki ha ka por ba ki lute.
Report sha u Pulit.
Ban lait ka jing ma.
Shillong: Ka FKJGP Riwar Mihngi circle ka la kam ba ka jingdon jong ka jing kieng thew ne weight bridge hapoh ka shnong Erbamon hajan ka jingkieng Dawki, ka la buh jingma ia ka iaid ka ieng jong ki paidbah bad ka wanrah ruh ka jingbym shngain na ka bynta ki kali kiba ieng hapoh jongka, khamtam eh ka jingbun ki kali bad ki trok ba iaid ba ieng man la ka sngi.
Ka seng ka la dawa ruh na ki bor sorkar ba dei ban pynkynriah noh ia kane ka weight bridge sha kawei ka jaka, kaba kham shngain bad kham kylluid ban lait na ka jingma jong ki paidbah.
U Information secretary ka FKJGP Riwar bah Edenfield Khonglam ha ka kyrwoh, u la ong ba ka jingkhim palat ka surok kala wanrah ia ka jingsahkut kali kaba jur, ka jinglong pynnoh ha ka jaka pynieng kali bad ka jinglong khongdong hapoh kane ka jaka, ka wanrah ka jingma ia ki kali kiba pynieng hapoh kane ka weight bridge.
U la ong ruh ba kaba kham mynsaw eh ka long hi ia u paidbah nongiaid nongieng hajan kane ka jaka.
Na ka liang ka seng ka kwah ba ka weight bridge kaba don mynta hapoh kane ka shnong ka dei ban pynkynriah noh mardor shawei pat sha ka jaka ba long shngain na bynta uba bun balang.
Shillong: U myntri rangbah ka jylla u Conrad K Sangma mynta ka sngi u la plie paidbah ia ka tamasa ‘Meghalayan Age’ ha ka shnong Thadlaskein ka ba hap ha West Jaintia Hills ha ka jing ia don lang  ki myntri ka sorkar ba kynthup ia u Snaiwbhalang Dhar, Comingone Ymbon bad u MLA jong ka thain u Wailad Shylla.
Haba kren ha ka jing plie paidbah u Conrad K Sangma u la ong ba ka mat ban pynlong ia ka tamasa ‘Meghalayan Age’ kadei ban pyni pyrthei ia ka jing itynnad ka jylla Meghalaya bad ban pynsah jing kynmaw ia ka jing lap ki saintist ia ka snem jong ka pyrthei lyngba ka jing pule bniah ia ki krem ba don hapoh ka jylla.
U la ong ba lyngba ka jing ia shim bynta ki nong pyniaid kam jngoh kai pyrthei na kylleng ka ri India bad pyrthei lem bad ki nongthoh khubor na kylleng ka ri India bad ka pyrthei ha kane ka tamasa, ki paidbah na kylleng sawdong ka pyrthei kin tip halor ka jing tiynnad ka jylla Meghalaya.
U Conrad K Sangma u la ong ruh ba ha kane ka tamasa ba la ai kyrteng “celebrating Meghalaya" kan pyni ruh ia ki paidbah ka jylla lyngba ka ‘Meghalayans’ ki ba la tbit ha ki kam ki jam jong ki ban kyntiew ia ka jylla baroh kawei.
U la ong ruh ba lyngba ka tamasa kan don ka jing wan ki paidbah na kylleng sawdong ka pyrthei bad kane kan nang pynioh nong ia ka jing kamai ki paidbah ka jylla lyngba ka tnat jngoh kai pyrthei.
Ha kane ka tamasa ‘Meghalayan Age’ kan don ruh ka ‘National Tourism Conclave’  ha ka 14 tarik lber 2020 bad lah ban wan sakhi ruh da u myntri jngoh kai pyrthei ka sorkar India u Prahlad Singh Patel, u myntri ka DoNER u Dr.
Jitendra Singh, myntri ka tnat ialehkai u Kiren Rijiju nalor ki myntri sorkar pdeng u Jal Shakti bad u Gajendra Singh Shekhawat lem bad kiwei kiwei de.
Nalor ka jing pyllait paidbah ia ka kot ‘The Meghalayan" stories’ da u myntri rangbah, la iohi ruh ia ka jing pynher ‘hot air balloon’, ka jing rung krem, jing iaid kjat bad ka jing ia put ia tem lem bad kiwei kiwei de ki prokram.
Shillong: Ka Synjuk Ki Seng Rangbah Katholik Jowai Diocese hapoh ka jingialam u ma Francis Lathong Secretary General, ma Leo Laloo Finance Secretary ha ryngkat ka jingsynsan lang u Ma Dominic Sumer Publicity Secretary jong ka synjuk lem bar ki Rangbah  ha ka 8 tarik u bnai Lber 2020 ki la leit ai jingiarap ia ka Parish thymmai “U Khrist Jingshai Parish Iongshiwiat" West Jaintia hills District.
Ka synjuk ka la noh synniang da ka song pisa kaba 50,000.
00 (San phew hajar tyngka).
Ia kane ka pisa la aiti ha u Parish Priest jong ka parish Iongshiwiat ha ryngkat ka jingiadon lang ki dkhot jong Ka Seng Rangbah Katholik U Khrist Jingshai Parish Iongshiwiat lem bad ki paid riew ngeit jong ka balang katholik Iongshiwiat.
U Salman Khan, ula shong samla palat than bad ha kane ka kynti, ka la don kawei ka samla lud, kaba dang 26 snem ka rta bad kaba dei ruh ka aktres, kaba tyrwa ban ia poi kha bad U  Salman Khan.
U Salman, ula don mynta 53 snem bad kaba tyrwa ban ia poi kha bad u, ka dei ka  Urvashi Rautela, kaba dang 26 snem ka rta.
Ka Urvashi Rautela, ka dei kaba bhabriew shibun eh bad haba la kylli shaphang ka jing ia poi kha jongka, da ki nongthoh khubor, ha ka jingialang sam khusnam, ka Urvashi, ka la jubab “Nga kwah ban ia poi kha bad U Salman" bad ka ong shuh “Ba phin ia tip lang, nga ieid naduh tyllong dohnud jongnga ia U Salman Khan bad nga dei kawei na kiba ieid eh ia utei u aktor".
“Rida Rida, phi wan shane.
?"“Hooid Meiieid, nga mut wan peit ia i Niakha kein.
" La jubab ka Rida“Dang myntan ki ia mih ban leit thied mar bad kito ki Samla shynrang.
" La iathuh i Kong Mer.
“O kumta mo…!! Ban dei ba ngam slem mut nga la iakynduh…" La jubab ka RidaKa Linda ka bym pat tip ia kaei kaba jia ka la kylli.
“O long i Mei jong phi im shong dukan shuh…?" Ka la peit lyngngoh“Em im shong shuh namar kane dei ka dukan i Niakha te…" La jubab ka Rida“Kumno kumta long im ai shuh seh Niakha jong phi ban shong i Mei phi…? I leh aiu pat mynta.
?" La buh jingkylli biang ka Linda.
“Em ba i la donkam hi te… I Mei te lah shu shong ha iing.
" La jubab sian ka Rida“Phin leh kumno khun phin ap.
?" La kren ieid i Kong Mer“Ngan ap shiphang …" La jubab ka Rida“Slem te tharai in dang slem hi namar i dang shu leit te…" La iathuh lem i Kong Mer.
“Ngan ap tang shiphang lada i slem ngan leit noh.
" La ong ka RidaKi la ia ap hangta haduh shikynta shiteng hynrei ym don ba wan mih mano mano ruh.
Baroh ar ngut ki la ia sakhrai ka kjat.
Kumta ka Rida kam banse ban phet noh nangta.
“Ni ym lah ap shuh phi Mei ieid, ngin leit noh sa shu iathuh lem mo ba nga wan wad ma nga…" La ong ka RidaKumta wut ki ia pynbeit la ki kjat sha la iing la iing.
Haba la poi ha iing ka Rida ka la shet sha ia lade bad ia la ka Kmie.
Katba dang ia dih sha, i Kmie jong ka i la kylli“Pha poi iew ne em…?"“Em, nga khlem poi nga shu leit ha iing i Linda…" La jubab ka Rida“Nga shu kylli ioh pha poi namar ba pha la slem…" La ong pat ka KmieWatla ka Kmie kam tip ia ka jingshisha hynrei ka mynsiem ka Rida ka la sngew pap hi ha lade namar ba ha ka jingshisha ka leit khnang sha Iew.
Hynrei namar kam kwah ban iathuh ka la kun la ka kun ha la mynsiem.
Kumta hadien ba la dep dih sha ka la khohreh sa ka shet ka tiew kumba ju long.
Ynda la dum ka bneng u Panah u la wan iing.
Ka Kmie jong ka, ka la bthah ban shet sha ia u.
Ka Rida ruh ka la leh kumba la bthah ka Kmie ka la leh don burom ia u watla kam da sngewtynnat than.
Hadien ba la dep dih sha u Panah u la kylli ia ka“Rida mynne phi wan sha dukan mo….
?" U ap ba kan jubabKane ka jingkylli ka la pyn jnang khak ia ka Rida ban jubab.
“Balei phi kylli…?" La phai ktien ka Rida“O ym long shuh ban shu kylli ruh…?" La ong pat u Panah“Long balei ym long…?.
Tang ba kumta hi kein… Da sngew pher ka rukom kylli jong phi" la jubab ka RidaMarsien kumta la iohsngew ka Kmie jong ka, ka wan mih hangta bad kem ktien“Balei…? Nga sngew phi ia kren aiu.
?" Ka la kylli sa ma ka“Em nga shu kylli na i Rida pleng i wan na dukan mo mynne.
Hynrei i kylli kylla pynban balei nga kylli.
" La iathuh u Panah.
Kane ka jingiathuh u Panah ka la pynbitar leb ia ka Kmie jong ka.
“Balei Rida pham jubab hok…? " ka la byrthen“Phi iohi ne shu tip ba ka wan mih sha dukan…?" La tohkit sa i Kmie jong ka na u Panah“Nga iathuh i Kong Mer …" La jubab u PanahKa Kmie ka la sngewthuh ba pleng ka khun ka la thok ia ka.
“Rida pleng mynta la stad sa ka thok mo… Ngam poi pyrkhat phan long kumne.
" La ong i Kmie jong da ka jingbitar.
Kumta hi namar ba i dei i briew ba dom riang wut wut noh hi, i sei ia u dieng wah pyrda bad i la sdang ban bom ban tied biang ia ka Rida.
Ka jingpang Corona ha Iran, ka la kiew sha ka 49ngut ha ka shisngi, kaba dei ka jingiap kaba bun tam ha ka shisngi, haduh mynta.
Lyngba katei ka jingiap, kumta baroh kiba iap na ka jingpang corona, ka la poi sha ka 194ngut, naduh ba ka la khie katei ka jingpang ha katei ka ri, ha ka shiteng bnai jong U Rymphang 2020 bad kaba dei ruh ka jingiap briew kaba bun eh, lait na ka China.
Sa san ngut ki briew, la pynthikna ba ki ioh ia ka jingpang corona ha Kerala bad lyngba katei ka jingioh pang jong kitei ki 5ngut, ki la poi mynta sha ka 39ngut kiba ioh ia katei ka jingpang ha baroh kawei ka Ri India.
U myntri ka koit ka khiah ka sorkar Kerala, U  KK Shylaja, u iathuh ba lai ngut na kitei, ki dei kiba shait leit bha sha Italy bad arngut na kitei, ki dei kiba ha iing jongki.
Ka Egypt, ka pynthikna mynta ka sngi, ba ki don 33ngut kiba ioh ia katei ka jingpang ha katei ka Ri bad kitei ki dei kiba don ha ka had jong ka  River Nile.
Ka Bangladesh, ka la pynthikna ba ki don lai ngut kiba ioh ia katei ka jingpang ha katei ka Ri, ong ka  Institute of Epidemiology, Disease Control and Research (IEDCR).
Kitei ki lai ngut, la iathuh ba ki dei kiba dang shu wan phai shen na Italy.
Ha ka sien kaba ar, ba ka Reserve Bank of India, ka la khanglad ia ki nongthep pisa ha ki ar tylli ki bank, ba kin sei pisa, katba ki sngew donkam, hynrei ka la buh da ka kyndon, kaba eh shi katdei, na bynta ka Yes Bank, ha kane ka sien bad nangta sa ka Punjab Maharash tra Bank (PMC) ha U Nailur jong u snem ba ladep bad katei ka kyndon, ka long ba kiba thep pisa ha Yes Bank, kin sei mynta T.
40hajar shisien sei bad ha u snem ba ladep, ka la don ka kyndon ia ka PMC, ba kin hap sei wat tang shi hajar.
Na kitei ki jingjia, la iohi shai ba mynta, ba lada phi don pisa T.
1lak ne T.
10lak, hynrei  phim lah shuh ban sei katba mon, hynrei ka sorkar India, lyngba jong ka RBI, kan sdang ban iai pynmih kyndon katba ka sngewbit lane kaba long, ba ia ka jingiap ne ka jingtlot ne ka jingtuh ne ka jing duh nong jong kano kano ka Bank, yn hap ban bah khlieh lang da ki nongbuh pisa.
Lyngba katei ka jingleh, kan buh ia ka jingeh kaba khraw ia ki paidbah, namar ba lada kin buh pisa ha iing ruh, kin shah kynnoh ba ki dei kiba buh pisa tuh lane black money, hynrei lada kin leit buh pisa pat sha Bank ruh, kin shah tuh noh ha ki Bank bad kane ka dei ka jingjia kaba eh than, kaba ktah shi katdei ia ka ioh ka kot jong u paidlang jong kane ka Ri.
Ka sorkar India, ka hap ban sngewthuh shai ba ka jing kynshew pisa, kam dei satia kaba suk bad  ban ioh ban lum pisa, lada dei shilak ne shiphew lak lane wat tang da ki phew hajar, kan long kaba jwat shibun eh bad ki don ruh kiba pyniaid da ka jingkhein, ba katei ka  pisa jongki, kan dei kaba kin pyndonkam ha ka por ba ki ioh pang lane ha ka por jong ka jinglong tymmen jongki bad kumta ter ter; hynrei lada shu dkhat noh ha kane ka dur, kan long ka jingknieh jubor ia ka umsyep jong u briew shimet bad katei kan ialam sha ka jing pyniap lade, ka jingpang khrew, ka jing khuslai bad shibun ki jingeh.
Ka sorkar India, ha kine ki sngi, ka la teh ia ki kyndon kiba eh shibun, halor ka jingbuh pisa ha iing, ka jingsei pisa bad kiwei de ki kyndon, kiba la hikai ban ia iaid noh da ka digital payment, lane ka jingsiew pisa kaba iaid lyngba ki mobile lane ki computer, hynrei ha kajuh ka por, kam long kaba bha, ba ka sorkar kan shu tuklar naphang naduh ka pla pisa jong ki briew, halor kata ka nongrim jong ka jing ialeh pyrshah ia ki pisa tuh.
Ha ka sngi thohdieng ba ladep, ka la don ka jing ia lum paidbah ha ka nongbah Dhaka, kaba la pynlong da ki kynhun Muslim, lane kaba la tip da ka kyrteng ‘Like-minded Islamic Parties’.
Ki kotkhubor na Dhaka, ki thoh ba kitei ki nongiakhih paidbah, ki dawa na ka sorkar Bangladesh, ba ka dei ban pynsangeh noh ia ka jingleit jong U Naredra Modi, myntri rangbahduh ka India sha Dhaka, ha ka 17tarik Lber 2020, kaba dei ka jing rakhe sngi kha ia U  Sheikh Mujibur Rahman, u kpa jong ka Ri Bangladesh.
La pynlong ia katei ka jing iaid paidbah na ka jaka mane blei Baitul Mukarram bad ha katei ka jingiaid paidbah, la rah bad ki plakad, ha kaba la ong  ‘Stop Killing Muslims’ bad ‘Cancel Modi’s visit’.
New Delhi: U Narendra Modi, myntri rangbahduh ka Ri, ula iehnoh ia hynniew tylli ki twitter account jongu mynta ka sngi bad ula ai ia kitei ki account jongu sha ki hynniew ngut ki kynthei, ha kane ka sngi, kaba dei ruh ka sngi kyrpang jong ki kynthei lane kaba ki tip kum ka  International Working Women’s Day.
U Modi, u ai khublei ia ki kynthei ha kane ka sngi kaba kyrpang jongki, da kaba u ong  “Ka jing ai khublei kaba kyrpang ia ka  International Women’s Day! Ngi ai burom ia ka mynsiem bad ka jing kitkhlieh jong ki Nari Shakti.
Greetings on International Women’s Day! We salute the spirit and accomplishments of our Nari Shakti.
".
Shillong: La thoh khubor mynta ka sngi, ba U bah Paul Lyngdoh, MDC jong ka Jaiaw, ula kyntait ban iakhun ia ka elekshon Rajya Sabbha, kumba la tyrwa da ka Citizen Forum.
Ka khubor jong ka The Shillong Times, ka iathuh ba kitei ki dkhot jong ka Forum, ki la ia kynduh hynnin ka sngi, ia U bah Paul Lyngdoh ban pynpaw ia ka jingkwah jongki, ba un iakhun ia katei ka elekshon, hynrei U Bah Paul, ula kyntait ia katei ka jingtyrwa bad la sngewthuh ba un sa pyntip ruh ia ka rai jongu, sha ki nongialam jong ka seng UDP, ha kaba U bah Paul, u dei U Working President jong ka seng UDP.
Ka khubor ka thoh ba U bah Paul, u iathuh ba ha ka bor jongu, kum U MDC, u kwah ban dang iai pynlut por ialade, ha katei ka lyngkor kaba mynta.
Ka Citizen Forum, hynnin ka sngi, ka la pynmih khubor ba ka la rai ban pyn iakhun ia U bah Paul, kum u kandidet sha ka Rajya Sabbha.
U Narendra Modi, myntri rangbahduh ka Ri, ula ia kynduh mynta ka sngi bad ki tnat jong ka koit ka khiah ka sorkar India, ban iakren halor ki lad jingiada na  bynta ka jingpang Corona.
U Modi, u ong ba ka ri, ka dei ban husiar bha na kane ka jingpang bad ym dei ban tieng satia.
“Haba ki pynbeit ia ki jingtap khmat, ki ju ktah ia la ki jong ki dur khmat bad katei ka ailad ban pyn saphriang ia ka jingpang" ong U Modi.
Halor ka rukom bam, U Modi, ula ong ba ki dei tang ki doktor, kiba lah ban ai jingmut ia kino ki jingbam, kiba dei ban bam bad kino ki bym dei ban bam.
U Modi, u ai jingmut ruh ia ki paidbah, ba ki dei ban pyndonkam noh da ka namaste, haba ia khublei bad ki paralok, ha ka jaka jong ka jing ia khublei kti.
Shillong: Ka District Magistrate, East Khasi Hills District, ka la weng noh ia ka korphiw ha ka nongbah Shillong, naduh ka por 5baje mynta ka step.
Ka jingweng ia ka korphiw, kan long ruh ha ki bynta jong ki jaka Municipal bad Cantonment bad nangta ki jaka jong ka  Mawlai bad Mawpat Block, kynthup ia ki jaka ong ka  Mylliem Block na jingkieng Umshyrpi sha 7mer bad kynthup ia ka  Madanrting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong, Siejiong, Iewduh Paltan Bazar, Stand Jeep na District Council Point sha Motphran bad sha YMCA, Iew Mawlong bad nangta sha  Police Bazar ba kynthup ia ka  Quinton road sha jingkieng Umsohsun.
U Sub Divisional Magistrate, Sohra Civil Sub Division, ula pynjynsur ia ka korphiw ha  ki jaka jong ka Sohra Police Station naduh 7baje mynstep haduh 8baje mynmiet jong ka 8tarik Lber 2020 bad nangta kan trei kam biang naduh ka por 8baje mynmiet haduh ban da pynbna da kumwei pat.
Ha Ichamati, la pynjynsur ia ka korphiw naduh 8baje mynstep haduh 2 baje nohsngi bad hadien kata kan sa sdang biang,  haduh ban da pynbna da kumwei pat.
Ha ki bynta jong ka Shella Police Station, Tyllap Police Outpost bad Bholaganj Police Check Post, la pynjynsur ia ka korphiw naduh ka por 8baje mynstep haduh 4baje mynta ka nohsngi.
Baroh ki jait jingbam ki long ki long kiba bha ban bam hynrei ki pynsniew noh tang lada bam palat iaka badei ban bam.
Kumjuh ruh u kwai bad u tympew ki long kiba bha ban bam lada phim bam palat ia kaba dei ban bam.
U kwai bad u tympew kidei ki jait jingbam kiba bna nam haka pyrthei bad la ktha daki briew ha satlak ka pyrthei khamtam haka jylla jongngi ha kaba manla uwei pa uwei u briew um lah khlem da ktha  shi kyntien haka shisngi.
U kwai bad tympew kidon iaka khana kaba jrong ha ri sepngi bad ha Southeast Asia bad haki bynta jongka Pacific Basin.
Nangne ka jingmlien ka tyllun naka por sha ka por, ban ktha iaki kadei ka riti dustur kaba don burom bha naka bynta 20-30% jong ka jingbun paid haka pyrthei.
Ha ka riti dustur jongngi ki Khasi, kidon la ka jong ka khana kaba sngewmyllung shikatdei eh kat haduh phin shem ha manla ki iing briew.
Hynrei hato u long u ba bha ne u ba sniew ban ktha ha kaba iadei bad ka koit ka khiah jongphi.
Hangne ka jingthoh ka pyni la ngi dei ne em ban bam ia u kwai bad kumno ka ktah haba bam palat.
Hyderabad: U K Chandrashekar Rao, myntri rangbah ka Telangana, u iathuh hynnin ka sngi, ha ka iing dorbar jong katei ka Jylla, ba ma u ruh, um don syrnot sngi kha satia.
“Haba ialade ngam don syrnot sngi kha, kumta ngan pynioh ia ka syrnot sngi kha jong u kpa jongnga" ong U Rao, da kaba kynthoh halor ka jing iadei bad ka  jing pynkhreh ban pyntrei kam ia ka National Population Register (NPR), kaba dei ban trei kam naduh ka 1tarik Iaiong 2020.
“Ka dei ka mat kaba khia shibun ia nga.
La kha ia nga ha iing bad ym don hospital ha katei ka por ha ka shnong jongnga.
U Rangbah Shnong, u ai ia ka  ‘Janma Nama’ ka bym don muhor satia" ong U Rao, uba dei u myntri rangbah ka Jylla.
“Ha ka por ba kha ia nga, ngi don ia ka jaka kaba 580 acre.
Kumta haba ngam lah ban pynioh ia ka syrnot sngi kha ialade, kumta kumno ki dalit, ki tribal bad kiwei de ki duk ki rangli kin ioh ia kitei ki syrnot sngi kha jongki" ula ong shuh shuh.
Haba kren halor ka ain  Citizenship Amendment Act (CAA), u ong ba katei ka long kaba pyrshah ia ka riti synshar Ri, namar ba ka riti synshar, ka kular ia ka jinglong ryngkat dor jong baroh ki nongshong shnong, khlem da ia khein ia ka niam, ka jait ka kynja bad ka longbriew manbriew jongki.
“Yn nym don kano kano ka kynhun ba shemphang jong ka imlang sahlang, ka ban pdiang ia katei ka ain, kaba ithuh tang ia kawei ka niam"  ula ong shuh shuh.
Shillong: U myntri rangbah ka jylla u Conrad K Sangma haba jubab ia ki jingkylli kiba ia dei bad ka jingkynnoh jong ka seng Congress,u la kynnoh kylla ba ka party Congress ka dei ka party kaba klumar jingmut, namar ba kam lah ban sei tang ia u kyrtong MP sha Rajya Sabha na lade ka leit ban wad na shawei.
U  Conrad K Sangma Myntri Rangbah ka jylla u la ong ba ka party National People Party kam juh leh donbor ha ba shim ia kano kano ka rai, ki juh don da ka jingiamir jingmut lang  hapoh ka sorkar Meghalaya Democratic Alliance (MDA) kum ka kynhun.
Haba ia dei bad u kyrtong MP na ka bynta ka Rajya Sabha u myntri rangbah u la ong ba kum ka kynhun MDA ki la shim lang ia ka rai ban pyniakhun ia u Dr WR Kharshiing kam dei ka rai marwei jong ka NPP, ha ka sngi ba ia pynbna ruh ki don lang ki paralok jong ka MDA.
Ka party NPP kaba ialam ia ka sorkar ka pynshlur ba dei ban don ka jingiakren bad ia mir jingmut ha kaba ia dei bad kino kino ki kam hapoh jong ka MDA namar ka long kaba don kam ban ia mir jingmut lang da baroh kiba ia don lang ha ka sorkar.
U nongialam  jong ka MDA u ba dei ruh u myntri rangbah ka jylla u la ong ba u Dr Kharlukhi u dei u kyrtong jong ka MDA ia kaba la ia kren bad ia mynjur lang ha ki jingialang shuwa ban pynbna ia ka kyrteng bad haduh mynta  u dei u kyrtong ba la ia mon lang  jong ka MDA.
Shillong: U myntri rangbah ka jylla u Conrad K Sangma mynta ka sngi u la pynshai ba ka sorkar Meghalaya kam don jing thmu ban sei lut ka pisa na ka Meghalaya Co-Operative Apex Bank kum ba la saphriang ha ki ‘social media’.
Na ka liang u Conrad K Sangma u la kyntu ia ki paidbah ba kim dei ban don jing tieng haba dei bad ka jing duh ia ka pisa jong ki, kaba don ha ka Meghalaya Co-Operative Apex Bank.
“Wat la ka Meghalaya Co-Operative Apex Bank ka ia dei bynta bad ka ‘Yes Bank’ na ka bynta ban long kam (Technical support) haba dei bad ka jing treikam jong ka Bank, hynrei haba dei bad ka jing sei pisa ka Meghalaya Co-Operative Apex Bank kam shym la don bynta" u la bynrap.
U Conrad K Sangma u la ong ruh ba baroh ar tylli ki Bank ki la kular ban shakri hok ia ki paidbah wat ha kane ka por ba ka don jing thuh ka Bank (Yes Bank).
U la ong ruh ba ka sorkar Meghalaya kam don jing thmu satia ban sei lut ia ka pisa na ka Meghalaya Co-Operative Apex Bank.
Lah ban kdew ba ki paidbah ba pyn donkam ia ka ‘Yes Bank’ ki la shem jing jynjar hadien ba ka sorkar India ka la dep sei kumba 6 hajar klur ka pisa na ka ‘Yes Bank’.
Na ka liang ka Meghalaya Co-Operative Apex Bank ka la dep ban ujor hapoh ka Sardar Thanat halor ka jing mih khubor lamler ba ka Meghalaya Co-Operative Apex Bank ruh kan sa kyrduh pisa kum ka ‘Yes Bank’.
Shillong: U Myntri Rangbah ka jylla U Conrad K Sangma,  u la iathuh ba na ka liang jong u, u la dep ban phah ka jingbthah ban khot ia ka jingialang jong baroh ki seng sain pyrthei ban ia kren halor ka shong suk shongsain ha ka jylla.
Haba kren ha ki lad pathai khubor ha ophis trei kam jong u, u la iathuh ba ki la don bun ki seng sain pyrthei kiba la kren ia u halor kane ka bynta bad u la ai ka jingbthah ia ka Additional Chief Secretary ba dei peit ia ka tnad kam poh iing bad kum juh ia ka tnad political ban khot ia ka jingialang.
Na ka liang u myntri rangbah u la khot la  wer ia baroh ban ia trei lang na ka bynta ban wanrah ia ka shong suk shongsain, kum ba ka long mynta ka jingshongsuk kala sdang ban wan bad ban pynneh ia ka ne  don kam ia ka jingiatrei lang jong baroh ki paidbah,ka sorkar ka leh ia la ka kamram jong ka.
Na ka liang jong u myntri rangbah u la ong ba u la khot ia ka jingialang ban ia kren halor ka jinglong jingman ka shong suk shong sain.
Ha ka ba iadei bad ka korphiw kin dang ia kren biang mynta ka jan mied, na ka liang jong ka sorkar kan peit ba ka jingpahara kan long ka ba biang ban pynneh ia ka shong suk.
Na ka liang jong ka sorkar ka sngewthuh ia ki jingeh jong ki paidbah ba dei na kane ka dawa ka sorkar ka wad ki lad ki lynti kumno ba kane ka jingpynjari ia ka korphiw kan ym ktah ia ki paidbah bad kham tam eh ia ki nongrep kiba wan dei ia ki marrep ha iewduh.
Haba jubab halor ka jingkwah u nongialam ka liang pyrshah u Dr Mukul Sangma, ba ka jingjia hapoh Ichamati ym dei ban tohkit da u Magistrate hynrei la dei ban aiti sha kiwei, na ka liang jong u myntri rangbah u Cornad u la ong ba ia mynta kin ap shuwa ia ka kaiphot na u Magistrate, hadien ba la ioh ia ka kaiphot kin sa peit kumno ban leh.
Shillong: Mynta ka sngi,  ki Samla jong ka Jylla niam bah Nongstoin lane Nongstoin Diocese Catholic Youth Movement (NDCYM) jong ka zone 1 ki la leh ka kam isynei ia ki khun kristan jong ka shnong Lawdisai da ki pliang, ki klat bad ki kumbor.
Ki la ai sngewbha ruh ki tin ban shna pynbha ia ka Iingmane.
Kane ka Shnong ka hap hapoh ka  west khasi hills district ha jan u Lum Mawthadraishan, ka dei ka shnong ka ba jngai bha na ki surok bah, ki briew ba shong hangne ki shem jynjar bha ban leit iew leit hat namar kim don ki surok ki ba biang bad ka kam ka ba ki trei ka dei da kaba rep.
Ha ka jingiaid lynti jong ki Samla ka Diocese ki lap ba kane ka shnong ka la dei eh ban iarap ne leh ei khamtam ha kane ka por lent ka aiom ban shah shitom lem bad u krist.
Ki la thmu ban leh iakane naduh ki bnai ba la dep hynrei ka wan noh ka jing iakhih halor ka jingpynlong aiñ ia ka CAA(Citizenship Amendment Act), ha kaba kim ioh umphniang naka bynta ki kali ban iaid sha kane ka shnong, hynrei mynta ki la ioh lad ban pynurlong ia kane ka jingthmu ka ba khraw.
Shwa ban sam ia ki jingiarap ki la sdang da ka Iukharist Bakhuid hadien kata ki pynlong ka prokram ba khyndiat kynta bud pat sa ka jingsam ia ki jingiarap.
Ki Samla ki la pashat ruh ki symboh jingkyrkhu kum ban ai jinghikai shaphang ka koit ka khiah, kiar na ka shongkha khynnah bad dei ban long ki ba shlur khamtam ha ka kam mynsiem, ong I Samla Doris Nongrang.
Ka Kong Miriam Lyngkhoi ba dei ka nonghikai ba la shongthait jong ka Nongstoin College ka la bynrap lem ba ki dei ban iaid shaphrang ha ki jingpule ban mih ki officer, ki Nonghikai, ki lyngdoh sohblei namar kane ka dei ka shnong ka bajngai bah na ki nongbah ba heh.
Haba kylli ia arngut ki Mei ieid ki ba dei ki nongshnong ba kham rangbah tam, ki ong ba katno ki sngew kmen bad sngew shngaiñ haba wan jngoh  ia ki, ki da ai ka jingkhublei kitbok ba kin dang kiew shaphrang ha kum kane ka kam khamtam ban leh isynei ia ki baduk.
Ka jingpang Corona, ka la pyniap sa 21ngut ki briew bad ki la don sa 1,076ngut kiba dang shu ioh thymmai ha ki 24 kynta ba ladep bad kat haduh mynta ki don 145ngut kiba iap ha Iran bad sa 5,823ngut kiba ioh pang.
U  Kianoush Jahanpour, u nongkren ka tnat ka koit ka khiah, u iathuh ba ki don mynta 16hajar ngut kiba shah sumar bad kiba don ka jing suba, ba ki ioh ia katei ka jingpang bad la iathuh ba 1,669ngut na kitei ki la jem, na ka jingshah sumar ha hospital.
La iathuh ba U MP jong ka Iran, U Fatemeh Rahbar (55), ula iap ei, na ka jingshah ktah ha katei ka jingpang Corona bad la iathuh ba utei u dei U MP, uba dang shu jop shen.
Kiba ioh pang Corona ha South Korea, ki la poi sha ka 7hajar ngut, kaba kiew da 448ngut, na kaba long hynnin ka sngi.
Kiba iap na ka jingpang corona, ki la poi mynta sha ka 46ngut.
Ki don mynta 3ngut kiba dang shu ioh pang thymmai ha India, na katei ka jingpang bad kitei ki don 2ngut ha Ladakh bad uwei ha Tamilnadu.
Ki bor pyniaid skul, ki la khang lut ia ki Lower Primary skul ha saw tylli ki District jong ka jylla Jammu and Kashmir, kaba sdang naduh ka 9tarik Lber 2020.
Kitei ki kynthup ia ka Srinagar, Bandipora, Budgam bad Baramulla.
Katei ka jingpang, haduh mynta ka ia bit ia shi lak ngut ki briew bad nangta kiba iap ki la poi sha ka 3,800ngut, ha kaba ka la saphred sha ki 70 tylli ki Ri, ong ka khubor.
Shillong: Hadien ba ka  Reserve Bank of India, ka la buh kyndon halor ka jingsei pisa na ka Yes Bank, ka sorkar Jylla, ka la pynshai mynta ka sngi, ba ki ar tylli ki Bank jong ka Jylla, kiba kynthup ia ka  Meghalaya Co-operative Apex Bank bad ka Meghalaya Rural Bank, ki dei kiba don jing iadei malu mala bad katei ka Yes Bank bad ka la don ka jingktah kaba malu mala ia kitei ki ar tylli ki Bank bad la pynkhreh ban pynbeit kyrkieh ia kitei ki jingthut kiba don ha kitei ki Bank.
La ong shuh shuh ba kitei ki Bank, kim don jingiadei satia ha ka kam pisa tyngka bad ka Yes Bank bad la ong ba kitei ki Bank, ki biang ka pisa ha kti jongki bad ki lah ban pyniaid shakhmat ia ki kam jongki, khlem don jingwit eiei ruh em.
La ong ruh ba kitei ki Bank, ki don ha ka Scheduled status, ba la ithuh da ka  Reserve Bank of India, kaba pyni ba ki pyniaid bha ia ka pisa tyngka.
La ong shuh shuh ba ka sorkar Meghalaya, kam don jingthmu ban sei noh ia ka pisa na kitei ki Bank, namar ba ka dei ka pisa kaba ki dei ban nang pyniaid ia ki kam jongki.
Ha kajuh ka por, la iathuh ba ki la don kiba pyn saphriang khubor sha ki social media, kiba bthah ia ki briew, ba kin sei noh ia ki pisa jongki, na kitei ki Bank bad halor kane ka sorkar Jylla, ka la dei ujor ejahar sha ki pulit, ban lap ia kitei kiba pyn phriang ia kitei ki khubor lamler.
La bthah ia ki riew paidbah ba kim dei ban sngap ia kitei ki khubor pyntieng kohtympan.
Ka A/Payee cheque jong ka Apex bank, kan long ne em lada nga deposit haka SBI Account jong nga???.
Shillong: La ioh khubor ba ki MLA jong ka seng Congress, ki la tyrwa ban kyrshan ia U bah Jemino Mawthoh, lada u treh ban iakhun ia ka shuki Rajya Sabbha, ka ban long ha ka 26tarik Lber 2020.
Ki lad khubor ki iathuh ba ki MLA ka Congress, ki la ia kren bad U Bah Mawthoh, ba un iakhun ia katei ka elekshon bad ki da pynthikna ba kin kyrshan tylli baroh 19ngut ki MLA jongki.
U Bah Jemino Mawthoh, uba dei U General Secretary jong ka seng UDP, ula iakhun ia ka elekshon Lok Sabbha, ha u snem 2019, haba la kyrshan lang da ka NPP, tangba ula shah rem ha u kandidet jong ka seng Congress, U Ma Vincent Pala.
Shillong: U Tagatatha Roy, U Lat ka Jylla, u kren diaw mynsiem, da kaba ong ba ki bar Jylla, ki ia tyngkhuh jingeh ha kine ki sngi ha ka Jylla, la kumba ka jia ia ki Kashmiri Pandit ha ki snem 1991, ha kaba ki hap ban phet krad na ka Jylla Jammu and Kashmir.
U Roy, u iathuh ha ki kotkhubor hynnin ka sngi, ba ula iakren bad u myntri rangbah ka Jylla, U Conrad Sangma, halor ka jing donkam ban wan rah mardor ia ka suk ka sain ha ka Jylla bad ha kajuh ka por, ba dei ban pynneh ia ka shongsuk shongshngain jong ki bar Jylla.
Em….
Shillong:  Ka Laitkyrhong SC bad ka Langsning kila jop haka jingiakhun ka U-14 phutbol ka SSA kaba long mynta ka sngi ha madan Polo.
Ka Laitkyrhong ka la pynliem ia ka Nongkrem SC da 5-0 kol  katba ka Langsning FC ka la jop suk namar ba ka Lamlynti SC ka khlem wan mih madan ban ai reng hynnin ka sngi.
Ka jingialehkai lashai ka sngi kan long hapdeng ka Mawlai SC pyrshah ia ka Umsohsun SC por 11:30 baje, ka Nongsohphoh SC pyrshah ia ka Mawkhar SC por 1:30 baje bad ka Lummawbah SC pyrshah ia ka Mawnianglah SC por 3:00 baje.
Shillong:  Ka Meghalaya ka la pynliem ia ka Arunachal Pradesh da 8 wicket ha ka jingiakhun U-19 Women’s One-Day Trophy ha Kadapa, Andhra Pradesh, myn hynnin ka sngi.
Ka Arunachal kaba tied nyngkong ka la ioh kamai 120 run bad shah pynhap noh 5 wicket ha ki 50 over.
Ka Sistalin Ryntathiang ka la khur 3 wicket ha ki 25 run na ki 10 over.
ka Ankita Sharma ka la khur 1 wicket ha ki 16 run katba ar tylli ki wicket ki hap na kaba ioh kam ia ka bol da ka Monica Phawa.
Ha ba wan ban tied ka Meghalaya ka la lah ban pi sha ka thong da kaba kamai 122 run na bynta 2 wicket ha ki 40 over.
Ka Rubi Chetri ka nongtied ba pawkhmat ka Meghalaya ka la kamai 58 run khlem shah pynhap, bad ka Sanchisa Sangma ka la iarap 17 run khlem shah pynliem ban iarap ia ka Meghalaya ban poi sha ka thong da 122/2 ha ki 40 over.
Shillong:  Ka Raid Nongblai, Khyrim Syiemship ka khot ka wer ia baroh ki khun ka Raid Nongblai kiba don sha jan bad sha jngai, ba kin shim khia ban ia wan bad ia don bynta lang kum ka burom bad jingniewkor ia ki dak ki matti ba la buh da U Ni U Kong ha ka Suit Lyngdoh kaba long ka Nguh ka Burom Blei ha ka 17tarik Lber 2020 ha Nongblai ka ban bud sa ka Shad Lyngdoh ha ka 18tarik Lber 2020 hadien ba ladep ka Niam ka rukom.
La khot sngewbha ruh ia ki lok ki jor ki kha ki man ban iawan pynphuh pynphieng bad leh kmen lang kumba ki ju long man ka  snem.
Shillong:  Ki saw seng kiba kynthup ia ka Khasi Student Union (KSU), Federation of Khasi Jaintia and Garo People (FKJGP), Ri-Bhoi Youth Front (RBYF) bad ka Hynniew trep National Youth Front (HNYF) mynta ka sngi ki la pynlong iaka jingialang ha ka ophis u Syiem ka Hima Sohra ha Maraika phon ha ka jing ia don ryngkat lang u Syiem ka Hima Sohra u Paiem Freeman Sing Syiem ki khlieh nongsynshar shnong, ki nongialam Shnong bad ka kynhun ki nongkhaii na ka bynta ban pyrkhat halor ka rukom ban beh noh ia ki bar jylla na katei ka thain.
Haba kren bad ki lad pathai khubor u president ka KSU u Lambokstarwell Marngar u la iathuh ba ha ka jing ia lang ka la don kawei ka sur ban thaw noh da kawei ka kynhun synroplang jong ki sengbhalang bad ki khlieh nongsynshar shnong, kynhun ki nongkhaii, ki nongialam Shnong lem bad ka ophis u Syiem ka Hima Sohra na ka bynta ban puson bha kumno ban beh noh ia ki bar jylla na kane ka thain khlem da poi sha ka jing ia umsnam.
“Ka ‘House’ ka la mynjur ban thaw noh da kawei ka khynhun synroplang ha ka jing ia don lang jong ki sordar, ki rangbah shnong, kynhun ki nongkhaii, u syiem bad ki sengbhalang na ka bynta ban wad da ki lad katkum ka ain na ka bynta ban beh noh ia ki bar jylla na kane ka thain" u la bynrap.
U president ka KSU u Lambokstarwell Marngar u la ong ba ka jing beh noh ia ki bar jylla kam dei da ka jing ia umsnam, hynrei da ka ba knieh noh ia ka khaii pateng na ki da ka ba weng noh ‘Cancel’ noh ia ki NOC bad ki ‘trading licence’ jong ki bar jylla na kane ka thain bad na ka jylla Meghalaya hi baroh kawei.
U Lambokstarwell Marngar u la pynrem jur bad maham tyngeh ia ki Khasi ba leh ‘Benamai’ ha ka thain Ichamati, Majai, Shella bad kiwei de namar ka jing leh ‘Benami’ ka la pynlong ia ki bar jylla ban juh bha sha kitei ki shnong khamtam namar ba ka hap khappud bad ka ri Bangladesh.
Na ka liang u Syiem ka Hima Sohra u Paiem Freeman Sing Syiem u la iathuh ba ka jing ai NOC ka ophis jong u kadei bad ia ki Khasi tangba don pat ki Khasi mar sien ioh NOC ki la ain oh pat sha ki bar jylla.
U Paiem Freeman Sing Syiem u la ong ruh ba naduh mynta ka ophis jong u kan nym ai NOC shuh sha ki bar jylla bad un da bishar bniah bha haba dei bad ka jing ai NOC sha ki Khasi hapoh ka thain.
U president ka FKJGP u Wilbert Rani u la kyntu ia ki khlieh nongsynshar shnong bad ki nongialam Shnong ba kim dei ban ai NOC shuh sha ki bar jylla bad ki dei ban pynkhreh ia ki kyrteng jong ki Khasi ki ba leh ‘Benami’ khnang ba ka ain ‘ Benami Act’ kan ioh ban pynshitom ia ki.
U la ong ruh ba ka jingiakhun pyrshah ki bar jylla kadei ban long da kaba jai jai da kaba kdiah ia u budlum jong ki bar jylla, kata da ka ba knieh noh ia ka khaii pateng da kaba pyrkhing ia ki lyngba ka ain.
Na ka liang K W Nongrum u ba dei ruh u Joint Secretary ka Meghalaya Limestone, Boulder stone and Coal Miner Cum Exporter Forum u la kyntu ia baroh ki nong khaii mawshun ba kim dei shuh ban ia dei kam bad ki bar jylla bad kidei ban ia die ia thied mawshun ne mar khyndew tang para Khasi hi, bad suki suki ki bar jylla kin sa phet hi na kane ka thain bad na ka jylla Meghalaya.
Shillong: U president ka Jaintia Student Union (JSU) Shillong Cirlce u Treiborlang R Suchen lem bad u Samran S Syiem ki la pynrem jur ia ka jing rai ka sorkar Meghalaya ban iaid beit ban pynlong ia ka tamasa ‘Meghalayan Age Festival’ naduh 7 tarik haduh 15 tarik lber 2020.
U Treiborlang R Suchen u la iathuh na ka liang u myntri rangbah ka jylla u Conrad K Sangma u la kular ba ka tamasa kan long ka ba phikir bha na ka bynta ki briew ba la khot sngewbha bad ka tamasa kam nym plie na ka bynta ki paidbah baroh.
Na ka liang u myntri rangbah ka jylla Conrad K Sangma u la ong ruh ba 3 sngi kan dei beit tang ka ‘Conference’ na ka bynta ki briew ba la khot lypa bad baroh ki prokram ki ba khring paidbah la pynduh noh.
Na ka liang ka JSU bad u Samran S.
Syiem ki la pyrshah jur ia kane ka rai ka sorkar da ka ba ong ba ka sorkar kadei ban pynduh noh shi syndon ia kane ka tamasa namar ka jing jur palat ka jing pang ‘CoronaVirus’ ha kylleng sawdong ka pyrthei wat hapoh ka ri India ruh.
U Treiborlang R Suchen u la ong ruh ba ka seng kam pyrshah ban pynlong ia kano kano ki tamasa hapoh ka jylla, hynrei ha kum kane ka por ba khie ka jing pang ‘CoronaVirus’ ka sorkar kadei ban pyrkhat sani bha namar kham kordor ka jing im briew ban ia ki tamasa.
Shillong:  Ka sorkar jylla ka la pynkhreh ban iada lypa ia ka jingpang Corona virus kaba la saphriang kylleng ka pyrthei wat ha India ruh.
U myntri ka tnad ka koit ka khiah ka jylla, u bah AL Hek, u la ong ba haduh mynta, ym pat lap ia kane ka jingpang ha ka jylla bad na ka liang ki nongtrei ka koit ka khiah, ki long kiba peitngor bha.
“Ngim pat lap kano kano ba ioh jingpang coronavirus ha ka jylla bad la bthah ia ka kad liengsuin ha Umroi ban talasi ia baroh ki nongleit nongwan", la ong u bah Hek.
Hynrei ha kajuh ka por, u la ong ba kam pat don kano kano ka jingpynkhreh ban talasai ia kiba wan na surok.
“Khlem pat don ki jaka ba la buh ban talasi ne screen ha ki surok bah ia ki briew", u la ong.
U la iathuh ba ia mynta ym pat lah ban ong ban buh jaka tes ha lad (surok) ban rung sha jylla.
“Ym pat don dawai ban pynjem ia ka coronavirus, hynrei ka sorkar ka la don ki jaka sumar ha Nazareth, NEIGRIHMS", la ong u myntri.
Ha kajuh ka por, u la ong ba um pat sam jingda khmut sha ki paidbah hynrei ka sorkar ka la pynkhreh.
“Ngi la pynbiang ki jingda khmut", u la ong bad bynrap, ‘Nga la wan na Delhi hynnin myn sngi sngi, ka jingtalasi ne screen ia ki briew la leh tang kiba wan na bar ri na kad liengsuin bad kam don jingtalasi ne screen ia ki trai shnong wat ha Delhi ruh", la ong u bah Hek.
Shillong: Ka tnad jngohkai ka jylla ka la rai ban pynsangeh noh ia ka Tamasa jngohkai pyrthei kaba tip kum ka Juk Meghalaya ne Meghalayan Age kaban long khyndai sngi naduh ka 7 haduh 15 tarik Lber 2020 ha Thadlaskein, Lad Mukhla ka West Jaintia Hills.
Ka jingpynsangeh ka dei namar ka jingsyier na ka jingsaphriang ka jingpang Coronavirus, ha kaba la don ruh kiba pang na kane ka jingpang ha India.
U Myntri Rangbah ka jylla u Conrad K Sangma mynta ka sngi, haba kren sha ki lad pathai khubor, ula ong, “Namar ka jinglong jingman ha ka jylla, bad ka pyrthei bad ka jingsngew khia ia ka jingpang coronavirus, ka tnad jngohkai ka jylla, ka tnad kam pohiing kaba la iashong jingialang mynta ka sngi, kala rai ban pynsangeh noh ia ka Meghalayan Age bad kan don noh tang ka National Conclave, ka Conference ban don tang ki briew ba shah khot ym ban shuh ia ki paidbah".
U myntri rangbah u la ong ba ka sorkar ka la pynkhreh ia kane ka tamasa la san bnai mynshwa ha kaba kam pat don kano kano ka jingjia kumba ka long mynta.
Na ka bynta kane ka tamasa ka jinglut kan kot sha ka T.
4.
3 klur bad la ioh ban pynbit pynbiang da ka kompeni E-Factor Entertainment Private Limited kaba don ka ophis ha New Delhi.
Ka sorkar ka la thmu ban pynlong ia kane ka tamasa ka long ban pynpaw ia ka spah ka jylla khamtam ka jinglap ki stad ia ka rta jong ki maw ha kane ka jylla, naduh 3000 snem, bad ki la ai nam ruh ia kane ka rta ka pyrthei kum ka Juk Meghalaya ne ka Meghalayan Age naduh ka 3000 snem mynshwa shaduh kine ki sngi.
Ha kine ki sngi ban pynlong ia ka Conclave, Conference, yn don tang ki briew ba la shah khot kum na ki kompeni pathai khubor kum ka BBC, Instagram, Facebook, YouTube bad kiwei.
U Myntri Rangbah u la iathuh ruh ba ka sorkar ka la phah pynsangeh ia ka International Trade Fair kaba thmu ban pynlong ha madan Iewrynghep namar ba ki briew kiban wan iashim bynta ha kane ka iew ki dei na ki ri ba marjan bad ka China kum na Thailand bad kiwei.
Kham mynshwa, u myntri rangbah u la ong ba kan don ka jingiathir ha ka sngi kut ban iadon bynta ki myntri sorkar pdeng naduh u myntri ka DoNER u Dr Jitendra Singh, u myntri kam jngohkai u Prahlad Singh Patel, u myntri tnad ialehkai u Kiren Rijiju, u myntri ka tnad Jan Shakti u Rattan Lal Kataria, bad la khot sngewbha ruh ia baroh ki myntri rangbah ka dong mihngi nalor kiwei ki heh sorkar.
Jowai:  Ki lai tylli ki seng kiba dei peit ia ka kam ha kaba iadei bad ka kit ka bah- ka All North East Transporters Association, ka East Jaintia Hills Drivers’ Association bad ka All Jaintia Cement and Clinker’s Transporters’ Association ki la kynnoh ba ki pulit ha ki lai tylli ki check post (Mawryngkneng, Diengpasoh bad Khapmara) ki la ioh ban kamai yn duna satia ia ka 24 lakh tyngka shisngi na ki trok kiba kit ia ki mar bapher bapher.
Ia kane kitei ki lai seng ki la iakren mynta ka sngi ha ka jingialang kaba la long ha Ophis treikam ka JCCTA kaba don ha Chiehruphi, East Jaintia Hills.
Kitei ki lai seng la wan ban mih khmat da u Shivpal Choudhury, President ka ANETA bad u Secretary jong ka u Navinder Birdar, ki nongialam ka East Jaintia Hills Drivers Association hapoh ka jingialam u Lambor DKhar bad ka AJCCTA hapoh ka jingialam u ma Balen Thubru, President bad Kyrshan Dkhar kum u Secretary.
Ha kane ka jingialang la pyniaid da u ma Balen Thubru bad la shim ia ki rai kiba bun ha kaba iadei bad ka bha ka miat ki trai trok bad ki driver.
Ha kane ka jingialang da kawei ka jingmut kitei ki lai seng ki la shim ia ka rai ban phah thew phah woh ia ki trok tang ha kawei ka Weighbridge bad katei ka WB kaba thew ka dei ruh ban ai ia ka Slip kaba shai bad haba rah ia kane ka slip sha kiwei pat ki weighbridge ki trai Weighbridge kim dei shuh ban shim kabu da kaba shim pisa na ki driver.
Kane ka long ym tang ia kito ki trok kiba kiew hynrei wat ia kito kiba hiar ruh.
Shuh shuh ha kane ka jingialang ka la don ka jingujor na ki driver ba heh palat ka jingsiew ha shi lynter u surok bah na ka daw ba jyllei palat ki khyrdop khrong khajna be-ain naduh ki kyrdop ka JHADC bad KHADC.
Kine ki kyrdop ka la wanrah ka jingduhnong kaba khraw ia ki trai trok bad ia ki driver namar ba baroh kitei ki khajna kim shym poi satia sha ka iarong pisa ka sorkar jylla hynrei la shu thep sha pla la jong ki nongtrei.
Na ka liang kitei ki lai seng ki la dawa na ka sorkar jylla ba ka dei ban pynduh noh mardor ia kum kitei ki khyrdop be-ain.
Ha kajuh ka por ki nongialam kitei ki lai seng ki la pynpaw ruh ia ka jingsngewkhia halor ka jingkhrong pisa jubor ki pulit kiba don ha Mawryngkneng, Diengpasoh bad Khapmara kiba nud ban dawa haduh 200 tyngka kawei kawei ka trok haba kiew bad hiar.
Kitei ki pulit kiba don ha kitei ki lai jaka ki kamai ym duna ia ka 24 lakh tyngka tang ha ka shisngi bad kitei ki lai seng ki la buh jingkylli ia ka sorkar jylla, hato shano katei ka pisa ka leit?“Ngi dawa ba ka sorkar, kumjuh ruh ki heh pulit ka jylla kin shim khia ban tehlakam ia kane, hynrei te, ngim banse ban leh ia kaba donkam katkum ka buit ka bor jong ki lai seng kiba la ia kynduh lang mynta ka sngi", la ong u Choudhury haba kren bad u Rupang mynta ka sngi.
Babu Kular KhongjiremKa kynhun sorkar synrop MDA ka la pynbna paidbah ba u president rangbah ka party NPP na Meghalaya, i Dr W.
R.
Kharlukhi in long u common candidate jong ka sorkar synrop MDA.
Lada kane ka rai ka longkam shisha ka party NPP kan ioh 2 ngut ki MP ha parliament,kawei ka Agatha Sangma sha Lok Sabha na Tura Parliamentary constituency bad uwei pat udei i Dr W.
R.
Kharlukhi kum u MP sha Rajya Sabha.
Lada long kumta,ka sorkar NDA jong ka BJP ha Delhi ka la nang khlain shuh shuh da kaba iohnong  sa uwei u MP ha Rajya Sabha.
Kane kan nang ai mynsiem ia u Narendra Modi kum u prime minister uba la duh mynsiem bha ia ka Meghalaya kum ka state kaba pyrshah ia ka CAA bad kaba dawa ia ka jingpyntreikam ia ka ILP.
Ha ki katto katne ki kot khubor khasi kiba mih mynnin ka sngi(6th Marvh 2020)ka la mih ka report ba kiba bun ki MLA kiba ia don lang ha ka sorkar synrop MDA ki ia pynpaw ba kim da hun satia ba u MP Rajya Sabha un long biang u MP jong ka sorkar NDA.
Ki don kiba la tyrwa ia ka kyrteng jong uwei pat u para Doctorate,bad uta udei i Dr Jemino Mawthoh,General secretary ka UDP ba un long kum uwei pat  u candidate uba kham biang ban mihkhmat sha Rajya Sabha kum u common candidate na ka sorkar synrop MDA.
Ki kham kwah imat, ban kiar ne iaid lait na ka sorkar NDA jong u Modi.
Ki sngew ba lada jied ia u candidate ka NPP,ka mut hi u candidate ka NDA,hynrei lada jied na kiwei pat ki Party(UDP),un long u candidate uba dang laitluid khlem pat shah teh ne long ‘si samkhmut ha ka BJP.
Kum une u candidate un da dang lah ban kren pyrshah ha Rajya Sabha ia kino kino ki issues kiba ktah ia ka ri bad ka jaitbynriew kum ka CAA ne ILP,etc.
Ka seng congress kaba don 19 ngut ki MLA ha Assemnly ka la kren shai ba kan ai ka jingkyrshan lada pynieng da u Non- NDA condidate sha Rajya Sabha.
Lada kyrshan ka UDP bad kiwei ki party synrop ia i Dr Jemino Mawthoh,la tikna ba in ioh rah ia ka thong jong ka jingjop.
Kan long ka sien kaba nyngkong bad ka burom ruh ia ka party riewlum UDP na Meghalaya ba kan ioh nongmihkhmat ha parliament(Rajya Sabha).
Ka Election Commission ruh kan kyndit ba ka UDP kan ioh MP sha parliament.
Kan pynkyndit bynriew ruh ia ka Delhi  ba ngi phah da u MP ka MDA ym shuh da u MP  ka NDA.
Baroh ka shong pat ha ki MLA ki ban rai iano kin phah.
U paidbah u kylla long tang kum u nongpeitkai ha ka election MP Rajya Sabha namar um don bynta ei ei ha kane ka election.
Shillong: U Joint Secretary ka Meghalaya Limestone, Boulder stone and Coal Miner Cum Exporter Forum u K W Nongrum myn hynnin ka sngi u la maham tyngeh ia ki Khasi ba die ia ki ‘Challan’ sha ki bar jylla na ka bynta ban shalan ia ki mar khyndew na ka jylla sha ka ri Bangladesh.
U Bah K W Nongrum haba kren bad ki lad pathai khubor ha Sohra u la ong ba ka jing die ki Khasi ia ki ‘Challan’ sha ki bar jylla ka la pynlong ia ki bar jylla ban knieh lut ia ka khaii pateng ha ka thain Ichamati, Majai bad kiwei pat ki shnong mar khap.
U la iathuh ruh ba mynta ki bar jylla namar ba ki la sngew shngain palat ki la sdang ruh ban kam trai ia ki jaka ki puta ha kane ka thain bad ki la pynkylla kyrteng wat ia ka ‘Majai’ sha ka ‘Bholaganj’.
“Ka daw ban pynlong ia ki bar jylla ban jyllei ha ka jing khaii jong ki ha ki shnong markhap bad ka ri Bangladesh kadei ba ki ioh suk ia ki ‘Challan’ ban shallan mar khyndew bad ka jing suk jong ki ban ioh ia ki NOC na ki Khasi kiba dei shnong trai na kane ka thain" u la bynrap.
U K W Nongrum u la kyntu ia ki paidbah jong ka thain ba kim dei shuh ban ai NOC ne ban die ‘Challan’ sha ki bar jylla bad u la kyntu ruh sha ki bor sorkar khamtam ka KHADC, ki Syiem Hima lem bad ki nong shynshar shnong ba ki dei ban weng (Cancel) noh ia ki NOC bad ia ki ‘trading license’ ba la dep ai sha ki bar jylla.
Na ka liang u K W Nongrum u la kyntu ruh sha ka KHADC ba kadei ban pynshitom tyngeh ia ki Khasi katkum ki kyndon jong ka ‘Benami Act’ ki ba leh ‘Benami’ ia ka hyndew ka shyiap hapoh u pud u sam jong ka jylla Meghalaya.
Shillong: Ka District Magistrate, East Khasi Hills District, ka la pyllait korphiw naduh ka por 5baje mynstep haduh 4baje nohsngi jong ka 7tarik Lber 2020, ha ki bynta jong ka Iewduh, Paltan Bazar, Stand Jeep Motphran  bad ki jaka jong ka Cantonment bad ka korphiw, kan trei kam biang naduh ka por 4baje nohsngi, haduh ban da pynbna da kumwei pat.
Nangta la pynbna ban pyllait korphiw naduh ka por 8baje mynstep jong ka 7tarik Lber 2020 haduh ka por 8baje mynmiet jong katei hi ka sngi ha Police Bazar, ki bynta jong ka Quinton Road sha jingkieng Umsohsun bad ka korphiw kan trei kam biang hadien ka 8baje ha kitei ki jaka.
Shillong: U Sub Divisional Magistrate, Sohra Civil Sub Division, katba kum ka kyndon Section 144 CrPC, ula pynjynsur ia ka korphiw ha u pud u sam jong ka Sohra Police Station, naduh ka por 8baje mynstep haduh ka por 7baje mynmiet 2020 bad kan ka korphiw, kan trei kam biang naduh ka por 7baje mynmiet haduh ban da pynbna da kumwei pat.
Ka korphiw ha Ichamati, la pynjynsur naduh ka por 8baje haduh 11baje mynstep jong ka 7tarik Lber 2020 bad kan trei kam biang naduh ka por 11baje mynstep bad haduh ban da pynbna da kumwei pat.
Ki jaka kiba hap ha ka Shella Police Station, Tyllap Police Outpost bad Bholaganj Police Check Post, yn pynjynsur ia ka korphiw naduh ka por 8baje mynstep haduh 3baje nohsngi bad hadien kata kan sdang biang ka korphiw, haduh ban da pynbeit da kumwei pat.
Shillong: Ka JAC jong ka Nongkrem ka ba la lam khmat da u bah Lambor Malngiang U MLA ka Nongkrem constituensi,  mynta sngi ki la leit ban ia kynduh ia u myntri rangbah ka jylla u Conrad K Sangma ban dawa ban buh noh ia ka Community & Rural Development Block ha ka shnong Nongkrem.
Haba iakren bad ki lad pathai khubor na ka liang u bah Lambor Malngiang u la iathuh ba ka shnong Nongkrem, ka la donkam  ban don la ka jong ka C&RD block ha ki tei ki thain.
U bah Lambor u la iathuh ka jingbym don ia ka C&RD block ha ka shong ka la wan rah jingeh bha ia ki nongshong shnong kane ka thain na mar  ba haba ki nongshong shnong ki don kam ban leit donkam ha ki Block kin hap ban leit shaduh ka Mawrynkneng lane sha Mylliem Block ka ba la ktah eh ia ka pisa tang ha ka leit ka wan.
Lada ki ioh la ka jong ka C&RD Block kata kan wan rah ia ka jingmyntoi ka ba pura ia ki nong Nong kren ha kaba  baroh shi katta kin hap ban ia sam ia ki skim ba wan na sorkar pdeng bad ka Mylliem ne ka Mawrynkneng Block.
U bah Lambor u la iathuh ba ka jingia kynduh ka la long ka ba sei soh ha ka ba na ka liang u Myntri Rangbah u Conrad K Sangma u la kular ba un shim khia bha ia ka ne ka kam ban pynioh ia ka C&RD Block ha ki thain Nongkrem.
Shillong: Ka District Magistrate, East Khasi Hills District, ka la pynjari ia ka korphiw ha ka nongbah Shillong, naduh ka por 10baje mynta ka miet haduh ka por 5baje lashai mynstep, ka 7tarik Lber 2020.
Ki jaka kiba hap ha ka korphiw ki long ki jaka Municipal bad Cantonment, ki jaka jong ka  Mawlai bad  Mawpat Blocks  bad nangta ki jaka jong ka  Mylliem Block na jingkieng Umshyrpi sha 7th Mile Upper Shillong, Madanrting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong bad Siejiong.
Ka Revolution – Ïada la Ka Ri ka lah kynjoh shibnai thik mynta ka sngi ha ka jingiaid lynti jong ka.
Ka long kaba sngewtynnad ban tip ba tang hapoh kane ka shibnai kane ka Revolution ka la lah ban pyndep shibun ki kam.
Ka la lah ban pyndep shibun ki jingiasyllok bad ki Nongsynshar Shnong ha kane ka Ri bad la lah ruh ban pynbeit ia shibun bah ki jingiasyllok bad ki Nongsynshar Shnong ha kine ki sngi ki ban wan.
Ka lah dep ruh ban ia kynduh ia ki katto katne ki Nongialam Sengbhalang ban kyntu ia ka jingdonkam ban don ïa ka jingiatylli bad jinglong kawei.
Ka long kaba kham sngewtynnad shuh shuh ba kane ka Revolution ka la lah ruh ban ktik bad pynkhih mynsiem ia ki para Ri ba kin mih shakhmat ban noh synniang lane ban shim bynta da kaba ki la thaw ia ka jingrwai kyrsiew thiah ia ka jaidbynriew kaba ki lah ai kyrteng ka “Ïada la ka Ri".
Kumta ngi kwah eh ban ai khublei kyrpang ia baroh kito ki Nongsynshar Shnong lem bad ia ki Dorbar jong ki baroh kiba la kloi ban ai ka jingkyrshan kaba pura ia kane ka jingialeh na ka bynta ka “Lawei Ki Pateng".
Ngi ai khublei kyrpang ia u paid Nongshong Ïew Khasi uba lah Kyrshan tyngeh ia ka Revolution.
Ngi kwah ruh ban ai khublei kyrpang ia ki lad pathai khubor kiba la pynsaphriang ia ki kam kiba ka Revolution ka lah pyndep bad kumjuh ruh ia kiba kan dang pyndep.
Ka long ruh kaba ïoh mynsiem bad ïohbor haba ki riew rangbah bad riew shemphang ki wan shakhmat ban ai mynsiem bad ai jingmut ia kane ka Revolution kumno ba kan ïaid shakhmat bad ban poi ruh sha ka thong wat lada ngim lah ban pynpaw ia ki kyrteng jong ki hangne hynrei ngi shim ia ka kabu ban ai khublei ia ki kumjuh.
Ka khubor kaba ngi don ban ai sha ki para Ri ha kane ka sngi ka long, “to ngin beh sha ka jingiatylli  bad jinglong kawei jong ka Jaidbynriew, ai ba ka Lama jong ka Jaidbynriew kan kaweh shajrong, to ngin pynduh noh ia ka mynsiem sngew Seng la ka long ki Seng Saiñ Pyrthei ne wat ki Sengbhalang ruh".
Ka dei kane ba ka Revolution  – Ïada la ka Ri ka kwah eh ban ïohi nangne shakhmat.
Khatduh iawai ka Revolution – Ïada la ka Ri ka kyntu jur ia ki para Ri baroh ba ngim dei ban klet ban buh jingduwai kyrpang bad pyndem ia lade ha u Blei ha kane ka jingialeh na ka bynta Ka Lawei ki Pateng ban wan.
Bah Ardent Miller Basaiawmoit.
[ba bteng]  Ka ri jong ngi ka dei kaba seisoh; hynrei ki nongrep ki dei ki briew ki baduk tam bad ki dei ruh kiba shah ibeiñ tam? U nongrep sha ri sepngi, u don kali lai-saw tylli, lait noh ki kor puh lyngkha, ki kor ot kew- ot kba; u nongrep jong ngi pat, tang ka kali dieng ba shu tan da ka kti ruh um don.
Ka kor puh lyngkha jong u, dei u mohkhiew ba ju pyndonkam naduh ka por jong u Adam.
Uba don kawei ka power tiller, u la dei uba riewspah bha.
Nangta, naduh dang step phyrngab, u la mih na iieng bad sdang leit phai iieng ynda la kem iongreiñ.
Ynda la dei ka aiom ot pat, bun ka jinglut ia ka jingmih, namar kumba la kdew shakhmat, u hap leit die tat ia ki mar ha u kharkaia.
Wat ka bai dawai, bai sboh ruh ym lait, yn nai iakren ia ka bai trei.
Na kata ka daw kat nangrep nangsyrdep.
U nongbylla sorkar pat, u poi office 11/12 baje mynstep, leit phai iieng 3/4 baje janmiet, bad ka khlem trei ei ei baroh shi sngi, ka bai bylla pat sha bneng sha khyndew.
Nalor kata, ha ki sngi shuti ruh, thik thik u ioh bai bylla.
Haba kumne, hato ka sorkar jong ngi ka dei tang jong ki shakri jong ka ne jong ki nongrep-nongbylla ruh?Ym tang ba ki nongrep, nongbylla kim iaryngkat kyrdan bad ki shakri sorkar; hynrei wat ia ka pisa ba la mang da ka sorkar pdeng ban iarap ia ki, la bam ei noh da ki thlen san snem bad ki officer kiba dei peit ia kato ka tnat treikam kiba khambun na ki, ki dei ki Khristan, katba ha ka bui la pyni ba la dep sam lut sha ki nongrep.
Hato u Blei U la iap, haba kim tieng shuh ban leh ia ki kam thok kam shukor ba laiphew jait? Ha ka sngi u Blei pat, wow ba ki leh kum ki ‘riewkhuid!Ha ka por ba ka sorkar ka plie ia ka iew MECOFED ha Mawiong (Shillong), baroh baroh ki nongrep ki la kmen ba u kharkaia un ym ioh lad shuh ban khñiot beiñ ia ki.
Nga ruh kum u khun jong u nongrep, nga la kmen lang ba ki para doh para snam jong nga kin ia im lang; hynrei ha u snem 2003, shwa ka elekshon, haba nga la leit poi kai shathie sha Mawiong, nga la kyndit ban iohsngew na uwei u rangbah uba ngam tip kyrteng, ba u la iathuh ia nga ba hadien ba la plie ia ka iew MECOFED, ka iew u kharkaia ka la sdang troiñ.
Te kumta, u kharkaia u la thong tyngka ia ki officer bad ia kiba don ha ka bor synshar ban khang noh ia ki kudam ha Mawiong.
Kumta, kine ki ‘riew don bor ki la thok ia ki nongrep ba ki kudam buh mar ne kita ki cold storage kim trei kam shuh; ki nongrep bapli kim banse ban lilam biang ia ki mar rep jong ki ha u jrong khmut (kharkaia).
Kine ki nongrep baduk bapli ym tang ba ki long mraw ha kita ki kharkaia; hynrei kaba sngewsih ka long ba ki long mraw ha ki briew lajong ruh.
Haduh mynta, ngam pat ju iohsngew ba kita kiba kam ialade ki seng bhalang kin ia pyrshah ia ka jingkiew dor ki marbam mar dih.
Ka jingsngap jar jong ki ha kane ka bynta, ka kdew shai ba ki la shah thied ha ki kharkaia kumba long ki MLA.
Kumta, ngi lah ban khot ia ki, ki seng bhaliang, namar ki leh bha tang ia u kharkaia da kaba pynlong ia ki jingiakhih ha ki por ba u nongrep u dei ban leit die ia ki mar rep jong u sha iew.
Lada jia ba phi shongkai ha dukan u kharkaia, phin lap ba ha ka shi sngi, don lai jait ki kali kiba ju wan shim khaw, shini na u bad ki siew bai khaw bai shini da ka pisa lieh (slip).
Kine ki dei ki kali ML-01, ML-02 bad ki kali jong ki nongialam jong kita kiba khot ialade ki seng bhalang.
Kine ki seng bhalang, ym tang ba ki shu shim ei ia kitei ki marbam; hynrei wat ia ka jinglut ba ki leit shane shatai, la siew da kine ki mahajon dkhar.
Dei na kata ka daw, kim ju pyrshah ia ka jingkiewdor ki marbam.
Hyderabad:  Ka Tirumala Tirupati Devastanam (TTD), ka la sei noh ia ka pisa kaba T.
1,300klur kaba ka thep ha ka Yes Bank.
Hadien katei ka jingsei ia katei ka pisa, ka  Reserve Bank of India (RBI), ka la teh kyndon ia baroh kiba thep pisa ha katei ka Bank, ba kin hap ban sei pisa tang ha ka dor kaba T.
50 hajar shisien sei bad katei kan trei kam haduh ka 3tarik Iaiong 2020.
Hadien ba ula shimti kum u heh duh jong ka TTD, U  YV Subba Reddy, ula bthah ia ki bor pyniaid ia ka temple, ba kin sei noh ia ka pisa jong katei ka temple na katei ka Bank.
Ka Sorkar ka dang iohthiah lyngngai halor ka jingpynkhreh ban iada na u khniang Coronavirus, nga la dep ban kyrsiew thiah kumba ar taiew mynta, hynrei jar jar, u Chief Minister, u la dei ban shim ha lade ia ka Health Department kum ha kane ka por.
Ka jingiada na ka jingioh rung jong ka jingpang Coronavirus ka dei kaba ha khmat duh mynta naduh ba la kiew kiba ioh ia kane ka jingpang ha India ka la kiew sha ka 30 ngut.
Ia ki kalie kiba kit briew kum na Guwahaiti lyngba ka G.
S.
Road shaduh palat Jaintia Hills la dei ban bthah ba kin deng mask, nangta ba kim dei shuh ban pynieng man la ki jaka kumba ki ju leh hynrei la dei ban pynbeit da ki jaka bakyrpang bym don briew ba shong ba sah namar ngim tip ki long kiba kumno ki briew; ka jingphikir ia kine ki kali kiba iaid lyngba ka dei ban long kaba khlain bha namar dei ka leit ka wan kaba pynphriaing ia kum kine ki jingpang; dei ban bthah ia ki Dukan bad Hotel ban husiar na kaba ia khleh bad kino kino ki briew kiba wan na sha kiwei pat ki Jylla katba dang pur kane ka jingpang Coronavirus.
Ki bus kiba wan kit nongpang sha NEIGRIMHS na kiwei pat ki Jylla dei ban ioh jingbit ban rung sha ka Jylla ba kim don ia kane ka jingpang.
Ki lad jingiada kum ki sanitizer kim don wat ha ka nongbah Shillong, ki disinfectant sprayers bad ki dawai synreit ym ioh na ki Pharmacy ha Shillong, tip ki mask kiba thikna ki don ne em ha ki Dukan bad Pharmacy ha Shillong, Tura, Jowai bad kiwei kiwei ki Nongbah, tip la ia ki Doctors ki Nurses bad kiwei kiwei la pynlong ne em ia ki kynja jingiakynduh ban tip kumno bad kaei ba ki dei ban leh kum ha kane ka por bad lada jia ba don kiba ioh ia ki dak ki shim ki ban ialam sha kane ka jingpang; la ki jaka sumar ki la don ne em kiba la khreh kyrpang; la ki jingphong kiba iada ia ki nongsumar baroh shi rynieng (Personal Protective Equipments) ki la don ne em ym tip, la ki dawai dashin ki la don ne em, ban ym long kum ki ksew kyndit suloi haba wan ka jingpang.
Ka jingkhein sting ka long ka nongshun ka bakhraw ia ki bapli ki nongshong shnong.
Nga kyntu ba baroh ngin phai khmat sha ka jingiada ba kan ym ioh rung kane ka jingpang sha ka Jylla jong ngi.
Haduh mynta da ka jingisynei u Blei kam pat rung, ngi dang long kumba ngi long, ka Health Department ka la dei ban mih sha khmat bad ai jinghikai ia ki paidbah ban long ka jingshngain.
Ka Cabinet Meeting ka la dei ban don na ka bynta kane ka jingiada kat bym pat ioh rung kane ka jingpang Coronavirus.
Ki paidbah ki angnud ban iohsngew aiu ka Sorkar ka la leh halor kane ka bynta, namar ngi tip ba ngi long ka Jylla kaba da sahdien ha kiei kiei baroh, kumta ngi kit khia bad trei shitom, ngin mad ia ka jingeh ka bakhraw.
Shillong: Ka kynhun jong ki riew paidbah ka Citizen Forum jong ka jylla ka la pynlong ia ka jingiakynduh ban  rai halor ban pynieng  ia u kyrtong na ka bynta ka eleksion  Rajya Sabha 2020 kum ba ka Election Commission jong ka ri  India ka la dep ban pynbna ba kan pynlong ha ka 26 tarik u Lber 2020.
Na ka  Forum ki la iathuh ba ki la ioh jingtip lyngba ki ladpathai khubor ba ka party NPP ka la rai ba kan pynieng ia u bah  W.
R.
Kharlukhi kum u kyrtong, hynrei na ka liang ka Forum, hadien ba ka la dep ban ia mir bad ki katto katne ki seng sain pyrthei jong ka jylla ban pynieng ia bah Paul Lyngdoh kum u kyrtong ba ia mon lang ban ia khun ia ka eleksion Rajya  Sabha.
U bah  Paul Lyngdoh u ba long u nongialam barim jong ka seng ki samla pule  ka Khasi Student Union (KSU), U  General Secretary u ba nyngkong jong ka  North East Students’ Organisation ( NESO),u nongsheng ia ka Khun Hynniewtrep National Awakening Movement ( KHNAM) , u la long kum u MLA jong ka Jaiaw Constituency 2 sien ka kynti bad u MLA barim jong ka constituency ka ba la phiah  ka  18 West Shillong Constituency  bad mynta u dei u  MDC jong ka Jaiaw Constituency.
U dei ruh u Working President jong ka UDP.
Na ka Forum ki la sngewdei eh ban jied ia u na mar ba u long u ba la biang ban mihkhmat na ka bynta ka imlang sah lang, ka jylla baroh ka dei ban ai ka jingkyrshan ia u ba yn mih khmat na ka jylla ha Rajya Sabha  namar ba u long u nongialam u ba shemphang, khamtam ha ka por mynta ba ka jylla ka dang mad ia ki bun ki phang ki ba hap ban pynsngewthuh ia ka Sorkar pdeng halor ka CAA, ILP, NRC bad kiwei kiwei.
Ka long ka jingdonkam  jong ka por ban phah ia u bah  Paul Lyngdoh kum u kyrtong sha  Rajya Sabha namar ba u la long u ba lah biang ha ka sain pyrthei , na ka liang ka Forum ki la buh ka jingkyntu ia baroh ki MLA ba kin jied ia u bah Paul Lyngdoh kum u dkhot sha Rajya Sabha.
Kane ka long kum ka kyrwoh ba la phah  da u bah  P Nongkynrih na  Pynthorbah, u bah  M Kharkamni na  Mawlai bad u bah  B Kharkongor na Mawpat  Mawpat.
Nga ruh nga sngew iahap ia kane ka rai tangba ka shong ha karai kine ki MLA kiba dei ki regional la kin kyrshan ia u candidate ba kyrshan CAA ne kin kyrshan ia i bah Paul.
Haba kumta….
mano ba jiwd MP Rajya Sabha…ki paidbah bad dkhot ka Forum ne ki MLA?.
Jowai: Ha ka jingther u ‘lapbah bad u Phria uba jur ha kane ka 23 tarik Rymphang sha ka thain Lapangap, kiba bun na ki longiing longsem jong ka shnong Lapangap ki la shah pynjulor ha kane ka jinghap slap bad hap phria.
Ka Jaintia Hills Development Society (JHDS) for Social Services, Jowai Diocese, hadien ba la ioh jingtip ia kane, u Director jong ka Phadar Manbha Pakem bad ki Nongtrei jong ka JHDS for Social Services, ki la hiar sha Lapangap ha ka 2 tarik mynta u bnai bad ha kane ka jingleit jurip  ka kynhun jong ka Jaintia Hills Development Society ka la shem kumba 50 iing ki longiing kiba la shah pynjulor ha kane ka jinghap phria.
Na ka liang ka Society ka la sngewthuh ia kane ka ka jingjulor jong ki iing ki sem, ka sorkar kan thaw ia ki lad ki lynti ban iarap ia ki, hynrei pat ka JHDS ka sngewthuh ba ka jingiarap na ka sorkar kan shim por bad ban iarap kyrkieh ia ki longiing kiba la jot la pra ki iing ki sem, ka Jaintia Hills Development Society for Social Services, Jowai Diocese hapoh ka jingialam u Phadar Manbha Pakem, Director jong ka Society bad ki dkhot jong ka ki la hiar hynnin ka sngi (05/03/2020) sha Lapangap bad sam Tin sop iing katba lah ei sha ki 50 tylli ki longiing ka shnong Lapangap kiba la shah ktah eh ha  kane ka jinghap Phria.
Ha shwa ban sam ia ki Tin sha ki lanot shoh phria la pynlong ia ka jingialang kaba lyngkot hapoh ka jingpyniaid (Chairman) jong u ma Tellmi Dkhar.
Ha kane ka jingialang la ioh ia ka jingkren maitphang bad ka jingkren sngewnguh da u Waheh shnong jong ka shnong Lapangap Waheh Derbormi Lyngdoh.
U Waheh shnong haba kren ha kane ka sngi, u pynpaw ka jingsngewnguh kaba khraw ia u Director jong ka Society Phadar Manbha Pakem bad ka kynhun jong u kiba la kloi ban wan nohsynniang shisyndon na ka bynta kine ki longiing jong ka shnong jong u kiba la shah pynjot ha u ‘lapbah bad u Phria myn ha kane ka 23 tarik Rymphang 2020.
Shuh shuh u ong ka jing la kloi ka Jaintia Hills Development Society, Jowai Diocese ban wan noh synniang da ki Tin sopiing, ka long ka jingkyrkhu ka bakhraw ha kaba ki longiing kin ioh ban maramot ia ki iing ki sem jong ki kiba la ngat ha kane ka lanot shoh phria.
Nangta u ong ha ka jingwan jurib jong ka Jaintia Hills Development Society ha kaba ma u ruh u ia don lang la ioh tang kumba 50 iing kiba la shah ktah na kane ka jingshoh phria, hynrei hadien ka jingwan jurib jong ka JHDS for Social Services, u la dangioh shuh shuh sa katto katne ki long iing jong ka shnong kiba la shah pynjulor ha kane ka jingshah shoh phria bad ia kane u ong ba un sa pyntip sha ki bor District jong ka West Jaintia Hills bad sha ka sorkar Meghalaya.
U Phadar Manbha Pakem uba long u Director jong ka Jaintia Hills Development Society ( JHDS) for Social Services ka Jowai Diocese, haba kren ha kane ka sngi u ong ba hadien ka jingwan jurib la shem ba kine ki 50 iing ki longiing kiba donkam kyrkieh ia ka jingiarap bad na ka liang ka Society da ka mynsiem sngewlem bad sngewkhia ia kane ka jingshem lanot jong kine ki long iing, ka Society katba ka lah ei ka la wanrah da ki Tin na ka bynta kine ki longiing ba kin ioh maramot shisyndon ia ki iing ki sem jong ki kiba la shah ktah na kane ka jingshoh phria.
Nangta u ong ka Society kam lah ban pynbiang nadong shadong kat kum ka jingdonkam jong ki, hynrtei to pdiang da kaba kmen kat kaba ka Jaintia Hills Development Society ka lah ban iarap ia phi.
Nalor ki 50 iing kiba la mang da ki Tin ka Society hadien ba la wan ud da ki katto katne ki longiing kiba ym shym don ha ka list kat kum ka list ka jingwan jurib la hap ban shu ai da ka Cheque ba kin ioh thied san hynriew sla tin eiei.
Ka internet mynta ka juk thymmai ka long kaba donkam haduh katta katta.
Lyngba ka internet daki phew hajar ngut ki paidbah hapoh ka jylla kiba imja kpoh bad im nongsngi lyngba ka internet, namarkata lada duh noh iaka kor internet tang shi kynta ruh ka jingduh nong ka long kaba ktah haduh katta katta ia u paidbah.
Haba phai hakine ki sngi bala dep ka jingpynduh iaka internet hapoh Meghalaya ka long haduh laisien laiwat bala pynduh daka sorkar MDA, kane ka long kumba shah niew beiñ bad shah iuh roit iaka hok long briew man briew u paidbah namar lyngba ka kor internet shibun bah ki kam lah ban pyndep naduh ka pule puthi, ka khaiï pateng, ka wad kam wad jam bad kiwei kiwei kiba ym lah ban jer kyrteng, hynrei lyngba kane ka jingleh ka sorkar daki phew klur tyngba la shu pynsepei iaki pisa data pack jong ki paidbah naka jingpynduh iaka kor internet.
Halor kane, ka jingkylli ka long mano ban Bah khlieh iakato ka jingduh iaka pisa data pack jong ki paidbah bala pynsyrwa kai daka sorkar jylla?Haka jingshisha haba don kino kino ki jingkulmar hapoh ka jylla ka sorkar kam dei ban pynduh iaka kor internet hynrei ka dei ban wad daki lad ki lynti dakaba pynbun da ki pulit ki sot haka jaka ba don  jingia-kulmar, naba tang dakaba pynduh iaka kor internet da lei lei ruh  ka sorkar kan nym lah ban teh lakam iaka suk ka saiñ haka jylla lymda, da kam wad da kiwei ki lad ki lynti.
Halor kane ka nongrim katkum ka riti shynshar paidbah, ka sorkar ka dei ban bah khlieh ban pynphai biang iakato ka data pack sha baroh ki paidbah kiba la duh ei iaka pisa lyngba ka data pack.
Ka Pisa da ki phew Klur la share hapdeng ki trai ka company  bad kiwei de kiba don bynta ban khang.
Khyndiat kum ban mait phang, nga kwah  ban pynkynmaw ïa uta u thlen.
U thlen   ki ong u dei uta u mrad uba im sha lum, sha khlaw sha btap bad uno uno u ba ïaid sha lum khlem da phikir u shait shah bam ei ha u thlen.
Ka khana pateng ka ïathuh, ba ha kawei ka por ka Jaitbynriew jong ngi ka la kut jingmut ban pynïap bad ban bamdoh noh shi syndon ïa uta u thlen khnang ba un duh jait noh bad ban shngain ki bynriew ha sla jong ka Meiramew.
Kumta ki la hiar sha khlaw ban leit thwet ïa uta u thlen bad ki la ïoh ban pynïap bad ki la bamdoh ïa u.
kumba ju long ha ka Jaitbynriew jong ngi, haba ïoh mrad ki shait ïa sam doh kyndang para ma ki.
Ka leit jia ryngkhat ba kawei ka tymmen namar ba ka kwah ban ai bam doh thlen lang ïa la u jong u khun u bym don ha ïng ha kata ka por, ka la buh bha ïa kata ka doh.
Hynrei sniew bok ba ka klet ban ïathuh bad ban phah bam ïa ita i doh thlen, bad suki suki ita i doh thlen i sdang ban mih shòiuh bad i sdang ban san haduh ban da heh saphien bad hadien ula dawa ïa kita ki trai ïng ba ki dei ban ai snam briew bad lada kim ai un bam syndon ïa ki.
Lehse haba nga ong bad nga kren shaphang uta u thlen, phin ong ïiw kum kata ka khana ngeit biej.
Bad lehse phin ong ba ngi kiba la stad kiba la nang bad kiba la shai ngim ngeit shuh shaphang uta u thlen bad shaphang kata ka khana thlen.
Bad lada jia ba ong uta ne kita ki ri thlen, phin ong ba u Khasi jong ngi u bishni ba kiew spah kiwei u pynmih ia kata ka khana ri thlen ne nong ri thlen.
Hynrei ngan ong ïa phi ki nong pule, ha shwa ba phin kynnoh kumta ïa une u nongthoh ne ïa kita kiba kynoh ri thlen, phi dei ban kynmaw shwa ba ka Jaitbynriew jong ngi watla ha ki por mynshwa kam don jingthoh hynrei ki don pat ka jingthoh kaba maïan ban pynsah nam ïa kita ki jingjia bad jingshshisha da kaba shu bsuh ha ki khana tang ne ki puriskam.
Nga hi marwei nga kubur ba u don uta u thlen bad don ki Khasi kiba ri thlen.
Bad haba nga ong kumta kam mut pat ba baroh ki Khasi ki ri thlen, hynrei don beit kato katne ki nong ri thlen.
Kat kum ka jingshem jong nga, don saw ngut(bynta) ki nongri thlen kiba shyrkhei bha bad ba dei lyngba jong kine ki sawngut sa ïohlad ruh ïa kito kiba shu leit bylla nong ba kin pynsan bad pynsngaid shuh shuh ia u thlen.
To mynta ngin peit ba mano ba dei kita ki nong ri thlen bad uei uta u thlen.
Shillong:   Ka kynhun synrop ka UDP, NPP, MDC shimet ha Khasi Hills Autonomous District Council (KHADC) ka United Democratic Alliance (UDA) ka la kyrmen ban ioh kam ban thaw noh ia ka Executive Committee kaba thymmai shen hadien ba u kyrtong ka UDP u bah Pius Marwein u la jop ia ka elekshon shiteng samoi na Langrin.
Haba kren myn hynnin ka sngi, u nongialam ka UDP ha KHADC u bah Titossterwell Chyne ula pynpaw ba ka kynhun United Democratic Alliance (UDA) kan sa thaw biang ia ka Executive Committee (EC) namar ba mynta ka la nang paid shuh da ka jingjop u bah Pius na Langrin.
U la kam ba kumba long haduh mynta ka UDA ka don 16 ngut ki MDC ha ka ïing kaba 30 ngut.
“U Bah Teiborlang Pathaw (uba don lang) u la wan phai biang sha ka UDA, katba u bah Paul Lyngdoh u la phah shithi ba u kloi ban wan phai biang sha ka UDA", la ong u bah Titossterwell.
Lah ban kdew ba u bah Teiborlang bad u bah Paul kiba dei ki MDC ka UDP, kila mih na ka UDA dang shen ban leit ai jingkyrshan sha ka UDF ba ialam u bah Latiplang Kharkongor hadien ba la mih ka jingïapher jingmut.
Halor ka jingdawa ki 4 ngut ki MDC ban ailad hi ha ki MDC ka UDA ban jied ia u nongialam ban long CEM, ym ban ailad ban ialam tang ka UDP, u bah Titossterwell u la ong ba um kwah ban ong eiei halor kane namar ba ka dei ka hok jongki ban pynpaw.
“Nga shu iohi ia ka jingkren jong ki ha ki lad pathai khubor, bad ngam lah ban ong eiei namar ba ka hok jong ki ban pynpaw", u la ong.
Hynrei ha kajuh ka por, u la ong, “Lada ki don eiei ka jingeh ne ban pynsngew ki dei ban rah ha ka jingialang ka UDA ban iakren namar ba kane ka dei ka kam iing kam sem, ym ban pynpaw shabar".
Katba u bah Pyniaid Sing Syiem u nongialam ka NPP u la ong ba katkum ka jingiateh mynshwa, ka UDP kan ialam ha KHADC bad ka NPP ha JHADC bad ka NPP ka bat ia kane ka jingiateh.
U la ong ba watla katta ka shong ruh ha ka UDA ban iajied ia u nongialam namar ba ka party kaba ioh bun ki MDC kan ioh ban ialam bad kan leit sha ka UDP.
“Katkum ka jingïapynbeit, ka kam nongialam ia ka EC ha KHADC kan leit sha ka UDP katba ha JHADC kan leit sha ka NPP bad ngi ieng halor kata ka nongrim", la ong u bah Pyniaid, tangba u la bynrap ba kam don jingeh ban iakren ha ka UDA ban jied ia u nongialam da ki MDC namar ba kano kano ka party kaba ioh bun ki MDC ka dei ka rukom ba kan ialam ia ka EC bad kumba ka long mynta ka UDP ka dei kaba jop bun eh ki MDC.
U la iathuh ba la dep iakynduh ia u bah Alvin Sawkmie bad bah Mitchell Wankhar ka NPP nalor ka kong Macdalyne Mawlong ka PDF ban wan phai biang sha ka UDA.
Shillong:  U myntri ka tnad Social Welfare ka jylla u bah Kyrmen Shylla, u la ong ba ka ain ka dei ban leh ia kaba donkam khlem da shah shiliang ia uba heh ne barit.
Kane ka jingkren u myntri ka long hadien ba katto katne ki nongthoh khubor mynta ka sngi ki la ioh ban kylli halor ka jingpaw kyrteng bad shah kynnoh u hymmen jongu, bah Bison Shylla, ba shalan dewiong beain dang shen ha thain Jaintia Hills.
“Ngam tip ba i leh ne em ia kane ka kam, hynrei kum u myntri nga sngew ba uno uno uba leh ia ka kam beain, ki dei ban pynshitom", la ong u bah Kyrmen.
U la ong ba u la ioh iakren ia u hymmen halor kane ka kam bad u la iathuh ba kam don satia ka jingleh kumba la kynnoh ban khaïi dewiong beaiñ.
“Nga la kylli na I, la i leh shisha ne em, hynrei i la ong khlem leh", la ong u bah Kyrmen bad bynrap, ‘Lada mano mano ba leh ia ka kam beain, nga pynrem jur bad ka ain ka dei ban leh ia ka kamram’.
U la kyrmen skhem ba un nym leh ia kane ka kam.
“Ka ain ka dei ia baroh, lada dei u hymmen ne para jong u myntri ne uno uno", u la ong.
Ha kajuh ka por, u bah Kyrmen u la ong ba u dang pan kaiphod ruh na ki pulit halor kane ka jingjia bad hadien ba la ioh ia ka kaiphod (report) na ki pulit, yn sa tip ia kaba dei ne kaba lait.
“Ngi dang pan report na ki pulit", la ong u bah Kyrmen.
Ka ain ka treikam tang na bynta u rit u ria bad ia u baduk, ym ia u heh u Hain ne ia u riewspah.
Kane ymdei tang ma nga ba Ong hynrei ka Sur uba bun balang.
Shillong:  Ki saw seng ba kynthup ia ka Khasi Student Union (KSU), Federation of Khasi Jaintia and Garo People (FKJGP), Ri-Bhoi Youth Front (RBYF) bad ka Hynniew trep National Youth Front (HNYF) myn hynnin ka sngi ki la leit ban peit ia u sordar ka Umwai u Tyngshain Wanwar hapoh ka Civil Hospital ba u shah sumar.
Haba kren bad ki lad pathai khubor na ka liang u sordar ka Umwai u Tyngshain Wanwar u la iathuh ba ki ba shoh pyn mynsaw ia u ki dei hi ki nong shong shnong ha Ichamati bad ki shong marjan bad don ruh kiba u ithuh.
“Bun kiba shoh ia nga bad ia u Lurshai Hynniewta ki don kumba 90 ngut bad bun ba nga ithuh hynrei ia ki kyrteng pat bun ba ngam ithuh, bad ka jing hiar thma jong ki bar jylla ia ngi la ialam da uwei u ba kyrteng Sushant Das bad kane ka jing shah hiar thma ia ki dkhot ka KSU bad ki paidbah ba ia shim bynta ha ka jing ialang kadei kaba lah dep pynkhreh lypa" u la bynrap.
Kumba shu pynkynmaw u Tyngshain Wanwar u la mynsaw, katba u dkhot ka KSU u Lurshai Hynniewta u la khlad noh ha ka jing shah hia thma bad ki bar jylla ha ka 28 tarik rymphang 2020 ha Ichamati.
Na ka liang u President ka KSU u Lambokstarwell Marngar u la pynrem jur ia ki bor pulit ba haduh mynta kim pat shim ia ka ‘Statement’ na u Tyngshain Wanwar u ba dang shah surmar ha Civil Hospital hadien ba u la mynsaw ha ka jing shah hiar thma ha ki bar jylla.
“Ka kamram jong ki bor pulit ka dei ban wan lum sabut na ki ba mynsaw, hynrei ngi sngewlyngoh ba haduh mynta ki pulit kim pat wan leh ia kaei ka ba donkam na ka bynta ban lap ksai halor ka jing ia umsnam ha Ichamati" u la bynrap.
U Lambokstarwell Marngar u la kynru ia ka sorkar ba nalor ki 8 ngut ba la shah kem ki pulit ki dei ban kem lut ia baroh ki ba donkti ban hiar thma ha Ichamati ha ka 28 tarik rymphang 2020.
Shillong:   U MDC ka Mawlai ba iasoh bad ka UDP u bah Teiborlang Pathaw u la wan phai biang sha ka kynhun United Democratic Alliance (UDA) hadien ba u la leit kyrshan sha ka United Democratic Forum (UDF) ba ialam u bah Latiplang Kharkongor hadien ba la khyllem noh ka Executive Committee bah Teinwel Dkhar ha KHADC.
Haba kren sha ki lad pathai khubor, u bah Teibor u la ong ba ka daw kaba pynlong ia u ban leit kyrshan sha ka UDF ba ialam u bah Latiplang Kharkongor ka dei namar ba ka don ka jingbym sngewthuh jingmut ha kato ka por hynrei mynta la pynbeit noh ia kane ka jingbym iasngewthuh jingmut.
“Ka jingmih jong ngi na ka UDA ban leit kyrshah sha ka UDF, ka dei namar ka jingbym iasngewthuh jingmut ha kato ka por", la ong u bah Teiborlang.
U la ong mynta u la wan phai biang sha ka UDA hadien ba la iakren iapynbeit ia kane ka jingbym sngewthuh jingmut kaba la mih ha kato ka por.
Hynrei ha kajuh ka por, u la ong ba um shym la mih na ka UDP naduh ba u la iasoh bad u dang dei bad don ha ka UDP haduh mynta.
U bah Teiborlang bad u bah Paul Lyngdoh kiba dei ki MDC ka UDP, kila mih na ka UDA bad leit ban kyrshan sha ka UDF ba ialam u bah Latiplang Kharkongor hynrei mynta la sngewthuh ba kila rai ban wan phai biang sha ka UDA.
Ba ki kwah doh kyndang sa wanphai ym ban shakri jait bynriew.
Da iohi dohmet te kaba lieh da sah sa ka shyieng te kaba iong.
Ko ki jit rai khlem tynrai.
Shillong: U bah Pius Marwein u la bam smai mynta ka sngi kum u MDC sha ka Khasi Hills Autonomous District Council (KHADC) ha kamra ka Administrator ka Council.
Ia u bah Pius la pynbam smai da u nong bishar ka KHADC u Dr S Kharsyiemlieh ba la don lang ka Administrator kong Matsiewdor War Nongbri, katto katno ki MDC na ka UDP bad NPP.
U bah Pius u la shah jied kum u MDC ha ka elekshon shiteng samoi na Langrin hadien ba la khlad noh u bah Nassar Marwein.
Haba kren hadien ba la bam smai, u bah Pius u la kyrmen ba ka jingjop jngu, kan pynkut noh syndon ia ka kynrum kynram ha KHADC kaba la neh kumba lai bnai eiei mynta.
Ka UDP ka don 8 ngut ki MDC ha KHADC.
“Ngi kyrmen ban ioh biang ban thaw ia ka EC ha KHADC", la ong u bah Pius hadien ba la bam smai.
U la ong ba kum u briew ka party, um kwah rhah ia kano kano ka kam hynrei ka shong ha ka jingiatreilang ha ka party.
U la ong ba ka EC kaban sa shimti nangne shakhmat ha KHADC kan pynurlong ia ka jingangnud jong ki paidbah.
U bah Pius u dei ruh u MLA ba mynta ka Ranikor uba la pynliem ia u Martin M Danggo ha ka elekshon shiteng samoi.
Da ka jingjop u bah Pius, ka UDP mynta ka don 8 ngut ki MDC ha ka KHADC kaba don 30 ngut.
Shillong: Myn hynnin ka sngi ki pulit jong ka Garo hills District kumba 01.
40 baje mynstep ki la ioh ban kem ia ka wei ka truck kit dewiong beain ha ka shnong Dangkong, Garo Hills District  kaba don ia u number AS 01 AD 5279 kat ba thmu ban pynlait ia u dewiong ha ki 5 tylli ki kali pick up Bolero, ki ba thmu ban leit shalan beain  sha Assam.
Ki pulit ki la ioh ban kem ia uwei na ki nongniah jong ka kali pickup bolero  u ba kyrteng u Jahangir Alam, 22 snem ka rta kat ba kiwei pat ki nongniah jong jong kine ki kali pick up bolero  ki la phet krad noh na kane ka jaka.
Kine ki 5 tylli ki kali pickup bolero  kiba ki pulit ki la ioh kem ki don ia u number AS 18 AC 0634 ,ML 13-6828,AS 18 C 3755,AS 25 DC 7385 bad  AS 18 C 9016 ha lor ka ne ki pulit ki la register ia ka mukotduma.
Nongpoh:  Kawei ka long iing Khasi kaba don hapoh ka shnong Jatalong, Raid Nongtung (Block-2) ha Ri Bhoi, ka la ngat ha ka apot ban siew ia ka kuna haduh T.
4 hajar ha briew kiba la kam ba ki dei ki briew ka tnat Forest na Assam, kata ka long hadien ba kitei ki briew ki la lap ia ki Diengthang, kiba don ha phyllaw jong katei ka iing, kaba ki dang shu pynhap na kawei ka Mahindra.
Katei ka jingjia shah shain kuna bad kaba la long ruh kum ka jingshah dawa pisa jubor ia katei longiing, ka la jia hynnin ka janmiet, kata ha ka por ba katei ka longiing ka la pynpoi ia ar Mahindra ki diengthang hapoh ka iing jong ki, ia kaba ki la thoh na kawei ka Khlaw shimet kaba don ha katei ka thain, hynrei haba ki la dep ban pynhap ha ka jong ka phyllaw, la wan kitei ki briew na kiba kam ba ki dei ki briew na ka tnat Forest bad ha katei ka por ki la dawa na katei ka longiing, ba ka dei ban siew T.
4 hajar, kaba long kum ka kuna halor kitei ki Diengthang.
Haba pyntip halor katei ka jingjia, u Bah P.
Mynsong, Rangbah shnong ka Jatalong, la iathuh ba katei ka Longiing kaba la iakynduh ia katei ka apot shah dawa pisa, ka dei ka iing jong ka Kong Smorlin Surong bad u Bah Seril Rymbai, kiba dei ki nongshong shnong ka Jatalong.
Katkum ka jingiathuh da utei u Rangbah shnong, la ong ba ia katei ka kam ban leit dawa pisa na katei ka Longiing, ia ialam da uwei u Beat Officer ka tnat Forest, uba don ha katei ka thain, ha kaba tang mar ia poi ha katei ka iing, ki la leit beit ban ban dawa pisa na katei ka longiing, halor ka jingkit diengthang jong ki na Khlaw sha iing.
Shuh shuh, u la iathuh ruh ba ha katei ka por ba utei u Beat Officer, u la leit sha katei ka longiing, u da ialam ruh da ki pulit Battalion ba don ha Sabuda, ha kaba ki khlem pynsngap ia ka jingpynshai na kitei ki trai iing, hynrei beit beit ki la dawa beit ia katei ak T.
4 hajar kaba long kum ka kuna halor kitei ki Diengthang.
Haba pynshai halor kitei ki Diengthang, u Bah P.
Mynsong, u la ong ba katei ka longiing kam shem la leit ban pom na Khlaw ka Assam, hynrei ki la leit ban pom na khlaw jong uwei u riew shimet, kata lyngba ka jingiasngewthuh jingmut bad u trai jong katei ka khlaw.
Shillong:  Mynta ka sngi ki MLA na ka jylla Assam kiba kynthup ia u Kama lakhya Dey Purkayash, Rupjyoti Kurmi bad ka Nandinta Das ki la wan ban ia kren bad u myntri kam pohing ka jylla u Lakmen Rymbui bad u nong ialam liang pyrshah ka sorkar Meghalaya u Dr.
Mukul Sangma na ka bynta ban pan jing iarap na ka bynta ka jing leit phai ing ki briew na Assam.
U nong ialam liang pyrshah ka sorkar Meghalaya u Dr.
Mukul Sangma u la iathuh ba ki MLA na ka jylla Assam da kawei ka sur ki la wan ban kyntu ia ka sorkar Meghalaya ba dei ban ai jing iada ia ki nong Assam ba trei sha Meghalaya ban poi suk sha la ki ing.
Ka MLA jong ka Boko konstitwensi ka Nandinta Das ka la iathuh ba ki don kumba 500 ngut ki nong Assam ki ba trei bylla ha ka jylla Meghalaya khamtam ha ki thain Shella bad ki la iathuh ruh sha ka lyngba ka ‘phone’ ba ki shem jing jynjar ban leit phai sha la ki ing namar ka korphiw bad ba mih ki jing klumar ha Meghalaya.
“Ngi la kyntu ia ka sorkar Meghalaya ha khmat u myntri kam pohing u Lakmen Rymbui ban ai jing iada ia ki briew jong ngi ba kin poi suk sha la ki ing jong ki sha Assam, bad u Lakmen Rymbui u la kular ba un ia leh katba lah ban ai jing iada" ka la bynrap.
Na ka liang u Kamalakhya Dey Purkayash u ba dei u MLA jong ka Karimganj konstitwensi u la ong ba naduh ki por mynshwa ki paidbah ka jylla Assam bad Meghalaya ki ia im kum shipara na ka ta ka daw ngi kyntu ia ka sorkar ban leh katba lah ban ai jing iada ia ki briew na Assam ki ba trei ha Meghalaya.
U Kamalakhya Dey Purkayash u la kyntu ruh ia ki briew ka Assam bad Meghalaya ban iatreilang ban wanrah jing suk biang hapdeng baroh ar jylla.
Shillong:    Ka Meghalaya High Court kan shim bishar ha ka 12 tarik Lber 2020 ia ka mukotduma duma ba la ujor da u CEM barim ka Khasi Hills Autonomous District Council (KHADC) bah Latiplang Kharkongor pyrshah ia ka jingpynjari da ka Administrator Rule (AR) ha KHADC da u Lat ka jylla.
Ha ka jingbishar myn hynnin ka sngi, ka High Court ka la buh ban shim bishar sha ka 12 tarik Lber hadien ba u nongiasaid ain ka sorkar u Advocate General u la pan por ban thep ia ka affidavit.
Lah ban kdew ba u CEM barim ka KHADC u Latiplang u nongialam ka United Democratic Front (UDF) u la leit ban mudui sha ka ing bishar High Court ka jylla Meghalaya halor ka jing shah pynjari ‘Administrator Rule’ hapoh ka KHADC.
Shwa ban AR, 4 ngut ki Executive Member (EM), kila ioh ia ka jingmynjur na u Lat hadien ba la bthah ka High Court, Meghalaya na ka jingujor u bah Latiplang hynrei shwa ba kin sdang tare ia ki kam, la pynjari noh da ka AR da u Lat lyngba ka jingai jingmut ka sorkar jylla.
Kumba shu pynkyn maw u Lat ka Jylla u Tathagata Roy ha ka 7 tarik Rymphang 2020 ula mynjur ban pynjari da ka synshar ‘Administrator Rule’ ha Khasi District Council hadien ba ka sorkar Meghalaya ka iohi ia ka jingiaknieh bun paid hapdeng ka United Democratic Alliance (UDA) ba lam khmat da u Teinwell Dkhar bad ka UDF ba lam khmat da u Latiplang Kharkongor.
Na ka liang u Latiplang Kharkongor lyngba ka jingmudui hapoh ka ‘Meghalaya High Court’ u la pynpaw ia ka jingbym hun ia ka jingpynjari AR hapoh ka KHADC.
Shillong: Ka Joint Action Commitee na Sohra  ka ba kynthup ia ka Shillong Sohra Moscots Driver and owner Assiociation, ka Local Taxi Owner and Driver Assiociation bad ka Tourist taxi Assiociation  ki la dawa na ka sorkar jylla ba kin ai kam ia ka kong Balawanri Shisha Khongshei  ka kurim jong u bah Lurshai Hynniewta u ba la khlad ha ka jingthombor ha ka 28 tarik u Rymphang 2020 ha Ichamati.
Ha ba ia kren bad ki lad pathai khubor na ka liang u president ka SSMDOA u ba R.
Labourstarwell Nongrum u la pynpaw ia ka jing sngewkhiah ha lor ka ne ka jingjia bad pynrem jur ruh ia ka jing thom bor jong ki bar jylla ki ba la bthat jubor ia ka jingim u bah Lurshai Hynniewta.
U bah Nongrum u la buh ruh ka jingdawa ia ka sorkar jylla ba kan ai kam ia ka  kurim jong u bah Lurshai ka ba hap ban bsa ia ki saw ngut ki khun hadien ka jingshah pyniap dusmon jong u kpa ka ing.
Na ka liang u Chairman ka JAC ASCLV u bah EvanMaxwell Basaiawmoit  u la kyntu ia ka sorkar ba ka dei ban kem ia baroh ki ba donkti ban thombor ha ka 28 tarik ha Ichamati ym tang ban kem tang 7 ngut da ka ba ong ba ha kato ka sngi palat spah ngut ki barjylla ki la wan ban thombor ha Ichamati ym tang 7 ngut.
U la buh ruh ia ka jingbyrngem ia ki nongsynshar shnong ki ba ju ai NOC ia ki bar jylla ki ba ju wan ban khaii pateng ha ki tei ki thain bad kum juh ia ki trai ing ba kim bit ban ai ing wai ne dukan wai ia ki barjylla nadien nagne.
Ki la buh ruh ka jing kyntu ia ki nongshong shnong ba kin kiar na ka jing shong kha khleh ba kane ka pynskhem ia ka jingwan jong u bar jylla ha ka ne ka jylla.
Ka JAC ka la iathuh ba ynda ki la dep ki eksamin bapher bapher jong ki khynnah kin sa pynlong ia ka peace rally ha Sohra ban kynmaw donburom ia u bah Lurshai Hynniewta bad ban pynrem jur ruh ia ka jing thombor jong ki bar jylla.
Shillong: U Dr Mukul Sangma u nongialam ka liang pyrshah hapoh ka iing dorbar thawain ka jylla mynta ka sngi u la phah ia ka shithi sha u myntri rangbah ka jylla u Conrad K Sangma ban khot ia ka jingialang jong baroh ki seng sain pyrthei ka “All Party Meeting".
Haba ia kren bad ki lad pathaikhubor na ka liang u Dr Mukul u la ong ba don kam ia ka jingiatreilang jong baroh ban wad ki lad ki lynti kumno ban wanrah biang ia ka jingsuk ha ka jylla, kumba ka long baroh ki ia don lang ha ka juh ka lieng bad lada ka lieng ka ngam baroh yn ia ngam lang, baroh ki don lang ia ka juh ka jingkit khlieh na ka bynta ban pynioh biang ka jingsuk.
U Nongialam ka liang pyrshah u la kren ia kane hadien ka jingiakynduh bad ki nongpyniaid ia ki iing basa ha kane ka nongbah Shillong bad ha kane ka jingialang la sngewthuh ba ka jingbym don ia ka jingshong suk kala ktah shibun ia kane jylla baroh kawei, ia mynta ia ka jingduh ym nym lah ban khein namar kane ka ktah ha ki por ban wan.
Haba jubab ia ka jingkylli ha kaba ia dei bad ka Meghalayan Age Festival, ka ban long ha Thadlaskein ha West Jaintia Hills District, u Dr Mukul, u la ong ba kane ka shong ha ka jingstad ka sorkar ban pyrkhat kumno ban leh ha kaba ia dei bad kane ka tamasa, hynrei kaei kaba jia la jan baroh ki jylla ha ka Ri India ki la pynsangeh ia kino kino ki jingialum paidbah na ka daw ba ka jingpang Coronavirus.
Shillong: Ka seng Hynniewtrep Students Union (HSU), ka pynpaw ka jing pyrshah ia ka jing pynlong ka sorkar ia ka tamasa Meghalayan Age, ka ban long ha Thadlaskein Lad Mukhla, West Jaintia khlem da pyrkhat ia ka jingma na ka jing pur sted jong u Coronavirus, khamtam ha kum kine ki por ba u ne u khniang jingpang u la sdang saphriang ha ki katto katne ngut ki nong shong shnong hapoh ka ri india.
Na ka liang ka seng ka kyrpad ia ka sorkar ba kam dei ban leh sting bad ruh ka seng ka kyrpad sngewbha  ban sangeh shwa ia kane ka tamasa, namar ha kum kane ka por baka sorkar ka dei ban wad  shwa  ia ki jingiada na u coronavirus bad kumjuh ruh ba kan ym kthah ia ki khynnah ba dang don exam, la pynkut ka kyrwoh na u samla KL Rymbai, President.
Shillong: Ka jing pyllait khubor na U Assistant  Inspector General of Police (A), ka pyntip ba ia ka korphiw, yn pynjari biang naduh ka por 9baje mynta ka miet haduh ka por 5baje lashai mynstep bad katei kan trei kam ha baroh kawei ka nongbah Shillong.
La pyntip shuh shuh ba ka ia korphiw yn pynjynsur, ha ki bynta jong ka Police Bazaar naduh ka por 9baje mynstep haduh 4 baje janmiet lashai ka sngi, ka 6tarik Lber 2020, katba ha Iewduh, yn pyllait korphiw naduh ka por 6baje mynstep haduh ka por 1baje nohsngi.
Ha Sohra, la pynjari korphiw naduh ka por 6baje mynta ka miet, haduh ka por 8baje mynstep bad yn pyllait pat naduh ka por 6baje mynstep haduh ka por 6baje lashai ka sngi bad ha Shella, ka korphiw ka treikam naduh ka por 2baje nohsngi mynta ka sngi, haduh ka por 10baje lashai mynstep bad yn pynjynsur biang naduh ka por 10baje lashai mynstep, haduh ka por 2baje nohsngi jong ka 6tarik Lber 2020.
Shillong: Ka Joint Action Commitee na Sohra ka la byrngem tyngeh ia ki nongpyniaid ka Comunity Health Center  Ichmati halor ka jing ai ia ka birth certificate ia ki bar jylla ki ba sah ha ki tei ki thain.
Ha ka jing ia kren bad ki lad pathai khubor, u bah R.
Labourstarwell Nongrum u la iathuh ba ha ki snem ki ba la dep ka la don ruh ka jingiakhih pyrshah ia ki nongpyniaid  ka CHC ha Ichamati, ha ka ba ka la shu ai ia ki Birth Certificate ia ki bar jylla ba ki sah ha kitei ki thain ban pyntikna ba ki dei ki nongshong shnong katei ka thain bad ba kin ioh ban pynrung  kyrteng ban thep vote.
U la iathuh ruh ba ha ki snem 2013 la don  palat 1000 ngut ki bar jylla ki ba la ioh ka birth certificate na CHC Ichmati, ban pynrung kyrteng thep vote bad mynta kane ka la kiew palat ia ki 3000 ngut ki bar jylla kiba la ioh ia ka birth certificate ban pynrung kyrteng thep vote ha katei ka thain.
Na ka liang ka JAC Sohra ki la maham tyngeh ia ki nongpyniaid ka CHC ha Ichamati ba kim dei ban ai shuh ia kine ki birth Certificate ha ki bar jylla bad lada ki lap kin sa pynshitom ia kine ki briew ki ba pyllait ia ki ne ki birth certificate.
Shillong: Ka Jaiñtia Students’ Union (JSU) lyngba u President jong ka, u Lawyerson War u lah ong ba ka sorkar"Kam dei ban leh kai ia ka mynsiem briew da ki tamasa" kum ka dak ban pyrshah ia ka jingthmu ka sorkar Meghalaya ban  pynlong ia ka tamasa ba lah tip kum ka Meghalayan Age Festial.
Kane ka tamasa yn sa pynlong ia ka ha Thadlaskeiñ, Lad Mukhla, West Jaiñtia Hills ka ban sdang nadooh ka 7 haduh 15 tarik une u bnai.
Ka seng ka pyrshah jur ban pynlong ia kane ka  tamasa ka sei namar ba lah poor u khñiang coronavirus ba lah tip kum COVID-19 ha kylleng ka pyrthei wa kamjooh hapoh ka ri India bad lah lap ruh katto katne ngut ki ba ioh ia kine ki dak jingpang jong une u khniang hapoh Assam ruh.
Sa kawei ka seng ka pyrshah jur namar ba kane ka tamasa lah shu pynlong jubor khlem da don shuh ka jingpyrkhat ia ki khnnah pule kiba don eksamin bapher bapher bad kane ka pyni ba kane ka sorkar kam don ka jingbah khlieh kaba shisha na bynta ka lawei ki khynah pule.
U Lawyerson u kwah ruh ban pynkynmaw ba ha kine ki khyndiat sngi lah mih ha ki khubor ba wad u Prime Minister Modi ruh u lah ong ba un ym shim bynta ha ka jing leh niam Holi ban kiar na ka jingioh pang na u khiang Corona virus hynrei u Conrad pat um don ka jingpyrkhat ban buh shuwa ia ka koit ka khiah jong ki nong shong shnong ka jylla.
Kumta na ka liang ka seng ka dawa na ka sorkar ban pynduh shuwa shipor ia ka jinpynlong ia kane ka tamasa.
Ka dorbar Lok Sabha ka la thnam mynta ka sngi, haba U MP jong ka seng RLP, uba dei na kajuh ka kynhun bad ka seng BJP, ula dawa ban tohkit, ba ioh u khniang jingpang Corona, u wan pur na ka shnong ka Sonia Gandhi, kaba dei ka nongialam jong ka seng Congress, namar ba kiba bun ki briew, kiba ioh pang ki dei kiba na Italy.
La iathuh ba ki don 14ngut ki nong Italy kiba don ha India, kiba ioh ia katei ka jingpang Corona bad U MP ka Rajasthan, U Hanuman Beniwal, u dawa namarkata ban tohkit, ia utei u khniang jingpang, u wan na ka shnong jong ka Sonia.
Ka jingkren U Beniwal, ka la pynkhih bitar ia ki dkhot jong ka seng Congress, kiba la tur sha pdeng jong ka iing bad ki la ia hylla kyrkait bad ki la tar ruh ia ki kot ki sla bad katei ka la pynlong ban hap ban pynwai shipr ia ka iing dorbar Lok Sabbha.
New Delhi:  Ka Lok Sabbha mynta ka sngi, ka la mynjur ban sospon ia ki hynniew ngut ki dkhot jong ka seng Congress, na bynta kane ka dorbar kaba mynta, namar ba ki leh khlem akor hapoh ka iing, da kaba ki tar ia ki kot hapoh ka ing dorbar bad ki leit bret ha ka miej jong U Om Prakash Birla, uba dei u lamphang dorbar.
Kito kiba shah sospon, ki long U  Gaurav Gogoi, TN Prathapan, Dean Kuriakose, Manicka Tagore, Rajmohan Unnithan, Benny Behanan bad U Gurjeet Singh Aujla.
Mar ia sdang ka iing dorbar, ha ka por 3baje nohsngi, ka  Meenakshi Lekhi, kaba pyniaid ia ka iing dorbar, ka la pynbna ia kitei ki kyrteng bad katei ka iathuh ba kitei ki dkhot, ki la leh khlem akor, ha ka por ba ka iing, ka dang iakren ia ka   Mineral Laws (Amendment) Bill, 2020.
Ha katei ka por, U Prahlad Joshi, myntri  Parliamentary Affairs, ula ieng bad tyrwa ban sospon ia ki ha kane ka dorbar mang tyngka hi baroh kawei, ha kaba la pdiang da ka jing ia mynjur jong kiba bun ki dkhot.
