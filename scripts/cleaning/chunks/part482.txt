New Delhi: U Amit Shah, myntri kam poh iing ka sorkar India, u iathuh ba ka jingshah siat iap jong ki 14ngut ki riew paidbah ha Nagaland, ka dei ka jing siat bakla bad U Shah, u pynpaw ia ka jingbabe jongu, halor katei ka jingjia, ha ka jingkren jongu mynta ka sngi ha Lok Sabbha.
Haba jubab ha Lok Sabbha, ha ka por jong ka  Zero Hour, U Amit Shah, u iathuh ba ka sorkar, ka la bthah ia baroh ki tnat bapher, ba kum kitei ki jingjia, kim dei shuh ban dang iai jia ha ki sngi, ban sa wan.
La iathuh shuh shuh, ba ha ka 4tarik Nohprah 2021, ki shipai, ki ioh jingtip, ia ka jingiaid lynti ki ehrang ha Oting bad halor kane ka jingtip, ki 21 ngut ki commando, ki la ap pahara ha katei ka jaka.
Kawei ka kali, ka la poi ha katei ka jaka bad la pynieng ia katei ka kali, hynrei, ka la pyrshang ban phet na katei ka jaka bad ha ka jingsuba, ba ka dei ka kali, kaba kit ia ki ehrang, kumta, ki shipai, ki la siat naphang.
U myntri kam poh iing, u ong ba hynriew na ki phra ngut, ki iap hapoh kali bad sa arngut kiwei pat, ki la iap, ha ka jaka shah sumar, kaba hajan eh.
La iathuh ba hadien ba ki nongshong shnong, ki tip ia katei ka jingjia, kumta, ki leit tur sha ka ktem shipai ba ki la thang ia ar tylli ki kali, ha kaba uwei u shipai, ula iap ei ha katei ka jingjia.
Nangta, ki shipai, ha ka jing iada ialade, ki siat ia ki riew paidbah bad ha kane ka jingjia, ki la don sa hynniew ngut ki paidbah kiba iap bad sa kiwei kiba mynsaw, ong u myntri kam poh iing.
Mynta ka sngi, ki dkhot jong ka Parliament, ki pynpaw ia ka jing pynrem kaba jur halor katei ka jingjia bad ki dawa, ba de ban pynlong, da ka jingtohkit kaba khlem shah liang.
Ka la don ka jingkhang shnong ha Kohima, hadien ka jingmih ki paidbah, ban pynpaw ia ka jing pyrshah, halor katei ka jingleh thombor jong ki shipai.
Shillong: Ka jingialang kaba la long ha ka 27 tarik Naiwieng 2021, ha ka jingiadon lang jongki para khynnah pule barim jongka CHERRA PRESBYTERIAN SECONDARY SCHOOL, SOHRA, da ka jingia mynjurlang baroh kiba poi sha kane ka jingialang, ka la thaw ia ka synjuk ia kaba latip kum ka CHERRA PRESBYTERIAN SECONDARY SCHOOL PAST PUPILS ASSOCIATION da ka jingthmu ban lum ban lang ban tehsong ia baroh ki para khynnah pule barim jongkane ka skul.
Ha kane kajuh hi ka sngi laioh ban jied iaki Nongkitkam ba pura jongka association ha ryngkat ki dkhot jongka Executive Committee kumne harum;.
Kohima: Ki shipai kiba don ha Nagaland, ki la shah beh thong mynta ka sngi, katba ki dang iaid pahara ha ka nongbah Kohima.
Ki video, ki la saphriang mynta ka sngi, ba ki riew paidbah lem bad ki dkhot jong ka Nagaland Students Federation (NSF), ki la beh noh ia kitei ki shipai, kiba dang iaid pahara ha katei ka nongbah mynta ka sngi.
Khliehriat: Ka party Congress East Jaintia Hills Units, ka la ioh ban plie ia ka ophis jong ka party, ha ka 27tarik Naiwieng, 2021 ha ka shnong Lad Rymbai Dongwah.
La pyniaid ia ka jingialang da u Working President ka Khliehriat Block Congress Committee U Ma Thynda Sana.
La ioh ka jingkren pdiang daka kong Jhanika Siangshai President, East Jaintia Hills District Mahila Congress Committee.
U kongsan hakane ka sngi u Ma Deibormi Syad U President ka Khliehriat Block Congress Committee.
Ha ka jingkren jong u kongsan, ula iaroh shikatdei eh ia baroh ki nongkitkam jong ka party ba lyngba ka jingiasnohkti lang baroh ki dkhot jong ka party la lah ban plie iakane ka ophis jong ka party.
Ka long ka jingkyrkhu kaba khraw iaka party haba ioh ban plie iakane ka ophis namar lyngba ka jingdon jong ka ophis ka party la lah ban shakri khambha bad pyniajan shuh shuh ia ngi bad ki paidbah.
Ula kyntu ia baroh ki dkhot bad ki paidbah ban wan sha ka ophis lada don kano kano ka kam.
La donlang hakane ka sngi ki long U Ma Chielang Lyngdoh, President ka Sohkymphor Congress Unit, U Ma Khmihbha Phawa, President Wapungskur Congress Unit, U Ma Gerald Phawa bad U Ma Bhalang Bang, Vice President ka KBCC, U Ma Wanbud Dkhar, Working President Pamrakmai Congress Unit, Tyrshain Siangshai, Vice-President, 7-Shnong Congress Circle bad kiwei kiwei ki Dkhot bad ki nongshahkhot sngewbha, ong ka  kyrwoh ba la pyllait da U General Secretary ka Khliehriat Block Congress Committee, U Ma Rimis Dkhar.
Shillong:"Ka jingang nud ban pynkhuid ïa ka Wahumkhrah ka dei kaba lah slem bha ban pynwandur biang ïa ka kumba long ha ki por mynshwa, hynrei kan long lehnohei pat ka jingpyrshang ka sor kar Pdeng ban ai pisa ïa ka sorkar jylla lyngba ka tnat Shil long Municipal Board lada kam don pat ka jingpyndonkam hok bad jingkheiñ ba khuid," ong u MLA ka 17 North Shillong Constituency u Bah Adelbert Nongrum.
Haba kren bad u nongthoh khubor u Bah Nongrum u la ong, “Kan long kaba lyngngoh pat ban leh klet ïa ki MLA kiba dangdon ka jingïasoh bad ka Wahumkhrah, kum ka Pynthorumkhrah, ka Nongthymmai, ka Mawlai bad ka 17 North Shillong.
"U la ong ba ka jingpynkhuid ïa ka Wahumkhrah ka long lyngba ka jingbei pisa ka sorkar Pdeng sha ka jylla bad ka jylla sha ka tnat sorkar bad u pynpaw ka jingïaroh ïa ka sorkar lyngba ka SMB ba la shim ïa kane ka sienjam bad ngeit skhem ba tang ka jingpynkhuid kan ym lah ban leh eiei lada khlem shna ki aiñ bad ki rukom treikam.
“Donkam ka jingïatreilang ki paidbah, namar ka jingim shimet ki briew hi kaba la pynsniew dur ïa ka Wahumkhrah, kumta nga kyntu ïa ka KHADC ban ïatreilang bad ka sorkar, namar ka KHADC ka long trai ïa ka Wahumkhrah kumta donkam ban pynkhuid ïa ka naduh tynrai ban ïoh biang ïa ka tynrai jong ka khyndew ka Wah (original bed) bad ïa kito kiba tam pud sha wah kum ki jingtei ba long khaiï bad jaka sah ba dei ban leh da ka kam khnang ban ïoh biang ka jinglong tynrai ka um," ong u Bah Nongrum.
U la ong ba watla um tip la ka KHADC ka donkti lang ne em ha ka jingpynkhuid, hynrei u kyntu ba ka KHADC bad SMB kidei ban pyrkhing da ki aiñ sha baroh ki nongshong shnong bad ki non-scheduled area kiba bun dei ki Commercial cum residence ban shim khia ban shna da ki jingker ne waste trap ban pyntuid beit tang ka um shapoh Wah bad da ka jingpynkhuid ïa ki jaboh ka um kan ïoh biang ka jaka ka hok jong ka jingïaid lynti jong ka.
“Kadei ban don ka jingshim rai kaba neh, ban buh ki nongpahara ka Wah (River guard) ban tehlakam ka bret jaboh, ban buh CCTV ban lap kiba pynjaboh, khnang ba ka jingpynkhuid kan ne ym ban pynsyrwa kai ka pisa," u la ong bad bynrap ba ki bor shnong, KHADC bad Municipal ban phah leit peit sha ki thliew ïing ban phah buh ki waste trap.
“Ki don ki bynta jong ka shilynter ka Wah kiba lah pynwandur ban shna ki jaka khring ki nongwan jngohkai khnang ban thaw ki lad aikam aijam bad ban ïoh kamai," pynkut u Bah Nongrum.
Nga kwah ban ai jingmut ban shna noh Da ka checked dam ha shi lynter kum naduh jingkieng thang briew haduh umsoh sun.
Ha kato ka jaka thung bunjait ki water lily lane ki lotus… Khnang ba kin kjit ia ka um jaboh bad kan long jaka shongkai pyngad… Bad por mynta por tlang ba rit ka um drill noh ar lai jaka ki source ban pyllait sha wah umkhrah… Por lyiur te  ym donkam than ba pahuh u slap.
Shillong:U President ka MPCC u Bah Pala u la ong ba ka la don ka jingïalang hapoh ka parti ba lada don ki MLA bad MDC kiba kwah ban ïakhun ilekshon yn nym pynduh tiket ïa ki, ka jingkynnoh ban pynduh tiket ka dei tang ka jingkynnoh, kam don satia kaba kum kata.
“U Bah George B Lyngdoh um dei u ba riewspah mynshwa ha ka por ba ïaleh ilekshon, la ïakyrshan lang kum ka parti ha kato ka por, wat ïa nga ruh baroh ïakyrshan lang kum ka parti, ban shu kynnoh ba tang na ka bynta ka pisa, kadei tang ba shu kwah pynthohbria" ong u Bah Pala.
U Bah Pala u la ong ba ym don da kawei ka jingkynnoh la shu phah kren ha u Bah James, la ai kam ruh ïa u ban peit ïa ka Mawphlang, hynrei mynmiet mynmiet pat phone sha ki MLA, ki MDC, ki Youth President ban ong wat ïarap ïa ka Congress, ai ba kan rem.
Haba ïadei bad ka jingweng ïa u Bah James la ong ba dei ka jingïalang jong ka komiti ba ki MLA bad ki MDC kiba don ki ong ba dei ban weng noh, ym dei ma nga ba weng dei ka komiti kaba weng ïa u Bah James ba um dei ban long u nongpeit, bad la thung noh ïa u Bah Kimfa S Marbaniang MLA ban peit.
Ka jingkynnoh u Bah James ka dei tang ka jingkynnoh namar ba um don da kiwei pat ban kynnoh, ka jingkynnoh pyrshah ïa u dei tang ka jingkynnoh tang ban trei ruh pat ïoh treibha.
Shillong:Ka seng jong ki nongot doh ka Khasi Jaintia Butcher’s Welfare Association (KJBWA) ka hap ban buria ka jinglut napla la jong ha kine ki saw snem na ka daw ka jingduna ki nongwan otdoh masi, sniang, katba ki blang naduh ba la plie ym pat don ban wan otdoh haduh mynta.
Haba kren bad u nongthoh khubor u Publicity secretary ka KJBWA Bah Kitbok Mylliem Umlong ula ong, na ka synjuk ka la iateh soskular bad ka sorkar jylla na bynta shiphew snem, hynrei haduh mynta ki hap ban pyniaid ha ka jingduhnong bad ki hap ban sei napla ia ki jinglut jingsep kum ka bai light ka baiwai bad kiwei ki jingdonkam.
U la ong ka bai light ba ki hap ban siew man u bnai ka long T.
1.
40,000 bad ka baiwai shibnai T.
85 hajar, kumta kim lah ban pynmih ia katei ka pisa man u bnai namar kiba wan otdoh ki duna bha, khamtam ha kine ki ar snem ba la dep na ka jingjia ka khlam Covid bad ngi poi ha ka khim khait bad ngi hap sei pisa para dkhot na pla ban siew sha ka sorkar.
“Ha kaba sdang ngi iakhun bad kiwei ki kynhun na shabar jylla ban ioh pyniaid ia katei ka jaka otdoh namar ngi khmih lynti ban iohnong bad ngim poi pyrkhat ba kan jia ia kane ka apot ban hap sei pynban napla lajong ban pyndap" u la bynrap.
U Bah Kitbok ula iathuh ka jingeh bym lah ban pynduna bai light ka long ba lada ki ot uwei u masi ne shibun ruh ki hap ban pyniaid kumjuh ia ki meshin otdoh, kumta ki shem jingeh halor ka bai light katba ka bai ot ka long tang T.
300 haduh T.
400 uwei u masi katba ki blang ym pat don uwei ruh ban wan otdoh naduh ba plie.
U la bynrap ka rukom otdoh bad ban pyniap ia ki masi kam dei kumba ju leh da ki briew bad la pyntreikam baroh da ka bording ilektrik.
“Kawei pat kaba lutksan ka long lada phi phi otdoh uwei u masi ne shibun tylli ruh ki nongot doh ki dei ban don saw san ngut, namar uwei ot ia kawei ka bynta bad la pyniaid pat shawei ban ot sa uwei bad kumta ter ter bad shisien ba otdoh hap ban pyntreikam baroh ki meshin bad ki briew" u la bynrap.
U la ong ka doh ba ot ha Mawiong ka pher bad kiwei kiba ot ha iing da ki briew ha ka jingkhuid, namar ha katei ka jaka otdoh la pyntreikrem baroh da ki kor ki bor ilektrik ban lait na ki jaboh.
Bad shwa ban ot ruh ki doctor ki da eksamin ioh ki don jingpang ban lait na ka jingma.
“Ka jingduna ki nongwan otdoh ka dei na ka daw ba ka sorkar kam shym pynmih kano kano ka jingmana bad kim bit shuh ban otdoh ha shnong ne ki jaka ba ju ot doh bad naduh ba plie haduh mynta bun kiba dangot doh ha kiwei ki jaka hapoh shnong.
Na ka liang ka synjuk ka la iakren bad ka sorkar na ka por sha ka por halor kane bad kyrmen ha ki snem ban wan kan urlong bad kan treikam baroh katkum ka jingthmu ka sorkar jylla" la ong u bah Kitbok.
Shillong:Ha ka sngi Saitjaiñ, ka seng ki nongrep na Ri Bhoi District ha ka kyrteng jong ka Hills Farmers Union ki la ai ïa ka dorkhas sha u Bah Vincent H Pala MP sha Lok Sabha, ban dawa ba ka sorkar ka dei ban buh da ka dor sorkar ïa ki marrep ha kane ka jylla.
Ha ka dorkhas kaba la ai sha u MP bad ki MLA kiba donlang ha ka jing rakhe ïa ka sngi jong ki nongrep, u Bah Mayralborn Syiem na Nongpoh, Bah Jason S Mawlong na Umsning bad u MDC ka Mawhati u Bah Charles Marngar.
Ki nongrep ki la kdew ruh ïa ka jingshah ot kilo kaba jia tang ha Meghalaya.
Ha ka dorkhas la pynpaw ruh namar ka ïew jong ka Ri Khasi ka dei tang ka Ïewduh, ban ïarap ïa ki nongrep la don kam ïa kawei ka ïew dielang kaba ha Ri Bhoi ba ki nongrep ki lah ban buh dor ïa ki marrep, kumba ka long mynta ki nongrep kim lah ban buh dor ïa ki mar rep la buh dor da ki nongkhaïi.
Na ka liang ka seng HFU ka la dawa ba ka sorkar kan kyntiew ka jingïarap ïa ki nongrep ba shah pynjulor ha ka mariang na ka T.
6000/- ha ka shi-akar ka jaka rep, namar katei kam ïahab bad ka jinglut, kumta la dei ban pynkiew noh ban ïarap ïa ki nongrep.
Kiwei ki jingeh kaba ki nongrep ki ïakynduh ki long ka jingkiew syndet ka dawai sboh ha Ïew ha hat, kane ka la buh jingeh ïa ki bad ïa kane la pynpaw da u Bah Khraw Mawlong President ka HFU jong ka Ri Bhoi ha ka jingïalang ban rakhe ïa ka sngi ba kyrpang ki nongrep ha Umsning ha Ri Bhoi District.
Shillong:U President ka MPCC u Bah Vincent H Pala u la ong ba ha u snem 2018 ruh ki don 12 ngut ki MLA kiba mih bad kiba khlem ïakhun shuh ïa ka ilekshon na ka parti, bad kiba khlem ïakhun shuh ki long u Dr.
DD Lapang, Kong Roshan Warjri, u Dr Celestine Lyngdoh bad u Dr.
R C Laloo.
Kiba mih na ka parti pat ki long u Bah Prestone Tynsong, Bah A L Hek, Bah Sniawbhalang Dhar, bad baroh kiba mih ki don khyndai ngut, bad u la ong ba lada ki mih shwa ka ilkeshon kan don ka jingktah ïa ka parti, hynrei mynta ki la mih lypa kan nym don ka jingktah namar kin dang ïoh ban pynkhlaiñ ïa ka parti.
Ka jingleit jong ki 12 ngut ki MLA kiba mih mynta sha ka parti kaba ym pat don jaka ha kane ka jylla kan eh shibun ban shuh thied, wat ka Party NPP ka shim por ban ïoh rung, ka BJP wat la ka khlaiñ ka rukom pynïaid hynrei ki briew kim pat pdiang, kan shim por ruh ïa ka Trinamul ban suhthied la ki stad ne don pisa katno katno ruh.
“Da phi peit kine kiba mih mynta na ka seng Congress, da phi peit ka dei tang na kawei ka ïing na Garo Hills bad ki saw ngut na Khasi Hills, ngam thrai ba kin jop shuh, namar kumba 80% na ki Congress ki dang don bad ka parti," ong u Bah Pala.
U la ong ba ka jingmih jong ki kan ym ktah namar ka por ka dang biang ba kin pynkhlaiñ ïa ka parti mynta, katba ha ka ilekshon kaba la dep pat ki mih shwa ka ilekshon, kum u Bah A L Hek u mih shi taïew shwa ka ilekshon kane ka buh ïa ka parti ha ka jingeh.
“Ka jingmih jong ki mynta ka dang bha shuh shuh namar kine kin ïaleh ban pynrung ïa kiba haïing la jong, da ka jingmih jong ki lah ban pynrung ïa ki kyrtong kiba dang samla, na Garo Hills bun ki samla ki la wan bad kumjuh ha Khasi Hills," u la bynrap.
Haba phai sha u Dr.
Mukul, u President ka MPCC u la ong ba u Dr Mukul u shu long tang uwei na ki nongïalam ha ka parti, u la ai nuksa ba u Bah Mayralborn Syiem um jop tang na u Dr.
Mukul ne u Bah Pala, hynrei u jop da ka jingtrei shitom ka jong u, lane u Bah Charles bad kiwei kiwei ruh kum juh.
U Bah Pala u la ong ba ha Ri Khasi Jaiñtia ka eh ban pynbiej namar ki tip ïano ban vote bad ïano ban nym vote, ïano ban shaniah bad ïano ban nym shaniah, kam dei kaba suk ïa u Dr.
Mukul ban pynbeij ïa ki briew bad ïa u ruh kumjuh kam dei kaba suk lada kim ïoh ki kyrtong kiba biang.
“Ka jingïarap ïa ka parti kan shong ha ki katkum ka jingbuh ïa ki kyrtong bad ka jingïaleh jong ki ban poi sha ki paidbah, ka jingmih jong ki 12 ngut ki MLA ka long tang namar ba ki don ha ka liang pyrshah," la kynnoh u Bah Pala President ka MPCC.
Shillong: Ka seng Federation of Khasi Jaiñtia & Garo People (FKJGP) ka pynrem ha kaba iadei bad ka jingjia ba jia hynnin ka sngi U Blei ha Mon District , Nagaland hadien ba 13 ngut ki riew paidbah kila kyllon ïap ha ki ktang suloi jong ki shipai ka Assam Rifles kiba khynra kaikhlaw bad la dawa ban weng mardor ia ka ain ASFPS ia kaba ka sorkar india ka la ai bor ha ki shipai ban khynra lehnoh bad kaba sngewsih ka long ba ka jingjia ka la ktah pynban ia ki riewpaidbah kiba lui lui kiba wan na ka jaka trei ia kaba Kim shem la poi pyrkhat ba kin duh noh ia la ki jingim ha ki ktang suloi Jong ki shipai Assam rifle.
Ka FKJGP ka phah ia ka jingsngewlem sha ki bahaiing hasem jong ki briew kiba la duh noh ia ka mynsiem kaba kordor ka jong ki.
“Ngi sngewsih ïa kum kane ka jingjia bad ngi pynrem jur ïa ka jingdkhat jubor jong ki bor ka Aiñ ïa ki mynsiem briew ba lui lui" ong u Bah Eldie.
ka FKJGP ka ai ka jingiaroh ïa ka jing long kawei bad jingiatylli jong ki Jaidbynriew Naga ban ieng ïakhun ïa ka hok jong ki parapoh parasnam kiba shah iuhroit ha ki bor ka aiñ.
“Ngi da iaroh shisha ïa ka jinglong kawei bad jingiatylli jong ki Jaidbynriew Naga ki bym salia ban ïakhun na ka bynta ban pynïoh ïa ka jingbishar kaba hok ïala ki jong ki paradoh parasnam kiba kyllon ïap ha ki ktang suloi ki bor ka aiñ“ ong u Bah Eldie Newton Lyngdoh, Vice President ka FKJGP Sengkmie.
Kat kum ka khubor, kine ki briew ba kyllon ïap ki dei ki Nongtrei bylla sngi kiba dang wan phai ïing na ki jingbylla tih dewiong.
Ki shipai Assam Rifles kila pynlong ïa ka jingkhynra ïa ki kaikhlaw NSCN(K) ha kane ka jaka bad haba ïohi ïa ka Pickup Van ba shong kine ki Nongbylla, kila shu synreit kuli naphang haduh ba 13 ngut kila ïap hashen.
U Bah Eldie u pyntip ba ka FKJGP kan sa rah ïakren ïa kane ka kam hapoh ka North East Indigeneous Peoples Forum (NEIPF) ban iatai bad shim ïa ka rai kaba donkam ban iada ïa ki lui lui na ka jingiuhroit ki bor ka aiñ.
Ha kajuh ka por, u ong ba ka FKJGP ka dawa ïa ka Sorkar Pdeng ba ka dei ban weng noh ïa ka jingpyntreikam ïa ka Armed Forces Special Powers Act (AFSPA), 1958 ym tang ha Nagaland hynrei ha ki Jylla ka thaiñ Shatei Lam Mihngi.
U Bah Eldie ula ong ba ka jingdon ka AFSPA kala aibor ia ki shipai ban leh hala ka mon bad dei kane kaba la wan lam sha ka jingshah siat iap khlem daw ki riew paidbah, kaba jia ha Mon District.
Une u nongialam ka FKJGP ula ong ba ka jingdawa weng noh ia ka AFSPA ka dei kaba la slem bha bad mynta kala dei ka por ia ka Sorkar India ban weng noh shisyndon ia kane ka aiñ na ka thaiñ lam mihngi baroh.
Shillong:Halor ka jingkylla jong kawei ka truck, ha ka sngi saitjain, U Bah Adelbert Nongrum, MLA, u la ong ba kane ka la nang paw shai ba ka don eiei sha lyndet.
“Nalor jong ka truck tynrong da ki dew bilat ban pynbiej , ban thok ban lute iaka hok jong ki longdien , hynrei shapoh pat da u dewiong ,ha ba kumne ka Sorkar ka don aiu ban ong"u la one.
“Kum ban shu pynkynmaw ka jinglap met iap ha thliew krem Dewiong ha Psiar bad ha East Jiantia Hills ha ki bnai ba la leit la lap ba ki mynsiem baluilui ki la shu duh ei tang namar ka jingshah pyndonkam bakla ha ki khwan myntoi ka malade"u la bynrap.
U la ong ruh “Namar ka jingduk bad jing jynjar wat la ki dei ki bar jylla hynrei la pynlong langknia bad kum ki long Ing jong kito kiba la hap ban duh ei iala ki jong ki baieid namar ka jingthngan ka jingduk bad jingdawa jong ka kpoh , kane ka Case ruh la shu jah , namar ladep ban iapein ia ki mynsiem ba la duh noh tang da ka Pisa , ba siew lyngba ka Compensation".
U bah Nongrum u la bynrap ruh “Kaba sngewsih bad sngewkthang katkum ki khubor ba paw lyngba ki jingjia ioh kem jong kita ki ba iaid bad kit beain la iohsngew ba don kita ki High level, ki low level, ki green level ban pyllait ia u dewiong".
“Da ki spah klur ka state ka la duh ia ka Revenue collection bad ka royalty na ki truck dewiong bad sngewlehrain pat ki nongsaindur kum ki nonghikai SSA Kim shim la ioh wat tang ia ka tulop badei hok ka ba ki la dep trei kumjuh ia kiwei de ki contractual workers namar iaka royalty na u dewiong haka jaka ban poi shaka pla tyngka jong ka state poi man shaka pla tyngka jong ki khwan myntoi jong no re jong no.
Kyndit thiah ko paidbah wat shah pynbieit ha u sbai “la ong u Bah Nongrum.
Ngi pule ha “Ka Burom Ba La Jah" (1980) ba la thoh da u Prof.
H.
Warmphaign Sten bam kwai ha dwar u Blei, Kitab II ki laiñ 189 haduh 195,“… hynrei lada nongshun u khlaiñNgin sneng ïa u ban tih dewïong dewlieh.
Un leit khaïi.
Tyngka un lum shi khra:Ynda u roi ka spah un klet jingbhaKiwei, un kwah khñiot kai barit baria,Umsyep jong ki un kjit, jingtim un kit.
Un jot suki ha buit barit jong ngi.
"Sylvanus Lamare.
Nongpoh: Hynne ka janmiet ha ka por 6 baje ei ei janmiet, ka la don ka jingkem ding kaba kynsan kynsan hapoh ka skul Nomiwell Memorial Secondary School Sajer, Nongpoh bad kaba la pynher syrngiew ia kiba bun, khamtam eh ba katei ka skul ka don hapdeng jong ka Sor Nongpoh.
Ha katei ka jingjia, kam pat da wanrah ia ka jingjulor kaba bun bad ka ding kam pat ioh ban klang bha, namar ka jingpoi kloi ki pulit pynlip ding (Fire & Emergency Services) ka Nongpoh.
La suba jur ba ka daw jong ka jingkem ding kynsan hapoh katei ka Iingskul, ka dei kaba la don ki runar kiba la thmu ban thang dusmon ia katei ka skul, hynrei ym lah satia ban tip thikna bad ka jingtohkit ban lap ia ka jingshisha ka dang iaid shakhmat.
Ka jingkem ding ba kynsan ha kawei na ki kamra hapoh katei ka skul, ka la pynduhnong eh ia ka skul bad ia ka shnong, namar ki don ki tar kaba la buh hapoh katei ka kamra ki la Ingkhong.
Shillong:Mynta ka janmiet jong ka sngi u Blei,  kumba 6:30 eiei ka la don ka jingpluh ding ka ba ishyrkhei ha ka Iew thymmei  ha Lad thalaboh, Jowai.
Kane ka iew ka dei kaba la pyniaid da ka Jaintia Hills Autonomous District Council (JHADC).
Katkum ka jingtip ba la ioh na ki Pulit ka long ba kane ka jingkem ding jong katei ka Iew, ka la sdang na basa ktung bad kaba la pur sha kiwei pat ki dukan.
Katkum ka jingiathuh  ki heh pulit ka long ba kane ka jingpluh ding kala jia  ha ka sngi U Blei jong  ka 5 tarik Nohprah por kumba 6:30 janmiet.
Ki pulit ki la iathuh ba ki kali pynlip ding ki pulit ka tnat Fire and Emergency services ki la poi mar mar ban tem ia ka ding bad na kane ka jingjia kam shym la don satia kano kano ka jingjia basngewsih.
La kynnoh ruh ba katei ka jingpluh ding ka la sdang shwa na ki bynta ka basa ktung lyngba kawei ka dukan die sha bad sdang pur sha kiwei ki basa jong katei ka iew, bad kumba 15 tylli ki dukan ba shu tap shipor bad kawei ka kudam buh ktung ki la Shah bam shngiam  ha ka ding, bad la pynlong ia ka jingtohkit katkum katei ka jingjia.
Nongpoh: Namar ba la sniew palat ka surok bad kaba la wanrah jingeh nongniah kali kamai ka thain Umden, ha ryngkat bad ka HYC Umden Circle hynnin ka sngi Saitjain, ki la mih paidbah ban maramot hi ia ki bynta ba la sniew palat ka surok na Umden-Nongpoh.
Halor katei ka kam maramot surok, u Bah Arbing Syiem President ka kynhun ki nongniah kali kamai ka thain Umden bad u Bah Donbok Maiong Vice President ka HYC Umden Circle, ki la pynpaw ba kim banse ban mih hi na ka bynta ban maramot ia katei ka surok, namar ba ka la sniew palat bad kaba la pynsyrtok shikatdei eh ha ka leit ka wan ki paidbah kiba sah ha katei ka thain.
Ka kynhun ki nongniah kali kamai lem bad ki HYC Umden, ki la kyrpad sha ka sorkar ba ka dei ban shimkhia mardor ban pynbha noh ia katei ka surok, khnang ba kan long ka jingmyntoi ia ki spah tylli ki shnong kiba don ha katei ka thain.
Shillong:U MLA ka BJP uba long ruh u Myntri ka sorkar jylla, u Bah Sanbor Shullai u la thoh sha u Myntri Rangbah duh ka Ri u Narendra Modi ban pynpaw ïa ka jingpyrshah jong u halor ka jingphah jurip kaba la leh halor ki Khristan hapoh jylla Karnataka da kaba ong ba katei ka dei ka jingleh kaba long khlem ka riti synshar ka Ri.
Ka Karnataka Legislative Committee halor ki Backward Classes and Minority Welfare ka la pynmih ki jingbthah sha ki bor pynïaid distrik ban leh ki jingjurip ïa ki Ïingmane ki Balang bad ki jingtreikam ki riewniam Khristan, ha kaba katei ka la pynmih ïa ki jingpyrshah.
“Kum katei ka jingjurip ïa ki briew haba ïadei bad ka niam ka long kaba khlem ka riti synshar ka Ri bad kam shym pynshisha ïa ka hok jinglaitluid ka jingngeit.
Mano mano kiba ngeit ha kino kino ki niam na ka daw ba ki la im la kha, ne ka jingngeit ba ki don ha kano kano ka niam kaba ki sngewsuk," ong ka jingthoh u Bah Shullai.
Haba wad ïa ka jingpynleit jingmut jong u Myntri Rangbah duh ka Ri halor katei ka kam, u Bah Shullai u la kyntu ïa u ban pynthikna ïa ki lad jingïada bad sngewsuk ïa ki Khristan ha Karnataka bad sha manla ki jylla ha ka Ri.
“Kino kino ki briew kiba shim ïa ka aiñ ha kti la jong da kaba shim kabu ïa ka jinglong jingman da kaba pynjari ka jingbym shaniah hapdeng ka kynhun ki Khristan hapoh jylla Karnataka ka long kaba hap ban pyrshah jur.
Naba ka India la tip ha ka pyrthei ba kadei ka Ri ba shah laitluid niam, kum katei ka jingleh lah thikna ba kan pynduhnoh ïa katei ka dur ka dar jong ka Ri," ong u Bah Shullai.
Katba ki dang don ha station la don kiba ia ieng lang mar syndah bad ki bad ki la kylli  “Phin ia leit sor ne?"  “Hooid" ki la jubab  Haba la wan noh ka Kali bad ki la rung hapoh ki ia shong marsyndah ar ngut hi.
Kiwei, don kiba kren don ruh ki bym kren.
Hynrei katba nang ap briew la wan mih uwei uba dei bahaiing bad u Bah Let uba rung bad leit shong ha ka seat ba hakhmat duh.
I Kong Lumspah marsien iohi ia uta u briew, i la khohnioh bha ka mynsiem hynrei im lah leh ei ei pat namar ba ki la dep shong shuwa ma ki.
Uta u briew u la peit suh ia ki kum uba kwah ban iohi bha.
Ka Kali ka la mih bad ki shijur ki la shu sngap tiaw, khlem iakhana eiei, lait noh tang kaba ia pan kwai bad bam kwai.
Haba la poi ha Sor Shillong, uta uba ba haiing u Bah Let u la ap tad haduh ba kin hiar shuwa ma ki bad u sa bud nadien jong ki jai.
“Kpa u bud nadien jong ngi.
" La ong ka men kmie  “Em u iaid la ka lynti…" La jubab u Men Kpa  Katba i Kmie iba phai shi phai shadien i iohi ba u iaid kum uba bud shisha nadien.
“Ieh ngin sa rung dihsha noh hangtei ngin peit un leh kumno.
" La phai ktien u Men Kpa  U Bah Shanbor u la ialam rung dihsha hapoh kawei ka dukan.
“Peit Kmie u dang bud ne em.
?" La bthah u Men Kpa  Ka Kong Lumspah ka phai shadien ban peit bad kam iohi shuh.
“Imat u la leit sha khmat.
" Ka la jubab   Ka jingkynmaw iing ka la rung ha ka mynsiem jong ka Kmie.
“Kpa ngin hab leh kloi kloi mo, namar kumto te ym long ban u la iohi ba ngim don ha iing ioh ki leit sha iing lah synei ki khun bapli.
" La pasiaw ka Kmie  “Hooid ym slem hi tharai…" La ong pat u Men Kpa   Kumta hi marsien dep dihsha bak ki mih nangta beit beit ki leit sha Mawkhar ban iakynduh ia u riewsaid.
Ynda Haba ki poi hangta, ki iohi pynban ia bun ngut ki briew kiba la ap lypa.
U Bah Shanbor u la khuslai, kumno yn leh.
Hynrei katba u dang pyrkhat, la wan ka jingmut ba la kumno kumno u dei ban kyrpad na kita kiba ia ap ban ai shuwa ia ki namar ba ki donkam kyrkieh eh.
Da ka jingshlur u la kyrpad, donbok ba kita kiwei ruh ki la shah sngewbha.
Kumta marsien plie ka ophis u riewsaid jlang ki ioh ban rung nyngkong.
“Nangta Bah, kumno ka kam jong phi.
?" La kylli u riewsaid  “Ngi kwah wan kynduh na ka bynta kato ka kam kein.
" La jubab u Bah Shanbor  “O to, iathuh biang mynta kumno ka iaid.
" La ong u riewsaid  Kumta u Bah Shanbor u la sdang ban iathuh ia kiei kiei baroh kiba u tip bad iohsngew.
U da kyrpad ruh ba u riewsaid un iarap lem ban ai ka lad jingiada lypa na ka bynta jong u bad ka lok ki khun jong u ruh.
U riewsaid uba la sngap ia ka jingiathuh u Bah Shanbor u la sngewlem shisha ia u.
Kumta u la thoh kawei ka jingthoh bad u ai ha u Bah Shanbor ban leit rah sha Police Station.
“Shim kane phah serok, buh original ha lade bad ia ka duplicate ai sha ki pulit.
" La bthah u riewsaid  “To khublei shibun eh Sahep " la ong ki Shijur.
“Kato kan dei ka jingshngain na ka bynta jong phi.
Tangba phim dei ban iathuh hano hano ruh.
" La bthah u riewsaid.
“To Sahep.
To khublei shibun eh" la ong biang ki shijur   Hadien ba la ioh ia kata ka kot ki mih noh nangta bad ka jingsngew shngain.
“Kpa ngin leit ai noh mynta ka sngi hi.
Ngin ym pynslem.
To ngin photostat noh hangtei.
" La ong ka men Kmie.
“Hooid Kmie.
" La jubab u men Kpa  Ki la leh shisha kumta bad hadien ba la dep lut ki kam, ki sa ia mih ban leit phai noh sha iing.
Hooid ka por ka dang kloi bha; hynrei namar ba ki kwah ban poi kloi sha iing ki la shu phah buh noh da ka Kali shaduh sha iing.
Shillong: Ka jingpang khlam omicron, ka la sdang pur ha kine ki sngi ha India bad mynta ka sngi, ki don 7ngut kiba dang shu ioh ia katei ka jingpang ha Maharashtra bad baroh kiba ioh ia katei ka jingpang, ki la poi sha ka 8 bad baroh kiba ioh ia katei ka jingpang ha India, ki la poi sha ka 21ngut.
La iathuh ba kawei ka briew kaba 44 snem ka rta, kaba wan na Lagos, Nigeria, ha ka 24tarik Naiwieng 2021 lem bad ka khun jongka bad kiba ha iing jongka, kiba don baroh 6ngut, ki la ioh ia katei ka jingpang khlam omicron.
Nangta, u don sa uwei pat uba ioh ia katei ka khlam uba na Pune, uba don 47 snem ka rta.
Kiba ioh ia ka khlam omicron haduh mynta, ki long 2ngut ha Karnataka, uwei ha Gujarat, 8ngut ha Maharashtra bad uwei ha Delhi, nangta ki don sa 9ngut kiba ioh ia katei ka khlam, ha ka nongbah Jaipur, ha Rajasthan.
Arngut ki riew paidbah, ki la iap mynta ka sngi, ha ka jingshah siat hynnin ka sngi ha Oting, kaba don ha Mon District jong ka Nagaland.
Kiba iap, ki la poi sha ka 15ngut ha katei ka jingjia kaba hynnin ka sngi.
Hynnin ka sngi, ki pulit, ki la siat iap ia 5ngut ki riew paidbah, hadien ba ki riew paidbah, ki la leit hiar thma ia ka ktem jong ki Assam Rifles ha Mon, hadien ka jing siat iap ki shipai Assam Rifles ia ki nongtih dewiong.
La iathuh ba ki riew paidbah, ki la khie bitar bad ki la thang da ka ding, ia ka ktem jong ki shipai Assam Rifles bad ki pulit, ki la siat naphang bad arngut ki riew paidbah, ki la iap ei.
Shillong: U bah John F Kharshiing, Working President, Meghalaya, ula ioh ia kynduh markhmat ia ka world champion ka Olympian Ms Anju Bobby George, ha nongbah Delhi ha ka jingialang ka Indian Olympic Association (IOA) ha ka 3tarik December 2021.
Ha kaba ka Anju ka la shah pynkup burom kum kawei na ki longkmie ka pyrthei kaba kyrpang “Women of the year 2021" da ka World Athletics Awards.
Ka Ms Anju Bobby George, ka Olympian ka la long ka longkmie kaba la wanrah ia ka burom ia ka Ri India ha kaba ka la long ka longkmie kaba nyngkong eh ban jop ia ka takma Bronze Medal ha ka World Athletics Championship ha Paris ha u snem 2003.
Ka Anju Bobby George ka la long ka longkmie ka Ri India kaba nyngkong kaba la jop takma Bronze Medal ia ka Ri India ha ka World Athletics Championship da kaba kynthih 6.
70meters ha ka long jump.
Ka la ia khun bad jop takma Gold ha ka IAAF World Athletics Final (ka Competition jingialeh hapdeng ki phra ngut ki ba tbit tam ha pyrthei).
Ka la ioh kyrdan ba san 5th Position ha ka jingkynthih jong ka kaba tbit tam kaba 6.
83meters ha ka 2004 Athens Olympics.
Dang shen ka Ms Anju Bobby George, Olympian, la la shah thung da ka Sorkar India ba kan long kawei na ki 13 ngut ki dkhot jong ka Mission Olympic Cell ka Sorkar India.
Shillong: Mynta ka sngi bad lashai ka sngi, kan don ka jinghap slap, ha ki bynta jong ka jylla, ha kaba kan lah ruh ban don ka jinghap slap kaba jur, ha ki katto katne jaka.
Katei ka jinghap slap, ka dei na ka jingkhie ka eriong Jawad, ha ka west Central Bay of Bengal, kaba kiew shaneng jong katei ka duriaw, naduh hynnin ka sngi jong ka 4tarik Nohprah 2021.
U Ngawang Konyak, uba dei u nongialam jong ka seng BJP ha Nagaland, ula kynnoh ba ki shipai Assam Rifles,ki la siat naphang ia kiba ia leit lang bad u, ha kaba ki la pyniap ia uwei na kiba ia leit lang hynnin ka sngi, ong ka khubor jong ka Scroll.
U Konyak, uba dei U President jong ka seng BJP ha Mon District, u iathuh ba ki shipai Assam Rifles, ki la siat naphang ia katei ka kynhun, kaba ia leit lang bad u, katba ki dang leit ban peit dalade, halor katei ka jingshah siat iap jong ki nongtrei par dewiong, kaba la jia hynnin ka sngi.
U Konyak, u iathuh ba tang shu tip, ia katei ka jingjia, kaba la jia ha Oting, ula leit mar mar sha katei ka jaka, ha kaba ula don lang u nongniah kali jongu, u pyrsa jongu bad sa uwei u para marjan jongu bad haba ki ieng ha ka dukan, ba ki ju dih sha, kitei ki nongtih dewiong, ki shipai, ki la siat naphang bad la iathuh ba kitei ki lai ngut, ki la mynsaw bad uwei na kitei, uba dei u marjan iing jongu, ula shah siat iap bad u don ruh sa uwei pat u riew paidbah, uba iap ha ka jingshah siat kuli.
U Konyak, u iathuh ba kitei ki shipai, ki ia leit phai noh sha Assam, haba ki riew paidbah, ki ia mih bad ia lun maw pyrshah ia kitei ki shipai.
Shillong: Ka jingialehkai Football ba la tip kum ka 1st Grosswell Mylliemngap Memorial Football Tournament 2021 ba la pynlong da ka Mawryngkneng Cultural & Sports Club ka la poi sha ka Quarter Final jong ka Tournament.
Ha ka Jingialehkai Quarter Final ba nyngkong hapdeng ka Mawmang pyrshah ia ka Puriang, ka Mawmang ka la pynliem ia ka Puriang lyngba ka Tie-breaker da 3-1 hadien ba ka jingialehkai ka la kut noh hapdeng ka jingiakhaid 1-1.
Haba phai sha kane ka jingialehkai dei ka Puriang kaba la pynkhih jar nyngkong lynhba u Terrence Jyrwa ha ka minit ba 55 bad dej tad haduh ka unit ba 74 ba ka Mawmang ka ioh pat ban pyniakhaid lyngba u Angisius Mukhim.
Da kane ka jingjop ka la pynlong ia ka Mawmang ban jam sha ka Semi-Final.
Ha ka jingiakhun Quarter Final kaba ar Ka Nonghali ka la pynliem ia ka Mission SC da 3-1 kol.
Ia baroh lai tylli ki kol jong ka Nonghali la ioh ban thep da u Distar Warkhyllew (55′,74′ & 78′) kaba dei syndon ka hatrik.
Ia ka shikol jong ka Mission la thep da u Bankit Nongrum ha ka minit kaba 8 jong ka kylla step.
Ka jingialehkai Quarter Final ba 3 bad ba 4 kan long ha ka 7 tarik mynta u bnai hapdeng ka11 am: Diengpasoh vs Nongkhroh rim2:00 Pm: Nongdawah vs Wahiajer.
Guwahati: Ka la don ka jingshah pyniap bein jong ki riew paidbah, hynnin ka miet ha Mon District jong ka Nagaland, ha kaba ki shipai ki la hiar thma ia ki riew paidbah, ong ka khubor.
La iathuh ba ki shipai, ki la nang antad, ba kitei ki riew paidbah, kum ki ehrang bad ki la siat naphang ia ki.
Katei ka jingjia, ka dei hynnin ka miet sngi saitjain, ka 4tarik Nohprah 2021, ha ka por ba kitei ki riew paidbah, ki dang wan phai, na ka jing bylla dewiong bad ki dang wan ha kawei ka kali pick up truck bad kitei ki dei ki nong bylla tih dewiong.
Ki nongialam ka jait bynriew Konyak, ki iathuh ba ki don 6ngut kiba la iap ha katei ka jingjia, katba sa hynniew ngut, ki la iap mynta ka step, ong shuh ka khubor kaba la pynmih da ka New Indian Express.
Ka la mih ka jingkhie bitar kaba jur ha ki jaitbynriew Konyak, ha kaba u nongialam katei ka jaitbynriew, ula ong, ba lada kim pynshitom ia kitei kiba siat iap ia kitei ki briew, kumta ki trai iing, kin nym shimti satia ia kitei ki met iap bad kin ujor sha ka national bad ka  international human rights organisation.
“Shem ruh ha ka Baibl,Ka jingieit bah U Blei.
" (KHB 140)Ka Sunday kaba nyngkong jong u December ka dei ka Baibl Sunday bad ki shait don ki snem ba ka Baibl Sunday ka їalyngkhuh bad ka World Aids Day ha kajuh ka sngi.
Ha ka World AIDS Day ngi pynkynmaw їalade ba ngi dang dei ban їakhun tyngeh pyrshah ia u khῆiang jingpang HIV bad AIDS.
Ki Sorkar ne ki seng bymdei Sorkar ki pynlong ia ki jingїalang bad ai jinghikai ia ki briew shaphang ka jingpang AIDs ne ῆiangkulia.
Ka jingpang AIDS ka dei ka jingpang khlam kaba shyrkhei tam bad kaba la pynїap ia ki million ngut ki briew bad pynkylla khunswet ia ki spah hajar ngut ki khyllung khynnah ha ka pyrthei.
La shem nyngkong ia ka jingpang AIDS ha ka snem 1981 bad ha India la lap ia ka ha ka snem 1986.
Naduh kitei ki snem ka jingpang AIDS ka la sar bad lynsher ia ka jingim jong ki briew khlem sangeh haduh kine ki sngi.
Haduh mynta ym pat don dawai ne vaccine ban їada na u khῆiang HIV bad ym pat don dawai ne jingsumar ban pynkoit na ka jingpang ῆiangkulia ne AIDS.
Hynrei ki don pat ki dawai ne rukom sumar kiba lah ban їarap ia kiba їohkem ia u khῆiang HIV ban pynkhlaiῆ ia ka met ka phad bad ban їakhun pyrshah ia u khῆiang HIV lyngba ka jingsumar ART.
Ki katto katne ki lad jingїada ba ki briew ki lah ban shim ban їada na u khῆiang jingpang HIV bad ka jingpang AIDS (i) kaba kongsan hi ka long ban їashongkha (sexual intercourse) tang bad la ka jong ka lok ne u lok (ii) ban kiar na ka їashongkha pathar bad ban pyndonkam da ki jingїada kum u condom (iii) ban ym lehraiῆ ban їathuh ha ki doctor ne ki nongtrei ka koit ka khiah ne ban leit sha Hospital ban test їalade (iv) ban kiar na ki jingdih drok bad ban ym pyndonkam da u juh u thyrnia haba injek dawai ne drok (iv) Lah ruh ban їakhun pyrshah ia u khῆiang HIV da ka lad jingsumar Antiretroviral Treatment bad lah ban їoh ha ki Hospital.
Ki briew kiba їoh ia u khῆiang HIV ki lah ban їaid ban їeng, ban trei ban ktah kum kiwei ki para briew, tangba ki hap ban sumar bha їalade.
Katkum ka jingkheiῆ jong ka Sorkar, ka jingdon kiba їohkem ia u khῆiang jingpang HIV ha ka Jylla Meghalaya ka la palat ia ka san hajar ngut bad lai ngut na ki shi hajar ngut ki kynthei kiba armet ki dei kiba їohkem ia u khῆiang HIV.
La їathuh ruh ba ka Meghalaya ka long ba san ha ka Ri ha ka jingjyllei jong u khῆiang jingpang HIV.
Ha ka por jong ka khlam covid19 ka jingim jong kiba don ia u khῆiang jingpang HIV ka la long kaba syrtok shisha, kiba bun na ki, ki dei ki nongtrei nongbylla kiba im jakpoh na ka bylla nong sngi bad kim shym la їohlad ban leit bylla namar ka jingkhangdam.
Kane ka la ktah ruh ia ka jingsumar jong ki namar ba kim lah ban thied ki jingbam kiba tei ia ka met na ka bynta ki khun bad їalade.
Ym tang katta, namar ba ki la don lypa ia u khῆiang jingpang HIV ha ka met bad mynta sa u khῆiang jingpang Covid19 ka buh ia ka jingim jong ki ka jingma kaba khraw.
Ka jingkiew jong ka jingdon ki briew kiba їoh ia u khῆiang HIV ka lah ima bad la nang pynsdot shuh shuh ia ka jingim da ka jingduk, jinglah shilliang bad ka jingduna ha ka jingpynbiang dawai bad jingsumar pang ha ka Jylla.
Ha ka jingїasyllok bad ki katto katne ngut ki paralok kiba їohkem ia u khῆiang HIV ki їathuh ba ha kine ki taїew ba la lah ka don ka jingduna jong ki dawai khamtam na ka bynta ki khyllung bad ki samla kiba dang san.
Lada ka long kumta ka buh jingeh ia kiba donkam ia ka jingsumar.
Kumta ki bor ba dei peit ki dei ban shim khia ia kane bad ka la dei ruh ka por ba ka Meghalaya Society for Social Audit and Transparency kan pynlong ia ka public hearing (bishar paidbah) ne social audit halor ka jinglong jingman jong ka koit ka khiah, ka sumar pang, ka jingdon ki dawai bad ki lad jingsumar na ka bynta ki jait jingpang baroh ha ka Jylla baroh kawei.
Katba ki Ri kiba duk ki dang їaksaid ban їakhun pyrshah ia kane ka jingpang, ha kajuh ka por ki Ri kiba riewspah kiba pynmih ia ki dawai -dashin ki khnoit beiῆ bad syngit da ki aiῆ halor kiwei pat ki Ri.
Ha ka snem 2011 ka European Union ka pynbor ia ki Ri kum ka India ban soi ia ka Free Trade Agreement ne ka Soskular Khaїi-pateng bad kane ka Free Trade Agreement ka khang bad pynduh lad ia ki Ri kum ka India ban pynmih dawai hi hala ka jong ka Ri.
Lada lah ban pynmih dawai ha la ka jong ka Ri, ka bai dawai kan tat bad kumjuh ruh ka bai sumar pang, hynrei ka Free Trade Agreement ka khanglad bad kane ka ktah jur ia ki nongpang bad ia ka koit ka khiah bad ka sumar pang.
Kiba їap ki dei ki briew kiba duk.
Ka jingpang HIV/AIDS ka dei ka jingpang kaba kiba bun ki briew ki tieng bad sngewlehraiῆ ban їakren.
Ka dei ruh ka jingpang kaba ka imlang sahlang ka dang peit ibeiῆ, ka bishar, lorni bad pynrem ia kito kiba їoh ia ka.
Kan jia aiu lada u Jisu un im ha kane ka spah snem? Kumno un leh ia kito kiba pang HIV/AIDS, hato un pynrem? un bishar? un lorni shaphang jong ki? Em! U Jisu un ym leh kumta, hynrei kumba u leh ia kiba pang ῆiangthohlieh, un leh kumjuh ia kiba pang HIV/AIDS, un kdup ieid, un sngap, un shah skhor bad їaksyllok bad ki, un їa-їenglang bad ki bad їakhun ryngkat bad ki ban їoh ia ki dawai-dashin ha ka dor kaba tat, un їakhun bad ki ba kin їoh ka bai bylla kaba biang ba kin lah ban thied ki jingbam kiba tei.
Ym tang katta, un pynkhuid bad pynkhiah ia ki.
Ka jingpang HIV/AIDS ka dei ka jingpang bad kam dei ka kam lorni ne ka kam ban їa-bishar ne pynrem briew.
Kiba їohkem ia u khῆiang jingpang HIV/AIDS ki dei ki nongpang kiba donkam ia ka jingїarap, ka jingkyrshan bad jingsumar kaba paka.
Kam dei ia ngi ban pynrem ne bishar, pynban ngi dei ban kner ia ki kti ban їarap, ban kyrshan bad ia-їaidlynti lang bad ki.
Ngi dei ruh ban ai jingїada bad pynshlur ia ki ban wan shakhmat ban їathuh, ban phah test bad ban sumar їalade.
Ha kane ka dur ngi lah ban їakhun bad їada ia ka imlang sahlang na ka khlam jingpang HIV/AIDS kaba dang saphriang kylleng hapoh ka Jylla.
U Jisu u khot bad kyntu ia ngi ban kyrshan bad їarap ia ki, “…nga la pang bad phi la shim ban sumar ia nga…Mynno ngi la ju їohi ia me ba me pang? …Nga ong ha phi ba man ba phi leh ia kane na ka bynta uno uno uba rit tam na kine ki dkhot ka longїing jong nga, phi leh ia kane na ka bynta jong nga" (Mathaїos 25 :34-40).
Ka Baibl ka dei ban ai jingkyrmen, ban ai jingtngen ia kiba pang HIV/AIDS bad ngi dei ruh ban pule ia ka na ka phang jong ki briew kiba shem jingeh bad shem lanot.
Ka Baibl ka dei ka ktien u Blei bad ha ka ktien khasi ngi nam ia ka ka Kotbah bad ym shym la khot ia ka ka Kot heh.
Ka kyntien Kotbah ka la longdoh longsnam ha ngi ki Khristan bad hangne ngi їohi ka jingїapher hapdeng ka Kotbah bad Kot heh.
Ka Kotbah ym dei tang ba ka heh, hynrei ka long kaba khraw, kaba їar, kaba jylliew bad maїan.
Ka jingkhraw jong ka Baibl ka long ba ka lah ban kdew lynti ia ngi kumno ban їakhun, ban їalympat bad їakob bad ka juk kaba kynriang, kaba runar, kaba mutlop, kaba thok bad kaba shukor.
Ha kane ka juk kaba leh jubor, kaba ban beiῆ bad thombor ia ki para briew ngin pule ia ka Baibl na ka phang jong ki nongshah ban beiῆ bad ngin їakob bad їakhun pyrshah ia kane ka pyrthei kaba bamsap bad ka bymhok.
To ngin kdew katto katne ki dkhot kiba long ka nongrim ha kata ka jingїakhun, jingїalympat bad jingїakob pyrshah-Kumno ngin їakhun pyrshah ia ka jingbymhok? U Amos u pyrta shaphang ka hok, “Pynban ai ba ka jingbishar hok kan tuid kum ka wahduid bad ka jingleh hok kum ka wah ka bym ju rngad" (Amos 5:24).
Da kajuh ka sur jong u prophet ngi dei ban pynїeng ia ka hok bad jingshisha ha kane ka juk.
Kumno ngin їakhun pyrshah ia ka jinglah shilliang? u Isaїah u їathuhlypa bad mutdur, “Ki suri bad ki langbrot kin їa-im lang ha ka jingsuk, bad ki ‘labasa kin їadem lang bad ki khun blang.
Ki khun masi bad ki khun sing kin їabam lang bad ki khynnah rit kin sumar ia ki…" (11:6) Ka kitab Deuteronomy ka hikai, “U Trai…un kyrkhu ia phi ha kata ka Ri kaba u ai ha phi, Yn ym don uwei ruh uba duk na ki para jait jong phi…" (Deuteronomy 15:4)Khatduh, kumno ngin їeng bad їaleh pyrshah ia ka jingban beiῆ? u prophet Isaїah u ong.
“Phi long kiba la tim! Phi thaw ki aiῆ bymhok ban ban beiῆ ia ki briew…Kata ka long kumno ba phi khang ia kiba duk na kaba їohpdiang ia ki hok jong ki bad na kaba їohpdiang ia ka jingbishar hok.
Kata ka long kumno phi knieh ia ka jingdon jingem kaba dei jong ki riewkynthei bad ki khunswet" (Isaїah 10:1-2).
Ka Baibl ka hikai ba ngim dei ban shah ba ki bor synshar kin thaw ia ki aiῆ kiba ban beiῆ ia ki para briew, ngim dei ban shah ba ki bor synshar ne kiba donbor kin thombor bad knieh jubor ia ka khyndew ka shyiap bad ia ki jingdon jingem na ki nongshong shnong.
Ka Baibl ka kren bad ka їai kren, ka їai hikai bad ai jingkyrmen.
Amen.
Nongpoh: Ki nongialam ka Young Minds, kaba dei kawei na ki kynhun ki khun samla bad kaba don ia kata ka jingangnud ban kyntiew ne ban pynpaw nam ia ki jingbam Tynrai, hynnin ka sngi ki la mih shakhmat bad pynbna paidbah halor ka jingthmu jong ki ban pynlong da kawei ka Tamasa bam Tynrai kaba la tip kum ka Indigenous Food Festival, ka ban sa long ha ka 11 tarik mynta u Bnai ha shnong Liarbang, Bhoirymbong.
Haba kren sha ki lad pathai khubor, u Bah Richard Lyngdoh, Secretary jong katei ka kynhun, u la ong ba katei ka Tamasa kan sdang naduh ka por 2 baje nohphai sngi, ha kaba jingthmu jong katei ka tamasa ka long ban pynneh pynsah ia ki jingbam tynrai na Ri Bhoi, kumba bun na ki jingbam tynrai kila sdang ban duh ban dam noh bad mih bujli da kiwei pat ki jait jingbam ki bym dei ki jingbam tynrai.
U la ong ruh ba ha katei ka sngi yn sa pyni nam ia ki jait jingbam bapher bapher ha kaba ki lah ban wan mad ia ki jait jingbam ki ban pynum thylliej bad yn shim ruh ka bai rung kaba long T.
300/-.
Nalorkata ha katei ka sngi yn pynshongshit bad pynkhih met ruh da ki nongtem, ki nongrwai bad ki nongshad ba pawnam haka jylla naduh u DJ Wanshan, DJ D Bryan, Snow white, Kyntiewlin Mawphniang, Ibanri Syngkli, Ki jlawdohtir, Simple Vibes, Renaissance bad kiwei kiwei.
Namarkata, utei u nongialam ka Young Minds, u khot u wer ia ki paidbah ka bri u hynniewtrep bad kumjuh ruh kiba nabar ban wan sakhi bad ban wan mad ia ki jingbam Tynrai ha katei ka sngi, ryngkat ki prokam pynbyrngia bapher bapher bad la kyrpad ruh ia ki paidbah kiba wan sakhi ha katei ka sngi ba kin bud ryntih ia ki ka sorkar halor ki lad ban iada na u Covid-19.
Nongpoh: Shi bynta na ka ban iashimbynta lang ha ka ban rakhe ia ka sngi kyrpang ki briew ba don jingduna ha ki dkhot met ne ka (International Day of Disable Person), ki nongialam ha ryngkat ki dkhot ka RBYF Nongkya Unit, hynnin ka sngi ki la leit ban ai sngewbha da ki Blanket ia 10 ngut ki briew kiba don jingduna ha ki dkhot met, kiba don ha ka thain Nongkya.
Ha katei ka sngi, kaba kitei ki RBYF ki la leit ban ai sngewbha sha kitei ki briew ba don jingduna ha ki dkhot met, la sakhi da ka jingdon u Bah N.
Shylla, Rangbah shnong, nangta ki nongtrei ASHA, ki nongialam shnong lem bad kiwei de.
U Samla Banshai Synkli, General Secretary ka RBYF, u la ong ba katei ka jingleit ai sngewbha jong ki sha kitei ki briew ba don jingduna ha ki dkhot met, ka long ban iakmenlang bad ki ha katei ka sngi kaba kyrpang eh na bynta jong ki, ia kaba ka pyrthei shityllup ha ju rakhe shisien ha ka shisnem.
Nongpoh: Haba kren ha ka jingialang ban pynskhem ia ki nongialam ka KSU ha Ri Bhoi, u Samla Lambokstarwell Marngar, President ba rangbah ka KSU Sengkmie, u la kren shai sha ka sorkar jylla ba kim dei ban sdang plied biang ia ka lynnong jong ka lynti rel sha ka jylla, namar wat tang ia ka lynnong jong ka ILP lem bad kiwei ki Ain ban iada ia ka jaid bynriew kim pat urlong satia kat haduh kine ki sngi.
Utei u nongialam ba rangbah eh ka KSU, u la ong ruh ba lada ka sorkar kan shu leh da ka bor ne ban thombor, kaba mut ki dkhot ba shitrhem ka seng ruh kim salia ban leh da ka bor ne ban thombor pyrshah ia ka sorkar.
Shuh shuh, u la ong ruh ba ka seng kam salia wat lada ki mad hapdeng shibun ki jingshah kynthoh, hynrei ban im ka pateng ka ban wan, ka seng kan ieng beit ha kajuh ka nongrim bad kata ka long ban iai pyrshah beit ia ka Lynti Rel, la ka long ha kano kano ka rukom, ha kaba ngin sa iakren pat ia ka Lynti Rel tad haduh ba la urlong ka ILP lem bad kiwei ki Ain ki ban iada ia ka jaidbynriew.
“Ha kine ki snem kiba la leit noh bad khlem ka Lynti Rel, hynrei ki paidbah hapoh ka Bri u Hynniewtrep kim pat kyrduh ha ka bam ka dih, ha kaba ki dang long kumba long lem kiwei, dei halor kata ka nongrim kaba la pynlong ruh ia baroh ki dkhot kiba don ha ka seng bab kiba don ia kata ka mynsiem shynrang, ba kin pyrshah beit ia ka Lynti Rel" ong u Samla Lambokstarwell Marngar.
Na ka jingkren utei u nongialam ba rangbah duh ka KSU, la sngewthuh ba ka KSU hi kam pat treh ban iakren halor ka Lynti Rel katba ka ILP kam pat urlong hapoh ka jylla bad la sngewthuh ruh ba kim salia ban shim da ka lynti jong ka jingiaumsnam lada ka sorkar kan pyntrei jubor.
Nongpoh: Ki nongialam ka KSU Sengkmie, hynnin ka sngi ki la hiar sha Umsning, kata na ka bynta ban pynskhem pura ia ki 28 ngut ki nongkitkam ba pura ka KSU North Khasi Hills District, na bynta ka smai treikam jong u snem 2021-2024.
La pynskhem ia kitei ki nongkitkam ha KSU ha Auditorium Hall Umsning, ha kaba u Samla Lambokstarwell Marngar, President ba rangbah ka seng, u la shim ia ka bynta ban pynskhem ia kitei ki nongkitkam ka KSU ha Ri Bhoi.
La sakhi ha katei ka sngi da ka jingdon ki nongialam jong kiwei de ki seng, kiba kynthup ia u Bah Bipul Thangkhiew, President ka RBYF, u Bah Marcus Marten, President ka HNYF, u Samla Shanlang Diengdoh, General Sectrtary ka FKJGP ha Ri Bhoi, nangta sa ki nongialam barim ka KSU ha Ri Bhoi, kiba kynthup ia u Bah Rayonald Kharkamni, u Bah Donkupar Sumer lem bad shibun kiwei pat.
Ha katei ka sngi, la iohi ba la jan baroh na ki nongialam barim ka KSU ha Ri Bhoi, ki la shah pynkup burom ha ki nongialam ba mynta ka KSU.
Kata na ka bynta ban pynpaw ia kata ka mynsiem sngew burom halor ki kam kaba ki la dep ban leh ha ki snem kiba la leit noh baroh.
Ki nongialam ka KSU ha Ri Bhoi bad kiba la shah pynskhem ha katei ka sngi, ki kynthup ia u samla Ferdynald Kharkamni, kum u President, u Bah Lambok Rymbai kum u Vice-president, u Samla James Hitler Mawphniang, kum u General Secretary, u samla Steven Kharkrang kum u Asst.
General Secretary, u samla Lester Nongbet kum u Organising Secretary, u samla Banjoplang Maring kum Education Secretary, u samla Richardroy Lyngdoh Nonglait kum Publicity Secretary, u samla John Lyngdoh, Office Secretary u Johny Nongrum kum u Sports Secretary lem bad kiwei.
Shillong:Ka Bailey Bridge, ka jingkieng ka ba la shna na ka bynta ban iaid ki kali heh kiba la shna, hadien ba la lap ia ka jingsynjor ka jingkieng Dwar ksuid Umroi, myn hynnin ka sngi la shem ba ka la julor biang.
Kane ka jingpra kane ka jingkieng ka long hadien ba kawei ka trok kaba kit cement kaba don ia u register number AS 01 GC 3873 kaba dang wan na Lumshong bad thmu ban leit sha Byrnihat, ka la ngam ki shaka jongka; namar ka jing tlot palat ki lyntang dieng kiba la siang ha katei ka jingkieng.
Haba ioh ban iakren bad u nongñiah ia katei truck, u iathuh ba katei ka trok ka la kit kumba 520 byrni ka cement kaba la kot sha ka 25 ton eiei ka jingkhia ha kaba kane ka la pynlong ia ki lyntang dieng ba la siang ha katei ka jingkieng ban jot ban pra.
Ka jingpait jingpra jong kane ka jingkieng ka dei na ka jingkit palat pud ki truck kiba iaid lyngba 24 kynta na kane ka jingkieng, wat la na ka liang ka sorkar ka la ai jingbit ban kit tang 40 MT bad ban iaid kawei kawei ka truck shisien iaid ha ka ba ki la buh ruh ia ki pulit ban khmih bniah ia kane.
Lah ban kdew hangne ba kane kam shem la dei ka sien kaba nyngkong ban shem ba kane ka jingkieng ka pait ka pra bad kane ka jing pait jingpra kane ka jingkieng ka paw shai ba katei ka jingkieng ka long kaba tlot bad kam long kaba shngain na ka bynta ki kali kit markhia ban iaid lyngba nakatei ka jingkieng.
Ia ka Bailey Bridge la plie da u symbud myntri rangbah ka jylla u bah Prestone Tynsong, ha ka 25 tarik u Lber.
Shillong:Ki Sengbhalang napoh East Jaiñ tia Hills District, kiba kynthup ïa ka EJNC, JSM, KSU, JSU, FKJGP, HNYF & HANM ha ka jingïa lang ba la pynlong ha ka janmied jong ka 2 tarik mynta u bnai, da kawei ka sur ki la rai ban kyntu ïa u Conrad K Sangma, Myntri Rangbah (MR) ka jylla ban phah biang ïa u Bah E.
Kharmalki kum u Deputy Commissioner ba pura jong ka East Jaiñtia Hills District.
“Ïa katei ka rai ngi lah shim halor ka nongrim ba haduh mynta ka Sorkar kampat phah ïa u DC ba pura jong ka EJHD hynrei ka shu thung ïa u Bah S.
S Syiemlieh, ADC kum u DC incharge ba shipor jong ka EJHD ha kajuh ka por la lah rai ban phah ruh da ka jingthoh sha u Conrad K Sangma , Myntri Rangbah ka Jylla, halor kane ka jingangnud jong ki Nongshong jong ka District ban phah biang ïa u Bah E.
Kharmalki kum u DC ba pura jong ka EJHD, bad lada ka Sorkar ka don ka jingthmu ban phah noh da uwei pat u DC hapoh EJHD na ka liang jong ngi ki 7 seng ngi kren shai ba ka jingïakhih paitbah kaba jur ka la ap lypa hapoh EJHD," ong kitei ki sengbhalang.
Ki la ong ruh da kaba bynrap, “Ha ka jingshisha na ka liang ka jong ngi ki 7 seng hadien ba ngi lah ïoh jingtip ba u Myntri Rangbah, ka jylla un sawan plie ïa ka SHG Mela hapoh EJHD ha kane ka 8/12/21 ngi lah pynlong ïa ka jingïalang ba kyrkieh bad lah rai ruh ban pynlong da ka jingïakhih kaba jai jai ha katei ka sngi hapoh EJHD.
"Kum kadak ban pynpaw ïa ka jingpyrshah ïa ka jingkynriah kam jong ka Sorkar jylla ïa u DC barim ka EJHD, kitei ki seng ki pynpaw ka jingsngewsih ban tip ba tang hadien katto katne sngi ki la ïoh jingtip biang ba na ka liang jong u Myntri Rangbah ka Jylla u la pynpep noh ïa ka jingthmu jong u ban plie ïa ka SHG Mela hapoh EJHD.
“Kumta da ka jingbym banse na ka liang jong ngi ki 7 Seng ngi lah rai ban pynsangeh shwa ïa katei ka jingthmu ban pynlong ïa katei ka jingïakhih ba jai jai hapoh EJHD," la ong u Bah Sambormi Lyngdoh President ka EJHC-CEC.
Shillong:U Bah Fernandez S Dkhar, General secretary barim jong ka State Youth Congress Unit, u la ong ba ka jingleh donbor ki nongialam ka party Congress, ka long kumba ki thmu ban tah sia lieh ia ka lawei ki khun Samla.
Haba iakren bad ki lad pathai khubor u bah Dkhar u la ong ba ka jingieh noh jong ki 400 ngut ki dkhot ka Youth Congress mynta ka sngi ka long hadien ba na ka liang ki nongialam ki lehdonbor bad kim kheinsnep ia ki Youth Congress.
“Ha ka 20 tarik ba la pynbna ban pynrung membership ruh na ka liang ki nongialam ki khlem kynjoh ktien ia ki Youth Congress,hynrei ha ka por ba iakhih ba iaid rally ki kynmaw ia ngi"la ong u Bah Dkhar.
Kane ka jingbym kynmaw jong ki ia ki Youth Congress, haba thmu ban pynrung Membership ka dei ba ki pyndonkam ia ngi tang ha ka por ba ki kwah" u la bynrap.
U la ong ruh hapoh ka jingialam jong ki nongialam mynta ki la shu pynrung kyrteng khlem kyndon ia uno uno u briew ruh u ba khlem don jingtip halor ka seng.
“Uno uno u briew ruh u lah ban long dkhot bad ban bat ruh ia ka kam president jong ka Youth Congress lada u don pisa"u la bynrap.
U bah Dkhar u la kynnoh ruh ba ka la don ka jingshah kylli ba u don pisa ne em ban bat ia ka kam President jong ka Youth Congress.
“Nga ioh sngew shisien ba u President jong ngi u kylli ba nga don pisa ne em ban long president, ha kaba ki la jubab ba nga la slem ka jingshakri jong nga ia ka seng, hynrei u Banjop u don ia ka Pisa"la ong u Bah Fernandez.
U la ong ruh ba ka la don ruh ka jingpynthame jong ka party Congress,ha kaba hynnin ka sngi ki la kam ba ki la pynsangeh ia ka NSUI, hynrei ki la ieh kam shuwa ki dkhot ka NSUI.
“Ki nongialam mynta jong ka party Congress ki thmu ban tah sia lieh ia ka lawei ki khun samla, hynrei na ka liang jong ngi ngin ym ailad"u la ong.
U la bynrap shuh shuh “Ngi don ha ka Congress khlem ka jingioh nong, hynrei mynta kine ki nongialam ki kwah tang ia ki nongialam kiba don pisa".
U bah Fernandez S Dkhar, u General secretary ba rim jong ka State Youth Congress, u la ong shuh shuh, ba lada u President ka MPCC u Bah Vincent H Pala, u la ia syllok shuwa ia u Bah Charles Pyngrope bad ia ki MLA shuwa ban shimti ia ka kam kum u President ka Congress, kan ym pait kumba ka pait mynta.
“Ka jingia pait ia pra ha ka party Congress ngin hap ban kynnoh ia ki heh nongialam, ia ki rukom pyniaid ka ba la pheil jong ki" la ong u Fernandez ha ki lad pathai Khubor.
U la ong “Balei ki heh nongialam ka Congress ki khlem sngap ia ka jingkyrpad ki MLA, ki MDC bad ki dkhot kiba la mon ia u Bah Charles Pyngrope ba un long kum u President ka MPCC kum ba la ia mynjur lang da baroh".
“U bah Pala ha kito ki por u la dep ban pynpaw ba um treh ban long President bad yn kyrshan ia u Bah Charles Pyngrope, hynrei kum ba iuh tdong bsein shu mih ka khubor ba la thung ia u Bah Pala kum u President ka MPCC"u la bynrap.
U Bah Dkhar u la ong ruh “Namar ba nga la don slem ha ka party nga sngewthuh ia ka jingadnud kumta nga la kyrpad ia u Bah Pala ba un pynbha shuwa ia ki kynrum kynram nangta sa khawai hadien, hynrei u khlem shimkhia ia kane".
“Ngam kynnoh ia u bah Pala hynrei haba u Bah Pala u kwah ban long kum u President u la dei ban kren haba shit ba shai"u la bynrap.
“Balei ka kylla ngim tip hynrei shuwa ban kylla u bah Pala u ladei ban iakren sngewthuh jingmut shuwa bad u bah Charles Pyngrope bad ki MLA hynrei da ka jingbym shimkhia ka jia kumne mynta"la ong u Bah Dkhar.
Shillong:"Kino kino ki tnat sorkar, bad kito kiba don ha ka bor kim dei satia ban pyndon kam bakla ne ban leh Bymhok (injustice) kidei ban ïaid katkum ki rukom treikam sorkar halor ka thungkam thung jam, kidei ban shim ruh ïa ka jingkitkhlieh lada bakla, khamtam kim dei ban ïalehkai bad ka lawei ki samla ka ri bad jaidbynriew," ong u MLA ka 17 North Shillong Constituency Bah Adelbert Nong rum.
Ïa katei u la ong ban kyntu ïa ka Sorkar, ka tnat treikam sorkar bad kiba don ha ka bor ba kim dei ban pyntreikam kat kum ka mon jong ki, ban ïashah shiliang (Favouritism) lane ka jingïarap ïa tynruh na shadien jingkhang (backdoor backup) haba ïadei bad ka eksam staff nurse kaba dei ban long ha ka 4 tarik, mynta taïew ba la khot da ka tnat ka Koit ka Khiah ka Sorkar jylla.
“Ki khun samla ka ri bad jaitbynriew ki mad ka kyrduh kam ba shyrkhei kumta ha kum kane ka kam sumar briew kadei kaba kordor na ka bynta ka jingim briew, ka tnat sorkar kadei ban leh hok ban ai ka jingïarap ïa kiba donhok khnang ba kin lah ban trei aiti ïalade ban ïarap ïa ki para mynsiem briew," ong u Bah Nongrum.
U la kyntu ïa ka Sorkar ba kadei ban da pynïaid bad bishar bha ym da ka jingïasylla kaba na sha lyndet.
“Nga kyntu jur ïa ka Sorkar, ka tnat bad khamtam kito kiba don ha ka bor ba kim dei ban pyndonkam bakla ïa ka bor bad ban ym ïalehkai bad ka pateng ne lawei jong ki khun samla," ong u Bah Adelbert Nongrum.
Shillong: Ka jingieh noh jong ki dkhot ka Congress ia la ka party ka la dang bteng jan man ka sngi bad kane ka jingbitar jong ki dkhot ka Congress kum ba ki la ju pynpaw ba ka dei na ka jingbymhun ia ka rukom pyniaid ki nongialam.
Mynta ka sngi kumba 400ngut ki dkhot jong ka State Youth Congress, ki la mih ryntih ban tur sha Congress Bhavan na ka bynta ban ai ia ka shithi ba kin mih noh na ka party Congress.
Haba kren ha kane ka sngi na ka liang u general secretary ka State Youth Congress, u Bah Fernandez S Dkhar, u la ong ba ka jingwan ryntih jong ki 400 ngut ki dkhot ka Youth Congress ka long ban ai ia ka shithi ban iehnoh ia ka party Congress.
“Kane ka long kum shi bynta na ka jingpynpaw ia ka jingpyrshah ia ka rukom pyniaid bakla ki heh nongialam"u la ong.
U bah Dkhar u la ong “Da ka mynsiem ka ba sngewkhia ngi la shim ia kane ka sienjam namar ba ki nongialam jong ngi ki la pheil".
“Ka jingthung ia u President ka MPCC khlem kano kano ka jingiamir jingmut lang ka buh ia ngi ha ka umdum".
U la bynrap shuh shuh “Wat la ki la dep thung ia u President khlem ka jingiamir jingmut, hynrei na ka liang jong nga, nga la leit ban kyrpad na u President ba un pynbeit ia kine ki kynrum kynram ha ka party".
“Hynrei na ka liang u President u khlem shimkhia ia kane ka kam, ha kaba ka la wanrah ia ka jingiapait iapra ha ka party" la ong u Bah Dkhar.
New Delhi: Ka Kangana Ranaut, ka la shah pakhang lynti mynta ka sngi, ha Kiratpur Sahib, kaba ha Punjab, ha kaba ki nongrep, ki la pakhang lynti ia ka kali jongka bad dawa ba ka dei ban pan map, ia ka jingkren jongka, pyrshah ia ki nongrep, kiba iakhih pyrshah ia ka ain nongrep jong ka sorkar India.
Ka Ranaut, kaba kyrshan tyngeh, ia katei ka ain nongrep jong ka sorkar India, ka ju kren niewbein ia ki nongrep, kiba shong iakhih ha khappud jong ka Delhi, da kaba ka kynnoh, ba ki dei ki ehrang  Khalistanis bad ki nong pyn kulmar shnong.
Mynta ka sngi, ka Ranaut, ka iaid lyngba katei ka jaka, lem bad ki pulit kiba pahara ia ka, hynrei ka la shah khang lynti, ha ki nongrep, kiba pynher lama bad kiba ia kyrkait pyrshah ia ka.
“Nga la shah kerkut ha ki paidbhur.
Ki kren bein ia nga bad ki byrngem ban pyniap ia nga" ong ka Kangana, ha ka video, kaba ka la pyllait paidbah ha ka peij jongka ha instagram.
“Kane ka dei ka jingshah nion ha u paidbhur.
Kan jia aiu, lada jia ba ngam don pulit pahara? Ka jingjia, ka dei kaba ima shi katdei.
Hato nga dei u riew sain pyrthei.
Kaei kaba kum kane ka jingleh?" ong ka Ranaut.
Kham hadien, ka poi noh ka jing ia beit, haba ka Ranaut, ka kren ia ki katto katne ki kynthei kiba don ha katei ka jaka, ha kaba ki shah ba kan mih noh na katei ka jaka.
Ka Ranaut, ka iathuh ba ka jingkren jongka, ka thew beit ia ki nong iakhih kiba ha Shaheen Bagh ha Delhi, kiba iakhih pyrshah ia ka citizenship bill, halor ka nongrim, ba ka long ka ain kaba pyrshah Muslim.
Hynrei ka jing jubab jongka, mynta ka sngi, kam iahap satia, namar ba ha ka taiew ba ladep, ka dang kynnoh ba ki nongrep, ki dei ki ehrang Khalistan bad ba ka kynnoh ruh ba ka Indira, ka la shu ioh ha ki pohjat jongka, ia katei ki ehrang Khalistan.
Shillong:Da ki phew tylli ki longïing, bym dei trai muluk ne trai jylla; mynta la kumba 8 haduh 9 bnai ki la wan sha Nongbah Shillong ban kamai da kaba die ïa ki kot rben, synduk kot ba la bret bad ban lum ban lang ïa ki manla ka sngi na Nongbah Shillong bad khamtam eh na ki dukan heh.
Kitei ki longïing bar jylla, kiba dei ruh ki Bengali ki wan sha Shillong na Assam bad wanrah lang ruh bad la ki khun ki kti ban ha katto katne ki shnong ka Nongbah Shillong.
Katkum ka jingïathuh jong ki ha u nongthoh khubor ki la ïathuh ba ki wan sha Shillong na Assam ka shnong Barpeta, Mongoldoi bad kidei ruh kiba dang shu wan sah shen, ki wan ruh kumba 5 jur, kaba mut 5 ïing ne tam.
Kitei ki longïing Bengali, ki bym kwah ïathuh kyrteng ki la ong ba ki shait wan sha Shillong ha ki por 2 haduh 3 baje mynstep da ki kali ba ki la pynbeit bad ki ju leit phai shnong pat ha ki por mynsngi.
Haba kylli balei ba ki wan kamai sha Shillong, ki la jubab ba ki im kyrduh bad duna ka bylla bad bun ki jingeh ki hap mad ha Assam.
“Ha Shillong ka kamai ruh kaba bun bad ka kam ruh kaba suk bad sting" ong kawei na ki riew kynthei bengali haba kren bad u nongthoh khubor da kaba bynrap ba ka kam ba ki kamai dei kaba shu lum ban die ki kot rben bad synduk kot ba la jot ne ba la bret na ki dukan manla ka sngi, haba ki pynpoi mar dangstep.
Haba kylli pat shaphang katei ka ka kamai kaba ki ju leh manla ka sngi, ki la ïathuh ba ki kham ïoh jingim namar lah ban die T.
9 shi kilo bad shi sngi ym duna ïa ka 60 kilo ki ïoh ban die bad ki ju poi kum ha Ïewduh, police bazaar naduh ki por 7 ne 8 baje mynstep.
Haba kylli shano ki shait sah manla ka sngi, kitei ki riew kynthei bengali ki la ïathuh ba don kiba sah ha Themetor, Ïew Mawlong, don kiba sah ha Mawbah bad don ruh sha Jhalupara.
Haba kylli ha kano ka rukom ki shait siew bai ïing bad katno ka dor, ki don kiba la ïathuh ba kum ha Themetor ka ïing kaba rit kam duna ïa ka T.
4 hajar shibnai bad katei ka dor ka ïa synriem ruh sha kitei kiwei pat ki shnong.
Ha kawei pat ka liang, haba ïadei bad katei ka kamai kaba ki leh manla ka sngi khlem shuti, lehse laitnoh tang ha ka pang ka shitom, kitei ki bar jylla Bengali ki kamai ym duna ïa ka T.
16 hajar tam eiei shi bnai, bad kadei ruh ka bylla ne kamai ka bym donkam pynlut, hynrei tang ban shu khlong bad shu rah beit sha la shnong.
Shillong: Ka shnong Laitiam, ka dei ka shnong ba ha them jong ka kshaid Nohsngithiang ne Seven Sister Fall ba juh khot ieid ki nong wan jngohkai sha ka thain Sohra.
Ha ka 2 tarik Nohprah 2021, ka Laitiam Multipurpose Cooperative Society ka la plie ia ka kam jngohkai pyrthei ha ka shnong Laitiam.
U kongsan ha katei ka jingplie u dei u Bah Balajied Synrem, MLA jong katei ka thain, ryngkat ka jingiadonlang jong U Dr.
Vijay Kumar, Commissioner jong ka Tourism ha ka Jylla.
Ha katei ka sngi la ioh ban plie ia ka Campsite bad ka Homestay kum ka jingpynkhreh iakiba wanjngohkai sha katei ka shnong.
U Bah Balajied Synrem kum u kongsan u la ai khublei kitbok kitrwiang iak a Cooperative Society ba ka lah lah ban treishitom haduh ban pynurlong ia katei ka kam.
Kumjuh ruh ha katei katei ka sngi u lah ioh ruh ban plie ia ka Pico Hydroelectric ha katei ka shnong.
Shuh shuh na ka liang U Dr.
Vijay Kumar, Commissioner jong ka Tourism ha ka jylla, u iathuh ba ka Laitiam ka long kum ka Costa Rica jong ka Meghalaya, da ka jingdon ki jaka kiba itynnad lyngba ki wah ki khlaw bad kumta ter ter.
Ula kular ruh ba na ka liang ka sorkar kin ai ka jingkyrshan ba pura ban kyntiew shuh shuh ia ka kam jngohkai ha katei ka shnong.
Ha katei ka sngi la iadon ryngkat u SDO, BADO bad kiwei ki officer kiba la pynshongkun ia katei ka jingialang plie ia ka Tourism ha Laitiam.
Shillong: Ka seng ki nongri bad supply syiar napoh Rilum Jaintia ka All jaintia poultry farmers Traders association AJPFTA, ka la dep pynlong ia ka executive committee bad da kawei ka sur ka seng ka la rai ban khot da ka dorbar bah ia baroh ki nong ri syiar broiler, layer, kroiler naduh east bad west jaintia ha ka 7tarik Nohprah 2021 ha dorbar Hall Mokynphad mihmyntdu, west jaintia ha ka por 10.
30 mynstep.
Ka jing thmu ba kongsan jong ka seng ban khot ia kane ka jingialang heh, ka long ba naka por sha ka por ba ki nong ri syiar jong ka thain ki wan ud sha ka seng na ki daw ba bun ki jingeh kiba iakynduh ha ka kam ri syiar jong ki.
Ka seng ka ong shuh shuh ba kat dang mih ki sngi ki snem ka jing kyrduh kam duh jam ka nangjur nangjur bad ruh ki la bun ki samla ki long kmie long kpa kiba shaniah mynta ha kane ka kam ri syiar bad ruh ban pyndap ia ki jing donkam baroh ha iing ha sem bad ha kiwei kiwei ki bynta.
Shuh shuh ka seng da ka wei ka sur ka la rai ban pdiang bad ban pyniasnoh dkhot ia baroh ki nongri syiar hapoh rilum jaintia naduh east bad west jaintia hapoh ka lama ka association, khnang ba yn lah ban kyntiew ia kane ka kam ri syiar da ka jing iasnohkti lang bad ia treilang, la pynkut ka kyrwoh.
Nongkasen:Ka jingïa kynduh lang jong ki katto katne ki Sordar jong ki Shnong kiba hap hapoh ka Maw thadraishan C&RD Block, kaba la long mynta ka sngi ha ïingdorbar Shnong Nongkasen, ka la rai ban thaw noh ïa ka Synjuk ki Nongsyn shar Shnong Maw thadraishan Block.
Ka jingthmu jong kane ka Synjuk ka long ban wanrah ïa ka mynsiem ka jingïatreilang hapdeng ki Shnong kiba don hapoh ka Mawthadraishan Block naduh ka roi par, ka suk ka saiñ bad kiwei kiwei de ki jingdonkam jong ki paid nong shong shnong.
Ha kajuh ka por kane ka Synjuk ka la rai ruh ban peitngor ruh ïa ka jingdon ki bor kiba ïaleh ban pyntroiñ ne pyntlot bor ïa ki Dorbar Shnong.
Hapoh ka Mawthadraishan Block, ki don haduh kumba shispah tam ki Shnong bad kadei kawei na ki Block kiba dang sahdien ha kiba bun ki liang.
Kane ka Synjuk kan trei na ka bynta kumno ban nang kyntiew shuh shuh ïa kane ka thaiñ ha ki liang bapher bapher.
Ha kane ka jingïalang namar ba ki Sordar kim shym la ïa poi lut, la thung Adhoc President ïa u Sordar Kynshi Mawria, u Bah Powell Sohkhlet bad Adhoc Secretary ïa u Sordar Nongkasen, Bah Bleater K Budnah.
Ïa kiwei kiwei pat ki nongkitkam bad ki dkhot jong ka Executive Committee yn sa jied ha ka General Meeting kaba la buh ban pynlong ha ka 17 tarik u Nohprah 2021 ha Hall jong ka Mawthadraishan Block, Nongshillong ha ka por 11 baje mynstep.
Ka Synjuk ka kyrpad ïa ki Sordar baroh jong ka Block ban ïa poi lang sha katei ka jingïalang, ha kaba yn ïapyrkhat ruh ban thaw ïa ka Riti treikam jong ka Synjuk, ka Moto, u Logo bad kiwei kiwei de ki kam.
U Bah Kamol Marbaniang, uwei na ki dkhot ba rim jong ka seng Congress, ula phah ia ka shithi phet seng jongu, sha U Ma Vincent H Pala, President ba thymmai jong ka Meghalaya Pradesh Congress Committee (MPCC), mynta ka sngi, ka 3tarik Nohprah 2021.
Ha ka shithi U Bah Marbaniang, u pynpaw, ba ka seng Congress, kam donkam shuh ia ka jingdon jongu ha katei ka seng, namar la iai pynpaw, ba katei ka seng, ka donkam tang ia ki briew kiba thymmai, ba kin leit pyn iasoh sha katei ka seng.
“Nga sngew ba nga la shah kyntait ialade, ha katei ka seng" ula ong shuh shuh.
Nongpoh:Hadien ba la ioh shibun ki jingujor na ki paidbah ka thain Umroi, kiba la ujor sha ka seng ban pynpaw ia ka jingbym hun halor ka rukom pyntreikam ia ka skim sam umbam umdih lyngba ka Jal Jevan Mission (JJM), u Bah Amberlight Masharing, Working President ka Ri Bhoi Student Union (RB SU), u la wad jing tip da ka RTI ha ophis ka PHEUmroi Sub-Division, khnang ban tip ia ka jingshisha halor katei ka jingwan ujor da ki paidbah.
Utei u nongialam ka RBSU, u la ong ba haba la bun ki paidbah kiba la ujor sha u bad kiba la pynpaw ba don ki longiing kiba ka um kam poi satia sha ki iing ki sem jong ki kumba ki dei ban ioh, hynrei la pynbna pat ba la dep ban pynbna ba ka jingtrei ka la dep.
Nalorkata, u Bah Amberlight Masharing, u la pynpaw ruh da kaba ong ba ki dei ki riew paidbah kiba la kynnoh ba don na ki nongpyntrei (Kontraktor), kiba pyntrei ia katei ka skim sam umbam ba kim treh ban iatreilang bad ki bor shnong ne VWSC, ka Komiti kaba la thaw kyrpang na ka bynta ban peit halor ka jingpyntrei ia kane ka skim sam umbam ha manla ki shnong ki thaw.
Ki la don ruh ki riew paidbah kiba la pyntip sha ka Seng ba don ki shnong kaba ki Kontraktor, ki la ioh ia ka kata ka (Completion Certificate) kaba pynpaw ba ki la pyndep lut ia baroh ki kam kiba iadei bad ka rukom sam umbam, hynrei ha kaba kum kata ka shnong, ki dang don ki longiing kiba ka um kam poi satia sha manla ki thliew iing.
Namarkata, khnang ban tip ia ka jingshisha la katei ka jingkynnoh ki paidbah ka long kaba shisha ne bakla bad ban tip ia ka jingshisha halor ka rukom pyntrei ia ka skim sam um JJM ha ki shnong ka thain Umroi, dei halor kata ka nongrim kaba la pynlong ianga ba ngan wad jingtip lyngba ka RTI, u la bynrap.
Shillong:U nongaiktien bad working President ba thymmai jong ka party Congress u Bah Pynshngain N Syiem, myn hynnin ka sngi u la pynpaw ka jingkhublei ia u President ka MPCC u Bah VH Pala bad kumjuh ia ka Sonia Gandhi ka president ka AICC halor ka jingbynshet kam thymmai ia u ha ka party.
“Nga pynpaw ia ka jingsngewnguh ia u VH Pala bad ia ka Sonia Gandhi ki ba la thung ia nga kum u Working President bad u spokesperson ka MPCC" u la ong.
“Kum u Working President ka long ka jingshisha ba ka Congress mynta ka dang mad ia ki jingiatynjuh na kadaw ka jingmih jyndat ki 12 ngut ki MLA, hynrei na ka liang jong ngi, ngin donkam ban iaid sha tynrai shaduh ki Block level ban pynkhlain ia ka party"la ong u Bah Syiem.
U la ong ruh ba ka party Congress, ka long kaba donbok ba ki 12 ngut ki MLA ki la mih shisnem shwa ka election bad Kane ka ailad ia ka party ba kan dang pynkhlain thymmai ia ki nongtrei naduh ki block level.
U la ong ruh kumba ka paw hi haba ka Congress ka dang don ha ka bor, ki paidbah ki kmen, hynrei mynta ha ka shynshar ka MDA ki paidbah ki la shu bun sa ka thnum bad kane ka lah ban iarap ia ka Congress ha u 2023.
“Lada ka MDA ka la treibha kan wanrah jingeh ia ka Congress ha u snem 2023, hynrei mynta hi ki paidbah kin kham lah ia ka Congress “u la ong.
U la ong ruh ba kum u working President ban khanglad ia ka jingmih shuh shuh ki nongtrei bad ki MLA ngi donkam ia ka jingiatreilang ka ba khlain khnang ban wanrah jingmyntoi ha u 2023.
Nongpoh:Ha ka sngi kaba u Bah Mayrald born Syiem, u la leit ban iashimbynta ha ka jingrakhe ka Kyrshan lang Village Organization, kaba ki la pynlong ha shnong Shakoi kuna, ka shnong kaba don ha khappud bad ka Assam, utei u MLA Nongpoh, u la ong ba kat haduh mynta ki shnong khappud kiba hap hapoh ka Nong poh Constituency, kim pat ioh ia ki skim kaba la pynmang kyrpang na bynta ki shnong khappud bad kaba la tip kum ka Inter State Border Area Development Programe.
U Bah Mayraldborn Syiem, u la ong ba ki la don haduh 23 tylli ki shnong khappud kiba hap hapoh ka Nongpoh Constituency, ha kaba kat haduh kine ki sngi kim pat ioh ia kita ki skim pynroi, namar ba kim pat shah kynthup ha ka thup jong ki shnong khappud.
Shuh shuh, u la ong ruh ba kiwei ki shnong khappud kiba hap ha Jirang bad Mawhati Constituency, ki la shah kynthup kum kita ki shnong khappud bad kiba la ioh ia ki skim pynroi lyngba ka Inter State Border Area Development Programe.
Haba iadei bad ka jingbym shah kynthup kitei ki 23 tylli ki shnong ha ka thup kum ki shnong khappud, u Bah Mayraldborn Syiem, u la ong ba u la shimkhia bha halor katei ka mat, ia kaba shen kitei ki shnong kin sa shah kynthup kum ki shnong khappud bad kiba donhok ban ioh ia kita ki skim pynroi kaba la pynmang kyrpang na ka sorkar jylla.
Kiba la donlang ha katei ka sngi kaba la rakhe ia katei ka Kyrshanlang VO, ki kynthup ia u Bah Balajied Rani, MDC Nongpoh, nangta u Bah Henry Nongrum, Rangbah shnong ka Shakoikuna, ki dkhot ha ki SHG bapher bapher lem bad ki longkmie longkpa jong katei ka shnong.
Shillong:Kum shi bynta ban pynkhlain biang ia ka party Congress ha ka jylla na ka liang ki san ngut ki MLA ki la shim ia ka rai ban wanrah sha khmat ia ki nongialam ba thymmai ki ban tei ia ka jylla ia kane la kren da ka nongialam ka liang pyrshah ka kong Ampareen Lyngdoh.
Ha ka jingiakynduh jong ka CLP mynta ka sngi, na ka liang ki san ngut ki MLA ki la pynpaw ia ka jingsngewnguh ia ki paidbah ki ba don ka jingshaniah ha ka seng.
“Ka seng Congress kam dei ka seng ka ban shu iap noh tang ba la kyntiap seng ki katto katne ngut ki MLA kiba la jop na ka party"la ong ka Dr Ampareen.
“Mynta ka sngi ngi la shim ia ka rai ban pynkhlain ia ka party bad nangne sha khmat ki paidbah kin sa ioh ia ka kabu ksiar ban iohi ia ki nongialam ba thymmai ki ban iaidtei ia ka jylla lyngba ka jinglong MLA"ka la bynrap.
Ka la iathuh ruh ba ha kine ki sngi na ka liang ka party, kan hap ban pynduh noh ia ki Congress Block na ki 12 tylli ki Constituency namar ka jingmih jyndat ki 12 ngut ki MLA kane ka long ban khang lad ia ki nongkyrshan jong kine ki 12 ngut ki MLA ban pynsngewthuh bakla ia u paidbah.
“Na ka liang ka party kan wanlam ia ki durkhmat ba thymmai ha kaba kan ai lad ia ki khun samla, ia ki kynthei lada ki dei kiba la don ia ka jingjop ka ba ki la pyni da ki kam ban pynkhlain ia ki Congress Block" ka la ong.
Mynta ka sngi na ka liang ka Congress ka la buh ruh ka jingkyrpat ba ka sorkar ka dei ban shimkhia ia ki jingeh ki paidbah bad kadei ban khot iakren ia ki nongtrei sorkar ki ba don jingeh bad ban siew noh ka tulop ia ki SSA.
“Dang shen ki nongtrei Municipal ki la sangeh trei, na kadaw ka jingbym ioh ia ka tulop bad kane ka jingsangeh trei jong ki kala pynjynjar ia ngi ki ba sah ha ki jaka ba hap hapoh ka Municipal board" ka la ong.
Ka la bynrap ruh ba ki Expert ki ba dei banpeit ia ki skim ruh mynta ki don ha ka jingiakhih, ha kaba na kane ka jingiakhih jong ki, ka la pynsuki ia ka jingpyntrei ia ka MLA skim.
Ka la buh ruh ia ka jingkyrpad halor ka jingthmu ban pynbeit ia u pud u sam ha ka jylla da kaba ong ba ka sorkar kadei ban khot iatai lang ia baroh 60 ngut ki MLA.
“Wat la ki la buhpor kyrkieh ban pynbeit ia u pud u sam ha shwa ka Christmas hynrei kane ka jingleh kyrkieh jong ki kam dei ban ktah ia u pud u sam jong ka jylla"la ong ka Dr Lyngdoh.
“Ka Sorkar kam dei ban leh klet ia ki District Council ha kane ka jingpynbeit ia u pud u sam bad kadei ban sngap ia ka jingai jingmut ka Border Committee jong ka District Council ka ba kren shai ba ki dei ban ithuh ia ki it ki Hima,ki khana naduh ba ka jylla kala leit ban pyniasoh ia lade bad ka Ri India"la bynrap shuh shuh ka nongialam ka liang pyrshah.
Shillong: Ka Myntri barim jong ka seng Congress ka Deborah Marak bad u CEM barim jong ka Khasi Autonomous District Council(KHADC) u Bah Pynshngaiñ N Syiem ki la shah thung thymmai kum ki Working President jong ka Meghalaya Pradesh Congress Committee (MPCC).
Ia katei ka jingtyrwa la pyntikna da ka President baheh jong ka seng Congress ka Sonia Gandhi bad ia kane la pyntip da u KC Venugopal u ba dei u General Secretary jong ka AICC lyngba ki lad pathai khubor ha ka sngi Balang kata ka 1 tarik u bnai Nohprah 2021.
U KC Venuopal u la iathuh ruh ba ka President jong ka seng Congress ka la thung ruh ia ki sawngut ki secretary kiba kynthup ia u Billykid Sangma, Grithalson Arengh, Roger Benny A Sangma, E Oscar Phira bad u Manuel Badwar.
Shillong: Hadien ba ki nongtrei jong ka Shillong Municipal Board ha ryngkat bad ki nongtrei kiba don hapoh ka shatri jong ka Shillong Municipal Employee Association ki la rai ban pynlong da ka jingiakhih bad ka jingsangeh treikam naduh ka 1 tarik u bnai Nohprah 2021 halor ka jingshah pynduh tulop bad ka jingbym lah jong ka sorkar jylla ban pyntreikam noh da ka Fifth Pay Commission.
Na ka liang ka sorkar jylla ha ka 2 tarik u bnai Nohprah 2021 ka la kular ban siew noh ia ka tulop bad ka Arrear jong ki nongtrei jong ka Shillong Municipal Board katkum ka Fifth Pay Commission da da kumno kumno hashwa ka Khrismas.
Katei ka jingioh jubab jong katei ka Association ka la ong hadien ba ki nongialam jong ka Shillong Municipal Employees Association ki la leit ban iakynduh ia u Myntri ka tnad pynroi sor ka jylla u Bah Sniawbhalang Dhar u ba la khot ia ki ban iakren halor kane ha kamra treikam jong u bad u ba la ai ha ki ia katei ka jingkular jong u.
Haba kren sha ki lad pathai khubor hadien ka jingiakynduh ia utei u Myntri ka tnad pynroi sor, na ka liang u President jong ka Shillong Municipal Employees Association, u Bah S Pynrope u la iathuh ba ka jingiakren jong ki bad utei u Myntri ka la long kaba seisoh ha kaba utei u Myntri u la kular ban pyllait noh ia ka tulop jong kitei ki nongtrei kaba la sahteng katkum ka Fifth Pay Commission bad utei u Myntri u la kular ruh ban siew noh ia ka Arrear jong ki nongtrei ha u bnai Lber jong u snem 2022.
Na ka liang katei ka Association ka la pynpaw ia ka jingkmen kaba khraw bha halor ka jingioh jong ki ia kane ka jingdawa jong ki bad ki la rai ruh ban pynsangeh noh shwa shipor ia ka jingiakhih ka jong ki.
Shillong: Hadien ka jingmih noh ki 12 ngut ki MLA napoh ka seng Congress ka la pynishai ba ka seng Congress ka la nang hiar hynrei ym tang katta ka seng Congress ka la nang iai troiñ ruh katba dang mih ki por ha kaba ki nongialam ba hakhmat bad ba shitrhem bha jong ka MPCC kata u Working President u Bah James Lyngdoh bad u General Secretary u Manas Das Gupta ki la iehnoh kam ha ka 1 tarik u bnai Nohprah 2021 bad ki la thad madan ruh ia ka jingarsap bad ka jingbym kheiñ snep jong ka seng Congress ia kiba don hapoh ka seng bad ka jingiai hiar jong ka seng kam pat kut satia hangne hynrei ka la nang iai bteng ruh tad haduh kane ka sngi ha kaba ha ka 2 tarik u bnai Nohprah 2021 palat 3 hajar ngut ki dkhot bad kiba kynthup ruh ia ki nongialam jong ka National Students Union of India(NSUI) kaba dei ka shnat treikam jong ki samla ka seng Congress ki la phah ia ka shithi iehnoh kam jong ki ha ki bor kiba halor.
Haba ka jingiakren bad ki lad pathai khubor, u Bah Bansharailang Pyngrope u ba dei u State President jong ka NSUI Meghalaya State Unit, u la iathuh ba ka daw ka jingiehnoh kam jong u ryngkat bad kiwei kiwei ki nongkitkam ka seng kiba kynthup ruh ia ki dkhot ka dei na ka daw ba ka All India Congress Committee(AICC) napoh Delhi ka la rai ban pynduh pyndam noh ia katei ka kynhun NSUI jong ki samla napoh kane ka jylla bad u la ong ruh ba naduh ba la shimti da u Bah Vincent H Pala kum u President ka MPCC ki la don shibun ki jingkylla hapoh ka seng.
Utei u samla u la iathuh ruh ba ka daw ba ka jingiehnoh kam jong u lem bad kiwei ka long ruh namar ba kam don satia ka jingkheiñ snep ia ki nongialam kiba hakhmat kiba la rah ia ka seng Congress shalor kiba kynthup ia u Bah Charles Pyngrope, u Bah HM Shangpliang, u Bah George B Lyngdoh bad u Dr Mukul Sangma lem bad kiwie kiwei ki nongialam kiba la mih noh napoh ka seng.
Shuh shuh utei u samla u la ong ruh ba ka seng Congress ka la long kum ka seng kamai pisa bad um shuh kum kata ka seng saiñ pyrthei kaba angnud ban shakri hok shisha ia ki paidbah ka jylla.
Shillong:Ka jingpyntrei kam ia ka Surok Mawphlang – Balat Road to Ryngku lyngba ka project jongka Pra dhan Mantri Gram Sa dak Yojana (PMGSY), hynrei ki nongshong shnong kiba dei na shapoh ka thaiñ Maw synram Block ki la sah ha ka jinglyngngoh kaba khraw ia kaba ki dang mut ba la ioh ia ka Surok kaba kham bha halor ka jingwan jong katei ka skhim, pynban ynda haba iohi ia ka jingpyntrei kam lyngba u Contractor kan dang kham sniew shuh shuh haba ia nujor ha kipor kiba la dep lyngba ka jing pyntrei jongka PWD (Road).
Ia katei ka Surok jong ka PMGSY ba la pyntrei ban pyniasoh lyngba ka Shnong Mawsynram shaduh Ryngku (Border), la iohi ba la pyntrei lyngba u contractor M/s.
Shro lenson Marbaniang kaba dei ruh ha ka kyrteng jong u kpaIeid (ba la khlad noh) jong u MDC ka Mawsynram Constituency, ba mynta u Bah Alvin Sawkmie uba dei napoh ka party NPP.
Na ka liang ki paidbah nongshong shnong jongka thaiñ, ym shym dei ba la don kano kano ruh ka jingsngew pher lada dei ki politicians ne contractor ruh kumjuh, hynrei tang kawei ka long ba kim kwah ban iohi ia ka jingpyrshang ban wanrah da kaba pyntreikam katba mon ha lade shimet khlem da pyrkhat lang ia ka jingpyndonkam ki paidbah ia katei ka surok manla ka por.
Haba kren ia kane ka jingpyntreikam, hapdeng kane ka Surok, na ka liang jong ki paidbah kin hap ban kyntu lang ia u MLA ka Mawsynram Constituency Bah HM Shangpliang ban tuklar lem halor katei ka jing pyntrei torti ia katei ka surok lada kalong kaba la pyntrei da u MDC, MLA ne Contractor Agency ruh kumjuh, namar ka jingkyntiew ia ka thaiñ ha kiba bun kiliang ka wan lyngba ki skhim sorkar bapher bapher ne la kalong lyngba U MLA ne MDC ruh kumjuh.
Kane ka surok siangrong ba la buh lyngba ka PMGSY ha kaba pyntrei lyngba ka Mawphlang-Balat Road to Rungku ka don 8.
70 KM ka jingjngai ha ka jinglut ba la mang T.
392.
58 Lak bad la khmih lynti ba shen ia kane ka surok yn sa lah ban pyndep noh kloi na bynta ka jingdonkam jong ki paidbah nongshong shnong.
Ynda la iohi ha ki bynta ba la dep pyntrei kum hapoh Mawlaidong ter ter shaduh Ryngku, na ka liang jongki katto katne ki nongshong shnong ka Mawsynram ki la leit ban jurip hi da lade halor ka jingartatien ia ka rukom pyntrei ia katei ka Surok bad ynda haba la iohi markhmat, katno ka long ka jingsngewsih kaba khraw haba iohi ia ka surok kaba dang shu dep siang rong pynban ka lasdang ban jot ban pra noh da kaba tan tang da ka kti briew ruh lah ban khyllied ia ka.
Na ka liang jong ki nongshnong shnong ka thaiñ Mawsynram haba shem ia kane ka jingjia, ki la phah ka jing ujor sha ka kynhun jong ka Meghalaya Awaken Concern Citizens (MACC) ba kin iarap lem ban tuklar halor katei ka phang jongka jingjia ha kaba iadei bad ka jingpyntreikam khlem da janai jong u contractor lyngba ka PMGSY halor katei ka Surok Mawphlang-Balat Road to Ryngku.
Mairang: Ka Hynniewtrep Association ha ka 26 tarik u rymphang 2022, ka la pynkut noh ia ka Grand finale jong ka Hynniewtrep Idol season 1, kaba la pynlong hapoh ka shnong Mairang bad ka la long kaba iphuh iphieng bha namar ki nongiashim bynta baroh ki don haduh 28 ngut ki ba dei na ki wei ki wei ki thain ka ri khasi.
Ha kane sngi ia ka nam lah duh la ioh rah da ka samla Daphilakhamti Mary Pyngrope ia ka khusnam kaba 20 hajar tyngka, ha ka kyrdan ba ar pat la ioh da u samla Karvinroy Kharmawphlang ia ioh ia ka khusnam kaba 15 hajar tyngka bad ha ka kyrdan ba lai lah ioh da u samla Dio Medi Diengdoh kaba 10 hajar tyngka bad 10 ngut ki consalotion prize ryngkat bad ki syrnot.
Ha kane ka sngi la ioh ban pynshongshit ia ki paidbah da ki nongtem DJ kata na u DJ BANLUM bad na u DJ YANKEE bad hadien ba la kut ka jingiakop rwai ki nongiashim bynta la ioh ia ki jingkren na u symbud kongsan u bah Osborne Kharjana nangta na u pastor Shanlang Warjri na u bah Kitbok Thabah u ba dei u President jong ka All Meghalaya Dancer Association ( AMDA ) bad na ka kong Madona Langstieh na u bah Oristar Syiemtwa bad na u bah Artis Ryntathiang uba dei u Vice president ka HYC NWKH.
U Bah Jana Nongbet u ba dei ban long kum u kongsan ha katei ka lynpung ia kop rwai um shim lah ioh shuh ban wan ban ia donlang ban sakhi na ka jingshitom bad u la phah noh da u bah Mixtar Marngar u ba dei u President jong ka Congress Mawthadraishan bad u la phah ruh da ka cheque kaba 2 lak tyngka sha kane ka Hynniewtrep Association.
Tura: Ki MDC jong ka seng NPP ha Garo hills District Council, ki la jied ia U Albinush Marak, ba un shimti kum U Chief Executive Member jong ka Garo hills District Council, ha ka jaka jong U Rakesh A Sangma.
U Albinush Marak, u dei U MDC uba na Siju Constituency jong ka South Garo hills.
U Rakesh Sangma,  ula pynbna, ba un hiar shuki noh, hynnin ka sngi, kum U CEM jong ka GHADC, hadien ka jing pyrshah jur jong ki sengbhalang bapher ha Garo hills.
U Albinush Marak, u dei U Deputy Chairman ba mynta jong ka  GHADC.
U Pope Francis, u khot ia ka jing pyn sangeh shisyndon ia ka thma ha Ukraine.
Haba kren sha ki riewngeit mynta ka sngi, ha St Peter’s Square, U Pope, u ong “Ai ba ki ktang suloi, kin sngap jar shi syndon.
U Blei, un kner, ia kito kiba wad jingsuk, ym dei satia ia kito kiba kwah ban ia umsnam".
U Pope, u khot ruh ia u khun bynriew, ba un ai jaka rieh, ia kito ki poiwir jong ka Ukraine bad u pynrem jur ia kito kiba imsngi ban pyrkhat ia ka bor jong ki tiar thma.
Kiwei ki lad khubor, ki iathuh ba ka Ukraine, ka la ioh ban shimti biang ia ka Kharkiv, kaba dei ka nongbah kaba ar, kaba heh duh jong katei ka Ri bad katei ka dei ha kane ka jingialeh thma kaba saw sngi jong ka Russia.
Ka Russia, ka la ther tyngeh ha ka sngi palei ba ladep, ia ki bynta jong ka Kyiv, ka Kharkiv, Sumy, Donetsk bad ka Luhansk bad ka Crimea na shathie.
Ka nongkren jong ka Ukraine, ka  Lyudmyla Denysova, ka iathuh ba ki don 210ngut ki riew paidbah, kiba la iap ha kane ka jing ialeh thma bad sa  1,100 ngut kiba mynsaw, na ka jinghiar thma ka Russia.
Ka Ukraine, ka ai jingkhein mynta ka sngi, ba ki shipai ka Russia, kiba iap, ki long 4,300 ngut, ki liengsuin kiba ka la siat pynhap ki long 27 tylli, ki  helicopter 26 tylli, 146 ki tanks, 706 armoured fighting vehicles49 cannons, 1 Buk air defence system, 4 Grad multiple rocket launch systems, 30 tylli ki kali,60 tankers, 2 drones, 2 tylli ki lieng.
Ka Russia, ka la pyn pulom ia ka jingthmu jong ka  U.
N.
Security Council, ban pynsangeh ia ka jinghiar thma jong katei ka Ri ia ka Ukraine.
Ha ka jing ia thep vote, ki don 11 tylli ki Ri, kiba mynjur ban kyrshan ia katei ka Ri, katba ka Russia, ka la rai ban vote pyrshah ia katei ka Ri bad ka  China, India bad ka  United Arab Emirates, kiba kyntait ban ia thep vote.
Katei ka rai ka plie lad ia kito kiba iakhun ban pynsangeh ia ka thma, ba kin ioh lad ban leit sha ka dorbar bah jong ka United Nations, kaba don 193 tylli ki Ri, ha kaba yn hap ban shim, ia ka rai jong uba bun, khlem da don shuh ka jingkhanglad da ki dkhot lane kaba ki ong  vetoes.
Ha kawei pat ka khubor, ka Ukraine, ka kam, ba ka la siat pynhap ia ka liengsuin jong ka Russia, kaba don bad ki shipai ha katei ka liengsuin.
La iathuh ba katei ka liengsuin,  Il-76, ka dei kaba kit ia ki marbam mardih, ka la shah siat pynhap hajanVasylkiv, kaba don kumba 40 Kilometre na Kyiv.
Ha kawei pat ka liang, U President ka Ukraine,  Volodymyr Zelenskyy, u iathuh ba ki shipai ka Russia, ki la hiar thma ia ka nongbah Kyiv, na ki liang bapher.
Haba kren sha ki paidlang ka Ukraine, u iathuh ba ki heh sorkar jong ka Ri, ki don ha ka nongbah bad kim shym la phet satia  bad u ong ruh ba ki shipai ka Russia, ki thmu ban ioh kurup noh mardor ia katei ka nongbah jong ka Ukraine.
Mynta ka sngi, ka Russia, ka la siat ia 250 tylli ki namding jongka sha Ukraine, ong ka khubor na ka tnat iada ri jong ka America.
Kitei ki namding, ki dei kiba la siat pynher tang hajan, la iathuh.
Ka Russia, ka la pynjot pynjulor ia ki jaka paidbah, lyngba kitei ki namding, kiba ka la siat pynher ha kine ki khyndiat sngi ba ladep.
La iathuh shuh shuh, ba ki don 120,000 ngut kiba la phet noh ialade na Ukraine, na ka daw jong ka jinghiar thma ka Russia, kaba la sdang  naduh ka sngi palei, ong ka khubor jong ka United Nations.
Naduh lashai ka sngi, ka Russia bad ka Belarus, kin khang noh ia ki khappud jongki, ba kin  nym don shuh, ki ban ioh rung sha ktitei ki Ri.
Na ka liang ka UN, ka kam  ba ki don 240ngut kiba iap, kynthup ia 64ngut ki riew paidbah, ha ka jinghiar thma jong ka Russia sha Ukraine.
Na ka tnat ka koit ka khiah jong ka Ukraine, ka kam  ba ki don 198ngut kiba iap ha Ukraine,  kynthup ia 3ngut ki khynnah rit, na ka jinghiar thma ka Russia, ba  kynthup ia ka jingsiat namding, ha ka nongbah Kyiv.
Ka jingiakhun  haduh mynta, ka jubor bha, namar ba ka Ukraine, ka ka pyneh hi triang ia ka Russia, ba kan rung sha ka nongbah Kyiv.
Shillong: U bah John F Kharshiing, uba dang shen u la dep ban pyniasoh ialade bad ka National People Party (NPP) u la kren shai ba mynta hi um don jingthmu eiei ban ia khun ia ka election.
Haba ia kren bad ki lad pathai khubor na ka liang u bah Kharshiing u la ong “Ka don kata ka jingmih khubor ba nga lah ban ia khun ia ka election 2023 na Mawhati Constituen cy,hynrei na ka liang jong nga ia mynta hi ngam don kum kata ka jingthmu".
“Ngam lah ban len ba ha ka sien ba nyngkong kaba nga la iakhun ia ka election MP ha u snem 2009, nga la ioh ia ka jingjop na Mawhati Constituency bad Pynursla Constituency na ka party UDP wat hapdeng ka kynrumkynram hapdeng ka jingshah pynjari ia ka President rule ha ka jingkhyllem ka sorkar ka khyllem ka District Council jingmih ki MLA, hynrei ha kane ka por ba kynrup kynram ruh nga la ioh jingjop na kine ar tylli ki Constituency"u la bynrap shuh shuh.
U bah Kharshiing u la ong “Nga don ha ka party NPP nga dei u dkhot ha ka party ha ka ba kan shong ha ka rai jong ka party namar na lade hi ngam don jingthmu ban ia khun ia kane ka elction 2023".
“Nga ngeit ba ka party ka don ia ki briew ban ia khun ha ka ban a ka liang jong nga ngan long tang u nongiarap ban kyrshan ia ki kyrtong ha kane ka election.
Wat la ngi don ka jingthrang ban shakri paidbah hynrei ngi lah ban iarap ia u paidbah ha kiba bun rukom"u la bynrap.
Shillong:Hadien ba la pynphai biang da u Lat ka jylla ïa ka KHAD Bill 2018 ka KHADC, na ka liang ki dkhot ka Advisory committee on law and Traditional Affairs, hadien ba la pynwandur thym mai kumba shisnem, ha ka Sngi Thohdieng, ki la leit ban aiti noh ïa ka Kaiphod jong ka KHAD (Khasi Social Custom of Clan Administration) Bill, 2018 sha u CEM ka KHADC u Bah Titosstarwel Chyne.
Kitei ki dkhot ka committee hapoh ka jingïalam u Bah Bindo M Lanong, MDC ha shwa ban leit aiti haba kren bad ki lad pathai khubor ki la ïathuh ba hadien ba la mynjur ïa ka Bill ha ka Dorbar KHADC ha ka 20.
11.
18 la phah sha u Lat, hynrei la pynphai biang ryngkat ki jingai jingmut bad hadien ba ka EC ba mynta ka la aiti sha ka Advisory committee la shong ki jingïalang kumba shisnem ban ïoh pyn ryntih ïa baroh ki kyndon ha kane ka Bill.
“Lada lah pyn long aiñ kan wanrah jing myntoi shibun ïa ki Khasi, halor ka Kur ka jait, longkur longsem, rukom aijait shimjait, namar don kiba pynkylla jait phareng, don kiba shimjait na u Kpa, kumta ka Matphang ne Preamble kane ka aiñ kadei ban buh ryntih kumjuh ïa ka rukom dustur lyngba ka jingai jait na ka kmie (Matrilineal system," ong u Bah Bindo.
U la ba kane ka aiñ kan pynskhem shuh shuh ïa ki riti dustur hyndai, ki Khasi kim dei ban shim jait shuh na u Kpa bad kane ka aiñ kan treikam noh marsien mynjur u Lat naba kane kan wanrah jingpynryntih ïa ki rukom aijait, laitnoh kito ki longïing ba la duhnoh ïa ki kynthei bym ïoh aijait shuh na ka kynthei kum sha Bhoi ba ki don ka Ringbia ka Shaw Bhoi.
“Ka Bill ka khang ruh ban pynkylla ïa ka jait da ki Affidavit hapoh ki ïingkashari.
Ym lah ban spel dak bakla dei ban spel kumba buh ki kur.
Lah ruh ban duhnoh ka jinglong Khasi lada shim kano kano ka aiñ shimet ne personal law ki bym dei Khasi kin ong ba ngi dei ki Khasi bad ki bym ïaid katkum ki kyndon ne aiñ buh ryntih," ong u Bah Lanong.
U la ong ba kan don ka Tribunal Committee lada don ba shah thombor leh donbor, shah pynduh ki hok, haba kita ki lanot ki lah ban leit ud.
“Ka don ka jingpynshitom lada pynkheiñ ïa ka aiñ.
Kino kino kiba pyrshang ban rungtuh ban kam Khasi tang ban ïoh shim kabu, kwah myntoi kin ngat ha ka aiñ.
Kane ka Bill ka ai jingithuh da ka aiñ ïa ki Seng Kur, ki Rangbah kur khnang ba kin lah ban ai ïa ki Clan certificate ban applai Schedule Tribe Certificate," ula ong.
Kane ka Bill ka kren shai ba baroh dei ban ai beit ïa ki jait ba pura, ym shiteng, ong ka advisory committee.
“Ngi la phah teng ïa kane ka Bill sha JHADC ban khmih, hynrei haduh mynta ym pat ïoh jubab mynta la palat snem, hynrei lah ïohi ba kin ïaid lang bad kane ka Bill namar ki don bun ki Pnar kiba sah sha Khasi bad bun ruh ki Khasi ba sah sha Jaiñtia Hills namar kumba la tip ki Khasi Pnar ki long shibynta jong ka Hynñiewtrep," bynrap u Bah Bindo.
La ïathuh ruh ba na ka jingwad bniah jong katto katne ki riewshemphang la lap ba ki don palat 5 hajar tylli ki jait bad manla ki kur kidei ban don ka Dorbar bad kane ka Clan Bill ka kyrshan shuh shuh ïa ka Lineage Act, 1997.
Lada ka KHADC ka pyntreikam iakane ka bill, te kala dei ban weng shuwa iaka dur mot jong u JJM NICHOLS ROY(KHASI AIJAIT KPA) NA KHMAT office jong ka KHADC BAD RUH DEI BAN KNIEH NOH IAKA KHUSNAM JONG U SDD NICHOLS ROY EX MLA MDC(PHARENG AIJAIT KPA) ba u ioh KHUSNAM haka kyrteng Kum u khasi.
Lah jan election te lah pynmih ki aiñ rew hynrei tang shu kut election kine baroh sahkut lut.
Nongpoh: Shisngi hadien ba ki heh ka NPP na Nongpoh Constituency, ki la pynbna paidbah ba ki la mih noh na ka Party, halor ka nongrim bad ki jingkynnoh ba ki la shah leh donbor palat ha ki heh ka NPP na Shillong bad khamtam eh haba iadei bad ka jingpynbna ba ka kong Macdalyne S.
Mawlong ba kan long kum ka kyrtong na ka Party ha u 2023.
Hynrei hynnin ka sngi, ki la don ki nongialam ka NPP Nongpoh, kiba kynthup ia u bah Minsing Makri, Stoinly Roy Syngkli, kiba dei ki Working President ha Nongpoh Block lem bad u bah Pyndaplang Wahlang, Youth Convener ka NPP ha Ri Bhoi, ki la mih shakhmat ban pynshai paidbah, da kaba ong ba ka jingmih jong kitei ki 3 ngut ki radbah ka NPP ha ryngkat ki nongbud jong ki, kam don jingktah satia ia ka Party, pynban ka jingmih jong ki ka dei lehse ba ki don ia ki daw ba shimet jong ki.
Haba kren sha ki lad pathaikhubor, kitei ki nongialam ka NPP, ki la pynpaw ba ka jingkam da kitei ki radbah ka NPP ha Nongpoh, ba ia ka lama jong ka NPP la khylliap noh na Nongpoh, ka dei kaba bakla shaba palat bad ka bym don nongrim haei haei ruh em, namar kumba ka long mynta ka NPP ha Nongpoh Block, ka dang iaisah bad kaba dang iai treikam shaid shaid.
Kitei ki nongialam ka NPP, ki la pynpaw ia ka jingsngewlyngoh kaba khraw eh, halor ka jingkam jong kitei kiba la mih na ka NPP, kiba la kam ba ia ka lama ka NPP la khylliap noh ha Nongpoh Constituency bad ba la pynkut syndon ia ka NPP ha Nongpoh Constituency.
Halor katei ka jingkam da kitei ki briew kiba la mih na ka NPP, kitei kiba dang neh ha ka Party, ki la pynshai da kaba ong ba katei ka rai ban pynkut ne phet noh na ka NPP Nongpoh Constituency, ka dei tang ka rai kaba shimet jong ki lem bad ia kitei ki nongbud, namar bun na ki nongkyrshan ka Party ha Nongpoh kim don jingtip ei ei ruh em halor kata ka jingthmu ba la pynkut noh ia ka NPP ha Nongpoh Constituency.
Ki la pynshai ruh, ba ka jingshah kynnoh ba ki heh nongialam ka NPP na shajrong ki la leh donbor hapoh ka Party, ka dei ka kam ka bym lah ban pdiang bad haba iadei bad ka jingait ticket ia ka Kong Macdalyne S.
Mawlong, MDC na Umsning ba kan iakhun na Nongpoh, ka dei ka kam kaba la iatip lang da baroh ki para nongtrei hapoh ka Party.
Shillong:Ka Joint Committee jong ka Meghalaya state badminton Association bad ka Table tennis state Association ha ryngkat ki khynnah ialeh kai badminton bad table tennis mynta ka sngi, ki la lum lang ha ka Tirotsing indoor sport stadium ha Lachumiere, ban pynpaw ia ka jingpyrshah halor ka jingthmu jong ka sorkar jylla ban pyn pra noh ia kane ka stadium.
Na ka liang ki nongialam jong ka Joint Committee, ha ryngkat ki khynnah ia leh kai ki la buh ka jingkyrpat ia ka sorkar ba kam dei ban pynpra ia kane ka jaka bad ym dei ban pyndon kam ia kane ka jaka, na ka bynta kiwei ki kam bad ban pynbha ia kane ka jaka na ka bynta ban pynim ia ka sport ha ka jylla.
“Lada ngi ong ba ka dak jong ka jingkhyllem bad ka jingtlot jong ka sport ha ka jylla, ka dei kane ka rukom ba ka sorkar ka rai ban pynkhyllem ia ki jaka ialeh kai bapher bapher bad lada ki ong ba ka jylla jong ngi kan pdiang ia ka National game ka sorkar jylla ka dei ban pynneh ia kine ki jaka ialehkai"la ong u bah Kyrsoibor Pyrtuh Executive Member of East khasi Hills Badminton Assiociation.
“Kane ka dei ka jaka kaba pyntbit ialade bad ha ka jingialeh kai badminton bad table tennis ha kaba ha kine ki khyndiat bnai ngi la ioh jingtip shaphang ka jingthmu jong ka sorkar ban pynpra noh ia ka jaka bad ban thaw thymmai ia ka, hynrei kam don ka jingbuh kyrpang ia kine ki artylli ki jingialeh kai"u la ong.
U bah Pyrtuh u la ong ruh ba ia ka Tirotsing sport Stadium ha Lachumiere, kaba la pyniaid da ka Joint Committee jong ka Meghalaya state badminton Association bad ka Table tennis state Association kim don jingtip eiei ia kane ka jingthmu ba burieh jong ka sorkar.
“Hynrei yn da la wad jingtip kat kum ka tender kaba ki la pynmih ha ka 21 tarik u Nohprah 2021,ka long ba ia ka ne ka Tirotsing indoor sport stadium yn pynkylla noh sha ka Tirotsing Bhavan ki ban don tang ki jaka trei kam jong ki ophis bapher bapher"u la bynrap.
“Kane ka jaka ka dei kaba la palat 50 snem ha kaba la pynmih shibun ki nongialeh kai ki ba la la pynpaw ia ka jylla shabar ka jylla.
Ha ka ne ka stadium ka don ruh ka academy kaba ai jinghikai ia ki khynnah ki ba dang 11-12 snem shaneng bad ha Shillong ka don tang kane ka jaka"la ong u bah Kynsoibor.
“Lada ka sorkar ka don jingthmu ban pynpra noh ia kane ka ba dei tang kane ka jaka pyntbit ia lade ha kine ki jait jingialeh kai kan buh jingeh ia ki khynnah “u la bynrap.
U la iathuh ruh ba ka Indoor stadium kaba don ha Polo ka ba da ki bun snem ki la shu khang tala bad naduh ka election 2019 ym lah shuh ban pyndonkam ia kane ka jaka, ha kaba ka sorkar ka la pyndonkam ruh ia kane ka stadium ban ai jaka sah ia ki tnad pulit.
U la kyntu ia ka sorkar ba ka la dei ka por ba ka sorkar ka la dei ban shna noh ia ka state of the art Indoor Stadium sha Newshillong.
Kane ka Stadium ia kaba la tip mynshuwa kum ka State Council of Assam la leit ban plie da u President barim ka ri India, u Dr Fakrudin Ali Ahmed ha u snem 1964 na ka bynta ban kyntiew ia ki kam ialehkai ha ka jylla, bad la shna thymmai ia ka ha u snem 1984-86, bad ha u snem 1992.
Na ka liang ki nongpyniaid, ki la iathuh ba lada ka sorkar kam pynsngew ia kine ki jingdawa ka jong ki, kin sa shim pat da kiwei ki rai ban pynsngew sha ka bor sorkar bad ia kane ka rai yn sa shim da kaba tyngeh.
Ha ka jingialang bad ki lad pathai khubor mynta ka sngi ha nongbah, la don lang u Dr.
C.
O Rangad uba dei u Senior vice president ka Meghalaya State Badminton Association, u Rev.
Kyrsoibor pyrtuh uba dei u executive member ka EKHDBA, ka kong Pandora Rapsang bad kiwei kiwei ki kynrem ki lyndang kiba dei khmih ia ki kam ialehkai ha ka jylla.
Shillong: Ka don ka jingong ba ki nongrep ki dei ki briew kiba donkam tam ha ka jylla, ka Ri bad ka pyrthei hi baroh kawei, hynrei kine ki briew ki ba donkam tam man ka por hi ki ju mih madan ban ud ban nam ban pynsngew ia la ka jingjynjar kiba ki mad kum ki nongrep.
Mynta ka kynti ki nongrep na ki thaiñ jong ka Mawkynrew Constituency,ka Constituency kaba u Myntri ka tnad Rep ka riang u long MLA ki la pynlong ia ka jingialang ha ka shnong Thynroit ban pynsngew sha ka sorkar ia ki jingeh bad ki jingkyrduh namar ba ki mar rep  jong ki ka la hiar dor palat ban ia ki snem kiba la leit.
Ha kane ka jingialang, da ki hajar ngut ki nongrep, ki la wan shakhmat ha ryngkat bad ki placard ban pynpaw sha ka sorkar ba ki don hapdeng ka jingkyrduh kaba khraw kum ki nongrep.
Ha ka ba ka kane ka la wanrah jingeh ha ka ban buh skul ia ki khun, ban pynbiang ha iing ha sem bad ban khaii ia ki mar rep ka jong ki kum u phan, u sohsaw bad u kubi kuba dei ki mar rep kiba kham mih bha na kine ki thaiñ.
Haba kren ha kane ka sngi u bah Kansing Lynshiang, uwei na u riew rangbah na kane ka thaiñ u la pynpaw ia ka jingsngewdiaw haba iohi ba ki nongrep ki shem jingeh shibun ha kaba iadei bad ka jingbym lah ka sorkar ban ai ka jingithuh kaba kyrpang ia ki nongrep.
Kawei na ka jingeh ka ba ki nongrep ha ka ne ka thain ki mad ka long , na ka jingshah pynduh na ka sorkar ia ka dawai Uria uba dei u dawai ba bha tam ia ki jingthung jingtep.
Ia u ne u dawai lah ban ioh mynta, hynrei ia une u dawai, la shu die da ki dalal, ha ka dor kaba heh haduh 1000 tam na ka dor kaba bun ka sorkar mynshuwa ha ka dor 3-4 piah.
U la iathuh ba ha ka por khangdam, ki trok ki iaid mynmiet khlem ki car pass, katba ki kali kit mar rep ki shah bat ha ki pulit ha ryngkat bad ki jingsiew ia ki kuna watla kidei ki nongrah ia ka bam ka dih na ka bynta ka jingmyntoi u paidbah hynrei kam don kano kano ka jingsngew na ki pulit.
Shuh shuh na ka liang une u rangbah u la kyrpad ia ka sorkar ba kadei ban ithuh noh ia ki jingrep khamtam ia u phan, u kubi bad u sohsaw namar ki dei ki jingrep kuba ki paidbah ki pyndonkam man ka sngi, bad ka dei ban thaw noh da ka Minimum Support Price, ka ban ai ka jingmyntoi bad kan wanrah ia ka ioh ka kot ia ki nongrep kumba ka la ai ka jingithuh ia ka jingrep ia u synsar ha kine ki iew baladep.
Na ka liang une u rangbah, u la pynsngew sha ki hajar ngut ki paidbah ba ha ka sngi nyngkong kata ka 28 tarik rymphang 2022, un sa leit ban iakynduh ia ki MLA ban pynsngew ia ki jingeh ba ki paidbah kiba im ha ka rep ka riang ki mad bad ban kyrpad ruh ba kidei ban wanrah ia kane ka mat ia tai ha ka Dorbar Mangtyngka ka ban sdang shen,U la dawa ruh ba dei  ban ai ka jingithuh ia ki nongrep, ban ai ka jingithuh ia ki mar rep bad ban wanrah biang ka sorkar ia ka dawai Uria, khlem da thied beaiñ na ki dalal, kiba ju die ia ki ha ka dor kaba heh, kaba la pynduhnong ia ki nongrep.
Nongpoh: Myn hynnin ka miet ha ka por 11 baje ei ei mynmiet, ki Pulit ka Ri Bhoi DEF ha ryngkat ka jingiatreilang bad ki shipai ka Assam Rifles, ki la ioh ban bat ia kawei ka kali Mahindra XUV kaba don ia u number AS-01-BE-3800 bad haba ki la talasi hapoh katei ka kali, ki la lap bad ioh ban kurup ia shibun ki tiar pynbthei, kaba ki la kit beain hapoh katei ka kali, kiba kynthup ia 9 song ki Neo Gel (Gelatin Sticks) kiba don ha ka jingkhia kumba 209.
93 kg, nangta 50 tylli ki Alluminium Instantaneous Electric Detonators lem bad 2000 tylli ki Indira Special Ordinary Detonators, ia kaba la lap na katei ka kali khlem da don ia kino kino ki kot ki sla kiba biang.
Ka tyllong khubor na ki Pulit Ri Bhoi, la ong ba hynnin ka miet, ki Pulit Ri Bhoi, ki la ioh jingtip ba la don kawei ka kali kaba kit ia ki tiar kit pynbthei, kaba mih na ki thain Khliehriat, da ka jingthmu ban pynpoi ia kitei ki tiar pynbthei sha Guwahati, kumta halor katei ka jingtip kaba la ioh, ki Pulit Ri Bhoi ha ryngkat ki Pulit na Byrnihat Police Outpost lem bad ki shipai ka Assam Rifles, ki la pynlong ia ka jingpynap shrip ha Byrnihat bad kaba la pynlong syndon ia katei ka kali ba kan shah bat noh ha ki Pulit Ri Bhoi.
Ha kaba nyngkong, ki Pulit ki la ioh jingtip ba la don kawei ka kali kaba la niah da uwei u briew, ha ryngkat ka jingdon ki paralok jong u, kumta haba ki la shah bat ha Byrnihat, ki Pulit ki la ioh ban kem ia uwei lem bad ar-ngut kiwei de ki paralok jong u.
Kitei ki briew kiba don hapoh katei ka kali, ki la shah kem ha ki Pulit bad ka jingtohkit halor katei ka jingjia kan dang iaid shakhmat.
Shillong: Ka ktem jong ki pulit CRPF kaba don ha Mawlai Nongkwar, yn sa lah ban pynkynriah noh ia ki sha ka jaka kaba ka sorkar kan ai ia ki ha New Shillong, la iathuh da u Myntri ka tnad Art and Culture u bah Sanbor Shullai mynta ka sngi.
Lah ban kdew hangne ba ha u snem ba ka dep ka la don ka jingdawa ban pynkynriah noh ia ka ktem ki pulit CRPF na ka shnong Mawlai, ha kaba mynta ka sngi na ka liang u Myntri ka tnad Art and Culture u la pynlong ia ka jingialang ban ia kren halor kane ka bynta.
Haba ia kren bad ki lad pathai khubor, na ka liang u bah Sanbor Shullai u la iathuh la shim ka rai ban ai jaka tang 5 akar ia ki pulit CRPF ban shna ia ka camp jong ki ha New Shillong.
U bah shullai u iathuh ba hadien ka jingkyrpad jong ki nongshong shnong ka shnong Mawlai, ban weng noh ia ka CRPF camp kaba don ha ka jaka jong ka tnad Art and Culture ha Mawlai Nongkwar ka ba don palat 7 akar kaba dei jong ka tnad ha ka ba kumba 2.
86  akar la shim ban pyndonkam da ka tnad CRPF la 40 snem mynta.
“Na ka ophis jong ka CRPF shillong ki la kyrpad ia ka sorkar ban ai ei ia  jaka 50 akar ia ki CRPF ha New Shillong township, ha kaba ia kane nga la kyntait namar ba bun na ki tnad sorkar kiba haduh mynta ki dang hap ban shim wai ia kiba bun ki ophis jong ki na ki briew"u la ong.
U la bynrap shuh shuh “Ka jingthmu jong ka sorkar ban thied ia ka jaka ha New Shillong township ka long ban shna ia ki ophis bad ki jaka sah ia ki nongtrei sorkar ha kane ka thain, kumta halor kane na ka tnad ka la rai ban kan ai noh tang 5 akar ka ban kynthup 3 akar na ka bynta ki pulit CRPF bad 2 akar ia ki pulit ha ka jylla".
U bah Shullai u la ong “Ia kane ka rai yn hap ban ia kren bad ka tnad urban ha ka ba yn da la biang ia kane ka jaka yn sa lah ban  aiti noh ia ka ne ka jaka sha ka tnad pulit ha ka ba kin sa lah ban shna noh ia ka jaka sah ha kane ka jaka bad tang hapdeng shisnem, kin sa kynriah noh sha katei ka jaka".
Shillong: Ha ka Sngi Thohdieng 25-tarik u Rymphang 2022 shi kynhun ki nongialam Khristan ha Shillong ki la iakynduh bad u Shri Satya Pal Malik, U Lat badonburom ka Jylla Meghalaya ha Raj Bhavan Shillong.
Kine ki kynthup ia u Rev EH Kharkongor, Secretary jong ka Khasi Jaintia Christian Leaders Forum, Rev Fr Richard Majaw, Vicar General ka Shillong Archdiocese, Rev Himanshu Christian, Presbyter ka All Saints Cathedral, Church of North India Shillong, bad u bah RO Wallang, u dkhot jong ka Balang Presbyterian.
Ha u Lat, kane ka kynhun ka la ai ka shithi kaba pynshisha ba ka niam Khristan ka la long ka bynta jong ka jingim ha ri India lah 2000 snem mynta, bad naduh kita ki por ki seng Khristan bad ki briew shimet ki la noh synñiang shibun eh sha kane ka ri jong ngi, kaba dang iai bteng haduh mynta – ha ka liang ka thoh ka pule, ka koit ka khiah, ka jingkyntiew ia ki jaid bad kynhun bynriew kiba dang kham sahdien bad sha ki kam kyntiew-ri.
Kane ka shithi ka kren shai ruh ba ki riewngeit Khristan ha ka ri India ki long ka kynhun kaba ritpaid kaba long tang 2.
3% na ka jingbun briew ha kane ka ri, bad ki long kiba don ka jingiadei kaba bha bad ba iashongsuk shongsaiñ bad kiwei pat ki jingngeit bad jaidbynriew ki bapher bapher ha ka ri.
Hynrei ha kine ki arphew snem eiei mynta, kane ka jingiaburom iwei ia iwei, ka jingshaniah bad jingsngewtynnad ka la sdang duh noh da ki jingbyrngem jong ki jingshun, ki jingleh jubor bad kiwei – kiba la nang kham jur shuh shuh ha kane ka por kaba mynta ha ki rukom ki bapher bapher.
Ha kiwei kiwei ki jaka, ka India ka sakhi ia ki kam sniew bad ki kam beaiñ pyrshah ia la ki jong ki nongshongshnong kiba dei ki Khristan – naduh ka jingpyniap bad pynmynsaw ia ki missionary bad ki Pastor, haduh ki jingshahbeh na la ki jong ki iing ki sem ha ki ‘riew hehpaid, haduh ki jingpynjulor ia ki tiar kiba kyntang bad ki iingmane, wat haduh kaba shna bad pyntreikam ia ki aiñ bad ki hukum sorkar kiba khanglad ia u ne ka nongshongshnong shimet ban jied ia la ka jong ka jingngeit.
Ki jingleh jubor bad ki jingiashun ki dei ban sangeh noh.
Kum ki nongshongshnong ha kane ka ri kaba khraw jong ngi, ka donkam ba ngin ia shong ha ka jingiasuk, da ka jingieit, ka jingburom bad ka jingshaniah – ki ban tei ha baroh ia ka jingkyrmen kaba bha na ka bynta ka lawei jong ka ri.
Da ka jingsngewkhia halor kine kiei kiei, kane ka kynhun ka la ban bad shon ha u Lat kum u briew uba kyrshan ia ki kam ba donkam – kum ka jingkyrshan jong u ia ki nongrep ha ka ri – ban shim khia ia kine bad ban pynsngew ruh ia ki ha ki nongsynshar bad nongialam ha ki Jylla kiba pher ha ka ri bad ha ka sorkar Pdeng de.
Ha kaba u kdew shaphang ka jingshongsuk bad jingiadei ba bha hapdeng ki kynhun kiba pher ha Shillong bad ka thaiñ lam-mihngi, da ka jingkylluid mynsiem u Shri Satya Pal Malik, u Lat badon burom, u la ai ka jingsngewskhem ha kane ka kynhun ba dalade hi un sa pynsngew ia kine baroh ha ki nongialam jong ka ri ha ka Sorkar Pdeng, pynkut ka kyrwoh na U Rev EH Kharkongngor, Secretary, KJCLF.
Ko fi ki riewniam balei fi la ia klet pat ia ka thma haba ki crusaders ki hiar thma pat ia ki briew bym dei ki kristan ha kata ka 2000 snem ba la dep.
Sngewkhia ki nongshong shnong ka Bakur ba wat hapdeng ka kynrum-kynram hapoh shnong poh thaw haba iadei bad ka rukom synshar khadar shnong bad wat hapdeng ki jingujor sha ka District Council haba iadei bad ka sanad u wahehshnong, ka lah kut la kumna 9 bnai tam eiei, hynrei haduh mynta ym shym la lah ban pynlong ia ka dorbarshnong ka ba long pyrshah ruh ia ki kyndoh ka JHADC Act 2015.
Naka liang u Dolloi u la iathuh ba kala la don ka shithi na ka District Council haka 21-08-2022 kaba la bhtah ia u ban pynlong ia ka Dorbar shnong hynrei u la iathuh ba U Daniel Khongsit (wahehshnong) u la pan por ar-bnai eiei kata ban pynlong Dorbar tad haduh u bnai April 2022 naka bynta ban pynbiang ki jingkhein jingdiah jong ka shnong shwa ka dorbar.
Kumta, ngi ki nongshong shnong ba la pynkup burom ia Daniel Khongsit sha ka Dorbar Shnong ngi la khmih lynti ba kan don kata ka jingkhot Dorbar Dorbar katkum ki kyndon ka kyndon 31(2) JHADC kaba iathuh shai ba dei “ban khot Dorbar Shnong ym duna ia ka lai sien shisnem lane kham bunsien katba ka kam ka dawa lane haba la kwah ne dawa pynlong Dorbar da ki pait nongshongshnong ba la san ym duna ia ka mar shiteng" khnang ban iatai ia thir naka bynta ka bha miat ka shnong ka thaw bad ka jingkhuid jingsuba ha ka jingkhein jingdiah jong ka shnong bad ki bynta haka kam Synshar khaddar ia ki kam Shnong kam thaw ki ban wan rah ia ka roi ka par ia ka Shnong.
Hynrei naduh mynta ngi la sakhi ba naduh ba long Wahehshnong u Daniel haduh mynta ym shym khot Dorbar Shnong bad kumta mynta ka mynin ka sngi jong ka 23-02-2022 na ka liang ki nonhshong shnong ngi la leit buh ka Reminder petition ha u CEM ban pynkynmaw ia u ia halor bun tylli ki shithi jingdawa sha ka District Council bad ka ba thoh sha I haka 06-12-2022 ia ka jingeh kiba ka shnong ka mad bad khamtam ka jingkut por ka sanad u wahehshnong, Ngi la rai ban ai por artaiew ia u CEM bad AO ka JHADC ban shim ia karai ban bthah ia u Dolloi ka Elaka ban leh eiei halor ki mat ba la buh haka miej ka jong u.
Hynrei, sngewsih hapdeng katta ka jingpynbeit phewseh pynban kita ki kynhun bala ialam da u Daniel Khongsit ki la ioh Order ban pynlong da ka fete haka jaka ka Dorbar Shnong bad haba kylli naka SDO(C) la ioh jingtip baka la ai bor ia ki briew ka dorbar shnong haduh 3 tylli Order ban pynlongia ki tamasa fete lyngba jong ka dorbar shnong ba la ialam da kane hi ka kynhun.
Bad kumta haka jingialang kaba I SDO(c) i la khot haka 23-02-2022 I la pynpaw ba namar ba kam pat don ka jingkylliang ia ki nongkitkam shnong haka dorbar; ka sorkar ka dang ithuh ki juh hi ki briew jong ka Dorbar bad EC.
Ngi kyrpad ia kibor ba dei peit ba nangne shakhmat kat bym pat lah ban pynbeit ia ki kam shnong kam thaw ki ba dang sah lada lah ym dei shuh ban jingaibit ban pynlong program tamasa haka kyrteng jong ka Dorbar Shnong namar ka hok ki nongshong Shnong haka Dorbar ka long kaba kyntang bad ba kham kor ban ia ki tamasa thaw pisa ha ka kyrteng ka Dorbar.
Ngi kyrpad ruh ia ki parashnong ba ialam da u Daniel Khongsit ba kin burom ia office ka Dorbar Shnong Bakur khnang ban lait na ki kynrum kynram hapoh shnong poh thaw bad ailad ia ka hok u nongshong shnong.
Kyrpad ia Daniel Khongsit ban ym kawang ktieh ha ki kot khubor ban pynshai hynrei lada don kiei kiei ban pynshai dei tang ha Dorbar kyntang.
Ba la phah da ki nongshong shnong,.
Ki shipai jong ka Russia, ki la rung ha ka nongbah jong ka Ukraine, ha Kyiv.
Ka sorkar, ka la bthah ia ki nongshong shnong ha katei ka nongbah, ban thaw petrol bomb bad ban iakhun tyngeh, ban iada ia ka nongbah, na ka jinghiar thma ki shipai Russia.
La iathuh ba hynnin ka sngi, ki shipai ka Russia, ki la iap 137ngut bad ka United Kingdom, ka kam, ba ki don 450ngut ki shipai jong ka Russia, kiba la iap, ha ka jing ialeh thma bad ka Ukraine.
Ka tnat iada ri jong ka Ukraine, ka kam, ba ki don shi hajar ngut ki shipai jong ka Russia, kiba la shah pyniap, naduh hynnin ka sngi, kaba dei ka sngi sdang jong ka thma bad la iathuh ba ka Russia, ka la duh ia bun bah ki shipai jongka, ha ka jingialeh ha  Bilovodsk  jong ka Luhansk, kaba don sha mihngi jong ka  Ukraine.
Ha kawei pat ka khubor, la iathuh ba ki shipai jong ka Ukraine, ki la sei ia bun bah ki samla na ki kali bad ki bos, kiba don ha ka rta kaba 18 haduh 60 snem, da kaba pynbor ba kin trei kum ki shipai jong katei ka Ri bad katei ka la sdang naduh hynnin ka sngi bad mynta ruh kumjuh.
Na ka liang ka Russia, ka kam, ba ka la siat iap ia 200ngut ki shipai jong ka Ukraine, ha ka por, ba ki leit ban kurup ia ka kad liengsuin ha  Hostomel, kaba don shatei sepngi jong ka Kyiv.
U President ka Ukraine, u kam, ba ka Russia, ka thap siar bha ban ioh ban pyniap noh ia u bad katei ka dei ka jingthap kaba tyngeh bha, ula iathuh ha ka khubor, ba ula pyllait paidbah mynta ka sngi.
Shillong: Ha ka 17tarik mynta u bnai, la lap ia ka met iap jong uwei u briew, ha ka por 6.
13 baje janmiet ha verandah jong ka ophis MTC, Jail Road bad mynta ka met, ka don ha ka jaka buh met iap jong ka Civil Hospital, Shillong.
Utei uba iap, dei U Sambat Pohthmi, ong ka khubor pulit.
Shillong: U Rakesh A Sangma, Chief Executive Member (CEM) jong ka Garo District Council, un hiar shuki noh ha ka Lah Sngi U Blei, ong ki lad khubor.
Ka jinghiar shuki jong U Sangma, ka dei, na ka daw jong ka jing iakhih jong ki sengbhalang ha Garo hills, ha kaba ki pyrshah, ba un shimti ia katei ka kam CEM jong ka Council, namar ba um dei na ka jaitbynriew Garo nylla bad ki kynnoh, ba u dei u khun shiteng bad nangta, ba um bud ruh ia ka dustur riti jong ki Garo, ha ka rukom im jongu baroh shi katta.
Shillong: Ka tnat peit mariang jong ka sorkar India, ka iathuh ba lashai ka sngi, kan don ka jinghap slap ha ka nongbah Shillong bad ki jaka ba marjan.
Kan don ka jingkhie eriong lem bad ka jingtied pyrthat ha ki bynta jong ka jylla, ha ki 24 kynta ban wan.
Mynta ka sngi, ym don slap satia ha ka nongbah Shillong, Sohra bad ha Umiam ruh kumjuh.
Kane ka long ka jing iohi jong nga shane shapoh East Jaintia hills.
Ka jingshah pynbieit jong ngi ha ki MLA MDC ha shwa ka election ki kular ban peit ia ka imlang sahlang jong u paitbah paitsan bad ha kino kino ki bynta kiba shitom hapoh ka imlang sahlang jong ngi, hynrei pat baroh kiba ki ki kular ia u paitbah ynda lah jop ki kylla nadien sha tdong khamtam shane sha thaiñ jong ngi nga iohi ba u surok bad don katto katne ki shnong shapoh ka constituency jong ngi ki shitom, haduh ban leit tang da ki kjat ruh shitom; da ki kali ruh hap leit tang daki kali heh.
Kane kalong ka jing iohi jong nga shaphang ki nongmihkhmat kiba dei na kane ka constituency bad ruh nga kyrpad iaki paitbah ba ha u ne u snem u ban wan ba ngim dei ban jied kulmar ia ki nongmihkhmat ba kular khlem ki kam to ngin ia pyrkhat naduh mynta ba dangkylluid ki por.
Nga kdew tang ia u surok hynrei bun ki bynta kiba ha rukom.
13 ngut ki shipai ka Ukraine, kiba don ha ka dewlynnong, ki la kyntait ban pyndem ialade ha ki shipai jong ka Russia bad kumta, ki la shah siat iap noh.
Na ka jhad ka Russia, ka pyrta sha ki, da kaba ong “Nga bthah ia phi, ba phin bret noh ia ki tiar siat jongphi bad pyndem, lane phin shah siat iap".
Na ka jaka pahara ka Ukraine, ka mih ka jubab, kaba ong “Russian warship, go f*** yourself" bad mar kumta, la siat iap noh ia kitei ki 13ngut, kiba don ha ka dewlynnong.
Khliehriat:Ka seng FKJGP-Khliehriat Circle mynta ka sngi hapoh ka jingialam u president ka seng u bah Michal Chyrmang ryngkat ka jingdonlang u Vice president ka seng u bah Wanky Lyngdoh bad u General Secretary ka seng u bah Fullmoon Nongtdu bad katto katne ki dkhot jong ka seng, ki la khang tala, ia ka dukan jong u bar jylla.
Ka jingleit khang ia katei ka dukan, ka dei hadien ba ka seng ka la ioh ia ka jing ujor na kawei ka long kmie ba u wei u bar jylla ula die ia ki jait jingbam kiba la kut por(Expire date) sha katei ka longkmie bad na ka liang jong ka seng ruh marsien ioh ia ka jingujor ka seng ka la leit khynra ia katei ka dukan die marbam khynnah jong u wei u bar jylla kaba don ha Ladrymbai Dongwah.
Ha ka jingkhynra ka seng ka la ioh kurup shibun ki jait jingbam khynnah kiba la kut por bad marsien iohi ia kitei ki marbam ba la kut por, na ka liang jong ka seng kala phone ia u Food Safety officer jong ka East Jaintia bad na ka liang jong ki briew ka Food Safety ruh ki la poi mar mar sha katei ka dukan bad na ka liang jong katei ka office, ka la kurup ia kitei ki marbam khnang ban ioh leh ia kaba donkam.
Utei u barjylla ula tyrwa da ki phew hajar ia ki nongialam ka seng ban sngap jar ia katei ka kam beain jong u, hynrei ka seng, ka pynphai ktien da kaba ong ba kim dei ki khwan lalot da kaba buh jingma ia ki khun ka East Jaintia.
Utei u bar jylla, wat ia ka Food license bad ka trading License ruh umdon.
Shillong:Ka Ri-Bhoi Youth Federation (RBYF) kynthup ruh ia ka Umsning circle, ki la mih shakhmat ha dien ba ki la pynpaw ia ka jingbym hun ia ka jingpyntrei ia ka surok kali na ka bynta ka jingpynkhreh ia ka Synod rangbah jong ka RBP Synod ha Mawtari Myrdon.
Katei ka lympung jingiaseng bah ka balang kan long mynta u bnai Lber ban wan, bad ka jingpynkhreh ban pyntrei shaid shaid ka dang iaid shaphrang khamtam ia ka surok kali ba la sniew bad kiba dang pom thym mai ruh.
Ka RBYF kam hun satia ia katei ka jingpyntrei hadien ba la don napdeng ki kontraktor kiba ym shym la ioh kam, hynrei kaba lyngngoh ka long ba ki kam pat ki iaid shaid shaid, wat la ki trai shnong kiba la register kontrak ha ophis u EE PWD (Rd), Umsning kim shym la paw kyrteng satia ban ioh jingtrei ha katei ka surok kali kaba jlan na Umran sha Myrdon kumba 10.
5 km eiei.
Ka RBYF lyngba u Bah BP Thangkhiew ka buh jingkylli, mano ba iohbhah ia ka skhim surok haba ki kontraktor ba dei hok kim ioh, bad halor kane kan pan da ka RTI ban lap ia ki jingshisha bad ban thad madan syndon.
Nongpoh: Ki la don shibun ngut ki nongialam ba hakhmat eh na ki Party bapher bapher kiba don ha Mawhati Constituency, kiba kynthup ia ki nongialam ka Mawhati Constituency Political Committee, NPP, Congress, KHNAM bad kumjuh ruh ki nongialam na ka PDF na Mawhati, hynnin ka sngi ki la pynbna ialade ba ki la mih na ka Party kaba ki don bad kiba la leit ban pyniasoh noh ialade sha ka UDP.
Ia kitei ki nongialam jong kitei ki Party bapher bapher, kiba la wan pyniasoh ialade sha ka UDP, la wan ban pdiang sngewbha ia ki da u bah Alantry Dkhar, Working President ka UDP ha ka jylla,  ha ryngkat ka jingdon u bah Donbok Khymdeit, President ka UDP ha Ri Bhoi, u bah Donkupar Sumer, Working President, u bah Michael Kharhunai lem bad shibun ngut kiwei de ki nongialam ka UDP ha Ri Bhoi.
Haba iadei bad katei ka jingwan pyniasoh UDP da kitei ki riew pawkhmat bad ki longkmie na Mawhati Constituency, u bah Alantry Dkhar, u la ka jingkhublei kaba kyrpang eh ia ki, halor ka jingsngewthuh jong ki ia ki mat treikam ka Party, namar ba ka UDP hi ka dei ka Party kaba trei na bynta ka bha ka miat ki paidbah bad kaba ju kren ruh halor shibun ki mat kiba ktah ia ka jaidbynriew.
U la ong ruh ba lyngba katei ka jingwan pyniasoh UDP da kitei ki riew pawkhmat na Mawhati, ba kan da ai mynsiem eh ia ki nongkitkam ka Party ba kin nangtrei shitom shuh shuh bad ban wanrah ia ka jingjop kaba don burom na bynta ki kyrtong kiba ka Party kan sa pynieng na 5 tylli ki Konstitwensi kiba don hapoh ka Distrik.
Katba u bah Donbok Khymdeit, u la ong ba nangne shakhmat, kin sa nangdon shibun ngut kiwei de ki riew pawkhmat na kiwei kiwei ki Konstitwensi ha Ri Bhoi, ki ban sa wan pyniasoh ialade sha ka Party UDP, ha kaba ki jingiakren, ki la iaid shakhmat bad shen yn sa pynpaw pyrthei bad ban pdiang burom syndon ia ki ba ki la wan pyniasoh sha ka UDP.
Nongpoh:Ki nongialam ba hakhmat eh ka Party National People’s Party (NPP) ha Nongpoh Constituency, ha ryngkat bad ki spah ngut ki nongbud, myn hynnin ka sngi ki la pynbna paidbah ba ki iehnoh ialade na ka jinglong kum ki dkhot ha ka NPP, halor ki nongrim ba kim sngewtynnad ia ka rukom pynbna Tiket da ki heh ka NPP, kiba la shu ai jubor sha ka kong Macdalyne S.
Mawlong, ba kan long kum ka kyrtong ka NPP na Nongpoh Constituency, hynrei khlem da iakren iathir ne kynjoh ktien na ki nongkitkam ka Party ha Nongpoh.
Kitei ki nongialam ka NPP Nongpoh Constituency, kiba la shim ia katei ka rai ban mih noh na ka Party, ki kynthup ia u bah C.
B Syiem, MDC barim ka Nongpoh, uba dei kum u Adviser ka NPP ha Nongpoh, nangta u Bah Agustine Nongrum kum u President, u bah Tiplem Lymphuid, General Secretary, Delis Malai, President Nongpoh NPP Women Wing, u bah Thre Nongrum, Adviser, u bah Henry Nongrum, Organizing Secretary lem bad shibun kiwei pat ki nongialam ba hakhmat ka NPP na Nongpoh Constituency.
Kitei ki nongialam ba hakhmat ka NPP na Nongpoh Constituency, ki la pynpaw ba kim lah shuh ban shah halor ka jingshah niewbein ha ki heh nongialam ka NPP, ha kaba ki la pynbna ba ki la dep ban ai ia ka Tiket ia ka kong Macdalyne S.
Mawlong, ba kan long kum ka kyrtong na Nongpoh Constituency, khlem ka jingtip ne ka jingiamynjur lang da ki nongkitkam ba hakhmat ka NPP na Nongpoh.
Ki nongkitkam ba hakhmat ka NPP Nongpoh, kiba kynthup ia u bah C.
B Syiem, Adviser lem bad u bah Augustine Wahlang, Nongpoh, ki la ong ba katei ka jingleh bym suidniew da ki nongialam ba heh ka NPP ha ka jylla, ka la pynlong ia ki ba kim banse ban mih noh na ka Party, namar ka jingleh ki heh ka NPP ha Shillong, kaba ki la shu pynbna Tiket khlem ka jingiatip lang, ka la pyndiaw shikatdei eh ia ki nongialam bad ia ki nongkyrshan ba radbah ka NPP na Nongpoh Constituency.
Ki la buh jingkylli ruh ia ki hehduh ka NPP, ba kumno ki lah ban pynbna ba ia ka Tiket jong ka NPP na bynta u 2023, ba la ai sha ka kong Macdalyne S.
Mawlong, kata khlem ka jingtip ki nongtrei ka party bad kiba la kynnoh ba katei ka jingpynbna Tiket ia ka kong Macdalyne S.
Mawlong, ka la pynpaw shai ba ki la pynkhien ia ki kyndon treikam hapoh ka Party, namar ba ki la shu pynbna ai Tiket khlem ka jingtip jong baroh ki nongkitkam ka Party.
Kitei ki nongialam ka NPP lem bad ki nongkyrshah ka NPP, ki la ong ba dei halor kitei ki nongrim jong ka jingleh donbor da ki nongialam ba hehduh ka NPP bad ki bym shym la niewkor shuh ia ki para nongtrei ha ki Konstitwensi, ka la pynlong ia ki ba kin khylliap lama noh ia ka NPP ha Nongpoh Constituency, da kaba pynpaw ba lada ki iai don hapoh ka Party, kam don jingmut shuh ia ki, namar ia baroh ki kam la shah khyrwait shabi beit na ki bor ba shaneng.
Shillong:U Myntri kam pohing barim jong ka sorkar jylla, u ba long ruh u nongialam ka seng Congress, u bah RG Lyngdoh mynta ka sngi u la pynthikna ba na ka liang jong u,un ym treh shuh ban ieh ia ka party Congress, namar ba u shaniah ha ka rukom trei kam jong ka party.
Kane ka kyr woh ka ba la mih na u bah R.
G Lyngdoh ka long hadien ba la mih ka khubor ba na ka liang ka kong Ampareen Lyngdoh bad ka kong Jasmine Lyngdoh, ki lah ban leit ban pyniasoh noh ialade bad ka party National People Party.
“Ki para jong nga ki la heh la san bad ki dei ruh ki briew ki ba la nang la stad palat ban ia nga, baroh arngut ki dei kiba la ioh ia ka kyrdan PhD, te nga ngeit skhem ba ki tip ia kaei ka sien jam kaba kin jied"u la ong.
U la bynrap shuh shuh “Kim dei ba kin hap ban jubab ia nga hynrei kin hap ban jubab ia u paidbah u ban thep vote, ka election ka la jan bad kan shong ha ki paidbah hi ba kin rai, la kin jied ne kyntait ia ki".
“Ha kaba ia dei bad nga, nga la noh ka rta ban ryngkang na uwei u dieng sha uwei u dieng nga la wan phai sha ka party Congress namar ba nga shaniah ha ka principles jong ka party"la ong u bah Lyngdoh.
U la bynrap shuh shuh “Ha u snem 2008 nga khlem ieh ia ka party hynrei ki dei ki nongialam jong ka party ha kato ka por kiba la suspen ia nga bad ka daw ki tip bha ma ki".
“Wat la ha jrong ki lah ban ong ba, kim sngewbha ia ki katto katne ki jingkdew jong nga pyrshah ia ka jingtreikam jong ka AICC ha ka to ka por"u la ong.
“Hynrei mynta nga la wan phai sha ka party ban kyrshan bad ia lam ia ka party mynta bad ka la long kaba eh ia nga ba ngan ieh ia ka party mynta, hynrei nga burom ia ka rai jong ki para jong nga bad nga kyrmen ba ki para jong nga ruh kin burom ia ka rai jong nga"u la bynrap.
ka bha ba un shim kti kum u president ka mpcc.
Ka thma jong ka Russia, ia ka Ukraine, ka la iaid shisngi  bad U President ka Ukraine, u iathuh ba ki la don 137ngut ki riew paidbah lem bad ki shipai, kiba la iap bad nangta sa 316ngut kiba la mynsaw, ha katei ka jingialeh thma jong ki ar tylli ki Ri.
“Mynta ngi la duh ia 137ngut ki riew shlur jongngi.
Ki riew paidbah  bad ki shipai ruh kumjuh" ong U  Zelensky, ha ka jingkren jongu, ha ka video.
U Zelensky, u ong shuh shuh ba ki don ki shipai Russia, kiba la poi sha ka nongbah Kyiv bad kumta, u maham ia ki riew paidbah, ba kin husiar bha ialade bad ba kin pyntrei kam ia ki kyndon korphiw jong ka sorkar.
Ha kawei ka khubor, la iathuh ba ki pulit ka Russia, ki la kem ia 1,700ngut ki briew, kiba ia mih paidbah ban pyrshah ia ka thma, ha kaba kitei ki jing iakhih, ki la pur ha ki phew tylli ki nongbah jong katei ka Ri.
U Joe Biden, President ka US, u kren shai, ba ka US, kan nym ailad wat tang shi inshi, ia ki jaka jong ka NATO, ban don ba kam trai, hynrei, ula ong shuh shuh, ba yn nym phah satia ia ki shipai jong ka America, sha kito ki paralok, kiba iajan bad ka Washington.
“Nga kren da kaba shai bha bad ka  United States, kan ieng skhem ban iada, ia shi inshi ki jaka jong ki ri kiba don ha ka kynhun jong ka NATO, da ka bor kaba khlain bha jong ka America"  bad ha kajuh ka por, u ong shuh shuh “Ki shipai jongngi, kin nym don bynta satia ha ka jing ialeh thma jong ka Russia bad ka Ukraine".
Ha kawei ka khubor, ka tnat iada ri jong ka Ukraine, ka kam ba ka la ioh siat pynhap ia hynniew tylli ki liengsuin, hynriew tylli ki helicopter, 30 tylli ki tup, 130 tylli ki BBM bad ki shipai, kiba la ioh siat iap ki long 800ngut.
Nongpoh: Ka jingjia pluh ding kaba la jia mynha ka 21 tarik ha kawei kaba don ha Iew Bhoirymbong, Ri Bhoi, ki dukan kiba don ha katei ka jaka, ki la lait thaw na kaba shah bam duh ha ka ding, kata hadien ba la poi kloi ka kali pynlip ding bad kiba la lah ban tehkam noh ia katei ka ding.
Katei ka jingjia, ka la jia hynne dang step phyrngab ha ka por 2 ne 3 baje eiei mynstep, ha kaba la ong ba ka la don ka jingkem ding kaba kynsan ha kawei na ki dukan kiba don hapoh katei ka Iew Bhoirymbong bad kaba la pyrshang ban pur sha kiwei de ki dukan kiba don hapoh katei ka Iew.
Ki la don ki briew kiba la iohi ia katei ka jingkem ding ha katei ka dukan, kumta mar mar ki la pyntip noh sha ki Pulit pynlip ding bad ki Pulit pynlip ding, ki la poi kloi hapoh katei ka jaka, kaba la pynlong ia ki ba kin lah ban tem noh ia katei ka ding ba klang bad kaba la pyrshang ban pur sha kiwei de ki dukan ba marjan.
Ki briew kiba la sakhi ia katei ka jingjia pluh ding, ki la ong jin lada ym poi kloi ki Pulit pynlip ding, kaba mut ba khlem artatien, katei ka ding kan sa klang sha kiwei ki dukan bad kaba lah ban wanrah ia ka jingpluh ding kaba jur bad ka ban wanrah ia ka jingjulor kaba bun eh ha ki dukan kiba don ha katei ka Iew.
Haba iadei bad katei ka jingjia, na ka liang ki nongialam ka KSU, Eastern Border Area, ia kaba la lamkhmat da u samla Banjop Maring, ki la leit ban ai jingiarap ia kawei ka longkmie, kaba dei ruh ka trai jong katei ka dukan, kaba la shah ktah jur eh na katei ka jingjia pluhiing.
Ka China, ka pyntip sha u myntri bar ri jong ka Russia, ba ka sngewthuh bha, ia ka jingsngewkhia jong ka Moscow, halor ka jingiadei bad ka Ukraine bad ka Hua Chunying, ka nongaiktien jong ka tnat bar ri ka China, ka kren shai ba ka China, ka dang buddien bha ia ka jingjia ha Ukraine.
Kiwei ki lad khubor, ki iathuh ba ka liengsuin iapom jong ka Ukraine, kaba don 14ngut ki briew, ka la hap mynta ka sngi ha Kyiv.
Ka khubor na ki bor shipai jong ka Ukraine, ka iathuh ba ka Russia, ka la ther haduh 30 sien kynthih sha katei ka Ri bad katei ka kynthup ia ki namding, ka jingtur ki liengsuin iapom bad ka jingsiat suloi sha ki bynta jong ka Ukraine.
La iathuh ba ki nongshun, ki la nang tur, sha ki bynta jong ka  Armiansk, Kherson, Chaplynka, Kakhovka.
La iathuh shuh shuh ba ki shipai Russia, ki la rung sha ki bynta ba shatei jong ka Kyiv bad la iathuh shuh ba ki don 18ngut ki briew, kiba la iap ha ka jingialeh thma hajan Odessa, kaba don ha Ukraine.
La ioh jingkhein, ba ki don kumba 68ngut ki briew, kiba la iap mynta ka sngi, ha ka jingsdang jong ka thma.
Haduh mynta ki shipai ka Ukraine, ki la ioh kem ia arngut ki shipai jong ka Russia.
bad haduh mynta, ki la pynhap ia 7 tylli ki liengsuin iapom jong ka Russia ha  Luhansk Oblast.
La iathuh shuh shuh ba ki don sa 6ngut kiba iap bad 12ngut kiba mynsaw, ha ka jingther bom jong ka Russia ha  Brovary, kaba don sharud jong ka nongbah Kyiv.
Shillong: Lashai ka sngi, kan don ka jinghap slap ha ka nongbah Shillong bad ha ki jaka ba marjan jongka.
Ha ka jylla, kan don ka jingkhie eriong lem bad ka jingtied pyrthat lashai ka sngi, ha kiba bun ki bynta jong ka jylla.
Mynta ka sngi, ym don slap satia ha Shillong.
Ka jingshit kaba shit eh, ka long 17.
3 degree centigrade, kaba khriat eh, ka long 7.
0 degree, ha Sohra, kaba shit eh ka long 19.
8 bad kaba khriat eh, ka long 8.
9 degree bad ha Umiam, kaba shit eh, ka long 22.
7 bad kaba khriat eh, ka long 4.
6 degree centigrade.
U nongai jingmut jong U President ka Ukraine, U Zelenskyy, u kam ba ha ka jinghiar thma jong ka Russia, ki don 40ngut ki nong Ukraine, kiba la shah pyniap, ha ka jinghiar thma jong ka Rusia.
La iathuh ba ki don da ki bun phew ngut, kiba la mynsaw bad ym tip, la kitei ki dei ki riew paidbah ne ki briew, kiba don ha ka jingialeh thma.
Ka Ukraine, ha kawei pat ka liang, ka kam, ba ka la siat pynhap ia hynriew tylli ki liengsuin iapom jong ka Russia, namar ba ki leit her sha u pud u sam jong katei ka Ri.
Ka Ukraine ka kam ruh, ba ka la pyniap ia 50ngut ki shipai Russia, kiba leit rung sha u pud jong ka Ri.
Ka Russia, ka la hiar thma ia ka Ukraine.
Ki shipai jong ka Russia lem bad ki tup ki man, ki la tur sha ka ri jong ka Ukraine, na ki liang bapher bapher, ong ka khubor.
Nongpoh: Ka la don kawei ka jingjia pluh ding ia kawei ka iing hapoh ka shnong Pamphlang, ka shnong kaba don ha ki thain Mawhati ha Ri Bhoi, ha kaba ka iing jong ka kong Juliana Khymdiet, ka la kem ding kynsan bad ha katei ka jingjia pluh ding, baroh ki jingdon jingem hapoh katei ka iing ki la julor hi khait bad kaba la wanrah ka jingdunnong kaba khraw.
La ong ba katei ka jingjia, ka la jia mynha ka miet sngi Thohdieng ha ka por 11 baje ei ei mynmiet, ha kaba la ong ruh ba ha katei ka por ba jia katei ka jingpluh iing, ym shym la don briew hapoh katei ka iing, hynrei ki briew na katei ka shnong, ki la iohi tad haduh ba ka ding ka la klang ia katei ka iing bad kaba la pynlong ia ki riew paidbah ba kim lah shuh ban leit iarap ia katei ka iing.
Ha katei ka jingjia ym shym la don kino kino ki jingjia ba sngewsih ne kiba mynsaw.
Haba iadei bad katei ka jingjiaba sngewsih kaba la mad da katei ka longiing, na ka liang ki nongialam ka FKJGP ha Ri Bhoi, ki la leit ban noh jingiarap ia katei ka longiing.
Nongpoh: Ki Thei ialehkai Kriket ka Ri Bhoi Cricket Association, ki la ioh ban khur ia ka namjop ha ka Inter-District under-19 Cricket Tournament 2022, ka lympung ialehkai Kriket ki samla kynthei, ia kaba la pynlong da ka Meghalaya Cricket Association ha ryngkat ka jingiatreilang bad ka Ri Bhoi Cricket Association, kaba ki la pynlong ha madan ialehkai Kriket ka RBDCA kaba don ha Nongkhrah, Nongpoh.
Katei ka namjop kaba la khur da ki Thei ialehkai ka Ri Bhoi District, ka la wan hadien ba ki la lah ban pynliem noh pyrshah ia ki Thei ialehkai ka West Khasi Hills Cricket Association da 2 Wicket.
Ka khana halor katei ka jingiakhun, ka la long b aka West Khasi Hills CA, ki la jop ia ka Toss bad kiba la kam trai ban tied nyngkong, ha kaba ki la lah ban kamai 100 run da kaba hap lut baroh ki Wicket ha ka 19.
5 Over.
Haba beh ia katei ka thong kaba la buh da ki Thei ialehkai ka WKH CA, ki thei ialehkai ka Ri Bhoi CA, ki la lap ia katei ka thong tang hapoh ka 19.
1 Over, da kaba hap tang 8 Wicket bad kaba ia ka Ri Bhoi CA ba kin pynliem noh ia ka WKH CA da 2 Wicket.
Nongpoh: U Bah Lawrence Nongrum, uba dei u General Secretary barim ka UDP ha Ri Bhoi bad uba dang shu pynbna dang shen ba u la ieh noh na ka Party, da kaba leit ban bud sha kano kano ka Party ba yn ialam da ka Kong Macdalyne S.
Mawlong, hynnin ka sngi, ki la pynbna paidbah, ba baroh kitei kiba la mih na ka UDP, ki la leit ban pyniasoh noh ialade hynnin ka sngi sha ka NPP, kata ka long ban kyrshan tyngeh ia ka Kong Macdalyne S.
Mawlong, ka ban long ruh ka kyrtong ka ban sa aireng na ka Party NPP ha Nongpoh Constituency.
Haba iadei bad katei ka jingleit jong ki ban pyniasoh sha ka NPP, u bah Lawrence Nongrum, u la ai ka jingkhublei kaba kyrpang ia u Conrad K.
Sangma, ia u bah Prestone Tynsong bad ruh ia u Dr.
WR Kharlukhi, namar ka jingpdiang sngewbha jong ki ia kitei ki nongialam barim ka UDP kiba la leit pyniasoh ialade sha ka NPP.
Utei u nongialam barim ka UDP ha Ri Bhoi, u la ong ruh ba dei ha katei hi ka sngi kaba ki la leit pyniasoh ialade sha ka NPP, la pynbna syndon ba ia ka Ticket jong ka NPP na Nongpoh Constituency yn sa ai ha ka kong Macdalyne S.
Mawlong, MDC ba mynta ka Umsning bad ka ban sa iakhun na ka NPP ha u 2023 na Nongpoh Constituency.
Shillong:"Nga la dei uwei ha ki por samla mynshwa uba la shah kawang bad dei da u bitor beer na shadien ka khlieh jong nga bad nga kynmaw ruh ba nga la pynpra ïa ki shuki hapoh State Central Library ha ki por ba dang samla naba ngi rem ha ki jingïalehkai ïakob mynshwa duh," ïathuh u Myntri ka tnat Arts and Culture ka sorkar jylla u Bah Sanbor Shullai haba kynmaw ïa ki por mynshwa ba dang wan pyndonkam bha ïa kane ka jaka.
U la ong ba ha ki por samla ba dang khluid ka snam nga la jynrat ïa ki shuki dieng kiba don ha kane ka jaka, namar mynshwa dangdei da ki dieng bad kane ka hall ka dang long ruh kaba la khamrim.
“Hynrei haba rung mynta sngew kumba rung hapoh ki auditorium bar ri.
Tang kane hi ka jaka kaba ju shah ïakut lypa (Book) da ki seng bapher bapher bad kumta ha kane ka juk mynta dei ban sumar bad sngew kum ka ïing la jong ym ban ong ka jingdon jingem Sorkar bad ngin pynkhlaiñ ïa ki aiñ ki kyndon ban lait na ki riew shim kabu," ong u Bah Sanbor.
U la ong ban pynitynnad pynbha shuh shuh ïa kane ka jaka yn sa tei ïa ki riewkhraw ïaleh laitluid baroh shi rynïeng jong u Tirot Sing, Patogan Sangma bad u Kiang Nangbah.
“Lada ïa ki mot U Chandra Bose bad Indira Gandhi la buh bad ïa kitei ki riew khraw la buh tang da ki mot maw thoh kynmaw (Monument) kiba la jah dak.
Kumta ngin pynpra noh ïa ki Monument bad ngin pynïeng noh da ki mot ba shi rynïeng jong ki riew khraw ki Garo, Khasi bad Jaiñtia," ong u Bah Sanbor Shullai.
Shillong:Khlem da peit kynhun jaitbynriew ne niam u Bah Michael Kharsyntiew, hadien ba u la dep ban sam ki lad jingïarap kum ki blanket, ki marbam sha ki katto katne ki Shnong ba sah tang da ki jaitbynriew Khasi, hapoh ka 17 North Shillong Constituency, u la leit pat ai jingïarap sa ïa kiwei pat ki shnong.
Kum uwei na ki kyrtong u ban sa mihkhmat ban ïakhun ïa ka ilekshon Meghalaya Legislative Assembly ha u snem 2023 na kane ka Konstitwensi, u Bah L.
Michael Kharsyntiew u la leit pat ban ïasyllok sa bad ki Seng Longkmie ka Jail road police reserve.
Ha katei ka jingïakynduh lang bad ïasyllok u Bah Kharsyntiew u la ïoh ban ai jingïarap synniang pisa ha ryngkat lang bad ki blanket sha baroh lang ki 123 tylli ki longïing.
“Kitei ki longïing kiba bun hi dei ki jong ki Seng Longkmie ka police reserve.
Ki don ruh kiba sah ha ki quarter bad ki lok kiba trei Pulit.
Ïa kane ka prokram lah pynlong lyngba ka jingïabeit kine ki seng kynthei," ong u Bah Kharsyntiew.
U la ïathuh ba ki longïing kiba u la ïoh ban nohsynniang ki kynthup lang ki jaitbynriew Khasi, Garo, Rabha, Mizo, Manipuri, bad kiwei kiwei.
Ha katei ka prokram la ïadonlang ki samla kiba pule ha ki kyrdan bapher bapher.
Ko khasi bad garo wat ia biet blanket  bam ne Pisa kine baroh kim long ei ei ha ka san snem wat ia dei tad ia ialadeAbsolutely nothing but the truth.
It’s a damn known fact that we must get out of this herd cattle class mentality.
We need statesman not blankets so there must be a blanket ban or a ban on freebies by the ECI.
Shillong: Ha ka jingialang ba la khot da ka sorkar jylla, mynta ka sngi, ban ia kren halor ka jingpynbeit ia u pud u sam hapdeng ka jylla Meghalaya bad Assam, na ka liang ki Sengbhalang hi, ki sah ha ka umdum na ka daw ba na ka liang ka sorkar jylla kam pat lah ban ai ia ka kaiphot kaba ka la dep ban pynkhreh halor kane ka bynta.
Haba ia kren bad ki lad pathai khubor na ka liang u Lambokstarwell Marngar, u President ka Khasi Student Union (KSU), u la iathuh ba ha ka jingialang ba nyngkong bad ba ar ngi la shu ai jingmut sha ka sorkar khlem da tip ia ka kaiphot ka ba kumno halor kane ka bynta ba na ka liang ka sorkar ka la dep pynkhreh.
U bah Lambokstar u la ong “Ha kane ka khyllipmat,  ngim tip eiei ka thoh aiu ha kata ka kaiphot ha ba ngi la pyrshang ban pan hynrei na ka liang ka sorkar ka la pynpaw ba kam pat lah ban ai mynta namar ba ki dang peitngor".
U bah Lambokstar u la bynrap ruh “Lada kata ka kaiphot kan long ka ban wanrah ia ka jingsngewsih ban pyndkut jubor ia ka khyndew ka shyiap jong ka jait bynriew ha ka jylla ngin ym lah ban pdiang ia kane".
U la ong “Na ka liang jong ka seng kan dang bteng ban buddien ia kane ka kam bad ban hiar sha kine ki shnong ban sngap ia ki nongshynshar shnong bad kan sa shong ka jingialang bad kat ba ngi dang ap ia ka kaiphot ka sorkar ngin sa leh la ka jong ka kaiphot ym tang ia ki 6 tylli, hynrei ia baroh 12 tylli ki jaka “.
U bah Marngar u la ong ruh “Ia ka kaiphot ngim pat iohi bad ia kaei kaba ki la thoh ban batai da ka ktien kan ym long, hynrei na ka liang ka sorkar ka la batai mynne ba ka jingsngap ia ki nongshong shnong ka dei shibynta na kane ka kaiphot, hynrei na ka liang ka seng ka sngew ba ka history bad kiwei kiwei ki dei ban iaid lang.
“Ngi sngewthuh ba kane ka kam ka don ka jyrwit jyrwat, hynrei kine baroh kim dei pat ban pynlong ka jingpyndem tdong na ka bynta ban pynbeit ia u pud u sam ha ka jylla"u la bynrap.
Haba kylli u bah Lambokstar u la ong “Ngim kwah ban long ki nongkawang ktieh ia ka sorkar, namar ba kane ka mat ka la long kaba la slem ngi kwah ban don kano kano ka bynta ban ia ai jingmut lang, hynrei ngim tip lano ba kin ai ia ka kaiphot, hynrei na ka liang jong ka seng ka ban jur ban pynpoi ia ka kaiphot sha baroh ki nongshong shnong".
U la ong ruh “Na kawei ka kti ngi sngew ba ka long kaba beit bad na ka wei ka kti ngi sngew ka don ka jingdkoh, dei na kata ka nongrim ba ngi pan ia ka kaiphot, namar ba ngi kwah ban don ka jingsngew ia ka jingeh ki paidbah kiba sah sha kine ki thain".
“Na ka liang ka seng ngin iaid la ka jong ban leit jurip ia kine ki jaka la ka jong ha kaba ka kam, kam dei ka ba long beit hynrei kaei kaba ngi ban ia ka sorkar ka long ba ym dei ban leh kai ia khyndew ka shyiap ha ka jylla"u la bynrap.
U bah Marngar u la iathuh ba na ka liang jong ka seng hi kan hiar hi sha kine ki jaka khappud ban sngap ia sur ki nongshnong shnong ha kane ka thain ban thaw ia ka kaiphot la ka jong.
LYNNONG 17: U SHA U Sha u long uwei pat u jingthung uba ngi ngeit u lah ban roi shibun ha ri Khasi-Jaintia.
Une u long u jingthung uba ki thung bha eh ha ri Assam.
Na ka 8 lak ekar ka khyndew ha kaba ki thung sha ha ri India, kumba saw lak palat ka don ha Assam.
Hynrei ha ri Khasi-Jaintia haduh mynta ruh ym pat don kiba da rep sha shisha, la ka ri Khasi-Jaintia la long lehse ka ri ha kaba u sha u mih nyngkong eh, namar ngi shem ba u diengsha u mih hi ia ka khlaw ka btap naduh shuwa ba ka pyrthei kan tip shaphang jong u.
Ia une u diengsha ki Khasi ki tip ia u kum u diengtyrnem.
U sha u long bha ha ka khyndew kaba sbur, kata ha kaba don shibun ka pyut jong ki dieng ki siej bad ha kaba ka um kam ju neh slem.
Namar u long uba don kyrhai ha ki jaka khap ri dkhar, nga ngeit ba kine ki jaka ki long kiba bit eh na ka bynta u sha.
Ki jaka  khlaw kiba shaphang ryngngai ki long kiba  bit na ka bynta ban thung sha.
Ia u sha ki thung na ki dieng kiba la lah thung nyngjong ha ki jaka sara.
Ki symbai ki kham long bha haba poi ka por khriat.
Khnang ban ioh symbai ia u diengsha ki ju thung ha ka jingjngai kaba 10 phut uwei na uwei; bad ynda u la saw snem ki sa ngor noh ia ka tnat kaba napdeng.
Hynrei ynda ka kper sha ka la long kumba 10 snem ki ju pynkhyllem noh katto katne ki dieng sha khnang ba ka jingjngai uwei na uwei kan long 14 la 14 la 20 phut.
Ia ki soh kiba don u symbai ki lum ynda ki hap ha tbian bad nangta ki sa buh ia ki ha ki thliew kiba sngem kiba la tap da u phlang.
Kane ynda katto katne sngi ka pynjem  ban khlaw ia ki shying.
Lah ban ioh ia kine ki symbai ha u bnai November ne December.
Ka jaka sara ka dei ban long hajan ka kper sha, khnang ba kan kham suk ha kaba kit ba bah ia ki dieng sha kper.
Ia ki symbai ki thung ha ka jingjngai kaba 5 inshi uwei na uwei, kata lada thung noh ia ki sara haba ki dang 6 bnai; hynrei ki ju thung ia ki symbai ha ka jingjngai kaba 10 inshi uwei na uwei bad lada ki thung ia ki sara ynda ki la ar snem.
Ia ki jaka sara donkam ban da shna da ka kyndun kata ka kynja dara kaba la sop da u phlang khnang ba kan iada ia ki sara kiba dang rit na ka sngi.
Kan kham bha lada kane ka kyndun (thatched covering) kan long kumba 5 phut na ka khyndew.
Haba phut ia i sara ban leit thung sha kper dei ban da leh sumar khnang ba ka khyndew kan snoh ha ki thied, lym kumta ki sara ki lah ban iap.
Ia ki sara ki thung ha ka jingjngai kaba 4 1/2 phut.
Kumba 8 ne 10 ser u symbai un biang na ka bynta ka kper sha kaba shi ekar ha ka jingheh Khnang ba u dieng sha un pynmih shibun ki sla kiba bit ban shna sla sha, dei ban khap pynmadan ia u dieng sha na khlieh kumba 18 inshi na ka khyndew, bad ban ngor noh kawei ar ki tnat heh.
Ia kane ka jingkhap bad ka jingngor lah ban leh man ka snem ne man ka ar snem.
Ia kane ka jingkhap ki ju leh ha u bnai December ne u bnai January bad tang shu lah khap kumne ki ju kara ia ka kper baroh kawei ban pyniap ia ki niut ki nier baroh.
Ka jingkheit sla sha ka sdang ha u bnai March bad lah ban kheit haduh hynriew sien ne palat ha ka shi snem.
Haba kheit ki ju shyit ar tylli ki sla kiba kham heh ryngkat bad i shylluit; kane ka pynmih u sla uba kham bha.
Hynrei lada shyit haduh lai ne saw ki sla bad u shylluit, lah ban ioh kham bun u sha; hynrei u sla sha pat um da bha eh.
Ia ki shylluit kiba sharud u dieng ka khambha ban iehnoh, khnang ba u dieng un piar bha bad un tap ia ki niut ki nier kiba hapoh jong u, bad ki tnat kiba sharud kin ia san ryngkat bad kito kiba napdeng.
Ki sla sha kiba ki kheit khmat ha ka synrai (kata ha u bnai August) ki long bun sien kiba bha tam.
U dieng sha u donkam shibun ka sboh.
Ka sboh kaba lah ban ai ia u ha ri Khasi-Jaintia ka lonng ka eit masi lane eit blang, lane da ki sboh  jingthung kum da u rymbaija, , u rymbai ktung bad kiwei kiwei.
Ki per sha ki donkam malu mala eh ka jingkaa na ka sngi kaba khlain eh, kumta teng teng ki ju thung ia kine ki dieng harum kiba lah ban kah syrngiew ia ka kper bad ki ban pynsboh ruh ia ka khyndew da ki sla kiba hap na ki: Albizzia lebbec(white sirris, Albizza procora, Dalbergia Assamica, Dalbergia sissoo (u dieng shisham), bad Dorris robusta.
U dieng sha  u don shibun ki jingpang bad ki khniang kiba pynshitom ia u.
Ki riewstad ki dang wad buit kumno ban pynduh ia ki.
Imat ba don katto katne ki jaid dieng sha kiba lah ban ialeh pyrshah ia ki katto katne ki khniang, kum ia ka khniang kaba ki khot ha ka Phareng ‘the sea mosquito bug’ (Helopeltis antonii).
Kaba synreit da ka um kaba la khleh da ka shun bad u kyndok ka kham pynduna ym tang ia kine ki jingpang: ‘brown blight’ (colletotrichum Camialliae), ‘grey blight’(Pestalozzia theae), bad ‘blister blight’ (Exdea idium rexans), hynrei ka pyniap ruh ia ka khniang kaba ki khot ka ‘red spider’ Phytopus carinatus & Tetronychus bioculotus) Ka jingshna sha ka long ha ki saw kyrdan kumne: (1) kaba pyniap stai, (2) kaba pynkli, (3) kaba pynih, bad (4) kaba pynrkhiang.
Ka sla tang shu lah kheit, ka don shibun ka um ha ka: kumba 75 bynta na ka shispah bynta jong ka sla baroh kawei ka long ka um.
Donkam namarkata, ba kumba marshiteng na kane ka um ka dei ban mih shuwa ban pynkli ia ki sla.
Kaba pyniap stai ia ki sla ka pynmih ia kane ka um.
Ia kane ki leh da kaba thad ia ki sla ha ka kamra kaba iaid bha ka ler haduh kumba 18 ne 20 kynta ha ka jingshit kaba kumba 85 ne 90 degree (Farenheit).
Lada thad ha madan donkam ban da siang da ka shylliah lane da ka jain ba la shna khnang na u sainalia na ka bynta kane ka kam.
Ynda ka sla ka la biang ka jingiap stai kata ka la jem bad jwat bad ka la long bha ban pynkli ia ka.
Ka sla kam dei ruh ban duh ia la ka jingjyrngam ynda la dep ka jingpyniap stai, bad ka jingiwbih kum ki soh apyl (apple) kiba  la ih bha.
].
Shillong: U Myntri rangbah ka jylla u Conrad K Sangma, u la iathuh ba na ka liang ka sorkar jylla, ka kloi ban pyllait ia ka kaiphot halor ka jingpynbeit ia u pud u sam hapdeng ka jylla Assam bad Meghalaya hynrei ia kane ka kaiphot kin sa pyllait, ynda ka sorkar jylla ka la dep ban ia kynduh bad u Myntri kam pohing ka sorkar pdeng.
Kum shibynta ban pyntip halor  jingiaid shakhmat ban pynbeit  ia u pud u sam hapdeng ka jylla Meghalaya bad Assam na ka liang ka sorkar Meghalaya Democratic Alliance (MDA) hapoh ka jingialam jong u Myntri rangbah ka jylla la pynlong ia ka jingialang mynta ka sngi.
Kane ka dei ka sien ba ar ka ba la pynlong ia ka ne ka jingialang bad baroh ki ba don bynta lang, kynthup ia ki nongialam shnong ,ki sengbhalang bad kiwei kiwei ban pynpaw sha ki, ia ki sienjam ki ba ka sorkar ka la shim ban lah ban pynbeit noh ia u pud u sam ha ka jylla.
Haba ia kren halor kane ka bynta na ka liang u Myntri rangbah ka jylla u Conrad K Sangma u la iathuh ba ka jingkhot ban pynlong ia kane ka jingialang bad ki briew ba don bynta ka long ban pynpaw sha ki ,ia ka sien jam ka ba ka sorkar ka la shim halor ka jingpynbeit ia u pud u sam hapdeng ka jylla Meghalaya bad Assam.
“Ngi la iathuh ia ki halor ki katto katne  ki bynta ,ha ka ba ngi la iathuh halor ka jingshim rai na ka bynta ki katto katne ki jaka,ha ka ba na ka liang jong ki ,ki la pynpaw ia ki katto katne ki  jingsngewkhia, ki la ai ruh katto katne tylli ki jingaijingmut ha ka ba ki la pynpaw ruh ba ki kwah ban ioh ia ka kaiphot halor kane ka bynta"la ong u Myntri rangbah.
U la bynrap shuh “Ka jingialang ka long ka ba  seisoh, ha kaba na ka liang ki sengbhalang ki la pynpaw ba ka la dei ka por ban iaid shakhmat ban  pynbeit noh ia kane ka mat".
Haba kylli u Myntri rangbah u la ong “Ka long kaba donkam ban ia syllok  lang bad baroh ki ba don bynta lang,namar kam dei ka ba bha ia ka sorkar ba kan buhrieh ia kane ka mat namar ba baroh ki don ka juh ka jingsngewkhia".
U myntri rangbah u la ong ba halor kane ka mat, ym kwah ban ieh shadien iano iano ruh, ha kaba u la dep ban ia syllok bad ki MLA ka Congress party bad kumjuh ia ki MLA na kiwei ki party, un sa khot ban ia kren lang ia ka ne ka bynta.
It makes a lot of sense ba ngi kum ki khasi/ pnar ban ioh noh ka seperate state namar bun hi ka long kaba eh ia ki Khasi ban kren/sngewthuh phareng.
ha kano ka rukom shong meeting ha jaka khasi u CM u kren phareng sha nongkyndong.
katno ngut ba sngewthuh.
Te kane baroh ngi hap ban puson bha.
U mizo ruh u don minorities tangba ha assembly u kren da ka ktien Mizo…Learn from the Mizo.
Shillong:Ka National Peoples Party (NPP) myn hynnin ka sngi ka la pynthikna ia ki ar ngut ki kyrtong ki ban ia khun ia ka election 2023, na ka party NPP bad kitei ki long, ka kong Macdalyne Sawkmie Mawlong ka ban ia khun na Nongpoh Constituency bad u bah Martin M Danggo na Ranikor Constituency.
Mynta ka sngi na ka liang U Myntri Rangbah ka jylla u ba long ruh u National President ka National People Party, U Conrad K Sangma ha ryngkat ka jingiadon lang u President ka party u bah WR Kharlukhi, symbud Myntri rang bah u bah Prestone Tynsong, ki la pdiang sngew bha ia ka jing rung party u MLA ba rim ka Ranikor Constituency u Martin M Danggo, ka kong Macdalyne Sawkmie Mawlong MDC ka Umsning Constituency, ha ryngkat ki nongialam na Nong poh Ri Bhoi District, u CEM barim ka KHA DC u bah Manstudy Nongrem,U bah Hembertus Nongtdu,u bah Thomas Nongtdu, ka kong C.
Shylla,u bah Defender Pakiang bad kiwei kiwei ki nongialam ha ophis treikam jong ka party NPP.
Haba ia kren ha kane ka sngi, u myntri rangbah ka jylla, u Conrad K Sangma, u la ong ba ka jingwan ban pyniasoh jong kiba bun ki nongialam na kiwei ki party hi ka long namar ba ki la iohi ia ka jingshim khia jong ka sorkar MDA kaba la ialam da ka party NPP ban weng ia ki jingeh jong ki nongshong shnong kiba la sah kut da ki phew phew snem.
U la ong ruh ba ia kiba bun ki jingeh yn dang iaid bteng ban trei bad lada ki nongshong shnong ki dang bteng ban ai ka jingkyrshan ia ka party NPP ka party kan dang iaid shakhmat ban trei ia kiba bun ki kam kiba ngi la sdang bad ban pynlong ia ka jylla ka Top Ten State ha kine ki 10 snem ki ban sa wan.
Haba kren ha kane ka sngi na ka liang u Symbud Myntri rangbah ka jylla u bah Prestone Tynsong, u la ong ba da ka jingwan rung jong ki nongialam sha ka party NPP ka party kan ialeh katba lah ban pynioh ban thaw sorkar tang marwei ha u snem 2023.
“Kane kam mut ba ngin ieh beit ne bret bein ia ki party ba synrop lang ha ka Sorkar MDA, hynrei ka party ka kwah ban pynioh 32-33 tylli ki seat ha ka jylla baroh kawei “u la ong.
U la bynrap shuh shuh “Ngi pdiang sngew bha ia ki nongialam ki ba la wan ban rung sha ka party ha kaba ngi la dep ban pynbeit ba na ka bynta u snem 2023 ka kong Macdalyne Sawkmie Mawlong kan long ka kyrtong ban aireng na Nongpoh Constituency bad u bah MM Danggo un aireng na Ranikor Constituency, ha kaba ngin sa thaw ia ki Block Committee ka ban kynthup ia ki dkhot kiba rim bad kiba thymmai ba kane ka party kan khlain".
Ka dei bah.
Shillong: U Additional Director General of Police(ADGP) barim jong ka jylla Meghalaya u Bah Heimonlang Nongpluh u la shah thung kum u Chief Information Commissioner(CIC).
U Heimonlang Nongpluh u dei u Indian Police Service(IPS) officer barim bad u la shongthait na ka kam jong u ha ka sngi balang kata ka 1 tarik u bnai Nohprah 2021.
U Heimonlang Nongpluh u long u officer IPS u ba nyngkong ba la shongthait u ba lah shah thung kum u Chief Information Commissioner (CIC) jong ka jylla Meghalaya.
Ha ka hukum ba la pyllait da katei ka tnad jong ka jylla Meghalaya la ong,"Ha ka jingpyntreikam ia ka Section 15(3) of the Right to Information Act 2005, u Lat jong ka jylla Meghalaya u la thung ia u Heimonlang Nongpluh u ba dei u IPS kum u state Chief Information Commissioner ka Meghalaya.
U Nongpluh un pyntreikam ia ka bor ba la pynkup ha u bad un pyntreikam ia ki kam ba la bynshet kiba hap hapoh katei ka Act bad un treikam naduh ka tarik ba u la sdang tad haduh ba la kdew ha ka Right To Information(RTI)Act,2005″.
Shuh shuh katei ka hukum ka ong, “Katkum ka Rule 13 jong ka Right to Information (Term of Office, Salaries, Allowances and Other Terms and Conditions of Service of Chief Information Commissioner, Information Commissioners in the central Information Commission, State Chief Information Commissioner and State Information Commissioners in the State Information Commission) Rules, 2019".
Shillong: Ha ka jingialang jong ka Congress Legislative Party (CLP) mynta ka sngi, ka la rai ban pynsangeh lut ia baroh ki shnat seng, kiba la pyniaid na Delhi.
Ha ba batai shai halor kane ka bynta na ka liang ka nongialam ka liang pyrshah ka Dr Ampareen Lyngdoh, ka la ong ba kin don na ki katto katne ki organisation kiba la pyniaid ka jingtrei kam na Delhi, yn hap ban khang shuwa ka jingtreikam jong ki.
Kane ka jingpynsangeh shuwa ia ka jingtrei kam jong ki, ka long na ka daw ka jingieh jyndat jong ki 12 ngut ki MLA.
“Kawei na ka organisation kaba ka Congress ka la shim ia ka rai ban pynsangeh shuwa ka long ka NSUI bad ban ioh jingbit ia kane ka rai jong ki, na ka liang ka Congress party ka la dep ban phah da ka jingthoh sha Delhi naduh ka 27 tarik u Naiwieng" ka la iathuh.
Ka Dr Lyngdoh ka la iathuh ruh ba ym tang ka NSUI, hynrei ngi la shim ruh ia ka rai ban pynsangeh shuwa ia kiwei ki organisation kiba la pyniaid na Delhi kum ka Sevadal, ka Mahila Congress ki ba lehse don napdeng jong ki, kiba thmu ban pynjot ia ka seng.
Nongpoh:Ka Nonglum Sports Club, ka la ioh ban rah ia ka namjop kaba nyngkong ha ka lympung ialehkai phutbol kaba la pynlong da ka FKJGP Jirang Circle, kata hadien ba ka la lah ban pynliem ia ka Umiong Sports Club da 1-0 ha ka jingiakhun kaba la long ha madan ialehkai hapoh ka shnong New Jirang.
Ia katei ka lym pung ialehkai phutbol kaba la pynlong da ka FKJGP Jirang Circle, la leit ban plie paidbah da u Bah Luis tar Lyngdoh, President ka FKJGP ha Ri Bhoi kum u kongsan ha ryngkat ka jing donlang kiwei ki nong kitkam ka FKJGP Ri Bhoi Sepngi lem bad ki riew rangbah jong katei ka thain.
Haba ai jingkren ha katei ka sngi, kiba bun na ki riew rangbah na katei ka thain, ki la ai ka jing iaroh kaba khraw eh ia ki nongialam ka FKJGP Ri Bhoi Sepngi, namar ba ki la shimkhia ban pynlong ia kaba kum katei ka lym pung ialehkai phutbol, kaba lah ruh ban ong ba kan dei kawei na ki lad ban kyntiew ia ki kam ialehkai phutbol ha ka thain Ri Bhoi Sepngi hi baroh kawei.
Lyngba jong ka tei ka sngi, ki riew rangbah jong katei ka thain, ki la pynsngew sha kitei ki nong ialam ka FKJGP ba ki dei ban shimkhia ban kyn tiew ym tang ia ka jing ialehkai phutbol, hynrei ia kiwei kiwei de ki jaid jing ialeh kai bapher bapher bad kiba lah shisha ban kyntiew ia ki samla ha katei ka thain.
Haba iadei bad katei ka jingangnud da ki riew rangbah jong katei ka thain, kiba la kwah ban kyntiew ia ki samla kiba don sap ha ki kam ialehkai bapher bapher, u Bah Luis tar Lyngdoh, kum u nong ialam ba rangbah ka FK JGP ha Ri Bhoi, u la ai ka jingkular ba un shim khia ban pynurlong ia ka jing kwah ki paidbah jong ka tei ka thain bad uba la ong ruh ba ka seng kan sa pyn long ia kiwei ki lym pung ialehkai jong ki jait jing ialehkai bapher ba pher, khnang ba yn nang lah shuh shuh ban nangsei ia ki Samla kiba don sap ha ki kam ialehkai bapher bapher.
Shillong: Ka nongialam jong ka liang pyrshah hapoh ka ingdorbar ka Dr Ampareen Lyngdoh, ka la iathuh ba na ka liang ki san ngut ki MLA ki ba dang sah ha ka party Congress kin trei shitom ban pynthikna ba ki 12 ngut ki MLA kiba la ieh jyndat ia ka party kin shah mait kyrteng na ka jinglong MLA.
Haba iakren bad ki lad pathai khubor ha ka sngi palei hadien ka jingialang jong ka Congress Legislative Party (CLP)ka la iathuh ba na ka liang jong ki, ki ladep ban ujor shuwa ia ki 10 ngut ki MLA, ha khmat u lamphang ka ingdorbar bad mynta ha ka 10 tarik mynta u bnai kin sa leit ujor sa ia ki arngut ki MLA kiba la ieh jyndat khlem nongrim ia ka party Congress.
“Ka jingleit ujor shuwa ia ki 10 ngut ki MLA kiba la mih jyndat na ka seng, ka dei ka buit jong ngi ba ngin phikir, ngin puson bad pule bha ia ki khana bad ki daw ba kine ki MLA kin pynpaw" la ong ka nongialam ka liang pyrshah.
“Ka jingieh jyndat jong ki ka dei ka bym don nongrim ka ba ki khlem pyrkhat ia kata ka ain kaba sharai na ka jingkyntiap seng" ka la bynrap shuh shuh.
“Ngi la dep ban ujor shuwa ia ki 10 ngut ki MLA phet seng bad ha ka 10 tarik ngin leit biang ban ujor sa ia ki 2 ngut kita ia u Bah Charles Pyngrope MLA LA Nongthymmai bad ia u Shitlang Pale MLA ka Sutnga Constituency".
Kane ka jingleit ujor hakhmat u lamphrang ka ingdorbar ka long ban pynthikna ba kine ki 12 ngut kiba la ieh jyndat ia ka party Congress, kin duh ia ka jinglong MLA jong ki, hadien ba ki la ieh ia ka party, kaba la ai tiket ban pynjop ia ki kum ki MLA ong ka Dr Ampareen.
