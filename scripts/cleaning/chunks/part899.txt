Ka la ong kat ba nangbun ki  kynthei kiba la nang la stad katta ka imlang sahlang ka nang long kaba iaid shaphrang ha ki bynta kiba bun  khamtam ha ka ioh ka kot bad kane kan pynduna ia ka jingleh bein bad  ban bein ia ki kynthei khynnah.
Ka  Rev Khriam ka la  kren halor ka  jingdonkam ban long kiba lehsbun bad lehisynei, ka la kyntu ba ban  tei ia ka lawei  dei ban sdang na la rympei bad ba  pyrshang ban pynlong ia ka jinglehsbun bad ka jinglehisynei kum ka  jingpynmyllen ba kynja mynsiem.
La pynshongkun shuh shuh ia ka jingiaseng da ki jingrwai na ki kwaiar jong ki  Balang Unitarian na Kyrdem Mawblang, Jowai bad  Nongthymmai.
Ha kane ka jingiaseng la pynithuh ruh ia ka Assistant Minister ba dang shu ordain shen ka Kong Riona Nongbri.
Shillong, 21 Nohprah:Na ki 88 tylli ki bus saw sorkar ba la pyniaid da ka Synroplang Self Help Goup , ki don haduh kumba 30 tylli eiei, kiba shu shong ei namar ba kim lah iaid shuh ba la sniew.
Katkum ka jingtip ba la ioh, la iathuh ba kine ki bos saw Shillong Public Transport Service (SPTS) ki la hap ban shu shong ei ha jaka set, namar  ba ki sniew bad shem shitom ban ioh ia ki tiar ban moramot ba hap thied nabar bad na kitei la iathuh ba ki don  ki kali kiba la kham julor ka jngduh bad kim lah shuh ban shna.
La mih ka jingia kren sharum shaneng na ki paidbah, ba ki bos saw mynta ki la duna bha ban kamai, lehse dei  na kane ka daw ba bun ki bos ba la sniew.
Katkum ka jingtip, bun ki briew khamtam mynta ki bnai tlang ki ia shim wai ia kine ki bos na ka bynta ban leit bam khana leit iaid kai.
Lada shim wai ia kine ki bos na bynta ban leit bam khana, ia ka dor la khein katkum ka jingjngai ka jaka ba ki leit.
Ki la iathuh ba ki jingduh jong ki kali kam lah shuh ban pynbha ia ki, namar ba ka sorkar ka buh tang 10 percent na ka bynta ban shna ia ki kali kiba sniew.
La iathuh ba ka jingmih kamai na kitei ki kali saw la iaphiah mar shiteng ka jingioh nong bad ka jingiateh bad ka synroplang bad tang 10 percent ka mang na ka bynta ka bai shna ia ki kali ba sniew.
Kham mynshwa ba ka sorkar ka la aiti lyngba ka Public Private Partnership  (PPP) ha ka Synroplang bad kiwei ki kynhun ban pyniaid ia ki bos saw bad ki kali rit da kaba iasam ia ka jingioh lum bad ka sorkar mar shiteng.
Katkum ka soskular ba ki la  iateh bad ka sorkar, ka Group kin hap iasam mar shiteng na ka jingioh.
Hynrei kaba kham phylla, ka long ba ka sorkar kan shu shim suk beit ia ka bai kamai ka bai bhah na ki mar  50 percent katba ka Group kan hap ban peit ia ki jingdonkam baroh kum ka jingsiew ia ka bai nongtrei, ki nongniah bad kiwei ki jingdonkam.
katkum ka jingtip 10 percent na ka bai kamai ki thep na ka bynta ban shna ia ki kali saw.
Ka Synroplang ka ioh ban pyniaid 88 tylli ki bos saw heh (SPTS) bad 120 tylli ki kali rit (SSPTS).
Na ki 120 tylli ki kali saw barit ne ki Shillong Supplementary Public Transport Services (SSPTS) ba la pyniaid da ka Synroplang, la iathuh ba 40 tylli ki la sniew.
Shillong, 21Nohprah:Ka kong Agnes Kharshiing ka la ujor sha ki pulit ka Laitumkhrah PS  bad ka la pyntip ruh ka jingshna ia ka nala hajan u mot Don Bosco ka la twa, kaba dei ka jingtrei kaba la sdang trei shisnem mynshuwa.
La iathuh ba katei ka nala, ka la twa noh,  ha ka 19 tarik mynta u bnai ha ka por janmiet.
Ka kong Agnes ha ka jing ujor, ka la ong ba nalor ba katei ka jingtrei ka buh jingsyier ia u paidbah uba iaid lynti nangtei ka long ruh ka jingpynsyrwa kai ia ka pisa u paidbah.
Ka kong Agnes ka la dawa na ki pulit ba ki dei ban leh eiei ban pynshitom ia u kontraktor uba trei ia katei ka kam, namar ba katei ka jingtrei ka dei kaba lah ban wanrah jingmynsaw ia u paidbah.
Ka la dawa ba ki pulit ki dei ban wad jingtip la u kontraktor uba trei ia katei ka kam u dei uba la don jingtip ne-em shaphang katei ka kam bad ka la dawa ruh ba dei ban pynngat ia u hapoh ki kyndon ain.
Ka kong Agnes ka la ong ba ka tnad kaba ai kam ia utei u kontraktor ka la dei ban ujor ejahar pyrshah ia u bad ka la dei ban jurip ne tohkit ia katei ka jingtrei.
Shillong, 21 Nohprah:U Myntri khynnah ka sorkar India ba peit ia ka tnad kam pohiing u Kiren Rijiju u la pynthi kna ba ka sorkar pdeng kan bhah T.
2 klur, na ka bynta ka North East Police Academy (NEPA) ba kan shah hikai ia ki pulit shabar ri bad ruh na ka bynta ka jingai na ka bynta ka jingbit jongbiang bad ia kane un leh ha u snem 2015-2016.
“Ka long ka jing sngew kmen ban pynbna ia ka jingiarap ne ka welfare grant kaba T.
1 klur ia ka NEPA.
Nga sngew kmen ruh ban iathuh ba sa T.
1 klur la mang na ka bynta ban phah hikai ia ki pulit ka NEPA shabar ri", la ong u Rijiju haba kren ha ka Basic Course kaba 40 jong ka NEPA ha Umiam ha kane ka sngi Saitjain.
U la iathuh ba kane ka pisa yn pynioh ha u snem ban wan.
U myntri khynnah kam pohiing, u la iathuh ruh ba ka tnad hadien ba la ioh ia ka jingai jingmut jong u Secretary ka la thaw ia ki plan na ka bynta ban pynlong ia ka NEPA  kum ka jaka hikai pulit kaba kynsai bad la bun ki bynta la pdiang ban pynkhlain ia ka NEPA.
“Ka thong ban pynlong ia ka NEPA kum ka jaka kaba kynsai kan kan iarap ia ka jingkiew shaphrang jong kane ka jaka hikai ha ki por ban sa wan.
Ha nga shimet, nga kwah ba ka NEPA kan long ka bynta jong ki jaka hikai ia baroh ki pulit ha ka ri", la ong u Rijiju.
U la pynpaw ia ka jingkmen ban iohi ia ka NEPA ba kan long kawei na ki jaka hikai ha ka tnad pulit kaba pawnam ha kane ka thain baroh kawei.
“Kane ka skul hikai  kan pynurlong ia ka jingthmu ban pynmih ia ki pulit kiba tbit ha ka ri da ka jingkitkhia bad ka jingkut jingmut", la ong u Rijiju.
Ha kajuh ka por, u la ong ba da ka jingkylla jong ka rukom pynbiang ia ka jingshngain ha ka ri, ka kam jong ki pulit ka la nang kham jur ha kine ki sngi.
“Ka kamram ba la bynshet ha ki pulit jong ka Dong Shatei Mihngi, kam long tang ban peit ia ka ain ka kanun hynrei ban peit ruh ia ki kam pyntriem bad ki kam thombor ba wan nabar ri", la ong u Rijiju.
U myntri u la ong ba ka kam shakri ki pulit ka la nang khia ha kane ka por bad namarkata, donkam ia ka jingshlur ka jingshemphang bad ka jingtbit.
“Ha kane ka jingshakri ban tem ia ki kam pyntriem, ban pynneh ia ka suk ka sain, ki pulit ki don bynta ruh ban kyntiew ia ka ioh ka kot jong ka ri", la ong u myntri.
U la ong ba ki pulit ki dei ban peit ia ka jinglong tylli ka ri hapdeng ka jingiapher jong ki jaitbynriew.
Shwa ia kane, ka director ka NEPA ka Dolcy Barman ka la iathuh ba ka jingdon jong ki pulit mynta ha kane ka jaka hikai kiba shah hikai ka long 169 ngut, kynthup san ngut ki kynthei kiba bat kum ki Deputy Superintendent of Police bad  30 ngut ki cadet Sub-Inspector.
Ka la ong ba ka NEPA ka la ioh ia ka jinghikai kaba thymmai kiba katkum kane ka juk mynta.
“Ka auditorium kaba ngiam 500ngut, kan treikam ha kaba kut mynta u snem.
ka don ruh ka jaka sumar kaba 10 jingthiah kaba la sdang", la ong ka Barman.
Shillong, 28Nohprah:Ka Meghalaya Peoples’ United Front kum shi bynta ban kynmaw burom ia ka lyngkhuh sngi iap ba 152 u khla wait ka ri Jaintia u woh Kiang Nangbah bad ban kyn maw burom  ia ki kam ba khraw jong u, kan pyn long ia ka jingiaiaid paidbah naduh na lad Kiang Nangbah Govt college shaduh sha library Mynthong  Jowai ha ka 30 tarik mynta u bnai ha ka por 4:00 (saw) baje noh phai sngi.
Katei ka seng ka la khot ia  baroh ki khun ka ri jaintia, ki sengbhalang ki rangbah shnong bad khamtam ia ki riew pyrkhat ka ri lum Jaintia ban ia shim bynta ha katei ka jingiaiaid paidbah  khnang ba yn lah ban ia mir ia ki jingmut ba khraw jong u khla wait ka ri Jaintia bad na ka liang ka seng ryngkat bad ka jingai jingmut jong ki kato katne ki riew rangbah ka seng ka la rai ruh ban ai kyrteng ia kane ka sngi kum ka sngi Jaintia National patriotic day lane ka Jaintia day.
Ha kawei pat ka khubor, Ka Khun Hynniewtrep National Awakening Movement youth Wing kan pynlong iaka jingpynshai paidbah  ka ban long ha stand Jaiaw Parking Lot, Motphran ha ka 30 tarik u Nohprah 2014 naduh ka por 10.
00 haduh 11:30 mynstep, kum shi bynta na ka jingrakhe ia katei ka lyngkhuh sngi iap ba 152 u Kiang Nangbah.
Ha katei ka sngi kin  don ruh ki riew shemphang ki ban ai jingkren, ha ka por 5:30 janmiet jong ka juh hi ka sngi ka Youth Wing KHNAM kan pynlong ruh ka jingthang mombati ha Khyndai Lad kum shibynta ban kynmaw burom ia u khla ka wait ka jaitbynriew.
Ka kyrwoh na ka KHNAM ka khot ka wer ia baroh ban ia don ryngkat lang ha katei ka sngi kum shibynta ban pynpaw ia ka dak ka jingburom na ka bynta U ne U Riewshlur uba la iap naka bynta ka Ri bad ka Jaitbynriew baroh kawei.
Shillong, 28 Nohprah:Shi taiew tam hadien ba-ar tylli ki seng lehnoh na ri Lum Garo ki la wan ban aiti ia ki tiar ialeh jong ki bad ban ia soi ia ka soskular ia suk bad ka sorkar, mynta pat ka sorkar jylla ka la thung ia u ksiang u ban ia pyrshang ban wanrah sa ia kawei pat ka seng lehnoh kaba treikam ha ri lum Garo sha ka miej jong ka jingiasuk.
Ka sorkar ka la thung ia ksiang u ban ia kren bad ka kynhun lenoh jong ka United Achik Liberation Army (UALA).
“Ngi la thung ia ki ksiang ki ban wanrah sha ka miej jingiasuk ia ka seng lehnoh UALA bad ka jingiakren jong ki mynta ka dang iaid shakhmat" ong u Principal Secretary ka jylla uba peit ia ka tnad kam pohing u KS Kropha haba kren sha ki lad khubor ha ka sngi ba-ar jong ka taiew.
U la ong ba ia ka jingiakren ba nyngkong eh la pyrshang ia kren ha Tura ha ka 23 tarik mynta u bnai , ha kaba la ia syllok ba kin aiti noh ia ki tiar ialeh sha ka sorkar bad ka jingdonkam ban im da ka jingim kaba thymmai.
Ha ka jingialang kaba la long ing basa jong ka Meghalaya Electricity Corporation Ltd kaba don ha Rongkhon ha sor Tura ha ka 23 tarik la wan ban ia kren da u Chairman ka UALA u Novembirth Marak , u  General Secretary u Nagra bad u Commander In Chief u  Eliast Dakchak ryngkat bad saw ngit kiwei pat ki dkhot katei ka seng , ka jingiakren ka la long shuwa bad ki ksiang ba kynthup ia u Rev Janang Marak bad u Rev Frithing D Sangma, baroh ar ngut kiba dei ki nongialam kynhun balang.
“Ngi pynbna ba ngin ia kren noh na ka bynta ban wan sha ka jingiasuk, bad kyrmen ba ki jingiakren bad ka sorkar kin seisoh" ong u Chairman ka UALA uba la pynbna ruh ba shen ka UALA kan wan noh ban ia soi ia suk khnang ban pynkut noh ia ki kam pyntriem ha ri Lum Garo.
Ki lad khubor ki la iathuh ba ka sorkar mynta ka la pan ia ka thup jong baroh ki dkhot katei ka seng ban tip katno ngut ki ia don, bad la ong ruh ba ka la maham jur ba kim die ban leh ia ki kam pyntriem khnang ba ka jingthmu ban ia kren ia suk kan urlong.
Shillong, 28 Nohprah:Phra ngut kiba duk tam, ki la ioh jingiarap na ka komiti kiba duk tam ha ryngkat ka jingiatreilang jong ka kot khubor Khasi u Rupang ha kane ka kynti kaba saw naduh ba sdang ha u snem 2010.
Ia kane ka jingiasam jingiarap la sam ha kane ka 27 tarik Nohprah ha skul Maw khar Christian, Mawkhar.
U Syiem ha Hima Mawdon, uba dei ruh u secretary ka Synjuk ki Khlieh Nongsynshar ka Federation of Khasi States Bah H Skhemlon, u la long u kongsan ha kane ka sngi uba la sam ia kitei ki jingiarap sha ki briew ba la jied da ka Komiti baduk Tam bad uba la ai ruh ia ka jingkren ai mynsiem ia katei ka komiti ba kan iaid shakhmat ia ka jingshakri jongka ia kum kitei ki longing kiban long ka jingkyrkhu shisha hakhmat u briew bad hakhmat u Blei.
Ia ka pisa la kynshew da ka jingnoh synniang ki paidbah ba don mynsiem bad mynta u snem ka jingmih baroh ka la kot sha ka 40 hajar tyngka na ka jingnoh synniang bad la thied ia ki tiar mar san hajar iwei I longing na ka bynta phra ngut.
Ka komiti baduk tam, ka la jied 8 ngut ki briew kiba la shim ba ki dei kiba duk tam hadien ba ka komiti ka la ibti ia ki bad idei ia kitei ki longiing.
Ia kine ki briew, la sam da ki tiar kynthup ki khiew, ki pliang, ki siang, bad ki kombor.
Kine ki 8 ngut kiba la jied ban ioh bynta ki kynthup ia I Kong Lakhrehlang Ksiar na Nongtynur thain Pynursla I bym lah satia ban iaid ban ieng hynrei la shu bah ia I naduh shnong haduh Shillong, I Kong Damira Riahtam na Kongthong thain Khadar shnong I khunswet, I Kong Tiralang Rapsang na Nongbsap thain Sohiong, iba don ka jingduna ha ka bor pyrkhat pyrdain, I Kong Kdiap Kharkhrang na Nongmadan Nongur thain Sohiong, Kong Beril Marwein na Masjied Residence na Laban, Shillong, I Kong  Iohphinia Nongkhlaw na Madanrting, Shillong, I Kong Miltibon Kharkongor na Mylliem Mawwan, bad I Kong Banrilang Lyngdoh na Myrdon thain Umsning.
Ia ka pisa la thied bad la bhah mar katjuh sha kine ki briew ryngkat bad ka bai kali jongki.
Mynta u snem, ka dei ka sien kaba saw ba ka Komiti kiba duk tam, ka leh ia kane ka kam shakri sha kiba duk hapoh ka jingialam u Bah Jied Kurbah kum u chairman bad Babu Kular Khongjirem kum u secretary ryngkat ka jingiatreilang ka ophis jong ka kot khubor u Rupang.
Shillong, 22 Nohprah:Ka UDP ka la kyndit ia ka rai jong ka Kashari High Court kaba sloit ia ka iktiar jong ki rangbah shnong ha kane ka jylla.
Halor kane, ka UDP ka la kyntu ia baroh ki Autonomous District Councils (ADCs) ban thaw noh kloi ia ka ain kaba batai ia ka bor bad ka iktiar jong ki rangbah shnong.
Ka kashari High Court dang shen, ka la pynmih ia ka hukum ba ki rangbah shnong ne ki khlieh nongsynshar ha kane ka jylla kim lah shuh ban ai syrnod sngi kha, sngi iap bad ki NOC ia kano kano ka kam hynrei kin dei beit tang ki nongpeit ia ka imlang sahlang.
“Ia mynta, ka kam jong ki rangbah shnong ym pat shym la batai thikna da ka ain.
Namar kata, ka la donkam kyr kieh ia ki  district council hadien ba pynmih ka Kashari ia ka rai, ban thaw noh ia ka ain", la ong  u working president ka UDP u Bah Bindo Mathew Lanong ha ki nongthoh khubor ha kane ka sngi Nyngkong.
U Bah Lanong u la kubur ba ki khlieh nongsynshar ki la pyndonkam bakla ha kiba bun ki khep ia ka bor, namar ba kam don ka ain kaba teh ia ki.
“Ki nongsynshar shnong kim lah ban pyndonkam bakla ia ka bor lada ki district councils ki la thaw ia ka ain ban peit ia ki kam ba ki leh bakla", la ong u Bah Lanong.
U working president ka UDP u la ong ba baroh ki khlieh nongsynshar kynthp ki dorbar la kdew shai ha ka Sixth Scheduled ka riti synshar ka ri India.
“Ka Sixth Scheduled ka ithuh ia ka jingthung ia ki khlieh nongsynshar bad ki rangbah shnong ha ka rukom synshar u Khasi", la ong u Bah Lanong bad bynrap ba ka Sixth Schedule ka la air uh ia ka bor ban bishar ha ka district council.
“Halor kane, haba iadei bad ki shnong ki thaw, ki district council ki la pyntreikam ia ka Administration of Justice Rule 1953,  kaba ai bor ban thaw ia ki Kashari shnong ne Village court", la ong Bah Lanong.
Katkum ka jingong u Bah Lanong, kine ki Kashari shnong ki kynthup ia u rangbah shnong bad la pynkup bor ia ki ban long kum ki chairman lane ki vice chairman jong ka village court.
“Ha kane ka kyndon, ka bor jong u rangbah shnong ka don hynrei katkum ki kyndon" la ong u Bah Lanong.
U Bah Lanong u la ong ba kam long kaba suk iano iano ban shu shim ban pynduh noh ia ka riti dustur ka rukom leh jong ki Khasi, lait noh tang haba don ka jingiatyngkhuh bad ka ain.
U Bah Lanong u la ong ruh ba ka UDP kam lah ban ong eiei halor ka rai jong ka kashari High Court da kaba pynrem ia ka kam beh bad tait shnong ia ki nongshong, hynrei u ong, ba kaei kaba rai ka Kashari hap ban pdiang.
Shillong, 28 Nohprah:U Myntri rangbah ka jylla u Dr Mukul Sangma u la ong ba la dei ka por ban pynbna da ka thma pyrshah ia ki kam pyntriem ha ri.
U Myntri Rangbah ka jylla Meg halaya u la ong ia kane hadien ba la mih ka jingshah pyniap palat 80 ngut ki paidbah ha ki kam pyntriem jong ki lehnoh Bodo ha Assam.
“Balei ngin ialeh thma tang ia ki riew ehrang nabar ri, ngi dei ban ialeh thma pyrshah ia ki riew pyntriem kiba don hapoh ka ri ruh", la ong u Dr Sangma  haba pynpaw ia ka jingsngew lem ia kiba khlad na ka jingshah pyniap ha ki lehnoh ha Assam.
“Ka la slem palat bad da ki hajar ki mynsiem ba kordor ki la duh ei ha ki kam runar ha ka ri, ngi donkam ban pdiang ia kane ka jingshisha ba ngi la leh bakla ban ailad ia ki riew pyntriem bad la dei ban kyndit bynriew noh shwa ba kan dier ka por ba dei ban rat dyngkhong beit ia ki kam pyntriem", la ong u Dr Sangma.
Haba kylli iano ban kynnoh haba jia kumne ia ka sorkar jylla ne sorkar pdeng, u Dr Sangma u la sait ban ong eiei.
“Ka ju long haba mih kano kano ka jingjia, ban kynnoh, hynrei ha nga shimet, nga sngew ba dei ban sangeh ban kynnoh hynrei ban iatreilang ban tem ia kane ka jingeh", la ong u Dr Sangma.
Ka liengsuin Air Asia kaba dei na Indonesia ka la jah rngai mynta ka sngi ha ka por ba ka dang don ha shiteng lynti na ka jaka ba ka mih bad ka jaka ba ka mut ban leit.
Katei ka liengsuin ka mih na  Surabaya, Indonesia bad ka la thmu ban leit sha Singapore, ong u ophisar ka tnad jong ka kit ka bah jong katei ka Ri.
Ha ka por ba katei ka liengsuin ka la jah rngai la iathuh ba don hapdeng ka jaka ieng liengsuin jong ka Tanjung Pandan bad ka sor jong ka  Pontianak, ha West Kalimantan ha ki thain ka dewlynnong Borneo, iathuh u Joko Muryo Atmodjo, uba dei u Director ka tnad liengsuin.
La ong ba katei ka liengsuin ka la her shaduh ka jingjrong kaba 32, 000 phut bad la phah ba kan her haduh 38,000 phut ban lait na ka jingkah lyoh.
Ka India ka la pynkhreh  lai tylli ki jhad bad kawei ka liengsuin ban iarap ha kaban wad ia ka Air Asia kaba la jah rngai ryngkat bad 162 ngut ki briew.
La iathuh ba ki shipai um ka India ki Indian Navy ki la pyn bna khubor ba kawei ka jhad la phah sha ka duriaw bah ka Bay of Bengal katba ar tylli pat la phah sha duriaw Andaman.
Ryngkat bad kitei ki jhad la pynkhreh ruh ban phah  ia ka P-8I , kaba dei ka liengsuin kaba lah ban her sha suin bad kumjuh ruh ha sla um.
Haduh mynta ka jhad bad ka liengsuin ki dang pyn khreh ban leit iarap bad la ong ba tang mar ia ioh hukum kin mih noh ban sdang ia ka kam.
Ki nongtrei lieng suin ha Singapore ki la iathuh ba ka   QZ8501 ka shym la ioh khubor shuh na ka  Jakarta Air Traffic Control ha ka por 07:24 , katkum ka por ba iadei ha katei ka ri.
La ong bay m shym la ioh khubor eiei shuh na katei ka liengsuin 42 kynta hadien ba ka la kiew suin.
28 Nohprah:U General  Secretary ka Seng Khasi Kmie Mawkhar u Bah Bantei langSingh Rumnong u la ong ba ki samla ki dei ban nym mlien ban bunkam ha ki kam kai bym lah ban tei ia ka lawei jongki.
U Bah Rumnong u la ong ia kane haba haba kren kum u tyngshop kongsan ha ka workshop, “Kamram ki samla ban pynneh ia ka riti dustur bad ka niam ka rukom ha ka imlang sahlang", ba pynlong da ka Seng Khasi Kenmynsaw, kaba jngai 10 km eiei na Mawsynram ha kane ka sngi Saitjain.
“Bun mynta ki por da ka jingwan ki buit stad teknoloji, ki samla ki lapmiet ha ki kam kai bad klet ban pyrkhat ia ka lawei", la ong u general secretary ka Seng Khasi.
“Ki samla ka shnong Kenmynsaw ki dei ban pyni ia ka nuksa ia kiwei ban im tip briew tip blei, la ong biang u Bah Rumnong bad u la pynkynmaw ba ha u snem 1899 haba ki 16 ngut kiba seng ia ka Seng Khasi, ki dang dei tang ki samla hapdeng ka rta 30 snem.
U la ong ba ka jingkhlain ka shong ha ki samla bad lada ki samla ki imsngi ban pyrkhat ia ka lawei, kan long ka jingkyrmen ha ka jingim jongki hynrei lada ki imsngi ha ki kam kai, ka lawei ka long kaba dum.
Shwa ia kane, la ioh ruh ia ka jingkren na u Paiem AS Malngiang u Syiem Hima ka Mawsynram bad ki Rangbah shnong jong ka shnong Syntein ki President Secretary Seng Khasi na syntein Kenmynsaw, Kenbah, Mawkaphan, Jympiat bad Na mawsynram na Mawkasain bad kiwei ki para riew seng Khasi na jan bad na jngai.
Ia kane ka workshop la pyniaid da u Bah Tyllinglang Myrthong.
Shillong, 29 Nohprah:Ka sorkar jylla lyngba ka tnad Arts and Culture, kan pynlong ia ka   ka Shad shiteng synnia ha ka sien kaba nyngkong eh ha Khyndailad, katei ka shad shiteng synnia kan long ha ka miet jong ka 31 tarik u nohprah ban pdiang sngewbha ia ka jingwan u snem thymmai.
Ha katei ka jaka kan don ka rynsan kaba la shna kyrpang ha ki kyndon ban kiew sha ka Ing Dorbar Thaw-ain kaba rim  bad kan don ruh ka rynsan kaba la pynkhreh janai bha ia ki nongtem nongput bad ki nongpeit kiba kwah ban ia shad pynshongshit.
Kin don ki kynhun nongtem bapher bapher ki ban pynshongshit ha katei ka miet shiteng synnia.
Ka jingthmu ba ka sorkar jylla ka pynlong ia katei ka shad shiteng synnia ka dei ban wanrah ka jingiatylli hapoh ka jylla , khnang ba ki briew jong kane ka jylla kin don hapoh jong ki ia ka mynsiem sngew trai ia la ka jong ka nongbah, ka jingthmu ka long ruh ban pynkhlain ia ki prokram pynjyrngam bad ban leh khuid ia ka jylla.
Shillong, 29 Nohprah:U 2014 u dei u snem uba thnam bha  ki jingjia kiba mih ha Iewduh, bad la iohi wat ha ki kot khubor ruh ba jan man ka sngi ki la mih ki jingjia kiba la jia ha Iewduh.
Nyngkong eh ka la don ka jingjia shah thang dukan ha ka por ba dang jur bha ka jingiakhih ILP, kaba ki dukan jain ha basa kwai ki la ingkhong bad uwei u la iap ha jaka sumar hadien ka jingbthei ka dukan ha Motphran.
Hadien katei tang mar ia kut ka elekshon, bad hadien ba la wan ka ARPA ha ka bor hapoh KHADC, ki la mih sa ki jingjia khynra dukan ha kaba ka KHADC ka la leit ban khynra ia ki dukan ki bym don laisen khaii bud pat sa ka jingkhynra ia ki nongdie madan kiba shong be-ain ban pynkhapngiah Iew.
Katba nang iaid ka jingkhynra laisen, ka jingkhynra khar shana la mih pat sa kawei ka jingjia kaba la pynbitar shla ia u paidbah bad kata ka dei ka jingshah thombor ki pulit KHADC bad kumjuh ruh katto katne ngut ki nongthoh khubor ha ka por ba dang iaid ka jingkhynra laisen kaba la jia ha ka por ba ki dang khynra ia ki dukan kiba don ha Nichols Roy Building kaba dei trai da u Paul Leong  bad ha katei ka jingjia ki la don bun ngut kiba la mynsaw ki pulit KHADC bad ki nongthohkhubor.
Ha katei ka jingjia u khun jong u Paul Leong u Kimfa Marbaniang u la shah kem ryngkat kiwei pat, kaba la jia ha ka 25 tarik u naitung 2014.
Hadien katei la mih sa ki jingpynbna na u bah Ardent Miller Basaiawmoit uba dei u CEM ha kato ka por uba la pynbna ha ka 12 tarik u nailar 2014 ba ka District Council ryngkat ka Hima Mylliem ki la shim rai ban pynkhuid bad ban weng ia ki jingkhapngiah na Iewduh.
Katei ka rai ka kynthup naduh ka jingpynphong jain ia ki daju Iewduh, ka jingpeit ia ka jingkhuid ka Iew, ka jingpynbha bad maramot ia ki lynti syngkien bad kiwei, ha kaba ha katei ka jingialang kumba 10 ngut ki MDC ki la hiar sha ka jingialang paidbah ha Motphran.
Hadien katei ka jingpynbna la iohi sa ka jingleh smat ki myntri ka hima Mylliem ha kaba ki la leit ban jurip bad ban phah khat ia ki niut ki nier ha ki trai dukan kiba bret pathar, bad hadien ba la hiar shuki u bah Ardent baroh ki la sdang kynjah biang jar.
Kham hadien ki myntri ka hima Mylliem ki la kyndang sa ia ki nongdie jhur die jhep kiba pynwit lynti ha iewduh bad la iohi ba ha katei ka por ki la rah ruh da ki kurat ha la ki kti ban ot ia ki dukan kiba pynmih tam sha lynti.
Kham ha shuwa katei, la iohi ba la mih ki jing kulmar thlim ha Motphran,  hadien ba ki bor pyniaid District  ryngkat ka Hima Mylliem ki la hukum ia ki paidbah kiba shong die jain ha Jingkieng Motphran ba yn ym shah shuh ia ki ban die jain naba yn pynpra noh ia ka jingkieng Motphran  bad dei ruh hadien katto katne sngi ba ki bor pyniaid district ki la wan ban ker da u sainar shiah ia ka jingkieng Motphran  bad katto katne por pat hadien la pynpra noh jrain ia ka.
Shillong, 29 Nohprah:Ka jingkhang tih dewiong ka NGT ha u bnai Iaiong mynta u snem ha kane ka jylla ka la wanrah lang ia ka jingbha bad ka jingsniew.
Ka jingbha ka long ha ka jingiadei bad ka jingiada ia ka jingpynjot ia ka mariang hynrei ha kawei ka liang ka wanrah ruh ia ka jingsangsot ha ka ioh ka kot bad ka jingkiew ki kam runar.
Ka NGT  ka la khang ia ka jingtih ia u dewiong ka la pynlong ruh ia ki katto katne ki skul bad ki iingmane ban khang ha ki bynta jong ka Jaintia Hills.
Ka jingiakhih pyr shah ia ka jingkhang tih dewiong ka NGT ka la shim ruh ia ka jingim ki ar ngut ha shnong Moo khep ha ka 24 tarik Nailur.
U Myntri Rangbah ka jylla u Dr Mukul Sangma u la ju kren ba ka sorkar ka la kut jingmut ban iakren bad ka sorkar pdeng ban pynlait ia ka Paragraph 12 (A) (b) jong ka Sixth Schedule  lyngba ka jingpynmih jingpynbna na u  President ka ri.
“Ki ain ka sorkar pdeng ki wanrah ia ka jingkajia bad ka jinglong ka riti dustur jong ka jylla bad ka Paragraph 12 (A) (b) ka  Sixth Schedule  ka dei kawei ka ain kaba mushlia bad dei ban weng noh ia ka", la ong u Dr Sangma.
Katkum ka jingong jong u Myntri Rangbah ka jylla ka sorkar ba mynshwa kam ju shim khia ia kane ka kam ban iakren bad ka sorkar India ban pynduh noh ia katei ka para ka Sixth Schedule.
Namar ka jingkhang tih dewiong ka NGT, ka la ktah ruh ia ka iarong pisa ka sorkar jylla kaba la pynlong ia ka ban ot ne pynduna noh ia ka mang tyngka haduh 25 percent na baroh ki tnad sorkar.
Ka jingkhang ka la ktah ia ka jingioh lum khjana  ka sorkar na ka kyiad.
U myntri sorkar u Zenith Sangma u la ong ba ka tnad lum khajna na ka kyiad ka la ioh lum T.
155 klur hynrei ha kane ka snem, ka jingioh lum khajna ka la hiar jubor.
Watla ka NGT  ka la shah ban shalan ia u dewiong ba la sei, hynrei sah lyngngoh namar ba ka sorkar kam pat shna ia ki jingkieng thew.
Ka la don ruh ka jingtip ba la don ka jingshalan tuh ia u deiwong.
Shillong, 29 Nohprah:Ka sorkar jylla kam don ka jingthmu ban pynjlan por ia ka jing shong thait jong u  Director General of Police (DGP) u PJP Hanaman uban shong thait noh ha ka 31 tarik Nohprah, 2014.
Haba pynthikna ia kane, u Myntri Rangbah ka jylla u Dr.
Mukul Sangma  u la ong ba ka sorkar kam don ka jing thmu ban pynjlan ia u DGP ba mynta hynrei kan thung da uwei pat ban shimti shipor shwa ban thung ia uba pura.
Ka jingwad ia u DGP ba thymmai ka dang iaid shaid shaid bad shen ka sorkar kan sa thung ia uba pura.
“Ki don ki kyndon kiba hap ban iaid ha kaba ka sorkar ka dei ban leh bad mynta ka dang iaid shaid shaid halor kane", la ong u Dr Sangma.
Ha ka jingialang kaba long dang shen ha ka 17 tarik Nohprah, ka State Security Commission (SSC) ka la buh san ngut ia ki heh pulit Indian Police Service (IPS)  jong ka Assam-Meghalaya kiba lah ban jied ban shimti ia ka kam DGP katkum ka Meghalaya Police Act, 2010.
Kine ki san ngut ki kynthup ia u DK Pathak (1979), Rajendra Kumar (1980), Ramesh Tayal (1980), Rajiv Mehta (1981) bad u SK Jain (1984).
U Pathak u dei uba pyndep IPS ha u snem 1979 bad mynta u long u  director–general ka Border Security Force (BSF) katba u Kumar jong u snem 1980, u dei u chairman–cum–managing director ka Assam Police Housing Corporation Ltd.
U Tayal ruh uba dei jong u snem 1980, u long mynta kum u director general ka Central Reserve Police Force (CRPF) bad u la long teng ruh kum u DG, CRPF.
Katba u Pathak bad u Tayal kin shong thait ha u snem 2016, u Kumar  un shong thait lashem snem.
U Mehta uba dei jong u snem 1981, u dei u khlieh ka Narcotics Control Bureau ha Delhi katba u Jain uba dei jong u snem 1984, u bat mynta kum u Additional DGP ka Meghalaya ba peit ia ka tnad CID bad Special Branch.
U Mehta bad u Jain kin shong thait lashem snem u 2016.
Ka thymmei khubor la iathuh ba u Jain u lah ban shah thung kum u DGP ba shipor haduh ban ioh da uwei pat.
Katkum ka khubor, ka jingthung ia u DGP ba pura kan long u bnai Rymphang ne Lber lashem snem.
Shillong, 29 Nohprah:Ka UDP kan pyn long ia ka jingiakynduh bad ki Rangbah shnong na ka bynta ban iakren ia ka rai jong ka Meghalaya High Court kaba sloit ia ka iktiar jong ki rangbah shnong.
Ka jingialang halor kane kan long ha ka 3 tarik Kyllalyngkot 2015 ha ha iing Dorbar Community Hall ka shnong Jaiaw Shyiap & Lum Pyllon, Shillong, naduh ka por 10:30 mynstep haduh 3 baje nohsngi ei-ei ha iing Dorbar Community Hall ka shnong Jaiaw Shyiap & Lum Pyllon, Shillong, naduh ka por 10:30 mynstep haduh 3 baje nohsngi ei-ei.
U General Secretary, ka UDP Bah AF Dkhar u la ong ba ka jingialang kan iaken halor ka rai jong ka Meghalaya High Court kaba mih ha ki lad pathai khubor ha ka 14 Nohprah 2014, kaba iadei bad ki riti-dustur jong ki Dorbar Shnong bad ki bor treikam ki Rangbah Shnong.
Na ka bynta kane, la khot sngewbha ruh ia ki CEM ka KHADC bad JHADC ba kin iadon ryngkat bad ai jingmut halor kane ka mat, la ong u Bah Dkhar.
29 Nohprah:Ka helicopter, kaba wad ia ka liengsuin, kaba la jah rngai, ka iohi katto katne ka umphniang kaba per ha jrong um bad nangta la iathuh ba sa ka liengsuin, kaba her na Australia, ka iohi, ia ka kynja tiar kaba per halor ka duriaw Java; wat la haduh mynta, ym pat lah ban pynthikna, la ka dei ne em katei ka liengsuin, kaba kit ia ki 162ngut ki briew.
Haduh mynta, ka dang don ka jing artatien kaba jur, ba kitei ki jingiohi, kin dei ki dak ki shin, kiba ia dei bad ka jingjah jong katei ka liengsuin AirAsia Flight QZ8501, kaba la jah rngai naduh ka step jong ka Sngi U Blei, ha ka duriaw Java.
Ka jingjah rngai jong katei ka liengsuin, ka dei hadien, ba uwei na ki nongniah, ula pan jingbit, na ka bynta ban her kham sha jrong, namar ba ka don ka eriong, katba la iathuh ba kito kiba don ha ka kamra pyniaid liengsuin, kim shym la shah satia, namar ba ka don ruh sa kawei pat ka liengsuin, kaba iaid ha katei hi kajuh ka lain.
Ka don ka jingngeit ba katei ka liengsuin, kan hap beit sha trai duh jong ka duriaw, ong u khlieh duh jong ka kynhun wad kaba na Indonesia, U  Henry Bambang Soelistyo.
Katei ka liengsuin, ka jah rngai, katba ka dang mih na Surabaya, Indonesia ban leit sha Singapore.
U nongpeit shipai suin jong ka Jakarta, U  Rear Marshal Dwi Putranto, u iathuh ba ka liengsuin na Australian, ka iohi, ia ka kynja tiar, kaba don ha ka dewlynnong Nangka, kaba don  kumba 100mer na  Kalimantan bad katei ka dei kumba 700mer lane 1,120 kilometre, na ka jaka, kaba ka jah katei ka liengsuin.
Shillong, 30Nohprah:Shibun kiei kiei ki la jia ha ka sain hima sima ha ka jylla ha u snem 2014, la ka long ha ka sorkar jylla ne ha District Council.
Shim  naduh ba sdang u 2014 klet noh ia ka elekshon MLA kaba la jia ha u snem 2013 ,  kata naduh ka elekshon MDC bud sa ka elekshon MP Lok Sabha 2014.
Kumba la long ha ka elekshon MLA ha ka elekshon MDC ruh la iohi ba ka la don ka jingia knieh tiket kaba jur, ym tang ha ka seng Congress hynrei wat hapdeng ki seng riewlum ruh kumjuh bad dei ha katei ka elek shon ba kham bun na ki dkhot ki seng sain pyrthei kiba la shah pynduh tiket ha ka elekshon MLA ki la ioh tiket ha katei ka kynti, wat la ha ka elekshon MLA ki la iakhun kum ki kyrtong shimet nuksa u bah Paidang ka Mawkynrew.
Haba phai sha ka resol jong ka MDC elekshon, la iohi ba ka seng Congress ka la ioh bun ngut tam ki MDC,  hynrei kam kot bor pat ban bat ia ka bor synshar hapoh District Council, kumta ia ka bor synshar la bat da ki seng riewlum kiba ia synroplang hajuh hapoh ka lama jong ka ARPA, kaba la ialam da u bah Ardent M Basaiawmoit kum u CEM mynta pat u bah Adelbert Nongrum.
Watla ka ARPA ka synshar ha District Council dang khyndiat por eh, hynrei la iohi ba bun kiei kiei ki jingjia kiba la mih hangtei, nyngkong eh la mih ka jingbym ia sngewthuh jingmut para MDC kiba don hapoh katei ka kynhun ha kaba la hap ban bujli nongialam thymmai, wat la ka jingiaksaid ban pynjai jai ka la long kaba jur bha.
Ki MDC ka UDP ki la ngiah la thait ia u bah Ardent bad ki la pynpaw ba kim mon shuh ia u kum u nongialam kumta hapdeng ka jingiapait ia pra la hap ban bujli noh ia u nongialam na ka seng kaba rit paid tam ka KHNAM, kaba u bah Adelbert mynta u la long u CEM.
Hangtei ruh kam pat shym la kut ka jingiapher jingmut hapoh ka ARPA, ha kaba tang katto katne por la risain sa ka kong Grace Mary Khrpuri na ka seng HSPDP bad kam shym la pyniasoh bad kano kano ka seng ruh hadu mynta mynne bad ka la kylla long MDC shimet,  hadien katei ka jingjia bud pat sa ka jingrisain jong u Deputy chairman ka KHADC u bah pyniaid Sing Syiem , uba la ai daw ba u risain namar ka jingleit ai syntiew u bah Paul Lyngdoh ( UDP) ia u bah Adelbert.
Ka khana hapoh District Council kam pat shym la kut tang hangtei, hynrei la mih pat sa kawei ka daw kata ka dei namar ba ka HSPDP kam shym la khein shuh ia ka kong Grace, kaba la risain na ka seng ka la dawa biang ban ai EM sa uwei u MDc jong ka ha ka jaka ka kong Grace , bad dei hangtei ba u bah Adelbert u la ktha khlieh haduh ba la poi u pud ba u hap ban weng noh ia ka kong Grace na ka shuki EM ban pynneh ia ka EC, hynrei khlem pynslem ha katei hi ka sngi ka kong Grace ruh ka la pynkhreh ban phah ia ka shithi risain kum ka dkhot jong ka ARPA bad dei hangtei ba u bah Adelbert kum u CEM u la phai dien biang na ka rai jong u  bad u la shim da kawei pat ka rai ban pynrung EM ia ka kong Grace bad  uwei na ki EM ka KHNAM un hap ban hiar shuki noh.
Ka rai ban shim mano ban hiar shuki ka la kham shim por , hynrei ha kaba khadduh la iohi ba u bah James Ban Basaiawmoit u MDC ka KHNAM uba bat ia ka tnad labour da ka mon sngewbha, u la pynbna ba u la iehnoh ia ka shuki EM ban pynneh ia ka ARPA bad dei hangtei ha ka jaka jong u la thep noh ia u bah Morningstar Mawsor ban pynhun ia ka HSPDP bad haduh mynta ka jingiaknieh shuki ha KHADC ka la kynjah jar.
Haba phai pat sha ka elekshon MP, na ka seng Congress ka la don ka jingiaknieh tiket ha kaba ki nongpan tiket ki kynthup ia u ma Vincent pala, bah John F kharshiing bad kiwei, hynrei ha kaba khadduh ka seng Congress ka la ai ia ka tiket ha u ma Vincent pala uba dei u MP uba dang don ha ka bor.
Hapdeng katei ka khyllipmat la iohi ruh ba ka jingiathalain bad ka thma ktien ka jur bha hapoh katei ka seng (shuwa ban pynbna tiket) , ha kaba la kynnoh ba wat u myntri rangbah bad kiwei pat ki myntri kim kwah ban ai tiket ia u ma Vincent bad la mih ruh ki jingkynnoh ba kim ju ialap elekshon ruh na ka bynta jong u.
Haba phai pat sha ki seng riewlum , la iohi ba ym don kyrtong hynrei tang u bah Paul Lyngdoh na ka seng UDP, hynrei kaba phylla ka long ba kiwei pat ki seng riewlum kim shym la ai ka jingkyrshan ia u pynban ka HSPDP bad ka KHNAM ki la ai ka jingkyrshan ba radbah ia u kyrtong shimet u Pastor PBM Basaiawmoit, ha kaba la iohi ruh ba ka HSPDP bad ka KHNAM ka bunkam bha ban ialap elekshon na ka bynta u pastor.
Pynban la iohi ba wat la ka lyer MP ka nang phaloh hapdeng ka Congress bad  ki seng riewlum pynban ka lyer u Narendra Modi ka shym la pynjem ha kaba la iohi ba ha ka resol elekshon MP ka BJP ka la leh bha tyngeh bad bun na ki konstitwensi sor ka la tam kput wat na ka konstitwensi u bah Paul Lyngdoh ruh.
Ha ka jingialeh elekshon MP, la rah ia ka nam jop, da U Ma Vincent Pala, ha kaba ula pynliem ia u kyrtong marwei, U Pastor PBM Basaiawmoit, uba dei u  kyrtong marwei.
Hadien ba la dait thah ka lyer elekshon ha u 2014 mih pat sa ki jingkynnoh  ia ki riew sain pyrthei bad ki seng lehnoh, ha kaba nyngkong la mih ki jingkynnoh ba u myntri rangbah ka jylla u Dr.
Mukul Sangma u dei u Chairman jong baroh ki seng lehnoh ha kane ka jylla ha kaba ia katei la kynnoh da u lamphang barim ka Lok Sabha u Purno A Sangma, bad hadien la mih sa ki dak ki shin ba wat ka myntri sorkar ruh ka Deborah Marak ka donkti bad ki seng lehnoh kaba ki pulit jylla ki la ujor bad ai mukotduma ha kashari.
Shuh shuh mynta u snem, ka la don ruh ka jingjia kaba pynioh nong ia ka sorkar jylla namar ka jingwan aiti noh ki ar tylli ki seng lehnoh kiba la wan sha ka jingiasuk bad ka sorkar kata ka ANVC bad ka ANVC-B.
Ha GHADC pat la iohi ba haduh ym pat shym la lah ban pynlong ia ka elekshon MDC, namar ba ka la don ka jingdawa ban pynbun ia ki dkhot, ha katei District council kaba ka sorkar kam pat lah shim rai, la pynjlan ia ka elekshon MDC la ar sien kynthih bad haduh mynta ym pat shym la pynbna lano yn pynlong ia ka.
Ka snem 2014, kam shym la long ruh ka snem, kaba bha ia ka Congress, namar ba ki bun ki jing ialeh pyrshah, ha kaba u nongialam ba heh duh jong ka Congress, U bah DD Lapang, ula leit hi dalade sha Delhi, ban ia kynduh ia ia ka Sonia Gandhi, ia U Rahul Gandhi ban dawa pynhiar shuki noh ia U Mukul Sangma;  hynrei katei ka jing ia leh pyrshah, ka la sdang thanda, dang ha U Naiwieng ba ladep, ha kaba U Mukul bad U bah Lapang, ki la sdang ban ia sngewthuh jingmut biang.
Shillong, 29 Nohprah:U Motphran u dei u mot teinam ba la tei ha ka por ka sorkar phareng, ban sah kynmaw ia ka jingaiti bad ka jinglen lade ki khla wait ka ri Khasi ha ka por ka thma bah ba nyng kong.
Ka jaka ba la ieng utei u mot la tip kum ka Iewduh, kaba dei ka iew kyntang bad ka iew kaba heh tam ha ka nongbah Shillong.
U Motphran u dei u mot teinam ban sah kyn maw ia ka ki riewshlur kiba la tip kum ki 26th Khasi Labour Corps kiba la rah suloi ba ia khun kum ki shipai jong ka ri bilat ha ka por ba la khih ka thma bah ba nyng kong.
Ka jingtei ka sorkar phareng ia utei u mot ka long kum ka jingai nam ia ki 67 ngut ki Khasi kiba la iap ha katei ka thma bah ba nyngkong, ha utei u mot ka don ruh ka jingthoh kaba la thoh ha ka ktien Latin kaba la thoh ‘ Dulce et decorum est pro patria mori’ kaba mut ‘sngewtynnad ban iap namar ka ri’.
Ki phareng ki la ai kyrteng ia utei u mot kum u Mot France, hynrei namar ka jingshem shitom na bynta ki briew jong ngi ha kato ka por ban kynnoh France ki la khot ia u Mot Phran bad naduh katei ka por la tip ia u kum u ‘Mot Phran’.
Hajrong jong utei u mot la don ruh ka jing kieng kaba hap ban iaid na suin bad la ju tip ia katei ka jingkieng kum ka jingkieng Motphran, hynrei mynta la pynpra noh ia ka bad ym don jingkieng motphran shuh naduh ba la pynpra noh ia ka ha u nailur 2014, bad sah sa tang u mot uba ieng hapdeng ka jingker tawiar ki kali bad ki paidbah.
Hynrei kyndit ban iohi ba mynta ruh ia u motphran la pynkhyllem noh bad la pynkylla sha u sha kawei pat ka dur, bad ia kane la leh dang ha kine ki khyndiat sngi kiba la dep ha kaba la tei da uwei pat u mot ha ka jaka u motphran uba la tei da ki phareng.
Haba phai sha ka jinglong ka dur ka dar jong u motphran ba mynshuwa la iohi ba la pynieng saw kyrdan ki maw bad ha kliar duh la pynwandur ha ka jingtei  kaba nep bad la pynieng pat sa uwei u nar uba don ar thapniang uba ia syriem kum ka jingnoh rynjup ka tara jur.
U Motphran ba mynta pat uba la shna thymmai u don lai kyrdan ki maw ba la tei kynroh, hynrei  ka khlieh jong u pat ka lymbnep kaba ia syriem kum ka jaka mane blei ki Muslims ne ka Masjid.
Shillong, 30 Nohprah:U Chief Executive Member (CEM) ka KHADC u Bah Adelbert Nongrum u la khyrwit tyngeh ia ki nongthaw ain bad ka sorkar jylla kiba shu lapmiet tang ban kamai spah khlem pyrkhat ia ka jaitbynriew haduh ba ka pynlong ia ka National Green Tribunal (NGT) ban wan tuklar syndon ha kane ka jylla.
“Ka jingkhang tih dewiong ka NGT ka long pynban kum ka jingkyrkhu na sha lyndet bad ka daw ka long ba ngin kyndit bynriew noh na ka jingshah kynoi thiah kum ka jaitbynriew", la ong u CEM haba kren hynne ha ka jingialang rakhe dap lyngkhuh snem ba 152 snem jong u Woh Kiang Nangbah ha Shillong.
Baroh ha kine ki snem ki MLA, ka sorkar kim don por ban pyrkhat ban iakren ia ka jaitbynriew ban thaw da ki ain, ban iada ia ka mariang namar ba ki don ki par dewiong bad ki tieng ioh shah ktah ialade, la ong u CEM.
U la ong ba kine ki MLA bad ki sorkar ki la lapmiet ban pyrkhat beit tang ban kamai spah ialade bad ki ieh shadien ia ka jaitbynriew.
Mynta ynda la wan tuklar ka NGT ki la kyndit bynriew , la ong u CEM.
Shillong, 30 Nohprah:U Chief Executive Member (CEM) ka Khasi Hills Autonomous District Council (KHADC) u Bah Adelbert Nongrum u la byrthen tyngeh ia ka rai jong ka Meghalaya High Court kaba sloit ia ka iktiar jong ki Rangbah Shnong kiba la seng la buh naduh mynshwa katkum ka riti dustur pyniaid jong u Khasi.
Haba kren hynne ha ka jingrakhe lyngkhuh sngi iap ba 152 snem jong u Woh Kiang Nangbah ha  Shillong, ba la pynlong da ka KHNAM Youth Wing ha Jaka ieng kali ha Mawkhar, u Bah Nongrum u la ong ba kane ka rai jong ka Kashari High Court ka dei ka bym lah ban pdiang kum ka jaitbynriew bad na ka liang ka KHADC kan ieng beit ban iakhun pyrshah.
“Hato kham khraw ka ain ba shu thoh ne kham khraw ka  riti dustur", la ong u CEM bad bynrap, ka Ka jingtip lem ka kham khraw bunshah ban ia ka ain ba shu thaw".
U la ong ka long ka jingshisha ba ki Rangbah Shnong ruh kim lah ban shu iaid palat ia u puid katkum ka bor ba la pynkup ia ki hynrei ka rai jong ka Kashari High Court ka la ktah mationg ia ka jaitbynriew Hynniewtrep namar ba ka la sloit ia ka iktiar jong ki Rangbah Shnong kiba la don la saindur naduh mynshwa katkum ka riti dustur u Khasi.
Haba pynpaw ia ka jingpyrshah tyngeh ia kane ka rai jong ka High Court u CEM u la ong kampher lada un dei ban hap na shuki ruh tang na ka bynta ban bit ban biang ka jaitbynriew.
“Kham lah kaba synshar shi sngi kum u Sing ban ia kaba synshar haduh ba kut ka por u Blang", la ong u CEM.
U la ong biang, “Ka KHADC ka pynrem ia kane ka rai jong ka High Court bad kan ieng ban ialeh pyrshah wat shaduh Supreme Court ruh lada donkam".
Dang shen u nongbishar ka High Court u SR Sen u la pynbna ia ka rai halor ka jingbishar ia ka kam tait shnong ha shnong Mookhep, ba ki Rangbah Shnong ne ki Khlieh Nongsynshar kim lah shuh ban ai syrnod namar ba kim dei kiba ithuh da ka ain.
U la ong ba ka Khasi Hills Autonomous District Council ka la thaw ia ka ain Village Administration Bill na ka bynta ban pyniaid beit ia ki Rangbah Shnong hynrei kane ka dang sahteng ha kti ka sorkar jylla.
Shillong, 30 Nohprah:U CEM ka KHADC  u bah Adelbert Nongum u la ong ba dei ban bud ia ka nuksa jong u Kiang Nangbah ym ban dhu iathuh khana.
U la ong ba katno eh kiba lah ban bud ia kik dienjat jong une u khlawait ka  ri u Kiang Nangbah uba la len ialade na bynta ka ri bad ka jaidbynriew.
“Bun na ki kiba kam ba kidei ki nongialam jong u Khun Hynniewtrep, hynrei kaba sngewsih ka long ba bun na ki kim don ia ka mynsiem shynrang kum u Kiang Nangbah", la ong u CEM bad u la bynrap ba don bun ki shynrang hynrei duna ki Rangbah.
“Ngi donkam ia ki nongialam kiba lah shisha ban iada ia ka ri bad ka jaidbynriew jong u Khun Hynniewtrep.
Ngi don mynta ha jingtynjuh ha kaba ki briew kiba nabar ki sdang ban tyllep ia ka jaidbynriew," la ong u CEM ka kHADC.
Katba u chairman ka NESO u bah Samuel B Jyrwa u la ong ba ka jingiakhih jong ka jaidbynriew pyrshah ia ki bor kiba nabar ka dang iai bteng haduh kine ki sngi.
U Bah Jyrwa u la ong ba u Kiang Nangbah u dei u riewkhraw uba ieng  ban ialeh pyrshah ia ki bor shynshar donbor jong ki dohlieh kiba thmu ban pynduh ia ka tynrai jong ka jaidbynriew Khasi.
U la ong ba ka jinglong jingman kam pat kylla haduh kine ki sngi  bad ki dei ba ieng ban ialeh na bynta ban iada ia ka ri bad ka jaidbynriew.
“Ngi la iohi ia ka jinglong jingman ha Tripura bad ha jylla ka thain mihngi ha kaba ki  trai jaka trai ri ki la shah banbein shah beh ha ki briew kiba nabarbad ngim kwah ban iohi ba kum kane ka jingjia kan jia ha kane ka ri jong ngi,"la ong u bah Jyrwa.
Ha kane ka sngi la ioh ruh ia ka jingkren na u president ka  KSU u bah Daniel Khyriem,u Bah KP Phawa bad na u bah Raphael Warjri.
Ban pynsah kynmaw ia une u khlawait, ka KSU ka la shna ia u dur mot ha jaka ka PWD hajan Civil Hospital, Shillong bad ka shimpor ar bnai ban pyndep ia une u mot jong u Woh Kiang Nangbah.
Shillong, 30 Nohprah:U Phadar Pather Samkutty Issac jong ka Believers Church Umsaw, u la ujor da  sha ki pulit ka Umiam ha ka 18 tarik mynta u bnai, ba u nong trei jong u, uba trei kum u Accountant, U Anil Tig ga u la sei ia ka pisa kaba haduh T.
35 lak tyngka da kaba soi tuh ia ka jingsoi kyrteng jongu.
Hadien ba la tohkit, ki pulit ka Umiam ki la phah noh ia katei ka jing ujor sha ki pulit ka Laban PS kiba dei peit.
La rejistar ia ka case ha Laban ha ka 22 tarik mynta u bnai bad hadien U Inspector B.
K Mishra u O/C ka Laban u la leit ban wad ia utei u nong rungtuh ia ka pisa sha ka jaka kaba u la iathuh sha  ki nongpyniaid balang, hynrei la lap ba katei ka jaka ba u ai dei kaba u shu ai thok.
Ha ka 23 tarik mynta u bnai ki pulit ba kynthup ia u OC ka Laban bad u IO, SI W.
K Momin ki la leit sha Chattisgarh, kitei ki pulit jylla ki la poi shaduh ka shnong jong utei u briew uba sei tuh ia ka pisa phadar, bad hadien ba ki la khynra ki la ioh ban kurup T.
13 lak tyngka na ka ing sah jong u.
La kem ia u ba ia shi para bad u, u Pankhrasius Tikka bad kham hadien, ha ka 27 tarik la kem pat sa ia u Anil Tikka da ka jingiarap jong ki pulit Kapu PS Chattisgarh  bad la ioh kem na ka jaka ba u rieh tngen.
La wanrah ia u Anil sha kashari jong u Judicial Magistrate !st Class, Dharam Jagad ha kaba la ai bor ia ki pulit ba kin tohkit ia utei uba la shah kem.
Hadien ka jingtohkit la lap ba u Anil u plie account thymmai ha Punjab national Bank , Shillong ha ka 16 tarik mynta u bnai bad u la thep pisa T.
20 lak tyngka kaba dei na ka pisa ba u la ioh ban sei tuh na u phadar.
Ia kitei ar ngut kiba la sha kem la wanrah sha Shillong ban pan bor ba kin shah tohkit namar kitei ki jingjia.
Shillong, 4 ‘lyngkot:Ka HYC Mawryng kneng Circle ha ryngkat ki paid nongshong dong jong ka dong Mawiong Sung Mawryngkeng ki  la pynlong ia ka jingiatrei paidbah ha ka 20tarik Nohprah 2014 na ka bynta ban maramot ia ka Surok Mawiong Sung , kaba hap hapoh u pud u sam jong ka Mawryngkneng East Khasi Hills District.
Ha kaba iadei bad ka tei ka sngi na ka liang jong ka seng bad ki paid nong shong dong ki la pynlong ia ka jingialang ba lyngkot ha ka ban iatai na ka bynta ka ka jinglong jingman jong katei ka dong ka ba jngai kumba 8 haduh 10 kilometer na ka shnong Mawryngkneng.
Ha katei ka ka jingialang la pyniaid da U bah Wansuk Rymbai bad la ioh ka jing kren na u bah Kalwel Sohtun Rangbah Dong jong katei ka dong bad u la pynpaw ia ka jingsngew bynniaw halor ka jingsah dien jong katei ka dong bad u la bynrap ruh ba la kumba hynriewphew snem tam katei ka dong ka la ioh ia la ka jong ka dong napoh ka shnong Mawryngkneng, hynrei sngew sih pat ban ong ba haduh mynta kam pat ioh ia ka surok ka ba biang ha ka ban pynsuk ia ka leit ka wan kakit ka bah khamtam ha ba don ki ba pang ba shitom bun ki shu iap noh ha shiteng lynti kat ban poi sha ka jaka sumar.
Na ka ling jong ki Nongialam jong ka HYC Mawryngkneng circle ki la bynrap lang ha kabala ioh ka jing kren na ka liang jong u Vice President ka HYC Mawryngkneng circle bah Robinson Nongrumu la pynpaw ia ka jingsngew bynniaw halor ka jingleh klet ka Sorkar ban ithuh ia ka surok Mawiong Sunghapoh ka PWD (raods) Department.
Ha katei ka sngi la ioh ruh ka jongkren na u General secretary jong kaseng u bah Rockestar Warjri bad u Bah DringStar Kharsati Education Secretary bad ha ka ba khatduh laioh jingkren na U President Jong Ka HYC Mawryngkneng Circle u bah Riskhembha Kharkamni ha kaba u la kynthoh ia ka jing leh bym suidnniew jong ki nongialam Shnong bad ki Nongmihkhamat ha kaba kim la shimkhia ia ka lyngkor ba la bynshet haki kum ki nongpeit nong I ia ki shnong ki dong bad ia ka jingeh jong u paidbah jong ka thain hi baroh kawei.
U la bynrap ruh ba ka surok ka dei u thiedbah jong ka ioh ka kot bad ka roi ka par ka baroh ki jaka khamtam ka Mawiong Sung ka don ia ka Them Sung ha kaba ka khyndew ka long kaba sboh tam ban rep haba ia nujor bad kiwei pat khyndew jong kane ka thain bad hakajuh ka por ka dei ka jaka kaba don u syntiew jakhei u ba kham phylla u ba ju phuh man ka shisien khatarsnem bad u snem 2015 un dei u snem ba une u syntiew un phuh bad ka jingphuh u ne syntiew ka khring ia ki nongjngoh kai pyrthei na kylleng ka pyrthei hynrei na kadaw ka jing bym pat don ka surok ka ba biang ka ktah ia ki nongwan jngohkai bad ka long ruh ka jing ilehrain ia ka thain hi baroh kawei.
U la bynrap ruh ba ka jingbym don ia ka surok kaba biang ka ktah shibun ia ki briew ki ba shong ha katei ka thain namar kim lah ban pynmih shi bun ki mar rep namar ki shem shitom ha ka kit ka bah kumtau la ong ba un shim khia ha ryngkat ka jingiatrei lang jong ki nong shongdong ban pynsngew sha ki borsorkar bad ki bor ba dei peit ba kin leh kham kloi ia kaba donkam khnang ba kan pynsuk ia ki paidbahjong katei ka thain kamtam lei lei ha ka por lyiur.
Shillong, 30 Nohprah:Namar ka jingshad shiteng synnia ka ban long ha Khyndailad u SP ka East Khasi Hills u bah M.
Kharkrang u la pynbna ba yn khang ia baroh ki kali ban rung sha khyndailad naduh ka por 8 baje mynmiet jong ka 31 tarik mynta u bnai.
Ki pulit ki la pynbeit ba ki kali kiba wan na Umsohsun ki hap ban rung sha Rhino Point lyngba ka Bocher Road bad ki hap ban mih na Grand Hotel, ki kali kiba wan na Iewduh ruh ki hap ban iaid na ka juh katei ka lynti.
Katba ia ki kali kiba wan na Jail Road bad Police Bazar yn shah ba kin rung, katei ka jingpynbeit kali ka long ban peit ba kan ym don kano kano ka jingjia aksiden ha ka jaka ba pynlong ia katei ka shad siteng synnia, la pynbeit ia ki kali ba wan ban ia shim bynta ha ka shad ba la shah ban ieng ha MUDA parking Lot pyrshah ka State Bank of India, Main Branch , Shillong, ha Addl.
Secretariat Parking Lot pyrshah ka ophis BSNL bad ha shi lynter ka surok jong ka All India Radio bad MBOSE Office.
Mawryngkneng, 30 Nohprah:Namar ka jingbymdon ka Fire service station kaba hajan kaba don sha ka thain Mawryngkneng , ka KSU Mawryngkneng Circle ka dawa na ka sorkar khamtam na ki bor ba dei peit ba ki dei ban wanrah noh ia kawei ka Fire Service Station hapoh ka shnong Mawryng kneng.
Ka KSU ka la ong ba kumba long mynta lada don kano ka jingpluh iing ha kane ka thain, hap ban ap ia ka kali synreit um kaba wan na Shillong  bad kane ka la shim por bha ban poi ha ka jaka kaba ka jingpluh iing bad kam lah ban poi ha ka por kaba biang.
Kaei kaba jia ia ka jingpluh iing hapoh shnong Puriang ha ka janmiet jong ka 27 tarik mynta u bnai kat ban poi ka Firebrigade ha kane ka jaka  baroh ki lah iingkhong lut, ong ka KSU.
Kumta na ka liang ka KSU Mawryngkneng Circle ka pynpaw ka por ka la donkam ban wanrah noh ia ka Fire Service station hapoh shnongMawryngkneng bad haba iadei bad kane ka seng kan sa leit kynduh shen ia ki bor badei peit kumjuh ia ki nongmihkhmat paidbah jong kane ka thain.
Ha kawei ka liang ka KSU Mawryngkneng Circle hapoh ka jingialam u President bad Secretary jong ka circle u samla Really S Nongspung bad u samla Shiningstar Kharbihkhiew hynnin ka 29 tarik  ka la kner ia ka kti jingiarap sha kane  ka longiing  kaba kynduh  ia kane ka jingjia bad noh synniang da u khaw bad ka song pisa na ka liang ka seng.
Na ka liang ka seng ka kyrpad ruh ia kiwei kynhun bad riewshimet ban kner ia ki kti jingiarap ia kane ka longiing,.
Shillong, 4 K’Lyngkot:Ka Khyndai Lad ka la shlei smam ha ka miet shiteng synia ka 31 tarik Nohprah 2014 bad 1 tarik Kyllalyngkot 2015 kiba pdiang sngewbha ia u snem thymmai ba la pynlong da ka sorkar jylla ban kyntiew ia ka kam jngohkai pyrthei ha kane ka jylla.
Ki paidbah ka Nongbah Shillong ki la lum lang khrui ryngkat ka put ka tem bad ki sur jingrwai ban pdiang sngewbha da ka jingkmen ia u Snem Thymmai.
Ha katei ka tamasa lehkmen ba la tip kum ka Shillong Midnight Fest la wan ban pynshongshit da kumba 8 hajar ngut ei ei ki paidbah na ki jaidbynriew bapher bapher kiba snohkti lang ryngkat ka jingpynbyrngia da ki kynhun tem kum ka Kubikles, Dosser’s Urge bad ka Fourth Element kynthup lang ruh ia ki kynhun tem tynrai kum ka Snap Paka bad kiwei kiwei.
Ka thong jong ka sorkar lyngba ka tnad Arts and Culture da kaba pynlong ia kum kitei ki rynsan ka long ban wanrah ka jingiajan, ka jingiasuk ka jingiatylli bad ruh ban pynphriang ia ka khubor ban pynlong ia ka Meghalaya ka Jylla kaba khuid bad kaba jyrngam ha une u 2015.
Shillong, 4 K’lyngkot:Ka BJP Meghalaya ka la pynlong ia ka jingrakhe dap 6 bnai ka sorkar NDA ba la ialam da u Myntri Rangbahduh ka ri u Narendra Modi.
Ha kane ka jingrakhe, la pyniaid da u president ia ka jingialang Bah Khlur Singh Lyngdoh.
Ha kane ka jing ialang u Bah Lyngdoh u la kdew ia ki mat jingjop jong kane ka sorkar ba la ialam da u Narendra Modi hapoh 6 bnai.
U la ong ba u Narendra Modi u la pynduh ia ka Group of Minister ba thaw da ka sorkar UPA.
U la pynshlur ban iasyllok beit bad ki secretary ban shim ia ka rai.
U la ong ba haduh T.
7060 klur la ai bhah na ka mang tyngka na ka bynta 100 tylli ki nongbah ha ka ri.
U Modi u la pyntreikam ruh ia ka skhim pynkhuid ia ka India.
U la pyntreikam ruh ia ka Pradhan Mantri Jan Dhan Yojana ha kaba4.
58 klur ngut ki la plie bank account ha jaka nongkyndong bad 3.
14klur ha jaka sor.
Ka BJP Meghalaya ka la ong ruh ba u MyntriRangbahu la pyntreikam da ka polisi kaba larkam bha ha kaba ka Pakistan ka la ioh ia ka jubab na kaba ka la leh ha LOC.
Ka jingpynkup burom ki paidbah ha America, Japan bad Australia ia u Myntri Rangbahduh ka ri, ka la pynsarong ia ka ri India.
Ha ka por kaba lyngkot, ka jinglong Myntri Rangbah u Narendra Modi, la lah banwanrah ia ka ophis ka Passport ha Shillong.
Ha kane ka sngi,la ioh ruh ia ka jingkren na u President barim Bah H.
S.
Syiemlieh  bad kiwei ha kane ka sngi kiba pyrto ia ki kam jong u Modi ha kine ki snem.
Shillong, 4 K’lyngkot:U Myntri Rangbah ka jylla u Mukul Sangma ha kane ka sngi Thohdieng u la dawa na u Myntri tnad DoNER ka ri uba dei ruh u Chairman ka North Eastern Council (NEC), u Jitendra Singh ban pyrkhat lem ban iarap ia ka jingthmu ka sorkar ban buh ia ka Indian Institute of Public Health (IIPH) ha Meghalaya.
Haba kren ha ka jingialang ba 63 jong ka NEC Plenary Meet ha Shillong, u  Sangma u la ong ba ka jingthmu ka IIPH kan long lyngba ka jingiatreilang hapdeng ka sorkar pdeng bad ka sorkar jylla bad ka tnad Health & Family Welfare bad ka Public Health Foundation of India (PHFl).
U la iathuh ba ka sorkar jylla ka la dep pynap ia ka jaka kaba heh 22.
3 akar ban buh ia ka IIPH.
Lyngba ka jingdon ka IIPH kan iarap ban pynbha ia ka koit ka khiah jong ki paidbah kane ka thain.
“Haba ka jaka pule kan dap pura 10 snem, ka thmu ban ai ia ka jinghikai ia ki samla 500 ngut man u snem ha ka kyrdan diploma, degree bad  master degree", la ong u Sangma bad bynrap ba ka snem ba nyngkong ka thong ka long ban pdiang shwa 200 ngut ki samla pule.
Shillong, 5 Jymmang:Lashai ka sngi ka 6 tarik u Jymmang, ka dei ka sngi ba ka seng HSPDP ka la khot ia ka jingialang paidbah ha Madan Student ban pyni ia ka dak ka jingpyrshah namar ka jingshah sloit bor ki Rangbah shnong, ha ka hukum ka High Court kaba la pynmih ha ka 10 tarik u nohprah, 2014.
U bah Ardent M Basaiaw moit, u Vice President ka seng HSPDP haba kren sha ki nongthohkhubor mynhynnin ka sngi u la ong ba ha katei ka jingia lang lah ruh ban pynbna sha ki paidbah ia ki rai ia khih lada ka sorkar kam shym ai jubab hapoh ka shi taiew.
Ki lad khubor ki la iathuh ba ka Madan Student kan dap smam lashai ka sngi bad ka jingialang paidbah kan ia syriem ka jingheh kum ha ka por ka jingialang dawa ILP ha katei ka jaka, namar ba la ong ba la don katto katne tylli  ki shnong ha sor bad ha khapsor kiba la pyrta shnong ban pynbna ba kan don ka jingkhang shnong na ka bynta ban leit paidbah sha katei ka jingialang.
Katba ka seng KHNAM lyngba ka kyrwoh na u President Youth Wing u bah Thomas Passah ka la pynpaw ba ka kyrshan ia katei ka jingialang ba la khot da ka seng HSPDP, ha kaba ka la kyntu ruh ia baroh ki sengbhalang, ki seng sain hima, ki khun samla bad ki paidbah baroh ba kin ia mih paidbah ha katei ka jingialang ka ban long ha Madan Student ha ka por 12 baje mynsngi.
Lah ban kdew ba ia katei ka rai ban pynlong jingialang lashai ka sngi ha Madan Student la shim ha ka jingialang jong ka seng HSPDP kaba la long bad ki Rangbah Shnong na kylleng ki jaka ha Khasi National Dorbar Hall, ha kaba katei ka jingialang ka la pdiang ruh ia ki rai jong ka HSPDP ban buh ia ki mat jingdawa sha ka sorkar bad lada jia ba kim ioh jubab hapoh shi taiew kin pynlong da ki jingiakhih kiba tyngeh kiba ym pat shym la pynbna hynrei kaba ki  lah ruh ban pynbna ruh lashai ka sngi.
Katba ka kyrwoh na u Chairman ki Khlieh nongsynshar u bah john F Kharshiing  ka la ong ba lada iai dawa tang ia ka ain ki Rangbah shnong kan long kum ka jingpynkhein ia ka riti ka dustur  bad donkam ban ioh jing ithuh ia ka ain ka bor ka iktiar naduh ki Dorbar Shnong, Dorbar Raid, Dorbar Kur haduh Dorbar Hima.
Ka jingialang ki Khlieh Nongsynshar kaba la long mynta ka sngi ha ophis jong ki  kaba don ha Demthring ki la pyntip ia baroh ki  Rangbah, ki samla shynrang bad kynthei naduh Dorbar Shnong, Dorbar Kur, Dorbar Raid haduh Dorbar Hima ban long kiba la khreh, ban mih ha ka sngi ka ban sa buh kyrpang  kaba yn sa khot ban ia kren halor ki Hok jong ka Jaibynriew hakhmat ka Ri India.
Ha kawei pat ka khubor, la iathuh ba  ka sorkar mynta  ka sngi ka la ai ksai ba ka lah ban khot iakren ia ka HSPDP ha ka taiew ban wan ban iakren ia ka jingdawa jong ban ai bor ia ki Rangbah Shnong bad ki Dorbar Shnong.
Ia kane la iathuh da u Vice President ka HSPDP u Bah Ardent Miller Basaiawmoit haba iakren bad ki nongthoh khubor hadien ba la aiti ia ka dorkhas ha ka sorkar ha kane ka sngi Hatmajai.
“Ngi sngew kmen namar ba ka sorkar jylla ka la pynpaw ia kajuh ka jingsngew khia halor ka jingdonkam ban pynkup bor noh da ka ain ia ki nongsynshar shnong.
Ka nongrim jong ka sorkar halor kane ka mat ka long kaba iahap bad ka jingthmu jong ka HSPDP", la ong u Bah Basaiawmoit.
Ha ka dorkhas ba la aiti ha u myntri rangbah ka HSPDP ka la ong ba ka rai jong ka Kashari Meghalaya High Court ka la pynkulmar thlim ia ka imlang sahlang.
"Ki briew khamtam ha ki nongkyndong ki la shah ktah jur na kane rai jong ka Kashari namar ba ki donkam bun ki syrnod ban ai da ki nongsynshar shnong.
Ki nongsynshar shnong ki sah ha ka umdum namar ba lada ki ai syrnod kin shah pynngat ha ka jingpynkhein ia ka rai ka kashari"  la ong u Bah Basaiawmoit.
Ka jingkylli ka long mano ban pynshisha ia u nongshong la u dei u nongshong jong kano kano ka shnong namar ka jingbym don ka ain bad kane kan plie lad ia ki riew shim kabu bad kan wanrah shuh shuh ia ka jingkulmar, la ong ka HSPDP.
"Ngi kyrpad ba ka sorkar ka dei ban pynsangeh noh shwa ia baroh ki kam kiba donkam bad ki bor synshar shnong kum ka jingphah ai syrnod sngi kha, schedule tribe, pynrung kyrteng thep vote, plie bank account, shim ram na bank lane kino kino ki skhim sorkar haduh ban thaw ia ka ain" la ong u vice president ka HSPDP.
U Bah Basaiawmoit u la ong ba ka sorkar ka dei ban pdiang noh ia ka Village administration bill ka KHADC ban pynlait na ka jingshah khang ha ka Kashari.
Shillong, 5 Jymmang:U  Chairman ka Liang Pyrshah ka People Democratic Forum ( PDF) ha Khasi Hills Autonomous District Council u bah Pynshngain N Syiem  u la kynthah kylla halor ka jingkhot jingialang paidbah ka HSPDP lashai ka sngi ha Madan Student, bad u la kynnoh ba katei ka dei tang ka jingkwah burom ban pyni sha ki paidbah ba ki leh eiei halor ka kam ki Rang bah Shnong, “Ka dei tang ka jingleh politik ki seng sain pyrthei ba don hapoh ka ARPA tang ban ioh burom" ong u bah Pyn shngain haba ia kren bad ki nongthoh khubor.
U la kynthah ruh halor ka jingkhot jingia lang ka ARPA ha ka 12 tarik mynta u bnai ban ia kren ia ki kam ba iadei bad ka jingshah sloit bor ki Rangbah Shnong, ha kaba u la ong ba shuwa katei ka jingialang la khot jingialang paidbah pynban tang da ka seng HSPDP marwei.
“Kane ka pyni ia ka jingiapait jong ki bad ka jingbym don jingsngewthuh jingmut para ma ki" ong biang u bah Pynshngain.
Utei u Chairman ka liang pyrshah u la kynnoh ruh ba ki seng riewlum ki la sdang pynkylla Politik ia ka kam ki Rangbah Shnong tang ban pyni sha ka pyrthei ba ki leh eiei, “Ka jingiaid ki Seng riewlum la ka jong ka lynti ka la sdang ban sma Politik, tang ban pyni sha ka pyrthei ba ki leh eiei" u la bynrap biang.
Shuh shuh u la ong ba wat la ka jingialang jong ka HSPDP kan dang iaid lashai ka sngi ha Madan Student,  hynrei ka PDF ruh kan  pyniaid beit ia ka jingia lang jong ka bad ki riew shemphang ban ia phylliew jingmut bha halor ka kam Rangbah Shnong ka ban long lashai hi ka sngi, ha kaba u la ong ba ka PDF da lei lei ruh kan ym ia treilang bad ka ARPA halor ka jingshah sloit bor ki Rangbah Shnong namar ba ka la iohi ia ka jingiapait wat hapdeng jong ki ruh namar ka jingkwah burom.
Shillong, 5 Jymmang:Ka jing ia kawang ktieh hapdeng ki ar kynhun ki nongshim ram bad ka nongai ram kam pat shym la kut haduh kine ki sngi ruh, ha kaba  nyngkong eh la mih ka jingshah kynnoh rahbor ha kaba ka kmie jong ka Elizabeth ka la ujor ia ka kong Rosita Lyngdoh Nongbri bad kynnoh ba ka la thep jubor ia ka hapoh kali bad rahbor sha ing lajong.
Dang mynhynnin pat ka sngi ka kong Rosita ka la mih shakhmat bad kynnoh ba kitei ki nongshim ram kim shym la siew ia ka ram jong ka wa tla ka la map noh ia ka sut, bad ka la kyntait ia ka jingkynnoh rahbor da kaba ong ba la mih ka jingshah kynnoh rahbor tang na ka daw bym lah siew ia ka ram.
Mynta ka sngi pat la mih 4 ngut ki nongshim ram na ka kong Rosita ban ia kynduh ia ki nong thohkhubor ban ia kren halor katei ka kam.
Kitei ki 4 ngut ki dei kiba la tip kyrteng kum ka kong Patricia Kharkongor kaba sah ha Nongmensong-lyngkyrding, ka kong Elizabeth Rynjah ba sah ha Nongmensong, kong  Jenny Malngiang ba sah ha Lawsohtun bad ka kong Babika Nongrum ba sah ha nongmensong.
Ka kong Patricia ka la iathuh ba 3 snem mynshuwa ka la shim ram T.
1 lak tyngka na ka kong Rosita, hynrei namar ba  ka pynslem ban siew ia ka pisa , ka kong Rosita ka la pynbor ia ka ba kan trei shakri (trei bylla ing) ha ing jong ka bad ka la ong ba la lai snem ka la trei ha ing jong ka Rosita khlem shim pisa shipiah ruh, hynrei katei ka T.
1 lak tyngka ka ram ba ka shim kam pat dep.
Nyngkong ka la phah trei tang mynstep,  hadien shiteng sngi bad ter ter kumta haduh ba ka hap ban trei baroh shisngi shimiet.
Katei ka longkmie kaba don 8 ngut ki khun ka la iathuh ba ka la shu pynrit ksew  ha ka por ba ka trei ha ing ka kong Rosita, wat la ka shah kynnoh shah byrngem na ka por sha ka por, hynrei dei ha ka khyllipmat ba ka la pep bylla dang ha kine ki khyndiat sngi ka kong Rosita ka la leit ban byrngem sha ing ia ka kmie jong ka, kaba anna bad ka la ieh ia i khun rit jong ka ba dang 11 snem ha iew Nongmensong iba la wan ban pynithuh jaka sah.
Katba ka kong Elizabeth pat ka la kynnoh ba katba ka dang iaid lynti  ha pynthor, kawei ka Taxi kamai ka la ieng kynsan bad hapoh kali don ka kong Rosita bad ka la khot ia ka ban rung hapoh kali khlem shah ia u lok jong ka ban rung lang hapoh bad haba ka la rung ka la kit bak sha ing lajong sha Mawlai nonglum bad ka la pynbor ia ka ban soi jubor ha ka kot ka bym don jingthoh eiei.
Katei ka longkmie ka la iathuh ba ka la shim ram T.
30 hajar tyngka bad ka la dep ban siew 4 sien ha ka saw taiew T.
9 hajar tyngka shisien shisien siew bad ka la dep siew siew haduh T.
36 hajar tyngka kaba dei tang ka sut kaba T.
30 tyngka na ka shipah bad ka sah sa ka trai kaba T.
30 hajar tyngka.
Ka Babika nongrum ka la iathuh ba ka shim T.
70 hajar tyngka bad ka la siew 8 taiew ia ka sut kaba mut 8 sien siew bad T.
15 hajar tyngka shisien siew bad ka pisa ba la dep siew ka la kot sha ka T.
1.
2 lak tyngka hynrei ka  la kynnoh ba ka kong Rosita ka pan shi pan bad ka wan ruh sha ing jong ka bad ka rah ia ki T.
V bad ki tiar ki tar.
Ka la ong ba ka la iaishah la bun bunsien  bad ka la iathuh ba namar ka jingsah pisa ki hap kohnguh kat kaba ong bad haba ia kynduh ha lynti ruh ka tan ia ki ban ialam kat shaba ka mon.
Kitei ki nongshim ram ki la kynnoh ba ka kong Rosita bad ka para jong ka, ka kong Renu Nongbri ki don ka juh ka jinglong ha kaba ki pyndik bha ia ki nongshim ram bad ki nion bein ia ki, bad ka kong Babika ka la kynnoh ba ki tan ia ki khun rit ki nongshim ram ban phah trei ha ing jong ki bad ki lehbein ruh ia ki.
Ha kaba iadei bad kitei ki jingkynnoh ka President ka CSWO ka kong Agnes Kharshiing kaba wan lang bad kitei ki nongshim ram, ka la ong ba ka la ujor pyrshah ia ka kong Renu kaba pyntrei bein ia ka khynnah rit kaba dang 13 snem  bad ki la pyllait im ruh ia kata ka khynnah  bad mynta ka la iathuh ba ka kong Renu ka la shah kem ha ki pulit.
Katkum ka jingbatai ka kong Agnes ka la ong ba ka kyndon jong ka Reserve Bank of India ka ai jingbit ia ki riew shimet ban airam tang ha ka sut kaba T.
3 tyngka na ka shispah.
Shillong, 5 Jymmang:Ka UDP samla ka la dawa na ka sorkar ban pynmih da ka ordinance ban weng noh ia ki jingeh jong ki bor ki Rangbah shnong hadien ba ka iing Kashari kala pymih ia ka hukum ban sloit noh ia ka iktiar jong ki Rangbah shnong.
“Ka sorkar kan wanrah da ka ordinance ban iada ia ka bor jong ki Rangbah Shnong," la ong ka UDP ha ka kaiphod ba la phah sha ka sorkar mynta ka sngi.
La ong ba ia kane ka ordinance ka sorkar ka lah ban thaw noh hapoh ki shiphew sngi, bad na ka liang ka UDP ka long kaba la khreh ban ai jingmut halor kane.
Ka UDP Samla ka la ong ba namar ka jingbym don ki ain ban batai ia ki kam jong ki Rangbah Shnong bad ka Dorbar Shnong  ki la sah ha ka umdum.
Katkum ka jingong ka UDP samla, ka jingkulmar halor ka Village Administration Bill ha kaba baroh ar ngut ka KHADC bad ka sorkar jylla ki la ia kam la jong ka nia kaba pynsniew shuh shuh ia ka jinglong jingman.
Ka UDP samla ka la kynthah ruh ia ka komiti jong u Bah DD Lapang kaba la thung da ka sorkar kaba shu shong kli kti haduh mynta khlem leh eiei.
“Kane ka la pynlong ia ki bor shnong ha ka jylla ban sah umdum bad uwei na ki nongkitkam shnong ula shah kem"  la ong ka UDP samla.
Halor kane ka jinglong jingman, ka UDP Samla ka la ong ba lada ka sorkar kam shym la leh noh mardor ia kane ka kam, ki nongsynshar shnong kin long ki langknia khlem daw.
Shillong, 5 Jymmang:Ki Khlieh nongsyn shar jong ka thain Ri-War mihngi mynta ka sngi ki la pynlong ia ka jingialang ba kyrpang ha Pynursla ban ia kren halor ki kam ba iade bad ka jingshah sloit bor ki Rangbah Shnong, bad ha katei ka jingialang la wan ban ia shim bynta kumba 180 ngut ki Khlieh nongsyn shar ba kynthup ia ki Sordar, ki Rangbah shnong, Matabor, ki seng bhalang kum ka FKJGP, HYC bad la don ryngkat ruh u bah Erwin K Styiem Sutnga  uba dei u Legal Adviser ka MIPRL.
Ha katei ka jingialang ki Khlieh nongsynshar ka thain Ri-War Mihngi ki la shim  da ka rai ban pynlong da ka jingiam briew ha ka thain Ri-War baroh kawei na ka daw ka jingsha kem u sordar ka Wahkhen u bah Skhembor Khongjirem.
Shuh shuh katei ka jingialang ka la rai ban  kyrshan ia jing dawa ka MIPRIL ,ba ka KHADC kan pyntreikam da ka hukum ( executive order)  bad ba ka sorkar jylla  ka dei ban mynjur  noh mardor ia ka Village Administartion Bill.
Katei ka jingialang ka la  mynjur  ba  baroh ki khlieh  nongsynshar kin ia  tylli kawei na ka bynta ban pynneh pynsah ia ki riti dustur jong ka ri bad ka jait bynriew naba ki ong ba kane kam dei kaba ktah tang ia ki nongsynshar hynrei ka ktah lut ia baroh, na ka jing shah sloit noh ka iktiar ki nongsynshar shnong, ong ka kyrwoh na u bah Teiborlang Wankhar Secretary ka Synjuk Ki Khlieh nongsynshar Ri-War Mihngi.
Shillong, 5 Jymmang:Wat ka sorkar pdeng bad ka sorkar jylla ka la theh pisa haduh T.
81.
55 klur na  ka bynta ka skhim ai ja sngi sha ki khynnah skul ha kane ka jylla Meghalaya mynshem snem, hynrei ka rukom pyntreikam ia kane ka skhim ha ki skul ka long kaba dkoh bad kane kadei namar ba dkoh ka rukom treikam ka tnad pule puthi ka jylla.
Ka jingsuki ka rukom pyntreikam ia kane ka skhim ja sngi ha kaba bun ki skul ha kane ka jylla ka la pynduh ia ka jingai ja sngi ia ki khyn nah ha ka upper bad lower primary school kaba kidei ban ioh na ki skul.
Ha u snem mang tyngka 2014-15, ka sorkar jylla ka la pdiang  11,227 tylli ki skul ha kane ka jylla kiban ioh jing myntoi na kane ka skhim ja sngi.
Ki skul kiba ka sorkar jylla ka jied ban ioh bynta na kane ka skhim ki kynthup ia ki skul adhoc bad ki deficit.
Kumba  5.
14 lak ngut ki khynnah skul kiba dei ban ioh jingmyntoi na kane ka skhim.
Watla ka  jingbymlah ban pyntreikam  bha ia kane ka skhim ja sngi ha kiba bun ki skul ha kane ka jylla, ka sorklar jylla lyngba ka tnad pule puthi ka la mang pisa biang sa T.
107.
98 klur na ka bynta ban pyntreikam  ia kane ka skhim ha u snem mang tyngka 2015-16.
U Director ka Community and Rural development u Akash Deep,u la ong ba ka tnad ka la leh katba lah ban pyntreikam ia kane ka skhim.
Ka jingshisha na ka liang ka tnad ka la leh katba lah ban peit ia kane ka skhim hynrei ki shym la lah namar ba duna palat ki nongtrei, la ong u Akash Deep.
Ia ki nongtrei la bthah ba kin leit pynlong ia ka jingjurip ia ka jingpyntreikam ia kane ka skhim la kumno kumno  shiphew tylli ha ki block bad kin ai ia ka kaiphod sha ka sorkar.
Hynrei, ym don kawei ruh ka kynhun kaba ai ia ka kaiphod ia ka jinglong jingman ka jingpyntreikam ia kane ka skhim wat la bun ki jingdkoh ha ka rukom pyntreikam ia kane ka skhim sorkar.
Ka sorkar ka la sam marbam sha ki khynnah kum u khaw, dal, jhur, umphniang, bad ka tulop nongshet kaba T.
1000.
Hynrei na ka liang u Akash Deep  u la ong ba um pat ioh kano kano ka jingujor ne ka jingtip ia kane ka jingbym biang ka jingpyntreikam ia ka skhim bam ja sngi ki khynnah.
U la ong ba lada don ka jingujor ba bym biang ka jingpyntreikam ne kano kano ka jingdkoh ha ka jingpyntreikam ia kane ka skhim, ka sorkar kan shim pynshitom.
New Delhi,5 Jymmang:U myntri sorkar pdeng u  Nitin Gadkari u la ai jingmut da kaba kham phylla ia ki briew kiba ieit syntiew, ha kaba u la kyntu ba lada ki kwah ba ki syntiew kin heh kin san bad kin plung bha ki dei ban um noh noh da ka um Jung.
Ia kane u Gadkari u la kren ha kawei na ki jingialang kaba la long ha Nagpur ha ka sngi u Blei ha kaba u la iathuh ba ia kane ka buit u la lap dalade hi kaba u la pyrshang ha ka kper syntiew kaba don ha ingsah jong u ha Delhi.
“Nga la pynlang ia ka um jung ha ka tin kaba 50 litar, hadien nga khot ia u nongai um syntiew bad nga la batai ba un ai um syntiew da katei ka um jung, ka la don ka jingphylla ha kaba kitei ki syntiew ki kham san kham plung jan ar shah ia kiwei pat ki jait jingthung kiba don ha kper" u la ong.
U la ai jingmut ba nangne shakhmat ki paidbah ki dei ban ai um syntiew da ka um jung namarba ka don ki dawai kiba tei ia ki jingthung kum ka Urea bad ka Nitrogen, katei ka jingkren jong u Gadkari ka dei ka mat kaba pynsammut ban pyn samrkhie kaba la pynlong ia kiba bun ban ia kynthoh ha ka Social media kum ha tweeter.
Shillong, 5 Jymmang:Bun bah ki ophisar sorkar Meghalaya ki la kulmar jingmut thlim ia ka rai jong ka Meghalaya High Court ban nym pdiang shuh ia ki syrnod na ki Rangbah Shnong.
Kane ka la paw ba kam shym la don kano kano ka jingbthah na ka sorkar sha ki tnad sorkar ban sangeh ka pan syrnod na ki rangbah shnong haba donkam kano kano kaba iadei bad ka kam sorkar.
Ha ka hukum, u Justice SR Sen u la bthah ia ka sorkar Meghalaya ba kam dei ban pan jingiarap na ki rangbah shnong khamtam ban ai syrnod ia kano kano ka kam namar ba ki rangbah shnong kim dei ba la ithuh da ka bor jong ka ain.
Hynrei, kumba ka paw ka sorkar Meghalaya ka la leh sting ia kane ka hukum ka Kashari ha kaba ka khlem pynmih kano kano ka jingpynbna sha ki tnad sorkar bapher bapher ia kane ka hukum ka Kashari lait noh tang ia u Commissioners & secretaries ka tnad kam pohiing, ka District Council Affairs (DCA) bad ia u Deputy commissioner jong ki district.
U secretary ka tnad kam ain ka jylla u LM Sangma um shym la tip balei ka sorkar kam shym la pynmih ia ka jingpynbna sha ki tnad sorkar halor kane ka rai jong ka High Court.
U Sangma u la kam ba um shym la ioh kano kano ka hukum ban phah jingthoh sha ki tnad sorkar bad u la kynnoh ia ki nongthoh khubor ba ki leh kum ki ophisar ba tohkit bad kane la long ha ka jingleit iakynduh jongki ban iakren halor kane ka rai jong ka Kashari hynne ka sngi Hatmajai.
Hynrei hadien ba la kylli ki nongthoh khubor, u la bthah ia ki nongtrei ban wanrah ia ka jingpynbna ba la sam sha ka tnad DCA, tnad kam pohiing bad sha ki DC.
Haba ki nongthoh khubor ki la buh jingkylli balei khlem phah ia ka jingpynban sha kiwei ki tnad sorkar baroh, u Sangma u la ong “Ka jingbym tip ia ka ain, kam dei ka kam ban map bad ka rai jong ka Kashari High Court ka dei ka ain".
Kane ka jingleh ka sorkar ka la long kumba khein sting ia ka kam bad ka la buh jingeh ia ki paidbah bad ki rangbah shnong bad sah ha ka umdum bad ka buh jingeh ruh ia ki tnad sorkar kiba donkam ia ka jingiatreilang bad ki bor shnong haba pyndonkam ia kano kano ka skhim pynroi.
Shillong, 6 Jymmang:Kiba haiing hasem jong u heprit nongshad na Sohra u Chard Micheal Kharwanlang ( 8 snem) uban iakhun ia ka Top 35 ha ka Meghalaya Got Talent Show ki la kyrpad ia ki paidbah ba kin ai ia ka jingkyrshan ia u da kaba vote da kaba sms CMK dile No.
520405.
lada un shah jied ha kane ka kyrdan, un sa ioh rung sha ka Top 25 bad ter ter sha ka Top 15 Final syndon, la ong u kpa Bah Kit Kharmalki bad kmie Kong Lucil Kharwanlang bad kiba haiing hasem.
Ki la ong ba une u heprit u na shnong Mairai kaphon, Sohra, u dei uba ju iashim bynta ha ka Dance India Dance Little Master uba la poi haduh Calcutta Main Audition.
Shillong, 5 Jymmang:Ka dei ka jingjia kaba kham khyllah ba ka Khasi Hills Autonomous District Council ka la shah thok ha kawei ka kompeni kaba la tip kum ka Maheswari Company Private Limited (MCPL).
Katkum ka jingiathuh u EM ba peit ia ka khaii pateng u bah Latiplang Kharkongor ha ka jing iakynduh bad ki nongthoh khubor mynta ka sngi, u la ong ba katei ka kom peni ka la ialam bakla ia ka KHADC ha ka por ba ka la pan pynthymmai ia ka laisen khaii pateng kaba naduh u snem 2013-2014.
U bah Latiplang u la ong ba katei ka kompeni ka la pan jingbit ban pynthymmai laisen da kaba kdew ba kan pyntrei kam ia ka kam khlong khyndew ha Wahkut bad ha Porkut kaba hap hapoh ki thain ka Nongjri  bad ha katei ka jingpan jingbit la ai bor da ka kur Nong tynger ryngkat ka NOC na u Syiem ka hima Nong stoin, katba mynta pat la ioh jingujor ba katei ka kompeni ka treikam ksam.
Shillong, 6 Jymmang:U Vice President ka Shillong Lok Sabha, Meghalaya Pradesh Youth Congress u bah Bansharai Kharchandy  u la shah sospon  hynriew bnai naduh mynta ka sngi kum ka dak ka jingpynshitom ia u na ka daw ba u la  kren sha ki nongthoh khubor khlem ka jingioh bor ne khlem kynjoh ktien na u President, kaba ka seng Congress ka la ong ba u leh tam pud.
Ha ka kyrwoh ba la phah da u President ka Youth Congress  u Richard M Marak, u la ong ba la sospon ia u Vice President hynriew bnai kum ka dak ka jingpynshitom ia u namarba u la kren sha ki nongthohkhubor ha ka kyrteng ka MPYC bad ki tnad jong ka, da kaba ryngkang noh ia ka kyrdan u President khlem  da kynjoh ktien ne ioh jingbit.
Lah ban kdew ba ha ka 4 tarik jymmang, u tei u nongialam ki Samla Congress u bah Bansharai ryngkat bad u bah JK Rymbai ki la kren sha ki nongthohkhubor ban pynpaw ia ka jingsngewkhia halor ki jingkren u myntri ka tnad sport uba dei ruh u President barim ka Youth Congress u Zenith Sangma bad ki la dawa ba u dei ban ai jingpynshai halor ki jingkynthoh jong u.
Ki la ong ba ki jingkynthoh u Zenith Sangma ki la pyndiaw mynsiem ia baroh ki nongialam bad ki dkhot ka Youth Congress ha baroh kawei ka jylla khamtam ha ki jaka nongkyndong.
Lah ruh ban pynkynmaw ba ha ka por ba ka nongialam jong ka Mahila ka seng Congress ka wan ha nongbah Shillong, u Zenith haba ai jingkren ha ka jingialang u la ong ba dei ban ai jingiaroh kyrpang ia ki Mahila ka Congress kiba dei ki nongtrei shitrhem katei ka seng, ha kaba ma u ruh u jop elekshon da ka jingtrei shitrhem ki kynthei Congress bad ha katei ka jingkren u la nujor ia ka jingtrei ki Samla Congress bad ki Mahila ha kaba u la ong ba ki samla Congress ki pynlut  bad shu pynsyrwa ei ia ka pisa.
Shillong, 6 Jymmang:Ha ka 9 tarik u jymmang, yn sdang noh ia ka kylla ba nyngkong jong ka jingiakob sei sap na baroh kawei ka jylla ne ka Meghalaya Got Talent, yn pynlong ia katei ka jingiakob ha Don Bosco Anton Hall, Laitumkhrah.
Ha katei ka jingiakob ki la don haduh 35 ngut ki nongiashim bynta bad yn khrong bai peitkai ia kiba kwah ban wan peit kai ha katei ka sngi ka ban sdang naduh ka por 9 baje mynstep haduh ka por 7 baje mynmiet.
Shuwa ban sdang ia katei ka rynsan ia pyni sap u bah Kitbok thabah General Secretary jong ka seng kaba pynlong ia katei ka rynsan  ka Meghalaya Social Programme Welfare Development Organisation u la ong ba katei ka seng ka la khot shuwa ia ka jingialang ba kyrpang ban ia kren bad ki kmie ki kpa ki samla kiba wan ban ia shim bynta baroh  bad katei ka jingialang ka la long ha ka 5 tarik u jymmang ha Lumkshaid Indoor Hall ha kaba la ia kren ia baroh ki jingdonkam bad ki jingduna ha baroh ki liang.
Shillong, 6 Jymmang:Ka NPP Meghalaya State Unit ka la kyrshan ia ka pakhang shnong kaAll A’chik Youth Federation (AAYF)  kaba 48 kynta ha Garo Hills ha ka 19 tarik bad ha ka 20 tarik Jymmang.
“Ia kane ka pakhang shnong la khot ban pyr shah ia ka jingpynjlan ba khlem ain khlem nongrim ia ka por jong ka GHADC da ka sorkar Meghalaya", la ong u James K Sangma.
Ha ka kyrwoh ba la pynlait u nongaiktien ka NPP u James K Sangma u la ong ba ka NPP ka kyrshan ia kane ka pakhang shnong namar ba ka dei ka jingpyniap ia ka synshar paidbah ba la leh da ka sorkar jylla.
Lah ban kdew ba ka sorkar jylla ka la pynjlan ia ka por jong ka GHADC la ar sien ha u snem ba la dep da kaba ai daw ban plie lad ban pyntreikam ia ka jingiateh bad ka ANVC bad ANVC (B) ban pynbun ia ka jingdon ki MDC ha Autonomous District Council (ADC) ha kane ka jylla.
Hynrei kane ka kam, ka la sahkut haduh mynta namar ba ka sorkar pdeng, kam pat pynkylla ia ka 6th Scheduled kaba donkam ban rah hapoh ka iing dorbar Parliament.
Shillong, 6 Jymmang:Ka jingialang kaba la long mynta ka sngi ha Madan Student, kaba la la lamkhmat da ka seng HSPDP ka la shim ia ka rai ban pakhang ophis ha baroh kawei ka ri Khasi Jaintia lada jia ba ka sorkar kam sngap ia ki  jingdawa ba ka HSPDP ka la buh ha ka sorkar kaba ia dei bad ka mat jong ki Rangbah Shnong.
La pynbna ia katei ka rai da u bah Ardent M Basaiaw moit, Vice President HSPDP  bad ki paidbah kiba la wan sha ka jing ialang ki la rah kti kum ka dak ka jingmynjur.
Katei ka rai ka la ong ba yn ai por ia ka sorkar shi taiew ba kan leh eiei halor ki jingdawa jong ka HSPDP, kaba la leit ban buh ia ki mat jingdawa ha ka 5 tarik u jymmang sha ka sorkar bad ka la ai por haduh ka 12 tarik u jymmang.
Lada ka sorkar kam sngap ia kitei ki jingdawa hapoh ka sngi ba la buh,  naduh ka 13 tarik yn pynlong da ka jingiakhih ha ki shnong bapher bapher  ka ban sdang shuwa da ka pakhang ophis sorkar kaba haduh shi taiew, bad ia kiwei pat ki jingiakhih kin sa pynbna kham hadien, “Lada ka sorkar kam lah ban leh eiei ban pynbeit ia katei ka kam, ngin ia khih kumba ia khih Hill State mynshuwa" ong u bah Ardent.
Shuwa ban pynbna ia katei ka rai, kum ka dak ka jingpyrshah ia ka jingshah sloit bor ki Rangbah Shnong u bah Ardent u la ong, “Lada dei ha kiwei ki jylla la bthei naduh mynno, ngi la don akor palat haduh ba la i khlem akor pynban".
Lah ban kdew ba ki mat ba ka HSPDP ka la leit ban dawa na ka sorkar hadien ka jingialang bad ki Rangbah Shnong kaba la long ha ka 4 tarik u jymmang ha Khasi National Dorbar Hall ki long ba ka sorkar ka dei ban sangeh lut ia ki kam ki jam kiba ia dei bad ki jingthoh kiba donkam ban ioh na u Rangbah, ban mynjur noh  ia ka Village Administration Bill bad kiwei.
Ha katei ka jingialang kaba la pyndap ia ka Madan Student da kumba 2000 ngut ki paidbah, la donlang ruh kiwei pat ki Seng Sain pyrthei ba kynthup ia ka KHNAM bad ka  UDP,  nalor ka HSPDP kaba la lam khmat ia ka jingialang.
La don lang ruh ki nongialam Sengbhalang  ba kynthup ia u President ka KSU, u samla Daniel Khyriem, u samla Auguster Jyrwa General Secretary, la don ryngkat ruh ki Rangbah Shnong bad ki Khlieh nongsynshar na kylleng ki shnong.
U bah Ardent haba kren ha katei ka jingialang u la ong ba ka jingiakren hangtei kam dei na ka bynta ki Rangbah Shnong, hynrei ka dei na ka bynta ban pynneh pynsah bad ban pynkhlain bor ia ki Dorbar Shnong, hynrei u Rangbah Shnong u dei u khlieh jong ka Dorbar Shnong.
Haba kren ba ka sorkar ka dei ban sangeh lut ia ki kam ki jam jong ka kaba ki dang hap ban ioh jingthoh na u Rangbah shnong u bah Ardent u la ong “ Ngin ym shah ban ai jingthoh kum ki Sertiphiket jaka shong jaka sah dano dano ruh lada u Rangbah Shnong um lah ban ai, dei ban pynsangeh lut ki kam ki jam" , katei ka jingkren utei u nongialam ka HSPDP ka dei kaba u ong ba yn ym lah ban pdiang ia ki jingthoh ki ban pynmih da u DC ne da kiwei ha ka jaka u Rangbah Shnong, “Ka sorkar ka dei ban sangeh noh mardor ka jingpynmih sertiphiket, phi la shim ia ka bor u Rangbah Shnong, ka jaitbynriew kan ym ailad da lei lei ruh" u la ong biang.
Shuh shuh u bah Ardent u la ong ba bun ki jingiakren kiba la mih ha kine ki sngi halor katei ka mat jong ki Rangbah shnong bad ka jingiakren kaba mih ka long ba ki Rangbah shnong ki la shah sloit bor hynrei na ka liang jong u –u ong ba kam dei ka jingshah sloit bor ne iktiar ki Rangbah Shnong hynrei ka dei ka jingshukor ki nongialam ba ki paidbah ki la jied la 40 snem mynta.
Shillong, 6 Jymmang:Kiba bun bah ki nongkren kiba la kren ha ka jingialang kaba la long mynta ka sngi ha Madan Student, kaba la lamkhmat da ka seng HSPDP ba kynthup ia ki nongialam Sengbhalang, ki Rangbah Shnong, ki seng sain pyrthei ki la ia pyrta ba ki kwah ba ka ri bad ka jaitbynriew kan ia tylli mlon khnang bal ah ban ia khun ia ki jingeh kiba wan ban tynjuh ia kane ka Jaitbynriew jong ngi.
Hynrei  ha katei ka jingialang kaba la pyniaid da u bah Witting Mawsor, u MLA na Mawshynrut uba dei ruh u nongaiktien ka HSPDP u bah Jemino Mawthoh haba ai jingkren u la ong ba um kwah shuh ban ia kren ia ka jingiatylli, bad ka la dei ka por ban wad noh da ka lad ka lynti ban pynbeit ia ki kynrum kynram.
“Ngam kwah kren shuh ia ka jingiatylli, ka la dei ka por ban wad noh da ka lynti ban pynbeit ia ki kynrum kynram, lada ioh ia kata ka lynti ka jaitbynriew ka ioh ia ka jingiatylli, lada ym lah kumno yn ioh ia ka jingiatylli haba shu ia iaid ruma rutit katba shaba lap" ong u Dr.
Jemino Mawthoh , MLA ka Nongthymmai uba dei ruh uwei na ki nongialam ka HSPDP.
Haba kren pat shaphang ka kam ki Rangbah Shnong utei u nongialam ka UDP u la ong ba na ka liang ka seng HSPDP ruh kam shym la ioh thiah ioh dem naduh ka sngi ba ki la ioh ban lum ia ki Rangbah Shnong ha ka 3 tarik u kyllalyngkot 2015 bad  u la ong ba ka komiti kaba la khlieh da u bah Bindo M Lanong ka la leh kyrkieh ia ka kam ba iadei bad ki Rangbah Shnong bad ka la dawa ruh ba dei ban mynjur noh ia ka Village Administration Bill.
U la ong ba hapoh Ing dorbar Thaw-ain ruh u la wanrah da ka Resolution ban ia kren halor katei ka mat, hynrei la shah kyntait pynban kumta u hap ban wanrah noh da ka Motion.
U la ong ba ki dorbar Shnong ha man la ki shnong ki la sdang ban thaw thymmai ia ki rukom treikam jong ki ym shuh ban trei lymmuh lymmain bad ka jingthaw thymmai jong ki ka long kumno ban iada kyrpang ia ka Jaitbynriew bad ban wanrah ia ka roi ka par hapoh shnong, hynrei kyndit la mih ka hukum na ka high Court kaba la sloit bor noh ia ki, haduh ba la poi u pud ba ym don ba ia mih hapoh shnong lada jia kino kino ki kam kum ka jingiashoh briew, ka jinghuri hura bad kiwei.
Haba pynkut ia ka jingiakren u bah Jemino u la ba ka daw bah baroh ba la mih ki kynrym kynram ka dei namar ka jingsynjor ka synshar Khadar.
Shillong, 6 Iaiong:U Myntri sorkar barim ka tnad kam pohiing u bah  Robert G Lyngdoh  u la ong ba ka sorkar jylla ka dei ban kren shai la ka seng  HNLC ka dei ka seng runar ne ka seng ialeh Laitluid.
U bah Lyngdoh u la ong ba ka jingiasangeh iasiat ka mut ba ka HNLC ka dei ban sangeh ban rah suloi, sangeh ban wanrah ia ka jingma ha ka imlang sahlang.
“Kaba sngewsih ka long ba mynta ngi la peit ia ka jingsangeh iasiat kum ka lad ban poi sha ka lynti ka jingiasuk hynrei ka bym urlong"  u la ong haba iakren bad ki nong thoh khubor mynta ka sngi Balang.
Haba kylli shaphang ki skhim jingiarap ka sorkar, u Bah Lyngdoh u la ong ba ki jingiarap ka sorkar lah ban ktah ia ka imlang sahlang.
U la buh jingkylli, ki briew paidbah kiba im ha ki surok kim ioh ia ki jingiarap na ka sorkar, katba kumno ki lehnoh ki ioh ia ki jingiarap na ka sorkar.
"Kum ka sorkar, kaba shim ia ka rai ba kine ki briew ki dei ki runar, ka dei ban leh ia ki kum ki runar, kam dei ban ai ia ka burom.
Ka long biej ia ka sorkar ban iakren ia ka jingkhot iakren lada ka sorkar ka khein ia ki HNLC kum ki runar", la ong u Bah Lyngdoh.
U la ong ba ka jingsangeh iasiat kam dei ka lynti ban poi sha ka jingiasuk hynrei ka dei ka lynti ban wanrah ia ka jinglong jingman kaba ki briew ki lah ban iakren bad ban wad ia ka lynti sha ka jingweng ia ki jingeh.
"Ka long kumba iathuh ba ki long lehnoh nyngkong bad phin sa ioh ia ki jingiarap bad kane ka long kaba sniew.
Ka lah ban phah ia ka khubor kaba bakla bad dei ban peit bad pyrkhat bha ia kane", la ong u Bah Lyngdoh.
U la ong ba ka sorkar ka dei shim ia ka  jingwan pyndem jong ki HNLC da ka mon shimet.
“Haba ngi shim ia ki dkhot da ka mon lajong jongki ban wan pyndem, ka jingiarap ka dei ban ai shimet.
Ka jingshim ia ki kum ki riew shimet haba ki wan pyndem da ka mon, kan long katkum ki jingkynnoh ba ki la leh.
Hynrei haba ngi shim kum ki kynhun, kane kan shu pulom kai", la ong myntri kam pohiing barim ka jylla.
Shillong, 6 Jymmang:U Micheal Rajee Syiemiong uwei na ki samla Khasi na Laitkor, Shillong uba mihkhmat ban iashim bynta ha ka jingiakop shad ha ka Dance India Dance Season 5, u la shah jied ban rung sha ka jingiakop shad ban long ha Mumbai naduh ka 15 tarik haduh ka 30 tarik Jymmang 2015.
Haba kren mynta ka sngi sha ki lad pathai khubor,u President ka All Meghalaya Dancers Association (AMDA) u bah Kitbok Thabah, u la ong ba bun ki samla na kane ka jylla kiba iashim bynta ha kane ka jingiakop shad hynrei ym shym don mano mano ba lah ban poi shaduh kane ka kylla jong ka jingiakop.
U bah Thabah u la iathuh ba une u samla Syiemiong u la jop na ka jingiakop shad ba long ha Guwahati  ha ka 19 tarik Iaiong 2015 bad u la shah jied ban ioh rung sa sha ka jingiakop shad ba long ha Kolkata ha ka 27 tarik Iaiong.
Ha kane ka jingiakop ba long ha Kolkatta baroh ki don 2 lak ngut ki nongiashim bynta hynrei napdeng kine tang phra ngut kynthup ia u samla Syiemiong kiba shah jied ban jam sa sha kawei pat ka synjam jong ka jingiakop ban long ha Mumbai.
La ong ba lada une u samla u shah jied  ha kane ka jingiakop ban long ha Mumbai un ioh ban rung sha ka kylla ba khathynriew  kaba donkam ia ka jingkyrshan na ki paidbah lyngba ka vote.
“Kham mynshwa ha u snem 2012 ngi ladep ai ia ka kaiphod sha u Myntri Rangbah ba un thaw noh ia ka State Dancing Institution khnang ba ki samla ka jylla kin  ioh jingmyntoi hynrei ka sorkar kam shym la patiaw eiei halor kane", la ong u President ka AMDA u bah Thabah.
“Tang na i jingioh barit ngi la ai jingiarap ia u Michael ba yn leit ban iashim bynta ha Kolkata.
Hynrei ngi kyntu ba ka sorkar jylla ba kan ai ka jingkyrshan ia une u samla ba long khunswet ba un leit ban pyni ia ka sap ha Mumbai", la ong u bah Thabah.
“Nga la pyni ia ka sap shad jong nga hakhmat u president ka USA u Barrack Obama ha ka por ba u wan jngoh ha Mumbai ha u snem 2010", la ong u samla Michael.
"Nga ngeit ba u Blei un kykhu ia nga ba ngan lah ban leh bha ban wanrah burom ia ka jaidbynriew bad ia ka jylla hi baroh kawei", la ong u samla Syiemiong.
U Bah Thabah u la iathuh ba une u samla udei uba la shah ieh khun swet bad ia u la ri la sumar da u Ft Micheal Pinto ha Mumbai.
London, 6 Jymmang:Ki lad khubor ki la iathuh ba ka seng lehnoh  Islamic State ka la plie ia ka 5 Star Hotel jong ka kaba don 262 kamra.
Katei ka Hotel la ong ba ka biang lut nadong shadong kum ka jaka bam (Restaurant) bad ki jaka kilan met jong ki nongia lam jong ka  bad la pynieng ia katei ka hotel  ha ka nongbah Mosul kaba don ha Iraq, iathuh ki lad khubor.
La ngeit ba katei ka hotel ka dei ka  Ninawa International Hotel, kaba dei kaba la mih jingiakren bha ha ki khyndiat bnai shuwa.
Kat kum ka dur ba la pyllait paidbah da ka ISIS la iohi ia ki dkhot jong ka ISIS ba ki dang pynphuh pynphieng ia ka kper syntiew jong katei ka hotel, don ruh kiba dang niad bha ia ka madan, bad kiba pynkhuid jingkhangit, bad ka don ruh ka jaka jngi kaba paka bad hakhmat jong katei ka ing paki dulan la pynieng ar tylli ki lama iong ka ISIS.
Ha ki lad khubor, ka ISIS ka la thmu ban plie paidbah ia katei ka Hotel ha ka miet jong ka 1 tarik bad la pdiang sngewbha ia baroh ki Muslim sha katei ka Hotel khlem jingsiew.
Ha ka dur la iohi ba ki dkhot ka ISIS ki dang ia shah shondur lang baroh hajan ka pung jngi bad ka la don ruh ka jiglehkmen da kaba pynbthei  da ki jingpynmih ding.
Shillong, 8 Jymmang:Khyndai ngut ki nongbishar ki la shah pynkynriah noh hadien  ba la ioh jingthoh na ka registrar general ka Meg halaya high court.
U district and sessions judge ka East Garo hills district u W.
Dieng doh la pynkynriah sha u district and sessions judge ka West Garo hills district, katba ia ka district and sessions judge ba mynta ka East Khasi hills district ka AM Ripnar la pynkynriah sha district and sessions judge ka East Garo hills bad ia u District and sessions judge ka West Garo hills u E Kharumnuid, la pynkynriah sha district and sessions judge ka West Jaintia hills district ha ka jaka jong u bah B Mawrie uba la shimti noh  kum u district and sessions judge ka East Khasi hills district.
Ia u FS Sangma u chief judicial magistrate ka East Garo hills district la pynkynriah noh kum u chief judicial magistrate ka West Khasi hills district ha ka jaka jong u B Joshi uba dei mynta u chief judicial magistrate ka Ri-Bhoi district.
Ha kajuh ka por, ia u B Khriam u chief judicial magistrate ka Ri-Bhoi district la pynkynriah kum u chief judicial magistrate ka East Garo Hills district.
Katba ia ka R Rymbai  ka judge jong ka Special court ba la thaw da sorkar jylla ban khmih ia ka mutkotduma ha kaba iadei bad ka ILP bad kaba dei ka judicial magistrate first class ka East Khasi Hills district la pynkynriah noh ia ka sha ka judicial magistrate first class ka East Garo Hills district.
Ka judicial magistrate first class ka Sohra civil sub division ka kong  La Ikynti Kharshiing  mynta ka dei ka judicial magistrate first class ka East Khasi Hills district.
Shillong, 8 Jymmang:Ka jingwan iuhkjat u president ka BJP u Amit Shah ha kane ka jylla ka la ai mynsiem shibun ia ki nongialam, ki dkhot ka seng bad wat ia ki nong kyrshan.
Kat kum ka jingia kren bad ki nongialam ka BJP ha kane ka jylla, ki la iathuh ba hadien ba la wan u Amit Shah, ki paidbah nongkyrshan ka party ki la ioh mynsiem bad kim ngeit shuh ia ka jingkren pyrshah jong kiwei ba ka BJP ka dei ka seng pyrshah niam.
“Ngi la ioh ia ka jingkren na kiba bun ki nong kyrshan ka seng, ba ki sngew ioh mynsiem hadien ba la ioh sngew ia ka jingkren jong u president rangbah ka BJP haba u wan ha kane ka jylla", la ong ka khubor na ka BJP.
Halor ka jingkylli la ki sngew kumno halor ka jingpakhang shnong ha ka por ba wan u president, ki nongialam ka BJP ki la ong ba u Amit Shah haba u iuh kjat ha Shillong bad iaid ha surok u la mut dur ba ym don briew shuh ban wan sha ka jingialang jongu.
“Hynrei hadien ba u la iohi ha ka jingialang ba la wan poi da ki hajar ngut ki paidbah, u la sngewthuh ba ka jingwan jongu ka long kaba seisoh", la iathuh u dkhot ka BJP.
“Mar syn iohi ba shlei ka kamra jingialang,u Amit Shah u la sngew tynnad bad phuh samrkhie", la iathuh u nongialam ka BJP.
Shillong, 8 Jymmang:U President Rang bah ka KSU, u samla Daniel Khyriem  mynta u dang don hapoh District Jail ha nongbah Shillong bad u don hapdeng ka met kaba shait ba khlain ha kaba ki nongialam jong ka KSU mynta ka sngi ki la leit jngoh ia utei u nongialam jong ki hapoh katei ka phatok heh.
Katkum ka jingia thuh ki nongialam jong katei ka seng ki la ong ba u don hapdeng ka met kaba shait bakhlain bad kam shym la don kano kano ka jingud kaba mih na u, hynrei la pyrkhing pat ia ka rukom rung rukom mih bad  ym shym la shah ban ia rung bun ngut ban leit peit ia u, la shah tang ar ne lai-ngut.
Katba ha kawei pat ka khubor, ka Seng Kur Khyriem Na I Nam Marbilon Khyriem ka la dawa na ka sorkar jylla ba ka dei ban pyllait noh mardor ia u samla Daniel, President KSU u ba dei ruh u Chief Organiser jong katei ka Seng Kur.
Ka kyrwoh na katei ka Kur ka la pynpaw ia ka jingsngew sarong ba ka ioh ia u nongkitkam uba lah ban sah ha byndi na ka dawbah jong ka ri bad ka Jaitbynriew, ka la ai khublei ruh ia ki sengbhalang kiba la ieng rangbah ban kyrshan bad ban pynpaw paidbah ia ka jingdawa jong ki ban pyllait noh marmar ia utei u samla khlem da teh kyndoh.
Shillong, 6 Jymmang:Ka jingthnum ka jingsuki ka jinghap ieng lain ban siew bai thang ding jong ki paidbah kan kut noh baroh da ka jing pyntreikam da u pre-paid meter.
Katkum ka jingtip ba la ioh na ka tnad MeECL, ka jingpyndon kam da u pre-paid meter kan myntoi shibun ia ki paidbah bad kin lait na kiba bun ki jingsngew ngiah ban leit ieng lain da ki kynta bad ban leit ujor ia kano kano ka jingbym biang ha ka rukom shna bai thang ding.
Haduh mynta ki don haduh kumba 220 tylli ki meter kiba la pyndait bad kiba ladep siew pisa lypa, ha kaba la pyntreikam ha ka ophis ka MeECL ha Lumjingshai, Mawlai Nongkwar, Nongthymmai, Polo, NEHU, Dhankheti & Bishnupur.
La pyndait ruh ha Laitumkhrah Police Station bad ha Mawlai Police Station.
Ia kine ki pre-paid meter la shalan da ka kompeni Secure Meters na Jaipur.
Ki kam ki jam kiba hap ban leh ha ki kor kompiwter da ki nongtrei ha ophis kim donkam shuh nalor kan pynlait na ka jingpyndonkam lut phut ia ka bording.
Ka jingmyntoi kaba ioh na u pre-paid meter ka long, “siew kumba phi pyndonkam".
Kan long ruh ka jingmyntoi ia ki nongthang ding ban nang ban mang pisa kumno ban pynlut ia ka bai ding  bad ban kunai ha kaba pyndonkam ia ka rukom thang ding.
Da kaba leh da u pre-paid meter, ym don ban ot ia ka ding haba ym siew ia ka bai thang ding namar ba kan ot hi lada ym thep pisa shuh kumba thied top up mobile.
Ka jingtip ba la ioh na ka MeECL, ka la ong ba ia u pre-paid meter la pdiang da baroh ki ri ha ka pyrthei bad kam don kano kano ka jingsngew artatien halor ka jingtreikam jongu.
Ha u pre paid meter, yn don u tiar Pilfer uban iada na ka jingshah tuh ding.
Ha ka por ba la jan lut ka pisa, u meter un sa ai dak ba la duna pisa bad donkam ban thep pisa biang.
Lada jia ba ym don pisa shuh ha ka 5 baje janmiet haduh 11 baje mynstep, ka ding kan nym lip namar ba ka dei ka por treikam.
Ia u  prepaid meter yn pynbeit man u bnai katkum ka jingpyndonkam.
Shillong, 6 Jymmang:“Wat khmih lynti ba ngan mynjur ia ka hukum jong phi, wat haduh ka sngi ka jingiap jong nga" phla u CEM ka KHADC ba u kob ia u nongbishar ka high Court u SR Sen ha ka por ba u shah tian bishar ha ing kashari.
“Ngan iai iakhun bad iai iakhun, katba nga dang sah mynsiem" ong biang u bah Nongrum haba kren ha ka jingialang paidbah ba la khot da ka seng HSPDP mynta ka sngi ha Madan Student.
Shuh shuh u bah Adelbert u la ong ba katei ka jingjia ba la mih ka jingshah sloit bor ki Rangbah shnong ka dei na kawei ka jingjia kaba la jia ha Jaintia hills, hynrei ki arliang mamla hangtei ki la ia suk, pynban la pynmih ia ka rai ha ka 10 tarik u nohprah kaba long salonsar ia baroh.
“Kaei ka jingmyntoi u SR Sen, ka dei ba ka don eiei sha lyndet, bad ka dei tang ban ioh sloit bad pynlyngkhuit ia ka ri bad ka Jaitbynriew" u la bynrap biang.
U CEM  la ong ba ia mynta ym ka Village Admnistration Bill kaba kyrkieh, lymne u pud u sam lymne ka ioh kam ioh jam ki khun samla hynrei kaba kyrkieh eh ka dei ka jingiatylli bad u la pynpaw ba u kwah ba ka ARPA kan ia tylli mlon hapoh District Council khnang ban ih ban iakhun ia kiba bun bah ki mat kiba iadei bad ka Jaitbynriew.
“Ka riti Dustur ka dei ka ain, bad ia ka ain la shna na ka riti ka dustur" u la ong biang haba kren ia ka kam ki Rangbah Shnong.
Ha kaba iadei bad katei ka mat, u bah Adelbert u la ong ba dang mynhynnin ka sngi u la wan ia kynduh ia ka sorkar, ban ia kren ia ka kam ba dei bad ki Rangbah Shnong.
Haba kren ba kum u nongialam hapoh District Council bad kum u briew uba ieit ia ka Jaitbynriew un ia khun beit haduh ba kut haduh ba katei ka hukum  kan pyllait luid ia ka Jaitbynriew u la ong, “Ngan ym thok ia ka Jaitbynriew, lada nga thok ia i mei bad ka lok jong nga, nga la thok ia ka Jaitbynriew" ong u CEM ka KHADC.
Shuwa ban pynkut ia ka jingkren u bah Adelbert u la ong ba un iaid beit shakhmat ia kaei kaba  la pynbna  kata ban shah thngan ha ban da iap haduh ba  ka sorkar kan lah ban leh eiei halor ka kam ba iadei bad ki Rangbah Shnong bad u la ai por 10 sng ia ka sorkar,  bad lada ka lah un sdang ia ka jingshah thngan marwei.
New Delhi,  6 Jymmang:Ka Sorkar India ka la iasoi soskular bad ka National Socialist Council of Nagaland (Reformation).
Ia kane ka jingiasoi soskular la leh da u Sham bhu Singh, u Joint Secretary jong ka Ministry of Home Affairs bad  Wang tin Konyak kynthup ruh ia u P.
Tikhak, kiba long ki  co-convenor ba hap hapoh ka  NSCN (R).
Kane ka jingiasoi suskular halor ka jingiasngewthuh jingmut bad jingiamyn jur  ia ka Cease Fire Ground Rules ia ka ban sa trei kam na ka bynta shisnem ka ban long naduh naduh ka sngi ba la pyndep ia kane ka jing iasoi soskular.
Ka sorkar India ka la nang pynjlan ia kata ka jingsangeh mar kylliang bad ka National Socialist Council of Nagaland (Khole-Kitovi) na ka bynta shi snem ka ban sdang naduh ba la pyndep ia kata ka jingiasoi sosukar.
Ia kane ka jingiateh kular bad jingiasoi  la pyndep da u Shambhu Singhu  Joint Secretary jong ka  Ministry of Home Affairs, kynthup ruh ia u Jack Jimomi, uba long u Supervisor ka  GPRN bad NSCN ka ba hap hapoh ka  NSCN (KK).
Hadien kane, ka Sorkar India ka la shym la treh shhuh ban bteng ia ki jingiasoi soskular bad National Socialist Council of Nagaland (Khaplang) bad kata ka jingiateh soskular kaba mynshuwa yn ym lah ban ia bteng shuh nangne sha khmar.
Nongstoin, 6 Jymmang:Hadien ka jingkyn noh ba la mih na ka KHADC ba u Syiem ka hima Nongstoin u la ai NOC ia ka Maheshwari Mining Pvt.
Ltd bad ka M/S Triveni Earth Movers Pvt.
Ltd, u Syiem ka hima Nongstoin u la kyn tait ia katei ka jingkynnoh bad u la kam ba ka Dorbar hima kam shym la ioh jingtip satia ia ka jingsdang treikam kitei ki kompeni ha Wahkut bad kam shym la ai jingbit satia ia ki.
Katkum ka kyrwoh na u Secretary ka Dorbar Syiem hima Nongstoin u bah A.
L Syiem u la kam  ba kitei ki kompeni ki la kyrpad sha ka Hima ban ai jingbit ba kin wad nuksa la u don ne em u Uranium ha katei ka jaka, hynrei ka Dorbar ka la kyntait bad ka la phah ia ka jingthoh jong ki sha ka Executive Committee ka KHADC lyngba ka shithi  No.
NS-5/L(13)2014-15/09 kaba 30 tarik u kyllalyngkot, 2015 kum ka jingpyntip ban leh ia kaba donkam.
Ha ka shithi u la ong ba la bthah ia kitei ki kompeni ba hadien ba ki la ioh ia ka Laisen khaii na ka KHADC bad kiwei ki kot ki sla ki dei ban pyntip sha ka Dorbar, hynrei haduh mynta kim pat wan ai kot ai sla sha ka Dorbar, bad na ka liang u syiem katei ka hima u la ong ba ka Hima kam don jingtip eiei ia ka jingsdang treikam jong ki.
Shillong, 8 Jymmang:U General Secretary ka KHNAM u bah Bat kupar Wahlang ha ka kyr woh ba la pyllait paidbah mynta ka sngi u la ong ba ka KHNAM kan leit ban synran lang ia u bah Adelbert Nongrum MDC na Jaiaw uba dei ruh u CEM ka KHADC bad u working President ka KHNAM.
Ka KHNAM ka la ong ba kan leit ban ai mynsiem ia u bah Adel bert ha katei ka jingshah thngan kaba u la pynbna ba un shah thngan marwei ha ban da iap lada ka sorkar kan ym mynjur ia ka Village Administration Bill lane kam pynioh biang ia ka bor bad ka iktiar ki Khlieh nongsyn shar Shnong.
Katei ka seng ka la kynthoh ruh halor ka jing pynslem ka sorkar ban mynjur ia ka VAB da kaba aidaw ba ka don jing bakla hangne hangtai, hynrei ka kloi pat ban mynjur ia ka ain ki nongshong madan bad  ka phiah konstitwensi  wat hapdeng kiba bun ki jingpyrshah, tang ha ki katto katne sngi bad khamtam ka jingsieh MDC ha KHADC kaba la leh shimiet shi miet.
Halor ka jingbym lah ka sorkar ban mynjur ia ka Village Administration Bill ka KHNAM ka la kynthoh ruh ia u myntri ka DCA u bah HDR Lyngdoh uba la donlang ha ka EC jong ka KHUDA ha ka por ba la thaw ia katei ka Bill ha kaba ha katei ka por u la ong ba ka biang hynrei mynta pat ym shym la lah ban mynjur bad la kdew ba ka don jingduna.
Haba kren ia ka jingduna ka VAB kumba la kdew da ka sorkar ka KHNAM ka la ong ba wat ia ka riti synshar ka ri ruh lah ban pynkylla da ki spah sien, balei ym lah ban mynjur haba dang lah ban pynkylla biang hadien ia baroh ki jingduna.
Ka KHNAM ka la ong ba da lei lei kan ym pdiang ia ka  jingwanrah ka sorkar da ka ordinance ne ka jingthaw ain ka sorkar jylla ka ba iasyriem bad ka VAB, ka la kynnoh ba kane ka dei ka jing pyrshang jong ka sorkar ban knieh noh ia ka bor thaw-ain  bad ia ka iktiar jong ka KHADC ba la pynkup bor katkum ka 6th scheduled,  bad ka la kynnoh ba katei ka pynpaw ia ka jingbym burom ka seng Congress ia ka dorbar Thaw-ain ki District Council.
Shillong, 8 Jymmang:Ka BJYM ka la ther ia ka sorkar jylla ba ka dei ka nongshna bad nong thaw ia ka jingkulmar ha jaka ba kan long ka jing wanrah ia ka jingsuk jingsain.
Haba kren mynta ka sngi sha ki nongthoh khubor, u president ka Bhartiya Jayanti Yuva Morcha (BJYM) Bah Egenstar Kurkalang u la ong ba ka jingkem ia u President ka KSU bah Daniel Khyriem, ka dei ka kam jong ka sorkar ban thaw jingkulmar ha jaka ban wanrah ia ka suk ka sain.
U la ong ba ka jingiakhih ia ka ILP ka la thanda mynta hadien ba ki sengbhalang ki la pdiang ia ka jingkhot jong ka sorkar hynrei hadien ba ka jinglong jingman ka long jai jai, ka sorkar ka la sdang ban thaw jingkulmar pynban.
“Ngi pynrem jur ia ka jingkem ia u president ka KSU bad ka paw ba ka sorkar ka dei ka nongthaw jingkulmar, ym ka jingwanrah jingsuk", la ong u Bah Kurkalang.
Katkum ka jingong u President ka BJYM, ka jingkem ia u President ka KSU ka long kumba ka sorkar jylla ka kwah ban thaw bad pynmih jingkulmar hadien ba ki bynta ka rilum Khasi  ka la thanda.
“Mynta ka sorkar nalor ba kam lah ban tehlakam ia ka suk ka sain ha Garo Hills, ka la sdang sa ban thaw jingkulmar ha kane ka ri lum Khasi", la kynthah u President ka BJYM.
U la ong ba ka jaka ba kan kem ia u President ka KSU, ka sorkar ka la dei ban thaw bad wad da kiwei ki lad ki lynti ban poi sha ka lynti kaba jai jai hynrei ym ban shu kem kulmar khlem da iaid katkum ki lynti.
Ka jingleh ka sorkar jylla kaba ialam ka Congress ka pyni ba kam burom ia ka sur jong u paidbah bad ka thmu ban khnoit ia ka sur jong ka imlang sahlang, la ong ka BJYM.
“Ka sorkar ka la dei ban leh eiei ban tem shwa ba kan klang ka ding kaba heh", la ong u president ka BJYM.
Ha kajuh ka por, u la ong ba ka long kaba donkam ia ka sorkar ba kan shim ia ki lad ki lynti ban khang lad ia ka jingwan rung ki briew nabar namar ba kane ka long ka jingma ia ki rit paid ha kane ka jylla.
“Ngim ong ba donkam ka ILP ne kano kano, hynrei ka sorkar ka dei ban shim ia ki lad ki lynti ban tehlakam ia ka jingwan ki briew nabar", la ong u President ka BJYM.
U la ong ba ki komiti jong ka sorkar ki dei tang ki jingpynbiej kai namar ba la bun tang ki komiti khlem mih soh eiei haduh kine ki sngi.
Shillong, 8 Jymmang:U myntri ka tnad PWD u ma Sniawbhalang Dhar mynta ka sngi u la leit jngoh ia ka sawmer shiteng na ka bynta ban pynbna ia ka skhim surok shnong ha katei ka shnong.
La synran ia u myntri da u MLA ka Mylliem u bah R.
V lyngdoh, ki ophisar/enjiniar  ka tnad PWD bad la don lang ruh na ka liang ka dorbar shnong.
U myntri ka tnad PWD u la pynbna ba ka sorkar ka la mang pisa kyrpang T.
86 lak tyngka na bynta katei ka surok kaba jngai 0.
370 kilomitar bad u la ong ba ia katei ka surok yn sa shna noh shen.
U myntri u la ai ka jingkhublei kyrpang ia ki trai jaka kiba la ai sngewbha ia ka jaka jong ki na ka bynta ban myntoi lang u paidbah nongshong shnong lyngba katei ka surok.
U bah RV Lyngdoh, MLA u la ong ba ka thong ba ha khmat eh ka sorkar ban wanrah ia ka roi ka par ka dei  ban pynbiang ia ki surok ban pynsuk ia ka leit ka wan ki paidbah, u la ong ruh ba katei ka surok kan long ka jingmyntoi kaba khraw ia ki paidbah nongshong shnong jong katei ka shnong bad na ka liang jong u kum u MLA u la pynpaw ka jingkhublei kyrpang ia ki trai jaka kiba ai sngewbha ia ka jaka jong ki ban shna surok.
Jowai, 8 Jymmang:Hadien 33 snem ka jingshakri ban sam ia ka jingnang jingstad kham tam eh sha kito ki longing ki bymkot bor ban phah skul ia la ki khun ki kti sha sor, ka Balang Unitarian ha Puriang mynta ka sngi ka la kyn tiew kyrdan ia ka Puriang Secondary School sha ka Higher Secondary School – katta na ka Class kaba 10 sha ka class kaba 12.
Ha kane ka sngi, u kongsan u dei u bah Pyniaid Singh Syiem, MDC ka thain uba la wan bujli ha ka jaka jong u bah David Nongrum, MLA ka thain u bym shym la lah ban iadonlang na ka daw ka jingshitom jong u, hynrei utei u MLA u la noh synniang pat haduh 2 lak tyngka sha katei ka Higher Secondary School.
U Head Master katei ka school u la iathuh ba ia katei ka skul la seng naduh u snem 1982 ha ka kyrdan LP School bad ha u snem 1992 sha ka kyrdan UP School bad ha u snem 1999 sha ka kyrdan Secondary School bad mynta u snem pat sha ka kyrdan Higer Secondary.
“Naduh ba ngi la kyntiew kyrdan ia kane ka skul sha ka Secondary Level, ki skul ka la ioh ia ka record 100 percent pass percentage, lait noh ha ki ar tylli ki snem", la ong u Headmaster, D Mylliemngap.
Utei u nongpeit ia katei ka skul u la iathuh ruh ba ki don haduh 18 ngut ki nonghikai bad 425 ngut ki khynnah skul kiba pule ha katei ka thain kynthup na ka shnong Kut, Puriang, Mawryngkneng bad na kiwei kiwei de ki shnong kiba najan bad najngai.
Haba plie ia katei ka kyrdang katei ka skul, la ia donlang ruh ki nongialam jong ka Balang kaba kynthup ia u Rev.
Derick P Pariat, ka Rev.
D.
Khriam kumjuh ruh ki nongialam shnong bad ki head jong ki school bapher bapher kiba don ha kane ka thain.
Haba kren ha katei ka jigialang, na ka liang u ban Pyniaid S Syiem, u la ksa jingkiew kyrdan kane ka Skul ka sakhi ia ka jingnangroi bad jingnangiaid shakhmat jong kane ka constituency.
U la iathuh ba kumba long mynta ki don haduh 3 tylli ki skul kiba la ioh ia ka jingbit ban kyntiew kyrdan ia ki school sha ka kyrdan Higher Secondary Level.
Ula ong ruh ha kine kip or mynta la dei ban ia pyrkhat ruh iaki lad ki lynti ban hikai iaki khynnah bad samla ba kin pyntbit ha ki kam kiba pher bapher ymtang ha ki jingpule ia ki kot skul hynrei ha kiwei pat ki bynta kiba la tip ha ka ktien Nongwei kum ka Skill Development bad Vocational Programme.
U kyntu ruh iaka shnong ba kan ai ka kti ka mon ka kti ka diang naka bynta ban nang pyniaid shakhmat ia kane ka skul.
U Rev.
D.
P.
Pariat uba long u president jong ka Unitarian Union North East India ula ong ba kane ka skul ka dei ruh ka nuksa namar ba ha kiba bun ki khep ba ka phah iaki khynnah ban ialeh iaka secondary school leaving certificate examination, ki khynnah na kane ka skul ki ju pas barabor shispah naka shispah.
Nalor ki jingkren la ioh ruh iaki jingrwai bad ki jingshad naki khynnah skul barim bad ki khynnah skul ba mynta jong kane ka skul.
Kiwei pat kiba kren ha kane ka sngi ki dei u bah H.
Nongdhar, ka samla Intrisha Kharlukhi, u bah Chesterwell Sohtun headman ka shnong Kut kiba long ki khynnah skul barim jong kane ka skul.
Na ka liang ki kmie ki kpa u bah Kyrpadlang Syntenghen, u bah Bantei Mukhim u Rangbah SHnong ka Puriang bad ka jingialang la pyniaid da u Rev.
HH Mohrmen.
U David Cameron, ula jop suk na ka bynta ban ialam ia ka sorkar na ka seng Conservative, ha ki san snem ba ladep ha England bad ula kren shai ruh, ba ka jingjop don burom jong ka seng Tory, kan ailad ia u, ba un ai ia ka jingim kaba bha bad kaba pahuh pahai, ka ban poi sha uwei pa uwei u nong England.
U Cameron, u pyn paw ia ka jingsngewlem jongu, ia ki arngut ki nongialam, kiba la iehnoh ia ki kam jongki, namar ba ki seng jongki, kim shym la lah ban leh bha bad kitei ki kynthup ia U Ed Miliband jong ka seng Labour bad nangta ia U Nick Clegg, uba dei u nongialam jong ka Liberal Democrats.
U Cameron, u leit phai sha ka Number 10, ha ryngkat bad ka kurim jongu, hadien ba ula leit ban iakynduh ia ka Syiem Bilat, ha ka dulan jong ka Buckingham, ha kaba ula pynthikna ia ka jingjop jong ka seng jongu, ha kane ka elekshon 2015.
Na ka liang jong U Ed Miliband, ula hiar shuki noh, haba ka seng Labour, ka la shah rem kput, ha kane ka elekson bad kumjuh ruh, U Nick Clegg, u nongialam ka Liberal Democratics, uba la jop salit ia ka shuki jongu ha  Sheffield, uba la pdiang ba ka seng jongu, ka hiar shibun ha ka jingialam jongu.
Na ka liang jong U  Nigel Farage nongialam ka UKIP ruh, ula hiar noh, na ka shuki nongialam, haba um shym la lah ban jop, wat tang ialade kum u dkhot jong ka Parliament.
Ha ka jingjop kaba 331ngut ki dkhot, ka seng Tori, ka dei ka seng kaba bun tam ki dkhot, katba ka seng Labour, ka don 232ngut ki dkhot bad ka Liberal Democrats, ka jop da 8ngut, katba ka SNP ka jop 50ngut, ha kaba ka la jop ia 56tylli na ki 59tylli ki Constituency ha Scotland.
Ki don 50million ngut ki nongthep vote, ha kaba ki jied ia ki 650ngut ki dkhot ki ban leit mihkhmat sha ka House of Commons, lane ka Parliament jong ka United Kingdom.
Shillong, 8 Jymmang:Ki pulit ki lah ban kem shuh shuh ia ki nongialam sengbhalang kiba don bynta ha ka jingiakhih ILP mynshem snem namar ba ka sorkar lyngba ka Special Court ka la pynngat mukotduma (case) ia ki hapoh ka ain Meghalaya Maintenance of Public Order (MMPO).
Ha kane ka sngi Palei u president rangbah ka KSU u Bah Daniel Khyriem u la shah kem halor ka jingpynngat mukotduma ha ka kam pynjulor ha ka por ba pynlong ia ka jingiakhih ban dawa ia ka ILP ha kane ka jylla.
U Bah Khyriem u la shah kem hadien ba u la kyntait ban shim jamin ia ka jinghukum ka Kashari ban kem ia u bad la set 14 sngi ha phatok.
Na ka liang u SP ka East Khasi hills u Bah M Kharkrang u la ong ba ki pulit kin sa kem shuh shuh ia ki nongialam sengbhalang kiba la bthah da ka Kashari bad yn sa shim kam katkum ka hukum ka Kashari.
Katkum ka jingong u Bah Kharkrang, ka Kashari ka la phah ia ka shithi ban kem ia  ki nongialam sengbhalang bad ki don haduh 87  tylli ki jingpynngat katkum ki kyndon hapoh ka ain Meghalaya Maintenance of Public Order (MMPO) Act  halor ka jingiakhih ILP.
U Bah Kharkrang u la ong ba kine ki mukotduma ki iadei bad ka jingkawang maw, thang kali, pyniap, bad kiwei ki kam beain kiba jia ha ka por ba pynlong ia ka jingiakhih ILP ha u snem 2013 bad 2014.
“Na baroh kiba la rejister, 82 tylli la dep pynngat bad aiti ha ka Kashari", la ong u Bah Kharkrang bad kumba 80 ngut ki dkhot ki sengbhalang ki la shah kem bad la pynlait noh hadien ba la ioh jamin.
U Bah Kharkrang u la iathuh ba ki pulit ki ai ia ka kaiphod sha ka Kashari halor ka jingpynshitom ia kiba donkti.
U Bah Kharkrang u la ong ba ka jingjia myn hynnin kam dei ka sien ba nyngkong ba ki pulit ban phah shithi khot hajir hynrei la dep phah naduh kham mynshwa sha baroh ki nongialam sengbhalang.
Watla phah hynrei ki nongialam sengbhalang ne kiba haiing jongki kim shym pdiang.
U Bah Kharkrang u la iathuh ba tang hadien ka jingkyntait jongki, ba ki pulit ki la iathuh sha ka Kashari, kaba pynmih ia ka hukum ban kem ia ki.
Ha kawei ka liang, ki pulit ki la pynjur ia ka jingpahara ha kylleng ka nongbah bad kiwei ki district hadien ba la shah kem u President ka KSU.
“La pynjur ia ki bor pahara nalor kiba la don lypa ban khang lad ia ka jingthmu jong ki runar ban pynthut ia ka suk ka sain", la ong u Bah Kharkrang.
Tang ha Shillong, ki don shibun ki jaka ba la pynjur pahara, la ong u Bah Kharkrang.
Shillong, 5 K’lyngkot :Lai ngut ki nongtuh ba la tap jainiong ki la leit ban lute ia kawei ka dukan jong ka kong  Khlorida Wanniang ha shnong Dangar Phud Bhomal ka thain Balat ha ka miet 2 tarik Kyllalyngkot por 7 baje janmiet.
Kine ki runar ki la rah da ki tiar ialeh, ha kaba ar ngut ki rah da ka wait khukri katba uwei u rah da ka suloi.
Ki la shoh la dat ia u lok jong I Kong Khlorida u Bah Diretsing Disiar bad ki sa lute bad ioh khung T.
30 hajar.
Ym tang katta, ki la byrngem ruh ba ka dei ban pynbiang ar lak ba kin wan shim ha ka 8 tarik Kyllalyngkot.
Ia kane ka jingujor la ujor ejahar ha Danger Police Outpost.
Shillong, 4 K’lyngkot:Ka dorbar jong ka North Eastern Council (NEC) ka la pdiang ia ka mang tyngka kaba T.
1,088.
21 klur na ka bynta u snem 2015-16 ban pynlah ia ka Council ban pyntrei ia ki kam.
U myntri ka tnad DoNER uba dei u chairman ka NEC u Dr Jitendra Singh u la pdiang ia ka jingmang pisa kaba 63rd jong ka Council kaba long ha kane ha ka sngi Thohdieng.
Kine ki jingtyrwa kim pat long kiba kut hynrei kin pynlah ia ka NEC ban leh ia ki kam ha kine ki snem haduh ba kawei ka dorbar kan sa shong biang ban shim ia ka mang pisa kaba biang, la ong ka kyrwoh sorkar na ka NEC.
Ka bynta jong ka leit ka wan, ki kam rep kam riang bad kiba iadei bad ka bording ki ioh bhah kham bun ha kane ka mang pisa haduh 71.
26 per cent.
Ka NEC ka la aiti ia ka jingmang pisa kaba T.
1088.
21 klur na ka bynta u snem 2015-16 katkum ki jingdonkam jong ki tnad.
U myntri ka tnad DoNER u la ong ba ki jylla kane ka thain ki dei ban pyntreikam ia ka pisa.
U la ong ba ha kane ka snem ba la dep, kumba 70 percent ka mang pisa khlem lah ban pyndonkam da ka NEC.
U la ong ba ka jingpyniaid ia ki liengsuin ha kane ka thain, yn pynbha.
U la ong ba la lah ban pynher biang ia ki liengsuin ka Alliance Air sha Umroi, Lilabari, Silchar bad sha Tezpur Airport.
U myntri ka tnad Road Transport Highways (MoRTH) ka la buh ia ka  National Highway Infrastructure Development Corp.
Ltd (NHIDCL) na ka bynta ka NE ha kaba ka jaka treikam ka don ha Guwahati.
U la ong ba ka la don ka jingthmu ban pynsted ban shna surok bad ban pynbha ha kane ka thain ha kaba la mang T.
200 klur da ka DoNERha kane ka mang pisa ba mynta ban pyntreikam ia ka NE Road Sector Development Scheme (NERSDS).
Ha dorbar ka NEC la wan iashim bynta u Lat ka Arunachal Pradesh u Lt Gen.
Nirbhay Sharma (retd.
) bad u Myntri Rangbah Nabam Tuki, u Lat ka Nagaland u P.
B.
Acharya bad u Myntri Rangbah u T.
R.
Zeliang, u Lat ka Meghalaya u K.
K.
Paul bad u Myntri Rangbah Mukul Sangma, u Lat ka Sikkim u Shriniwas Patil bad u Myntri Rangbah u Pawan Chamling, u Myntri Rangbah ka Mizoram u Lal Thanhawla bad u Myntri Rangbah ka Manipur u Okram Ibobi Singh.
U Myntri Rangbah ka Assam u Tarun Gogoi bad u Myntri rangbah ka Tripura u  Manik  Sarkar kim shym la lah ban poi.
Shillong, 4 K’lyngkot:Ka jingialang iasyl lok ba la khot da ka UDP ban iakren halor ka rai jong ka High Court dang shen, ka la rai ba ki ar tylli ki Autonomous District Councils (JHADC bad KHA DC) ki dei ban thaw noh ia ka ain kaba batai shai ia ka bor bad ka kam jong ki Rangbah Shnong.
Ha kane ka jing ialang kaba la wan iashim bynta palat shispah ngut ki Rangbah Shnong, ki nongkitkam shnong na Khasi bad Jaintia ki la pynpaw ia ka jingsngew khia jur ia ka rai jong ka High Court kaba la khyndang ia ka bor jong ki khlieh nongsynshar shnong ha ka jylla.
Hynrei, ka jingia lang ka la rai ban nym kren eiei halor ka rai jong ka Kashari.
“La donkam kyrkieh ban thaw ia ka ain kaba batai ia ka bor bad ka kamram jong ki rangbah shnong, nongsynshar shnong namar ka rai jong ka High Court dang shen.
Haduh mynta, kam don ka ain kaba teh ia ki nongsynshar shnong ban leh ia ka kam", la ong u Working President ka UDP u Bah Bindo Mathew Lanong  haba kren hadien ba la wai ka jingialang ha Community Hall ka Jaiaw Shyiap & Lum Pyllun.
U la ong ba ka jingialang ka la rai ban nym kren eiei halor ka rai jongka High Court, namar ba ki District Council kim pat don ki ain ban batai ia ka bor bad kamram jong ki Rangbah Shnong.
U working president ka UDP u la ong ba lada peit na ka jingpyntreikam ia ki skhim ha ki shnong ki thaw, ka sorkar jylla ka dei ban sngewthuh ba lada kam don ka jingiatreilang bad ki Rangbah Shnong kan long kaba eh.
“Ym tang kata, ka jylla kan iakynduh jingeh ruh shibun ha kaba iadei bad ka jingpynneh ia ka suk ka sain khlem ka jingkyrshan ki Rangbah Shnong", la ong u Bah Lanong.
Ka jingialang ka la rai ban dawa ia ka KHADC ban pynkylla biang ia ka Khasi Hills Autonomous District (Village Administration) Bill, 2014 namar ba ka dang don ka jingduna.
“Ka Bill ka donkam ban pynkylla namar ba ka don ki jingduna", la ong u Bah Lanong bad ka dei ban pyndep hapoh shi bnai bad ban phah biang sha ka sorkar.
Mynshem snem ha u Jylliew, ka KHADC ka la pas ia ka Khasi Hills Autonomous District (Village Administration) Bill, 2014 bad ka la phah sha ka District Council Affairs (DCA) ban phah sha u Lat ban ai ia ka jingmynjur halor kane ka ain.
U Working president ka UDP u la  kdew ia ka bynta ba 6 jong ka bill, kaba kren shaphang ka ‘tehrangbah’  ha kaba u nongshong shnong uba la dap 18 snem, dei ban ithuh da ka Dorbar Shnong.
Ha kawei ka bynta ka don ruh ka bynta ha ka Bill kaba kren shaphang ka jingdonkam ban thaw da ka village development council (VDC) kaban treikam hapoh ka Dorbar Shnong  ban pyntreikam ia baroh ki skhim bad ki kam pynroi.
Halor kane, la thaw ia ka komiti ba san ngut ki dkhot ha kaba la jied ia u Bah Lanong kum u Nongkhot ban buddien ia kane ka kam.
Ki dkhot ki kynthup ia u Bah SD Khongwir  u Chairman ka Mawlai Town Dorbar, u Bah Robert Dkhar u Rangbah Shnong ka Lumdiengjri, u Bah Emlang Lytan u  Secretary ka Nongthymmai Dorbar Pyllun, Bah Ban Pyngrope  u Rangbah Shnong ka Nongrah bad Bah Baston S Lyngdoh u Rangbah Shnong ka Riatsamthiah.
“Kane ka komiti kan ai jingmut sha ka KHADC ban pynkylla ia ka Bill bad kiwei ki bynta kiba iadei bad kane ka Bill", la ong u Bah Lanong.
Ha kajuh ka por u working president ka UDP u Bah Paul Lyngdoh haba kren ha ka jingialang halor ka rai jong ka High Court kaba ong ba katto katne ki Rangbah Shnong ki dei ki nongniah kali bad ki peon, ka la ktah jur ia ka jingsngew jong ki paidbah Khasi.
“Lada u Myntri Rangbahduh ka ri u Narendra Modi u lah ban sngew sarong ban ong ba u dei u nongdie sha shwa ba un long Myntri Rangbahduh, te kaei ka jingeh ia ki nongniah kali, ki peon ban shim ia ka jingkitkhlieh ban long Rangbah Shnong", la ong u Bah Lyngdoh.
U Bah Lyngdoh u la ai jingmut ba ia ka  Village Administration Bill, 2014 dei ban pynkylla kum ka ‘Administration in Shnongs’ namar ba ki shnong ba hap hapoh Municipal, la pynlait na kane ka Bill.
Shwa ia kane, u CEM  ka KHADC u Bah Adelbert Nongrum u la takrain ia ka High Court ka Meghalaya kaba pyntroin ia ki dorbar shnong ha ka jylla.
“Ka Kashari kam lah ban pynmih ia kane ka hukum tang namar ba ki dorbar shnong kim don ka ain kaba la thoh.
Ka Kashari kam lah ban shu kyntait ia ka jingtreikam kaba la leh naduh ki por mynshwa", la ong u CEM.
U Bah Nongrum u la ong ba ka Council kan ujor sha ka Division Bench ban iakhun pyrshah ia kane ka rai.
Shillong, 4 K’lyngkot:Ka Committee kaba thaw da ka Assembly ban buddien ia ka jingiakhun ban pynrung ia ka ktien Khasi ha ka 8th Scheduled ka riti synshar ka ri, ka la thaw sa ia ka Sub-Committee kaba kynthup 4 ngut ki dkhot.
Ki saw ngut ki dkhot kane ka sub-committee ki kynthup ia ka director ka tnad pynneh kolshor bad riti dustur ka kong  Matsiewdor War Nongbri, nalor u Executive Chairman ka MBOSE U EP  Kharbhih, u Dr.
Sylvanus Lamare na Sahitya Akademi bad u dkhot barim ka Sahitya Akademi u Bah S.
Quotient Sumer.
“Ka sub-committee kan iakren ia ki kyndon bad ki jnit ki tnad kiba donkam ban pynrung ia ka ktien Khasi ha ka Eight Schedule", la ong ka Kong War.
Ka la iathuh ba ka sub-committee kan aiti ia ka kaiphod hadien ba la pyndep ia ka kam.
Shillong, 05 K’Lyngkot:Kham mynshuwa ka la don ka jingkynad kaba jur hapdeng ka shnong Thyllaw bad Mawlong bna ha kaba kumba 8 ne 9 ngut ki nong Thyllaw ki la mynsaw jur bad ki la kynnoh ba ka dei ka jingshah thombor ha ki nong Mawlongbna, katba ki dang don ha lyngkha trei jong ki.
Kham hadien ha kawei pat ka sngi ki nong Mawlongbna ki la ujor ba ki nong Thyllaw ki la wan ban knieh ia ka bri jong ki bad ki la kynnoh ba ka jingmynsaw ki nong Thyllaw ka dei na ka daw ba ki mareh kulmar sharum shaneng ym dei ka jingshah thom bor.
Katei ka jingjia ka dei kaba la jia ha ka bri ba ki nong Thyllaw ki khot ka Rithang katba ki Mawlongbna ki khot ka Synrang Diengsohphan.
La pyniasuk ia katei ka kam  ha District Council ha ka por ba u bah Ardent Miller Basaiawmoit u la long u CEM ka KHADC, hynrei hadien ba la shimti u bah Adelbert nongrum kum u CEM ki nong Mawlongbna ki la wan ban ujor biang sha u CEM bad ki la kynnoh ba ki nong Thyllaw ki la wan ban pom dusmon ia ka bri jong ki.
Ha ka por ba u bah Ardent u dang long u CEM ka KHADC u la buh por ban pynkut noh ia ka kynrum kynram hapdeng ar tylli kitei ki shnong kaba u la sdang nyngkogn da ka jingpyniasuk kaba u la hiar sha baroh ar tylli kitei ki shnong ban pynlong jingialang, katba ia u pud u sam u la ong ba ka District Council ka la don lypa ia ka rikod bad ka la dep tip lypa kaba sah ka long tang ban thung noh ia u pud uba u bah Ardent u la ong bay n leh shen mar sien rang ka bneng hynrei utei u rangbah mynta um don shuh ha ka shuki CEM.
Kane ka por tlang mynta ka dei ka aiom kaba ki nongrep ki la sdang ban lum ban lang ia ki soh ba thiang na ka jingtrei shitom jong ki baroh shi lyiur, hynrei ka jingjia kaba la jia dang ha ka ki ar-lai sngi  ka la pynar tatien biang ba hato ka jingiakynad  hapdeng kitei ki ar-shnong ki la sdang biang.
Ka la mih ka jingkynnoh ba ha ka nohphai sngi jong ka 4 tarik u kyllalyngkot, haduh kumba 30 ne 35 ngut ki nongshong shnong ka Mawlongbna ki la rahbor ia u Markos Jeengap uba na ka shnong Thyllaw, kaba u bah Markos u la ujor sha ki pulit ka Mawsynram PS.
U la ujor ba katei ka jingjia ka la jia ha ka 2 tarik mynta u bnai ha ka por 4 baje nohphai sngi, kaba u la ujor ba ki nong Mawlongbna hapoh ka jingialam u Ass Bisiar ki la rahbor ia u sha kawei ka khlaw kaba don hajan shnong bad ki la shoh la dat ia u.
Shillong, 5 ‘lyngkot:Ka kynhun ba khadar ngut ngut na ka Dorbar Grand Council of Chiefs of Meghalaya ba la ialam da u Bah John F Kharshiing, Co-Chairman, Meghalaya State Planning Board, Chairman, Grand Council of Chiefs of Meghalaya, Spokesperson, Federation of Khasi States, ka la ia kynduh ia u Dr Mukul Sangma, myntri rangbah ka Jylla, ha ka 5tarik Kyllalyngkot, ban ia kren halor ka shithi No.
9/15/2013 – NE.
1 Dated 27 November 2014, kaba la wan na ka tnat kam poh iing, ba la phah  sha ka Sorkar Meghalaya,  halor ka Instrument of Accession and Annexed Agreement 17tarik Nailar  1948.
Ha shuwa kane la poi teng ar tylli ki shithi halor ka juh ka phang na ka tnad MHA Sorkar India.
Ha ka jingiakren, la pyntip ia u myntri rangbah,  ba ka kynhun na ka liang ka Dorbar la ia kynduh ia ki Myntri Sorkar India kynthup ia u Kirren Rijiju, myntri khynnah ka kam poh iing,  nalor kiwei pat bad  ki khlieh Nongsynshar ki la pynkynmaw ia u myntri rangbah, ba ki la dep pynpaw ia ka jingpyrshah kaba jur mynba ka Sorkar NDA lyngba ka kaiphod jong ka National Commission for Review of the Constitution ki la tyrwa ban sieh mar san ngut ki Khlieh Nongsynshar (Syiem, Dolloi, bad Nokma) lane ki nongmihkhmat jong ki hapoh ki lai District Council.
Ki Khlieh Nongsynshar ki la pynsngew bad kren shai ha u myntri rangbah, ia ka jingpyrshah ka jong ki halor ka jingthmu mynta ban pynrung ia ki Khlieh Nongsynshar Khasi, Jaintia bad Garo kum ki MDC kiba shu sieh, bad la pynsngew ba la donkam ban pyrkhat kyrkieh halor kane ka phang ioh ba ka kylla dier por, bad ioh ba kan pynjah dur syndon ia ka jinglong kaba kyrpang jong ki Dorbar Synshar trai ri.
Ha kane ka bynta na ka liang u Bah John F Kharshiing, Co-Chairman, Meghalaya State Planning Board, Chairman, Grand Council of Chiefs of Meghalaya, Spokesperson, Federation of Khasi States, u la pynpaw ba ka jingsynshar ki Khlieh Nongsynshar trai ri hapoh ka jylla ka long kaba khlem liang (partyless) kumta la donkam ban plie lad da ka Council kaba khlem liang lane kumba la mih ka jingiakren bun sien ban pynduh noh ia ka jinglong liang hapoh ki District Council.
U Chairman ka Dorbar u la kdew ba ka Sorkar Jylla Meghalaya ha u snem 2000 ki la wanrah bad pynkylla ia ka Meghalaya Municipal Act 2000 ha kaba ki la khang ia ki Party ban ia shim bynta ha ki election Municipal, kane ka juh ka nongrim la dei ban shim hapoh ki District Council khnang ban plie lad ia ki Khlieh Nongsynshar ban ia shim bynta hapoh ki District Council, bad lada kata kam long la don sa tang kawei ka lad bad kata ka long ban thaw da ka Council kaba kyrpang na ka bynta ki Khlieh Nongsynshar.
Na ka liang U Dr Mukul Sangma, myntri rangbah ka Jylla, u la pyntip ba ka jingpynkhreh ban pynbeit ia ka khyrnit jong ka Sixth Scheduled ka la iaid shakhmat bad kane ka phang ka long kaba donkam bha ban ia thir ia tai kyrkieh namar katei ka jingpynbeit ia ka Sixth Scheduled kan long noh shen.
U Dr Mukul Sangma,  u la mynjur ba haduh kine ki sngi ki Dorbar Shnong, Dorbar Raid bad ki Dorbar Hima ki dang iai synshar, khadar bad bishar, bad ha kiba bun ki kam ka Sorkar Jylla ka juh pynbeit ia ki kam lyngba kitei ki Dorbar, kumta ka long ka jingshisha ba la donkam ban pynrkhat kumno ban pyniasnoh bad kumno ban ai lad ia ki nongmihkhmat jong kitei ki Dorbar ba kin ia shim bynta hapoh ki District Council lyngba ka jingpynbeit thymmai ia ka Sixth Schedule.
Ha katei ka jingialang la ia kren, halor ka jingkynthoh kaba khor ia ki Rangbah Shnong da u nongbishar High Court, ha kaba u Bah John F Kharshiing, Co-Chairman, Meghalaya State Planning Board, Chairman, Grand Council of Chiefs of Meghalaya, Spokesperson, Federation of Khasi States, u la ong ba kane baroh ka dei namar kam shai ka riti synshar ki Dorbar hapoh ka riti synshar jong ka Ri.
Na ka liang U Dr Mukul Sangma, u la ong ba un sa bishar bniah ia ka dorkhast ba la ai ki Khlieh Nongsynshar bad u la ong ba ka long kaba kyrkieh ia ka Sorkar Jylla ban bishar bniah ia kane ka phang namar ka Sorkar India ruh ka la khreh  ban rah ia ka jingpynbeit  thymmai ia ka Sixth Schedule.
U la ong ba ka Sorkar Jylla ka dang iai ap ia ki bor District Council ban ai ka rai kaba shai halor ka Village Administration Bill ha shuwa ba kin pynlong ain ia katei ka ain shnong.
Ki Khlieh Nongsynshar ki la pynsngew lyngba ka jingthoh ha u myntri rangbah, ban pynbeit ia ka jingeh kaba la mih na ka hukom jong ka tnad MBOSE.
Ha kajuh ka por la kyntu ia u myntri rangbah, ba un thaw lad kham kloi ban khot iakren iasuk bad ki kynhun kieng atiar HNLC khnang ban wanrah ia ka suk ka sain kaba shngain hapoh ka jylla Meghalaya.
Shillong, 5 K’lyngkot:U Myntri Rangbah ka jylla u Mukul Sangma u la ong ba ka jingthmu jong ka sorkar jylla ka long ban kin pynsted ia ka rukom treikam ha kaba iadei bad ki jingpyn treikam ia ki skhim bapher bapher.
Hadien ba la wai ka jingialang mynta ka sngi Nyngkong, u Mukul u la ong ba kaba donkam mynta u snem ka long ban pynthikna ba ka sorkar kan pynsted ia ka jingtreikam jong ka ha kano kano ka prokram bad ban pyntikna ruh ba ka jingtreikam kan long kaba khuid kaba suba.
“Ngi la leh ia kiba bun ki kam bad ngin nym pynban khia ialade ban shu sdang ia ki prokram bapher bapher hynrei ka thong ka long ban pynmareh sted ia ki kam na ka bynta ka jingmyntoi jong ki paidbah", la ong Dr Sangma.
U Dr Sangma u la iathuh ba ka sorkar ka la sdang bun ki kam ban kyntiew ia ka imlang sahlang kynthup ha ka koit ka khiah bad ka pule puthi.
Kawei pat ka jingsdang ka sorkar ka long ban kyntiew ia ka ioh ka kot jong ki paidbah ba kin lah ban kyrshan ha ka jingim jongki ha ki shnong nongkyndon, u la ong.
"La don ki kam kiba ka sorkar ka la leh na ka bynta ki paidbah ba kin trei ia ki kam ba bsa ia ka jingim jongki", u la ong.
U la kdew ia ki kam ba ka sorkar ka la sdang kum ka jingshna ia ki skul ba don jaka sah, ban pynlong ia ka Pine Mount International School, ki jaka pule barikor, bad kiwei.
Shillong, 6 ’lyngkot:Ka Meghalaya Social Programme Welfare Development Organisation ( MSPWDO) ha u bnai ban wan, kan sdang ban wad ia ki riew donsap na kylleng ka jylla, kiba don ia ka sap kaba pher bapher jong ki la ha ka kam rwai, ka kam shad, ne kiwei pat ki sap phylla khnang ban ioh sei madan ban pyni sha ka pyrthei ba na kane ka jylla ruh ki don bun ki riew donsap.
Ban wad ia kiba kum kitei ki riew donsap katei ka seng kan pynlong da ka rynsan iakhun kaba la tip kum ka Meghalaya Got Talent.
Ka jinglut ba la mang ban pyn lut ha katei ka lympung ka long T.
18 lak tyngka, ha kaba katei kan kynthup naduh ki khusnam sha ki nongjop bad kiwei pat ki jingpynlut, kaba katei ka seng ka la ong ba kam pat ioh jingiarap eiei na ka sorkar ne na shawei haduh mynta hynrei katei ka T.
18 lak ka dei ka pisa kynshew jong ka seng.
U Secretary katei ka seng u bah Kit Thabah, uba dei ruh uwei na ki nonghikai shad ia ki khynnah haba kren sha ki nongthohkhubor mynta ka sngi, u la ong ba baroh ki riew shimet lane da ka kynhun kiba kwah ban ia shim bynta ha katei ka lynpung ki lah ban ia shim bynta bad kam don kano kano ka jingthew ia ka rta,  hynrei ka jingiakhun kan long kyllum lang hajuh.
U la ong ba ka jingpynlong ia katei ka lympung ka long ban kyntiew shakhmat ia ki briew kiba don ia ka sap ba kyrpang bad ka sap kaba kham phylla, ha kaba katei ka seng kan ialam ruh ia ki ba kin ia khun sha ki rynsan kiba kham heh kiba don ha ka ri kum ka India Got Talent lane ka Dance India Dance.
“Kiba donsap kim dei ban sahkut hajuh hynrei ki dei ruh ban mih shabar ka jylla ban pyni ia ka sa kyrpang jong ki" ong u bah Kit Thabah.
Ha kaba ia dei bad katei ka phang ban kyntiew ia ki riew donsap da kaba ialam sha ki sha ki rynsan ba heh shabar jylla u la ong ba katei ka seng ka dang ia kren bad ki briew ba na bar ba kin iarap lem halor katei ka bynta.
Ha katei ka lympung ki nongialam ka MSPWDO ba kynthup ia u President u bah Alex Nongbet , ki la pyntip ba ka khusnam na bynta ki nongjop kan long T.
2 lak tyngka, kiba wan ba-ar T.
80 hajar tyngka bad u ba lai T.
30 hajar tyngka bad ki don ruh ki Consolation Prize, ka bairung sha katei ka jingiakhun ka long T.
1000 hajar tyngka.
Ha kaba iadei bad ka jingsdang ia katei ka lympung u bah Kit thabah u la pyntip bay n sdang noh ha ka taiew ba khadduh jong u rymphang da ka audition ka ban sdang na Jaintia Hills, bud sa ka Ri-Bhoi District, West Khasi Hills, South West Khasi Hills, bad East Khasi Hills, hadien katei kan don sa ka Mega Audition ha Shillong ha kaba yn jied ia ki ba wan ba 30 shakhmat ter-ter haduh ban da poi phainal.
Haba la kylli shaphang ka rukom pyniakhun kumba la iohi ha kiwei pat kiba kum kitei ki rynsan ba bunsien ki briew kiba donsap bad kiba tbit ki rem noh tang na ka daw ba kim ioh ia ka vote na ki paidbah, u Secretary katei ka seng u la kubur ba ka don kaba kum kata, hynrei u la ong ba ym lah ban iaid lait, namar ba wat ha baroh kawei ka ri ki leh ia kata, u la pynkynmaw ba 50 na ka jingbishar ka long kat kum ka jingibit ki nongbishar bad 50 pat na ka vote ki paidbah.
Ha ka liang ka vote u la ong ba ia mynta katei ka seng ka dang  ap jingtip na Kolkata bad kan pyrshang ban ailad ia ki paidbah ban vote lyngba ka SMS kaba ki dang ap jubab na ka Telecom, hynrei lada jia ba ym ioh lad kim banse ban pyniaid da ka Coupon.
Shillong, 5 K’lyngkot:Ka tnad ba peit ia ka kam iakhalai nusip ka sorkar ne ka Lottery ka la shu shong thiah thai la bun snem hadien ba ka sorkar ka la shu sngap khlem leh eiei shuh ban pyniaid ia kane ka kam.
Kumba long mynta kane ka tnad, i kumba ka sorkar ka la buh ha jakabuh dait thah namar ba kam pat ai dak eiei ban pynkhie im biang ne emia kane ka kam hadien ba ka la iakynduh mawsiang ha ka jingpyniaidmynshwa ba la shah ujor mukotduma ha ka kom peni kaba shimti banpyniaid ia kane ka kam.
Ka khubor sorkar ha kane ka sngi Nyngkong ka la iathuh ba ka sorkarkam pat ban shim kano kano ka ri la ban pynkhie im biang ne em ia kaneka jingiakhalai nusip ne lottery.
Katkum ka thym mei khubor sorkar, ka sor kar ka la don ka jingthmuban pynkhie im biang ia kane ka kam katto katne snem mynshwa hynrei kajah noh kane ka jingthmu.
“Ka sorkar ka la thaw ban peit da kiwei ki lynti hadien shiphew snemba la iasoi bad ka kompeni MS Associates  ban pyntreikam ia kane kakhalai hynrei ka la poi pynban sha ka kynrum kynram.
Ka jingiasoi badkatei ka kompeni ka la kut ha ka 22 tarik Nailar 2012.
Hynrei ka sorkar mynta ka la iaid suki shwa ban shim ia ka rai kaba khadduhhalor kane ka kam", la ong ka thymmei khubor.
Ka jingkynduh jingeh ka sorkar  na ka jingmih ka kynrum kynramhadien ba la iasoi bad katei ka kompeni, ka la pynbat shkor ia kasorkar bad ka la don ka jingthmu ban leh da ka rukom kaba kham janailada pyniaid biang ia kane ka kam.
“Ia mynta ngi dang bishar bniah ia ki jingduna ha ka rukom pyniaidhadien ba la mad ha ka por mynshwa.
Ia mynta, ka la don ka jingthmuban  buh da ki kyndon ba kham pyrkhing ia ki nongshim wai banpyniaid ia kane ka kam"  la ong ka thymmei khubor sorkar.
Ha u snem 2001,  ka sorkar ka la iasoi bad kaMS Associates ban pyn iaid ia ka khalai online lottery dakaba ka kompeni ka kular ban aiT.
3 klur ha ka snem ba nyngkong sha ka sorkar.
Hynrei ka sorkar pdeng ka don ki kyndon ia kane ka kam khalai ka Lottery (Regulation) Rules, 2010 bad namarkata ka daw, hap ban thaw ia ki kyndon kiba thymmai katkum kane ka ain ka sorkar pdeng.
Hadien ba la pyrshah ki sengbhalang bad ki riew shemphang ia kane ka jingkhein dor tad ka sorkar,  ha u 2004 ka MS associates ka la ong ia ka sorkar jylla ban pynduna ia ka jingsiew kaba la long T.
12 klur haka shi snem sha ka T.
6 klur.
Hynrei  2005, ka kompeni ka la sangeh noh ban pyniaid ia kane ka kam ha ka jylla.
Katkum ka kaiphod jong u CAG,  ha ki saw snem ba ka kompeni ka pyntreikam naduh u snem 2002 haduh u2005, ka kompeni ka hap ban siew T.
54.
08 klur katkum ka jingiateh bad ka sorkar hynrei ka kompeni ka siew tang T.
19 klur bad ka dang hap ban siew T.
35.
08 klur.
Shillong, 6 ‘lyngkot:U Myntri Rangbah ka jylla u Dr Mukul Sangma u la ong ba ka sorkar kan nym iakren ia ki jingdawa jong ki kaikhlaw kiba tyrwa ban wan iakren bad ka sorkar.
“Ngi ieng beit ha ka nongrim ba ka jingkhot iakren ia ki seng kaikhlaw ka long ban ailad ia ki samla ba shah ialam bakla ban wan haka jingim ba ju long", laong u Myntri Rangbah haba kren ha kane kasngi Hatmajai.
U la ong ba ka don ka lad ia ki samla kiba iasoh bad ki sengkaikhlaw ban wan shakhmat ban im ka jingim ba thymmai.
Halor ka jingtyrwa ka HNLC ban sangeh iasiat, u Dr Mukul u la ong ba namar ba ka seng HNLC ka dei ka seng ba la khien beain, ka sorkarjylla bad ka sorkar pdeng kin hap ban iashong lang halor kane banbishar ia kaba dei bad kaba lait.
“Nga kyrmen ba ki dak ki shin ba bha kin mihha kine ki sngishen", la ong u Myntri Rangbah.
Ha kajuh ka por, u la ong ba la don ki dak ki shin kiba la iaid haka lynti kaba bha ha Garo Hills hadien ba la wan pyndem wait ka ANVCbad ka ANVC-B.
‘Ka jingpynduh noh ia kine ki ar tylli ki seng kaikhlaw ka la pynshlur ia ki samla ba shah ialam bakla ban wan sha ka lynti kaba thymmai", la ong u Dr Mukul.
“Ngi kyrmen ba ka jingsuk kan wanphai biang ha Garo Hills", u la ong.
Shillong, 6 ’lyngkot:Mynta ka step ha ka por 9:30 baje uwei u rangbah u la kyllon ha phyllaw ka Civil hospital, Shillong bad la pynrung noh ia u shapoh hospital ban shah sumar ha kaba u MO katei ka hospital, u la pyntip ba utei u rangbah u la iap shuwa ban wanrah ia u shapoh hospital.
Katba ha kawei pat ka jingjia, mynta ka sngi la lap ia kawei ka metiap jong u rangbah ba la 40 haduh 45 snem na rud surok kaba don hajan ka anjalee petrol pump bad la pynkit ia ka metiap sha Civil hospital, Shillong ban leh ia ka post mortem.
Ha ka 5 tarik pat , ha ka por 4 baje janmiet uwei u samla ba la tip kyrteng kum u Lurshai Swer (24 snem) , la lap ba u thiah lyngktar ha Mawlonghat, Shillong bad ki don ki dak mynsaw na ki khlieh jong u, la pynkit ia u sha Civil Hospital, shillong ban shah sumar.
Shillong, 6 ’lyngkot:Ka Civil Society Womens Organisation (CSWO) hapoh ka jing ialamjong ka kong Agnes Kharshiing ka la ujor sha u Chief Secretary ka jylla pyrshah ia ka Meghalaya Rural Development Organization (MRDO).
Ka CSWO ka la ujor ia kane ka MRDO namar ba ka la leh thok ia ki samla ba kan ai kam hapoh ka Reserve Bank of India (RBI) Shillong.
Ha kane ka jingujor, ka Kong Kharshiing ka la ong ba uwei u briew u la kam ba u dei u dkhot jong ka MRDO u la kular ba un ai kam ia 30 ngut ki samla ha Reserve Bank of India (RBI) hynrei une u briew ym dei u dkhot jong ka Meghalaya Rural Development Organization, (MRDO).
Ka Kong Agnes ka la ong ba ia ka Meghalaya Rural Development Organization, (MRDO) don kam ban pynlong ia ka jingtohkit la ka dei ka seng kaba la rejistar hapoh ka Meghalaya Societies Registration Act 1983 kum ki registration nombor, ki kyrteng jong ki dkhot bad ka jingsoi, ka jaka trei kam, ka shithi thung kam.
Ha ka jingujor ka la ong ruh la ka MRDO ka la ioh bor ne em na ka sorkar ban thung kam, ki kyrteng jong ki briew baroh ki ba la thung kam ha kane ka jylla bad ka sorkar ka ju ai jingiarap pisa ne em ia kane ka MRDO.
Ka kong kharshi ing ka la ong ruh la ka MRDO ka la ioh bor ne em ban buh ophis na shnong  Mihmyntdu Moo kyn phad.
Ka la ong ruh ba ha ka shithi thung kam ba la ai da ka MRDO ba la soi da u president ka MRDO u E Chullet bad  chairperson P Pyrbot bad uwei u briew ba la tip kum u J Hynniewta ba la kam ialade ba u dei u Director jong ka RBI, Shillong.
Ha ka jingia thuh jong kine ki 30 ngut ki samla ki la ong ba ia ki la kular ban thung kam da u E Chullet ha MRDO ha Jaintia Hills District.
Shillong, 6 K’lyngkot:Ka sorkar jylla ka la rai ban pynjlan biang sa 6 bnai ia ka por jong ka GHADC  hadien ba ka la ioh pdiang ia ka jingthoh na ka sorkar pdeng ba kan leit rah ia ka bill hapoh parliament ban pynkylla ia ka Sixth Scheduled ka riti synshar ka ri.
Kane ka jingthmu ban pynkylla ia ka Sixth Scheduled ka long ban pynbun ia ki dkhot ha ki District Council  katkum ka jingiateh bad ka ANVC bd ka ANVC-B  ha ka 24 tarik Nailur myn shem snem.
“Ngi la rai ban pynjlan biang ia ka por jong ka GHADC sa 6 bnai namar ba ngi la ioh pdiang ia ka jingthoh na ka sorkar pdeng kaba thmu ban leit rah ia ka jing pynkylla ia ka Sixth Scheduled ha ka dorbar ban wan", la ong myntri ka tnad District Council Affairs Bah HDR Lyng doh ha ki nongthoh khu bor hadien ba la wai ka jingialang mynta ka sngi.
Kane ka jingpynjlan kan treikam naduh ka 18 tarik Rymphang haduh ka 18 tarik Nailar, la ong u Bah Lyngdoh.
“Ngi kwah ban pynlong ia ka elekshon katkum ki constituency ba la iasoi bad ka sorkar pdeng", la ong u myntri ka DCA.
Ha kajuh ka por u myntri rangbah u Dr Mukul Sangma u la ong ba kasorkar jylla kan sdang ban phiah ia ki constituency hadien ba ka sorkar pdeng ka la pdiang ban pynkylla ia ka  Sixth Sceduled.
“Ngi la ap la shiphew snem naduh ba la jingiasoi bad ka ANVC ha u snem 2003 ban poi sha kane ka thong.
Ngam iohi kano kano ka jingbakla ban pynjlan biang ia ka por jong ka GHADC lada ka long na ka bynta ka jingbit jingbiang jong ki paidbah ka jylla", la ong u Dr Sangma.
Hynrei halor ka jingkylli, hato ka elekshon thymmai kan long lang haKHADC bad ha JHADC katkum ka jingiasoi jutang, u Dr Sangma u la ong bakine ki ar tylliki Autonomous District council ki dang don tang shisnem bad um iohi eiei ba don jingeh.
“Ngi la sdang ban phiah ia ki constituency ha baroh ar ka KHADC badka JHADC katkum ka jingpynbun ia ki konstitwensi", la ong u Myntri Rangbah.
Lah ban kdew ba ka sorkar ka la dep pynjlan por la ar sien ia kaGHADC bad kane ka dei ka sien kaba balai ba kan pynjlan biang ia kapor.
Shillong, 6 ’lyngkot:Ka  Public Accounts Committee (PAC) jong ka Ing dorbar Thaw-ain ka jylla ka la shim ia ka rai ban khot hajir ia ki ophisar jong ka tnad Animal Husbandry & Veterinary , hadien ba katei ka komiti kam shym la sngewhun  ia ka jubab ba katei ka tnad ka la pynpoi sha ka komiti halor ka jingpynsyrwa kai bad ka jingbym lah ban pyntreikam ia ka pisa kaba kot haduh T.
1.
81 klur tyngka kaba la pyllait sha ka kompeni kaba dei na Chennai bad ka paralok ba ia trei lang bad ka Group kaba dei na ka bynta ban shna ia ka jaka ot doh ha Jowai.
Dang ha u nohprah jong u 2014 katei ka komiti lyngba u Secretary ka Assembly, u bah H Mylliemngap ka la hukum ia ka tnad ri jingri ba kan shim noh ia ki lad ki lynti ban wad ia ka pisa kaba la pyn sepei kaba haduh T.
1.
81 klur tyngka kaba dei ka pisa kaba la dep ban pyllait.
Ha katei ka juh ka shithi ba la phah sha u Director katei ka tnad u Dr JS Jyrwa, la hukum ba un ai jingkhein ia ka pisa ka bym pat shym la pyntreikam ha ka jaka ot doh kaba la sahteng la ar snem shiteng.
“Ngi la rai ban khot hajir ia ki ophisar ka tnad Animal  husbandry & Veterinary namarba ngim sngewhun ia ka jubab ba ngi ioh na ki" ong uwei na ki dkhot ka PAC u bah Ronnie V Lyngdoh haba kren sha ki nongthohkhubor mynta ka sngi hat majai.
U bah Ronnie u la ong ba ki don ki mat ha ka jubab katei ka tnad kiba ka komiti ka dang hap ban pan jingpynshai shuh shuh na ki ophisar.
“Ka komiti kan shim ia ka rai ba khadduh halor katei ka mat hadien ba la khot hajir ia ki ophisar katei ka tnad, ngim pat kyrkieh ban leh eiei ne ba pynngat ha ka ain ia katei ka tnad" ong biang u bah Ronnie.
Utei u dkhot ka PAC u la iathuh ba ha ka por ba ki la leit ban jurip ha shen ha ka 11 tarik u naiwieng,  ki la lap da la ki jong ki khmat ia ki rukom trei ia katei ka jaka ot doh.
Shuh shuh u la ong ba ka komiti ka lyngngoh ban lap ba dang sdang ban trei ia katei ka projek, wat la la dep ai ia ka kam naduh u nailur 2012.
U bah Ronnie V Lyngdoh  u la iathuh shuh shuh ba ka kompeni ba trei ia katei ka jaka ot doh ka la  pynlut T.
4 lak tyngka na ka bynta ka ing trep kaba shna da ki dieng, bad T.
4.
5 lak tyngka ba buh ia u  transformer ha katei ka jaka.
U la ong ba la lap ba wat hadien ar snem katei ka kompeni ka la pynlut tang T.
8.
5 lak tyngka na ka T.
1.
81 klur tyngka ka pisa kaba la dep pyllait.
“Kane ka dei kaba ngim lah ban pdiang, ngin pynthikna ba kan ym don ka jingshah pyndonkam bakla ka pisa paidbah" ong biang u bah Lyngdoh.
Ha kaba ia dei bad katei ka pisa ba la pyllait u bah Lyngdoh u la ong ba ia ka T.
1.
81 klur la pyllait katkum ki kyndon ka  NABARD, ka nongbei tyngka na bynta katei ka projek.
“Katkum ki kyndon ka NABARD, ngi hap ban pyllait 30 na ka shispah na baroh ka pisa ba la mang kaba mut T.
1.
81 klur tyngka  bad ia kane ka rukom pyllait pisa la leh ruh kumjuh ha ka jaka ot doh kaba don ha Mawlai Mawiong" u la ong.
Katei ka T.
1.
81 klur tyngka kaba ka sorkar ka la pyllait sha ka kompeni ba trei ia ka jaka ot doh ha jowai ka dei 30 na ka shispah jong ka T.
7.
65 klur ka tyngka ba la mang ban tei ia katei ka jaka ot doh.
Shillong, 6 ’Lyngkot:Tang mar ia poi ha nongbah Shillong ban shah pynsmai kum u Lat  ba thymmai ka jylla, U Keshari Nath Tripathi u la iohi ba kaba donkam kyrkieh eh ha kane ka jylla ka dei ka surok kaba bha, ka kad liengsuin kaba paka bad kiwei pat kiba ia dei bad ki jingdonkam ha ka iaid ka ieng bad ia kane u la pynsngew ha ka jingialang, hadien ba u la shah pynsmai kum u lat ka jylla ha u Acting Chief Justice ka Meghalaya High court, U Uma Nath Singh mynta ka sngi ha Raj Bhavan.
“Baroh khoit ki angnud ia ka jingkylla ha ka roi ka par, bad ngan peit, kiei kiba donkam ban leh, ka surok kaba bha, ka kad liengsuin kaba paka bad kiwei pat ki ba ia dei bad ka iaid ka ieng ki long kiba donkam kyrkieh ha kane ka jylla" ong u Lat.
U Keshari uba bat ruh ha ka juh ka por kum u Lat ka West Bengal, haba la kylli na u hato kumno un bynta ia ka por jong u ban peit ia ar tylli ki jylla ka Meghalaya bad ka West Bengal u la ong “Ka shong ha ka jingdawa jong ka kam, lada ka kam ka dawa ba ngan don hangne , ngan don hangne".
Haba ai jingkren ha katei ka jingialang pynbam smai u la ong ruh ba kum u Lat un ym kren eiei shaphang ka Politik katba dang neh ka samoi treikam jong u bad ia kane u la ong ba ka jylla West Bengal ruh um ju kren Politik.
Ha katei ka sngi ba la pynbam smai ia u Lat la ia donlang u myntri rangbah ka jylla u Dr.
Mukul Sangma, u nongai buit ka sorkar u bah DD Lapang , u Chief Secretary ka jylla u bah PBO Warjri bad kiwei pat ki ophisar sorkar.
U Keshari, ula ong shuh shuh “Kum u Lat, nga dei u Lat jong baroh la kadei ka liang synshar ne liang pyrshah, namar kata ngam kwah ban kren politik", la ong u Lat ba thymmai ka jylla.
U Lat thymmai ka jylla u dei u ba  phraphew wei snem bad u dei u nongialam barim ka BJP bad u peit lang ruh ia ka jylla West Bengal.
Hadien ba ladep bam smai u Lat u la ong “U Lat udei ban long ubriew u dei ban niew ban burom ia baroh khoit ha ka imlang sahlang", bad u la bynrap ba un nym kren politik.
U Keshari, ha shuwa ba un shimti kum u Lat ka jylla Meghalaya u la long u Lat ka jylla West Bengal bad la pynbam smai ia u ha ka 24 tarik u naitung 2014 bad ha kajuh ka por u la long ruh u Lat ka jylla Bihar bad la pynbam smai ia u ha ka 27 tarik u naiwieng, 2014.
U Keshari u la don 81 snem karta ha kaba u dang shu dap 81 snem dang ha u naiwieng jong u 2014.
Hynrei haduh mynta shuwa ba un sa shimti noh kum u lat ba thymmai ka jylla u Keshari un dang iai long hi u Lat ka jylla West Bengal kat bym pat mih da kawei pat ka hukum, iathuh ki lad khubor.
U Keshari u dei u nongialam ba radbah ka seng BJP ha ka jylla Uttar Pradesh , kham ha shuwa u la long ruh u lamphang ka Ing Dorbar Thaw-ain ka jylla Uttar Pradesh bad u dei ruh u President ka seng BJP ha katei ka jylla.
La kha ia u Keshari ha ka 10 tarik u naiwieng , 1934 ha Allahabad , Uttar Pradesh.
U la long kum u nongmihkhmat ha Ing Dorbar ka jylla Uttar Pradesh la san sien kynthih , kata ha u snem 1977-1980, 1989-1991,1991-1992,1993-1995, 1996-2002 and 2002-2007.
U la long kum u Lamphang katei ka jylla ha ki snem 1991-1993, 1997 to 2002 bad kumjuh ruh naduh u jymmang 2002 haduh u lber 2004.
U la long teng ruh u myntri sorkar  uba bat ia ka kam pla tyngka ha U.
P bad u la kylla long ruh u Lamphang ba tang marwei uba la shah thung haduh laisien kum u Lamphang jong ka Vidhan Sabha.
Nalor katei ki kam sain pyrthei u Keshari u trei ruh kum u nongiasaid ain ba rangbah ha Allahabad High Court , nalor katei ka kam u dei ruh u nongthohkot bad u myllung thoh poitri uba la pynmih bun ki jingthoh.
Katba u Krishan Kant Paul,  un sa shimti shen kum u Lat ka jylla Uttar Pradesh ha ka 8 tarik mynta u bnai, bad yn pynbam smai ia u da u Chief Secretary ka Uttarakhand u  N Ravishankar.
Shillong, 7 ’lyngkot:Ka Dorbar shnong Mawlongbna ka la bitar jur halor ka jingkynnoh u bah Markos Jeengap na ka shnong Thyllaw, ba ki nong Mawlongbna ki la rahbor ia u sha kawei ka khlaw, ha kaba ia dei bad katei ka jingkynnoh u bah Klining Kharnaior u la ong ba ka Dorbar shnong ka pynrem jur ia kaba kum katei ka jingkynnoh bad u la ong ba ka dei tang ka jingthmu ban pynbud nam ia ki nong Mawlong bna.
U la ong ba ia ki nong Mawlongbna ka shnong ka kyntu bad pyni ba kin long kiba tip briew tip blei bad ban leh don akor don burom bad kim ju leh ruh ia kiba kum kitei ki kam kumba la kynnoh.
Ha kaba iadei bad ki jingkynnoh kiba u Markos Jeengap na Thyllaw u la ujor sha ki pulit ba ha ka 2 tarik ki nong Mawlongbna hapoh ka jingialam jong u bah Ass Bisiar  ki la rahbor ia u, u bah Ass bisiar ruh mynhynnin ka sngi u la kyntait bad u la ong ba ka dei tang ka jingpynbud nam ia u, katba u rangbah shnong pat u la ong ba ha katei ka sngi ki pulit ka Mawsynram ruh ki don ha katei ka jaka, bad na ka liang ka shnong hadien ba la iohi ha ki khubor ka la leit mih ha thanad Mawsynram ban ia kren ia kane bad ki la lap ba ka don shisha ka jing ujor  bad na ka liang jong u, u la ia kren ba ki pulit ka Mawsynram ia katei ka kam kaba ia dei bad katei ka jaka ia kajia kaba la jia teng ha u snem ba la dep.
Haba pynshai ba kitei ki jingkynnoh ki long ki bym don nongrim , u bah Klining u la ong ruh ba lada ka dei shisha kumba la kynnoh ba ki nong Mawlongbna ki rahbor ia u bah Markos un jin la mynsaw ne ym lap shuh ia u, hynrei ym shym la jia eiei ia utei u rangbah u la ong.
U Rangbah shnong ka Mawlongbna u la maham jur ia kiba kum kitei ki briew kiba pyrshang ban pynthoh bria ia ka kyrteng ka shnong.
Shillong, 6 ’lyngkot:Ka kong Wansuk Syiem MP Rajya Sabha, na kane ka jylla  ka pyrshah jur ia ka jingpyn bna ka sorkar kmie hapoh ka jingialam u Narendra Modi kum u myntri rangbah duh, ba ka 25 tarik u Nohprah kaba dei ka sngi Krismas ba kan long noh kum ka Good Governance Day ne ka Synshar Khadar kaba khuid ba suba.
Ka kong Wansuk ka la ong ha ka jingiakren bad ki katto katne ki nongthoh kotkhubor, ba kane ka jingleh U Modi, ka dei ka dak jong ka jingniew bein ia ki Kristan bad kaba  pyni shai ruh  ba u Modi u dei uba pyrshah ia ki Kristan, “U Modi u dei uba pyrshah Kristan bad  u la ong ba wat ha ki iingmane dei ban buh noh da ka dur jong ki Blei thaw bad ia ki Phadar ruh dei ban khot noh ki Guru bad kane ka jingniew bein ia ki Khristan" ong ka kong Wansuk.
Ka kong Wansuk Syiem ka la ong ba kum ka riew kynthei bad kum ka Kristan kam lah ban pdiang da lei lei ruh ia katei ka sngi ka Synshar ba khuid kaba u Modi u la  pynhap ha  ka sngi Krismas kaba dei ha ka 25 tarik u nohprah.
“Kum  ka riewkynthei bad kum ka Kristan ngam lah ban pdiang ia katta ka Good Governance Day ha ka sngi Kristmas kaba dei ka sngi ba la kha ia u Jisu Khrist uba dei u nong pynim u jong ngi" ong biang ka kong  Wansuk, kaba la ban biang da kaba ong , “Ngim lah pdiang da lei lei ruh ia ka ha ka sngi Krismas bad ngin rakhe beit ia ka Kristmas" ka la iathuh ruh ba ha kine ki khyndiat sngi ym shym la lah ban pynlong dorbar ha Ing dorbar bah ka Ri, namar ba ki  pyrshah ia ka jingleh u Myntri Rangbahduh ka Ri u Narendra Modi  ban pynlong ia ka Good Governance Day ha ka sngi Krismas.
