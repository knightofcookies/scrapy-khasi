La seng ia ka Seng Ialeh Hills Stateba nyngkong lyngba ka Eastern India Tribal Union ne E.
I.
T.
U lyngba ka Election Paidbah ha ka snem 1957 sha ka Dorbar Parliament bad ka Assembly ka Assam.
Dei ha kane ka Election 1957 ba ka seng E.
I.
T.
U ka la pynjop ia u Bah Hoover Hynniewta kum u M.
P Khasi ba nyngkong sha ka Lok Sabha lyngba u “Symbol" U Syiar Ryngkuh.
Kiwei ki M.
L.
A.
ba la jop lyngba ka seng E.
I.
T.
U.
ha ka Election M.
L.
A.
1957 ki long u Rangbah Brojo Mohan Roy na Shillong.
U Ma Larsing Khyriem na Jowai bad u Rangbah Henry Cotton na Nongstoin.
U Candidate jong ka E.
I.
T.
U.
Rangbah Theodore Cajee u la shah jop tang 188 vote ha u Rev.
J.
J.
M.
Nichols Roy U Independence Candidate uba kwah ban iaisah ha ka Ri Assam lyngba ka Hills Ministry jong U.
Khatduh, I Babu Will I la sei da ki bun spah ngut ki khynnah ba proh jabieng hapoh ka jinghikai jongi.
Kine baroh ki la long briew lyngba ki kam hikai skul jongi uwei na kita u dei u Bah Rishandro Kharlukhi ( bam Kwai ha dwar U Blei) na Mawlai.
Une u bah Rishandro U la pass ia ka Examination U.
P.
S.
C ha ka Indian Administrative Service ne I.
A.
S (R.
R).
U la trei kam kum u I.
A.
S.
Ophisar ha ka West Bengal Cadre.
Sa uwei pat u khynnah skul jong I Uba kyrteng u bah Govanon Nongbri na Malki, uba la pass ia ka kyrdan Post Graduate Degree ha ka Chemical Engineering na Ri U.
S.
A.
U la treikam kum u Scientist ha Ri America haduh ba un da shongthait.
U la sah mynta ha ka Ri United State Of America.
Ka jingleit ai memorandum daw Hill State jong u ha ka snem 1952 ka long ka jingsdang jong ka jingialeh bad jingjop ka khun jong u Nehru ka Prime Minister ka wan plie ia ka jingsdang ka Meghalaya Hill State ha madan Polo ha ka 20 tarik January 1972 ka long ka jingkmen ia baroh.
La wan sakhi da u paidbah uba bun byllai haduh shilak ngut eiei.
Ioh ngi klet U Babu Will u la long teng U Ward Commisioner jong ka Mawkhar Ward haduh 15 snem.
Ula long ruh u Vice-Chairman uba nyngkong napdeng ki Khasi ha Shillong Municipality Board.
U la ioh ia ka Khusnam National Award na ka kti jong U President ka Ri India ha ka snem 1964.
To ai ba ka Mynsiem Ksiar jong I Babu Will kan iai shongthait Junom ha Dwar U Blei.
Shillong: Ha kaba ia dei bad  ka jingweng noh ia ki briew ki ba sah ha Them metor,  na ka liang ka High Level Commitee, la jan dap lai snem ruh kam pat lah ban ai ia ka kaiphot jong ka sha ka sorkar jylla na ka liang u bah Robertjune Kharjahrin, u nongialam ka Confedertion of Meghalaya Social Organisation (CoMSO) u la buh jingkylli balei ka shim por haduh katne, haba ka kam kam dei shuh ka ba dang bun ki jyrwit jyrwat.
Haba ia kren bad ki lad pathai khubor na ka liang u bah Kharjahrin, u la ong ba ka jingweng noh ia ki briew kiba sah ha Them metor ka dei ka mat kaba baroh ki briew ki la kwah noh ban urlong ha kaba bun na ki nongialam ki sengbhalang ki ba ym don shuh ha kane ka pyrthei ruh ki la ju ia khih teng naduh ki por ba la dep, hynrei kane ka mat ka la khie im biang hadien ba ka la don ka jing shah shoh jong ki samla khasi ha ka ne ka jaka bad ban shim ia ka rai ban weng ia kine ki briew na ka liang ka sorkar ka la thaw ia ka High Level Commitee.
U bah Robertjune u la ong ba naduh ba u bah Hamletson Dohling u la shah weng na ka tnad Urban, kane ka Commitee ruh ka la jah ha kaba ym don nongtip ba kane ka Commitee ka dang trei kam ne em bad kaba pyn lyngngoh ka long ba balei ka shim por haduh katne wat la jan dap lai snem ruh kam pat lah ban ai ia ka kaiphot jong ka ha ka jingshisha kane ka kam kam dei shuh ka ba dang bun ki jyrwit jyrwat ha kaba na ka liang u Syiem bad ka District Council ruh ki la dep ban mynjur ban ia pynbeit bad ka sorkar.
“Lano kata ka HLC kan ai ia ka kaiphot jong ka sha ka sorkar ba kan bishar bniah halor kane ka bynta bad lada kim leh kloi mynta ka kynti ka election ka la jan lehse kane ka kam kan sa shu sah kut kumto bad kan ym poi shaei shaei" u la ong.
Kane mat ban weng noh ia kine ki briew na kane ka jaka ka dei ka ba la kular ban shim khiah da ka Sorkar MDA, ha ka juh ka por na ka liang jong ka COMSO ka la kyntu naduh nyngkong na ka sorkar ba ka dei ban ai jaka tang ia kito ki ba dei ki nongtrei jong ka Municipal ym ia kiwei pat ki bar jylla kiba sah beain ha kane ka jaka, u la bynrap.
“Yn ai jaka ia ki nongtrei tang lada ka sorkar ka don ia ka jaka kam donkam ban pynbiang jaka kyrpang ia ki namar ba ka sorkar haduh mynta hi kam pat lah ban pynbiang ia ki jaka sah kyrpang ia kiwei ki nongtrei ki ba trei ha kiwei ki tnad, ha kiwei ki Civil Sub Division wat ki ophisar ruh kin ioh jaka sah kyrpang, te balei yn hap ban da pynbiang jaka sah kyrpang ia ki ta ki nongsar madan bad ka sorkar ka dei ban ai da ka rent allowance ba kin wad hi ia ka ing wai" la ong u bah Kharjahrin.
Na ka liang jong ka CoMSO ka la dawa na ka sorkar ba kam dei shuh ba ka HLC, kan dang pynslem bad ka la dei ka por ba kyrkieh ba kan ai noh ia ka kaiphot sha ka sorkar bad ka dei ruh ban pynpaw pyrthei, namar ba baroh ki nongshong shnong ki la kwah ban iohi noh ia kane ba kan urlong.
Shillong: Kiba ioh pang covid mynta ka sngi, ki don 191 ngut, kiba jem 228ngut bad kiba iap, ki don 4ngut, ha kaba ki bym pat dep injek, ki long 3ngut.
Kiba dang don ia ka jingpang, haduh mynta, ki long 1,888ngut bad kiba iap, ki don 1,337ngut baroh.
Ha East Khasi hills, ki don 89ngut bad ha Ri Bhoi, ki don 28ngut kiba ioh pang mynta ka sngi.
Ia ka Ktien U Blei la ai ha ngi ba ngin pule bad pynleit jingmut khnang ba ngin lah ban san ha ka jinglong kaba kynja mynsiem.
Haba ong “AI", ka mut ba ngi dei ban shim bad ban pyndonkam ia ka.
Ym ban buh kai ne pynitynnad hynrei ban puson ia ka, kaei ba ka don ban kren sha ngi lyngba ka Ktien jong U.
U Blei U kren ia ngi lyngba ka sur na ka Ktien jong U.
Hooid, ngi lah ban iohsngew ia ka sur (voice) jong U Blei ha ki bynta kiba pher bapher jong ka jingim jong ngi bad ha la ka rukom rukom ba U Blei U kren hynrei kawei na ka bynta ba U Blei ba U kren sha ngi, ka dei lyngba ka Ktien jong U.
Ka lah ban pynwandur (shape) ia ka jingiadei jong ngi bad U Blei ha ka jingim kaba shimet shimet bad ha ka jingiadei bad kiwei ruh.
Ka jingkylli kaba ngi lah ban buh, mano ba ai? Ka jubab ka long beit ba la ai ia ka Ktien U Blei da U Blei hi, da U Khrist bad da U Mynsiem Bakhuid.
Shuh shuh, kam dei kaba la ai da ki briew hynrei kaba long kaba shisha ha kaba U Paul u kren ia kiba ngeit ha Thessaloni.
U Paul u batai ba ngi dei ban sngewnguh ia kane ka Ktien.
“Namar kane ruh ngi nguh ha U Blei khlem da pud, ha kaba phi la pdiang na ngi ka ka Ktien U Blei ia kaba phi la pynsngew, phi la pdiang ym kum ka ktien ki briew, hynrei, kumba ka long shisha kein, ka Ktien U Blei, kaba trei ruh ha phi kiba ngeit (1 Thessaloni 2:13)U Blei Un Kyrkhu,.
Shillong: Ha ka jingdonlang ryngkat ki sengbhalang bapher, ki khlieh nongsynshar shnong, ki rangbah jong ka thain ki seng kynthei, yn pynlong ia ka jingthang mombati ha ka 9tarik mynta u bnai ha Pynursla ha ka por 5:30 janmiet,kum ka dak ka jingpyrshah ia ka jingshah siat iap u Ex General Secretary ka seng HNLC, U bah Cheristerfield Thangkhiew bad ban dawa ba ka jingbishar kan long kaba khuid bad  ban ai jingpyrshan ia ka sur ki nong Mawlai halor ka jingiakhih jong ki ban pynbor ia ka sorkar jylla ban weng kam ia kito ki pulit kiba siat iap ia U bah Che.
Na ka liang jong ka sur ki nongriwar mihngi, ka kyntu jur ia ki paidbah, ki nongialam shnong,ki seng samla, seng longkmie bapher bapher ban iamih ryntih ha kata ka sngi, khnang ban ioh ia ka hok longbriew manbriew khlem da shah iuh roit ha ki bor ba halor bad ki bor sorkarKa jaka ban pynlong ia ka jingthang mombati kan dei ha parking lot pynursla, ong ka ka kyrwoh ka sur ki nong Riwar mihngi.
Ki symbai dumasla ki long kiba rit katta katta namar kata dei ban da shu sara, shuwa ba kin thung ha lyngkha.
Ki jaka sara ki dei ban long ha ka dewkynroi (well-drained and friables oil), bad kiba lait na ki kynja niut baroh.
Namar ba ki symbai ki long kiba rit eh, ki ju khleh ia ki bad ka khyndew lane bad u dpei shuwa ban bet ia ki khnang ba ki symbai kin ym lang eh tang shi jaka.
Kane ka jaka sara ka dei ban long kaba sngem, hynrei kam dei ban long kaba ktieh.
Khnang ban kiar ia kane ka jaka sara na u lap kyrthep, donkam ban da tap ia ka da ka jingsop kdait ne sder kaba niar.
Ia kane ka jingsop, ka bha ban pynkynriah mynsngi khnang ba ki sara (seedlings) kin ioh sngi.
Kane ka pynkhlain ia ki bad ka pyllait shibun na ki katto katne ki jingpang kiba ju kem haba ki dang rit.
Lada ki la khapngiah eh ruh, donkam ban pynkynriah jaka noh katto katne khnang ba kiba dang sah kin kham khlain.
Ynda kine ki jingthung ki la speh ki sa pynkynriah ia ki sha lyngkha.
Ki ju thung ia ki jngai kumba ar phut shiteng ha uwei ha uwei pat u jingthung.
Tang shu lah thung ia ki, dei ban ai um, lymda kumta ki lah ban iap.
Ynda la thung ia ki ha lyngkha, ym da donkam eh shibun ka jingsumar lait tang ban thiew ia ki niut lane ban shu kynroi ia ka khyndew.
Khnang ban ioh u dumasla uba bha, ki ju dykhat noh da kaba shu shyit ia ki kliar jong u jingthung dumasla, kata ia u shylluit na uba u phuh (inflorescence) bad une un sa mih pat hadien.
Da kaba leh kumne ka jingbam kaba dei ban leit sha ki sytiewka leit sha ki sla.
Ia kaba shyit (topping) kumne, ki ju leh kham kloi na ka bynta u dumasla duma dih bad kham dier ia u dumasla sikret, namar kaba shyit ka kham pynrben ia ki sla.
Khyndiat sngi hadien kaba shyit ki ju mih shibun ki tnat lung (suckers).
Ia kine ruh dei ban pynkhuid noh ka met jong u dieng dumasla da kaba shu shyit lymda kumta ka jingbam jong u jingthung kaba dei ban leit sha ki sla ka noh sha kine ki tnat.
Ynda ki sla ki la sdang ban stem kata ka la dei ka por ban kheit noh ia ki lane ban ot noh ia u dumasla baroh uwei.
Khnang ban ioh ka sla kaba itynnad ki ju kheit ia ki sla kumba arsien ne laisien.
Hynrei lada shu ot noh shisien ot ia baroh uwei u jingthung, kata ka sla kan ym long kaba da bha eh, bad kam long ruh kaba bit ban shna sikret.
Lada kheit arsien ne laisien ki ju kheit nyngkong ia ki sla kiba na kjat jong u dieng dumasla.
Kine ki long ki sla kiba lah ban pynmih ia u dumasla u bym da bha eh.
Hadien kata ki sa kheit ia ki sla kiba na pdeng; bad khadduh eh, ia kiba kham na kliar.
U dumasla u don katto katne ki nongshun ha lyngkha.
Kaba kham kongsan eh ka long ka jingpang kaba iasyriem ia ka jingpang kaba ngi shem ha u phan bad kaba nga la khot ka jingpang pynraid.
Kane ka jingpang jong u dumasla ka long na kita ki met ne ki jingthaw kiba rit shibun eh kiba ngim lah ban ioh-i wat da ka maikroskop (microscope), bad kiba ki khot ha ka ktien phareng ki ‘virus’.
Kane ka jingpang ka long kaba iabit shibun.
Ki ong ba ha Amerika kim ju shah ia kiba dih sikret ne dih shrut ban trei ha ki lyngkha dumasla namar ba u sikret lane u shrut uba ki dih u lah ban don kum kata ka jingpang; bad lada ktah ia uta u sikret lane u shrut bad hadien kata pat sa ktah ia u dumasla ha lyngkha, uta u dumasla lyngkha ruh u lah ban ioh ia kane ka jingpang.
Kane ka jingpang ka pynmih ka rong kaba stem pateng pateng ha ka sla kaba jyrngam, bad ki sla ruh ki dor kdiah (crumple) bad u jingthung baroh uwei u tain bad um jrong kum u jingthung uba koit-ba-khiah.
Wat ki khniang ruh ki lah ban pyniabit jingpang ia uwei u jingthung dumasla na uwei pat da kaba kjit ia ka um jong kawei ka sla, hadien kata pat ki leit dem ha kawei ka sla jong uwei pat u jingthung dumasla.
Kaba bha tam eh ban ialeh ban pynduh ia kane ka jingpang ka long ban phut lut ia ki jingthung kiba pang kumne.
Don katto katne kiwei pat ki jingpang kiba ngi shem ha u dumasla, hynrei ngam lah ban ong katno ki lah ban pynjulor ia uba ha ri Khasi-Jaintia.
Ngan shu ong hangne ba lada don kano-kano ka jingpang ha u dumasla lane ha uno-uno u jingthung uba ki nongrep kim sngewthuh kumno ban leh khnang ban pynduh ia kata ka jingpang, kaba bha eh ka long ban thoh sha u Director of Agriculture jong ka Assam uba don ha Shillong, lane ki nongrep ki lah ban thoh sha ka Assam Agricultural College, Jorhat.
Don ruh katto-katne ki khniang kiba sam thliew ia u dieng jong u jingthung dumasla, bad kiwei pat kiba bam ia ki sla.
Hynrei ngam ngeit ba ka jingpynjulor ka long kaba da jur kat ba yn donkam ia u nongrep ha ri Khasi-Jaintia ban leh ei ei da kano-kano ka rukom ka ban myntoi ia u.
Ynda la kheit ia u dumasla lane ot ia u, nga ngeit ba kaba donkam eh ha ri Khasi-Jaintia ka long kumno ban sumar lane ban shna ia u khnang ba u lah ban long ka mar ka mata kaba lah ban die ha iew ha hat.
Namar kata ngan pyni ia ki katto katne ki rukom kiba ki pyndonkam kat kum ki jaka jong kane ka ri bad ha kiwei pat ki ri jong ka pyrthei ruh, ban pynlong ia u sla dumasla uba bit na ka bynta ban shna sikret lane shna shrut lane ban shna dumadih.
Ka rukom kaba jem eh bad kaba ki ju kham leh ha ki nongkyndong ka long ban shna (cure) ia ki sla da kaba shu thad man ka sngi ha madan.
Ia kane ka rukom ki khot ‘ground curling’.
Ki shim ia ki sla bad ki thad ia ki ha khyndew ba madan man la ka step, bad ki sa rah noh sha iing man ka janmiet.
Hapoh iing pat ki kynton lang ia ki.
Ki leh kumne haduh ba u thied pdeng (midrib) jong ka sla u la rkhiang.
Ha Bengal, ha ka jaka ban shu thad ha madan ki thad halor ka shylliah hadien kata ki sa teh song kumba 8 haduh 12 sla shi song.
Ia kine ki song ki sa sdien ha ki shken hapoh ka sem (shed) haduh ba ki da rkhiang bha, nangta pat ki sa lum lang ia ki shi jaka hapoh iing.
U Sheikh Molvi Noorullah Munir, myntri ka tnat pule puthi, jong ka Afghanistan, ula ong ba ka kyrdan PhD bad ka  kyrdan master degree, kam don dor eiei, namar ba ki mullah, lane ki nongialam niam Muslim, kim don satia ia kitei ki kyrdan, hynrei ki dei kiba khraw tam ia baroh.
Ym donkam shuh ia ka PhD degree, ia ka Master degree ha kine ki sngi.
Phi iohi ia ki  mullah bad ki nongialam Taliban, kiba synshar mynta, kim don kyrdan ia ka PhD, ia ka MA lane wat tang ka kyrdan high schoo ruh, hynrei ki dei kiba khraw tam ia baroh, ong myntri pule puthi ka Afghanistan.
Washington: Ki nong ialam ba ha khlieh jongka America, kiba dei na ka liang pyrshah Republican, ki la ther tyngeh ia ka sorkar Taliban, namar ba ka thung ia ki khlieh sorkar, da ki ehrang ba satar suda.
“Wat ju shah pynbieit.
Kam don satia, kata ka sorkar kaba kham bha jong ki Taliban.
Kane ka dei ka sorkar jong ki lehnoh, ba la thaw da ki lehnoh bad kaba dei ruh ia ki lehnoh" ong ka kynhun jong ki nongialam ka Seng Republican, kaba la ialam da U Jim Banks, uba dei u dkhot jong ka House of Representatives jong ka US.
“Kane ka sorkar ki Taliban, ka kynthup ia kito kiba la shah set phatok ha  Guantanamo Bay, ki ehrang kiba satar bha bad sa kiwei de ki riew shimet, kiba don kti ha ki kam ehrang bapher bad kiba don jing iadei bad ka  Al-Qaeda bad ka Haqqani Network," ong sa U  Tim Burchett, u dkhot jong ka Congress.
Ki ehrang Taliban, ki la thaw sorkar hynnin ka sngi ha  Afghanistan bad katei ka dei hadien ba ki la ioh kurup ia ka Kabul, ha ka 15tarik Nailar 2021 bad kaba la pynlong ia U   President Ashraf Ghani jong ka Afghanistan, ba un phet krad ialade na katei ka Ri.
U nongkren jong ki ehrang Taliban, U  Zabihullah Mujahid, u iathuh ha ki kotkhubor, ba la khlieh ia ka sorkar da U Mullah Hassan Akhund.
Kane kan dei tang ka sorkar kaba shipor bad kam dei satia ka sorkar kaba neh slem, ong U Zabihullah Mujahid.
U  Mullah Hasan Akhund, un dei u khlieh jong ka sorkar Taliban, katba ki arngut kin dei ki ban don hapoh ka jing trei kam jongu bad kitei ki kynthup ia U  Mullah Abdul Ghani Baradar bad U Mawlavi Abdul Salam Hanafi.
U Sirajuddin Haqqani, uba dei uwei na ki snar lehnoh, ba la ithuh da ka pyrthei, un dei u myntri kam poh iing jong ka sorkar Afghanistan bad u dei ruh u nongialam jong ka kynhun ehrang kaba la ai kyrteng Haqqani Network.
Shillong: Wat la u MLA ka HSPDP na Mawkyrwat Constituency kata u Bah Renikton Lyngdoh Tongkhar u la kyntait ban soi ia ka shithi ba la ai da ka Sur ki nong Mawlai, hynrei na ka liang u Bah Samlin Malngiang u ba dei u MLA na kajuh ka seng bad u ba dei u MLA ka Sohïong Constituency u la soi ia ka shithi ba ka Sur ki nong Mawlai ki la dawa na ka Sorkar ba ka dei ban sospon ia ki heh pulit kiba la donkti ban dkhat jubor ia ka jingim jong u General Secretary barim ka Hynniewtrep National Liberation Council(HNLC), u Bah Cheristerfield Thangkhiew kaba la jia ha ka step phyrngab jong ka ka 13 tarik u bnai Nailar 2021.
U Bah Samlin u la ong ba ka jingsoi jong u ia katei ka shithi ka long ban ai ka jingkyrshan ia ka jingdawa jong ka Sur ki nong Mawlai namar kadei ka jingdawa kaba shongnia bad kaba sngewdei.
Haba kren sha ki lad pathai khubor, u Bah Samlin Malngiang u la ong ba ka Sur ki nong Mawlai ki la dawa ba lada ka dei ka jingtohkit halor katei ka jingjia ne ka jingsospon ia kiba donkti ban dkhat jubor ia ka jingim u Bah Che ka dei ban iaid ryngkat.
U Bah Samlin u la ong ba haba ki dawa ia u nongpyniap briew ban sospon na ka liang jong u, u sngewdei ban ai ka jingkyrshan namar kumba ngi tip ba ka jingjia ka la don bad ka dei ka jingshisha kumta balei hap ban da ia pyrkhat arsien laisien.
Ha kaba iadei bad ka jingbym treh soi jong u MLA na Mawkyrwat u ba dei na kajuh ka seng HSPDP hi kata u Bah Renikton Lyngdoh Tongkhar ia katei ka shithi ba la ai da ka Sur ki nong Mawlai, u Bah Samlin Malngiang u la ong ba ka jingbym treh jong u Bah Renikton lehse ka lah ban dei ka sien kaba nyngkong ba ka Sur ki Nong Mawlai ka iakynduh ia u bad kaei kaba u Bah Renikton u pynsngew ioh lehse ka don ka jingiakren hapoh Cabinet, kaba u Bah Samlin um tip, hynrei na ka liang u Bah Samlin u sngewdei ba u Bah Renikton u donkam ban soi ia katei ka shithi.
Shillong:Ha ka 7 tarik u bnai Nailur 2021, ka Sur Ehrngiew ki nong Malki ka la pynlong ia ka jingialang paidbah ha madan Malki kum ka dak ban jing pynrem ia ka Sorkar Jylla halor ka jingleit dkhat jubor ki bor pulit ia ka jingim jong u General Secretary barim ka seng Hynniewtrep National Liberation Council(HNLC), u Bah Chersiterfield Thangkhiew ha ka step phyrngab jong ka 13 tarik u bnai Nailar 2021 kaba la jia ha ka ïingsah jong u ha Mawlai Kynton Massar bad kumjuh ruh halor ka jingleh mynthi jong ka Sorkar Jylla ban sospon ia ki arngut ki heh pulit kata ia u Superintendent of Police(SP) jong ka East Jaiñtia Hills District bad ia u Superintendent of Police(SP) Traffic jong ka East Khasi Hills District bad kumjuh ia u R Chandranathan u ba dei u DGP ka jylla kiba la donkti ban leit dkhat jubor ia ka jingim jong u Bah Che.
Ha katei ka jingiaiaid paidbah la wan ia shim bynta lang ruh da ka kynhun ka Sur ki nong Mawlai.
Hadien ka jingiaiaid paidbah kaba la pynkut noh ha Madan Malki la ioh sa ka jingialang bad ha katei ka jingialang la ioh ka jingkren na ki nongkren bapher bapher kiba la ai da kaba tyngeh ia ka Sorkar Jylla bad kumjuh ruh ia ka tnad pulit kaba la leit pyniap ia u Bah Che.
Ha katei ka jingialang la ioh ruh ka jingkren na u para jong u Bah Che, kata u Bah Granary Starfield Thangkhiew u ba la ai khublei nyngkong nyngshap ia baroh ki Sur kiba don hapoh ka Bri u Hynniewtrep kiba la iai pyrta na kawei ka sngi sha kawei pat ka sngi bad kiba khlem shym la shongthait satia hynrei ki la iai mih shakhmat ban pyrta na bynta kane ka jingjia.
U Bah Granary u la ong ruh ba haduh kine ki sngi ka ïing ka sem jong u kam tip lap satia ia ka daw kaba shai kaba la pynlong ia ki bor pulit ba kin siat iap noh shisyndon ia u Bah Che bad ka ïing ka sem hi ka dang iai sah ha ka umdum bad ha ka jinglyngngoh.
U Bah Granary u la ong ruh ba ka ïing ka sem jong u ka dap da ka jingsngewkmen pat haba ki iohi ia ki Sur bapher bapher jong ka Bri u Hynniewtrep kiba la ia mih shakhmat ban ia don ryngkat lang bad ka ïing ka sem jong u ban pynioh ia ka hok na ka bynta u Bah Che.
U Bah Granary u la ong ruh ba na ka liang ka ïing ka sem jong u Bah Che kim don kyntien shuh ban ong na ka bynta ki Sur bapher bapher kiba la ia don ryngkat bad ka ïing ka sem jong u hynrei kin shu buh pat da ka jingduwai ia kine ki kynhun ba kin ia ioh ia ka jingstad bad ka jingshemphang nangne shakhmat ba kumno kin pyniaid ia ka kam nangne shakhmat bad ba kin long ruh kiba teh song mlon da kawei ka buit bad kawei ka bor bad ban buh ka jingduwai ruh ba nangne shakhmat ka jaitbynriew kan nym shah pharia shuh kumba ka long mynta.
U Bah Granary u la ong ruh, “Kaei kaba la jia ha ïing jong ngi ka la jia hynrei ngim kwah ba kan jia sa sha kiwei pat ki ïing kiba don ki khun dap shynrang paka jong ka Bri u Hynniewtrep kiba ieid ia la ka Ri ka jaitbynriew kiba shu shah dkhat jubor kumba jia ia u hymmen jong nga".
U Bah Granary u la ong ruh ba um kwah ba kan jia biang sa sha kiwei pat ki longiing na kata ka daw nangne shakhmat ngi dei ban iakhun ban ialeh la ka long ha kano kano ka bynta jong ka jingim jong ngi.
Shillong:Ha ka 6 tarik u bnai Nailur 2021, ka Kong Angela Rangad kaba dei ka nongialam jong ka Thmu U Rangli-Juki(TUR) ka la pynpaw ia ka jingsngew khia ba ka Sorkar Jylla kam pat lah satia haduh mynta ban siew ia ka jingiarap sha ki nongbylla sngi bad ka la iathuh ruh ba ki dang don haduh 9 hajar ngut ki bym pat ioh ia ka bhah jong ki.
Ka Kong Angela Rangad ka la kren ia katei ha ka jingpynlong ia ka jingsam jingiarap sha ki khun jong ki nongbylla sngi kaba la pynlong ha Polo.
Haba kren sha ki lad pathai khubor, ka Kong Angela Rangad ka la buh ruh ka jingkylli ba kumno ka Sorkar ka la pyllait ia katei ka pisa kaba 33 klur tam sha ka State Bank bad sha ka HDFC hynrei kumno pat kitei ki bank pat ki khlem pat pyllait satia ia katei ka pisa jong u paidbah nongbylla bad ka la ong ruh ba haduh ka Sorkar kam pyntip eiei halor kane ka bynta.
Ka Kong Angela Rangad ka la ong ba ka shu kyrmen ba ki nongmihkhmat ka jylla kin rah ia kane ka jingeh jong ki nongbylla hapoh ïingdorbar thawaiñ ban pynlong ka jingiatai iathir.
Shillong:U Lat ka jylla, ula thaw ia 3 tylli ki regional committee, ban iakren halor ki hynriew tylli ki jaka ba don jing ia kajia bad ka Assam bad kitei ki kynthup ia ka Tarabari, Gizang bad Hahim ha West Khasi hills, Boklapara bad Khanapara-Pillangkata ha Ri Bhoi bad Ratacherra ha East Jaintia hills District.
Na bynta ka Ribhoi District, la thung ia U bah Prestone Tynsong, kum u lamphang ka komiti bad ki dkhot, ki long U Bah Dasakhiatbha Lamare myntri ka sorkar jylla, katba ki dkhot ki long U bah Mayraldborn Syiem, Bah Sosthenes Sohtun, nangta ka Deputy Commissioner, Ribhoi District kum ka Convenor.
Ha West Khasi hills, la jied ia U bah Renikton L Tongkhar, myntri PHE, kum u lamphang bad ki dkhot ki long U Bah Macmillan Byrsat, Bah Gigur Myrthong, Bah Kimfa S Marbaniang bad U Deputy Commissioner, West Khasi hills, kum u convenor.
Ha East Jaintia hills, la jied ia U Ma Sniawbhalang Dhar, myntri sorkar jylla, kum u lamphang bad ki dkhot ki long, U Ma Lahkmen Rymbui, Bah Nujorki Sungoh, Ma Shitlang Pale bad U Deputy Commissioner, East Jaintia hills, kum u convenor.
Ki kam jong kitei ki komiti, ki long ban jurip ia ki shnong kiba la kam da ka Meghalaya bad kiba don kyrteng ruh bad ka jylla Assam, nangta ban peit ia ka jinglong jingman jong ki jaka puta, ban peit ia ka jinglong ki shnong ki thaw bad nangta ia ka jingdon ki jait briew bapher, ban leit ia kynduh ia ki nongshong shnong bad ban iakren bad ka jingmut jong kito kiba don ha kitei ki shnong bad ban ia kynduh ruh ia ki dkhot jong ki District Council bad la bthah ba kitei ki komiti, kin ai kaiphod, hapoh ka 30 sngi kynthih, naduh ba pynmih ia katei ka jing pynbna.
Shillong:Ka MeECL, ka la nang kam jaka bad tam pud sha ki jaka jong ki briew bad katei ka dei ha shnong Sumer Umbang, ha Sumer Latara, Umsaw, Umbir, Mawlyndep, Pyllun Law Umroi, Nongsder, Nongsder, Mawdun, Jiro Point bad kiwei kiwei ruh de.
Ha kitei ki shnong, ka ju phah da ki ophisar jongka, ha ryngkat bad ki majisor ban khang ia ki jing shna iing shna sem bad nangta ka phah byrngem byrsit ia ki trai iing trai sem, ha kitei ki jaka, katba ynda haba la ia wad bniah ia ki kot ki sla, kam lah satia ban pynbiang.
Bun na ki nong shong shnong jong kitei ki shnong ki la ia pan ban pyni mar khmat ia ki kot ki sla halor katei ka jing kam trai jong ka MeECL ia kitei ki jaka, hynrei ka MeECL kam shym la lah ban pyn shisha ba ka dei hok ka jaka jong ki.
Ki nong shong shnong, ki ong shuh shuh “Ngi buh ruh ka jing maham ia ki ophisar jong ka MeECL ba haba ki wan ban pyrshah ne wan kam trai ki dei ban wanrah artad ki kot ki sla ban pynshisha ia kata ka jing kam trai jong ki, hynrei ym ban shu wan kam trai khlem kot khlem sla, namar lada jia eiei kaba sniew kin hap ban kitkhlieh hi ia lade".
La ong ruh ba ka map ba don ka MeECL ka dei ka map ha ka por ba ki pynkhreh ban tei ia ka dam Umiam bad la dawa ba kin pyni, ia ki jing shisha, ba ki la siew bai khyndew sha ki paidbah.
Shillong:Ka Sur ki NongMawlai, myn hynnin ka sngi, ka la pynrem jur halor ka jingmih khubor hynnin ka sngi ba u bah Renikton L Tongkhar, u la kyntait ban soi ia ka shithi ba la phah da ki Sur ka Nong Mawlai ban kyrshan ia ka jingdawa jong ki, ha kaba na ka liang u dkhot ka Sur ki NongMawlai u bah Donbok lang Kharlyngdoh, u la ong ba ka jingkyntait jong u bah Renikton ka pawshai ba u buh ia ka shuki hakhmat ym ia ka mat jong ki jait bynriew.
Haba ia kren bad ki lad pathai khubor, na ka liang u bah Kharlyngdoh, u la ong ba nalor ka jing dawa na ka sorkar jylla, ka sur ki nong Mawlai ki la jied ruh ia ki MLA khasi ban pan ia ka jingkyrshan ia kane ka jingdawa, ha ka ba ha ka 31 tarik u Nailur ki la leit ban sam ia ka shithi ban kyrpad ia ka jingkyrshan lang halor kane ka jingdaw jong ki Nong Mawlai.
U la iathuh ba ki la ioh ban kynduh markhmat ia ki 20 ngut ki MLA ha kaba ki la pynpaw ruh ba kum kane ka jingjia yn ym lah ban pdiang da leilei ruh bad ki la kular ruh ba kin sa shim khia ia kane.
“Hynrei kumba la ong dano re dano ba ym dei ban kohnguh ia ki politician namar ba mynta u kren da kumwei shiphang u la kren da kumwei,na ka liang ki sur Nong Mawlai ha ka 6 tarik mynta u bnai ki la leit ban bud dien ia ka ne ka shithi" u la ong.
U la bynrap ruh “Ki don na ki MLA ki ba la bat ia ka kyntien kaba ki la kular, hynrei ka long ka ba sngewsih ban iohi ba ki katto katne ngut ki MLA kiba la kular ban shim khia ia kane ka jingjia ha ka 31 tarik u bnai ba la dep, hynrei hynnin ki la kylla noh".
U la ong “Nga kren shai shaphang u bah u MLA ka HSPDP u bah Renikton L Lyngdoh ha kaba u la pynpaw ha ngi ba u don hapoh ka RDA kumta ki donkam ia ka jingiasyllok bad kiwei pat ki dkhot ka RDA".
“Hynrei mynta ka sngi la iohi ia ka khubor ba u MLA ka Mawkyrwat u la kyntait ban soi ia ka shithi ba la phah da ka sur ki NongMawlai hangne kein ngi iohi ia ka rong ba shisha jong u wei pa uwei u MLA jong ka jait bynriew" u la ong.
U la buh ruh ka jingkylli ia u bah Renikton da kaba ong “Hato u buh ia ka shuki hakhmat ne u buh ia ka jait bynriew ha khmat nga tharai ba ki Nong Mawkyrwat ki la iohi ia ka ne ka rai ha ka ba ngi ngim dei ki nong mawkyrwat ki nong Mawkyrwat kin don ka hok ban ai jingkhein ia kum kine ki MLA".
U la ong ruh “Ngam pat nud ban kren lut ia kane ban pynthikna ba kin rah ia kane hapoh ka jingialang ki kynhun myntri ha kaba ha ki katto katne sngi ngin sa leit shim biang ia ka shithi la ki soi ne kim soi, hynrei ngin sa sam ia kine ki shithi sha ki Constituency jong ki khnang ba ki paidbah kin sngewthuh ba u nongmih khmat u ba kumno ki phah ha Assembly".
Ha ka wei pat ka bynta na ka liang u MLA ka HSPDP na Mawkyrwat Constituency u bah Renikton L Tongkhar u la pyn shai halor kane ka jingmih khubor ba u la kyntait ia ka shithi ki NongMawlai.
Haba ia kren bad ki lad pathai khubor u bah Thongkhar u la ong “Nga khlem kyntait ban soi ia ka shithi jong ki Nong Mawlai, hynrei na ka liang jong nga nga la pan ia ka por ba ngan ia kren shuwa hapoh ka kynhun RDA".
U la iathuh ba ka jing ia kynduh bad ki Sur ki Nong Mawlai ka la long da ka burom iwei ia iwei pat bad u la pynshai ia ki ba u dei u MLA u ba don ha ka Sorkar MDA bad khamtam ba u don ha ka kynhun jong ka RDA, kumta u donkam ia ka por ban ioh ban ia syllok lang bad baroh bad lada dei ban soi baroh ki kin ia rai lang bad ia soi lang.
Kaei kaei kaba phi leh daka jingphuh samrkhie la kadei ka barit ne kaba khraw lada ka long ka jingmlien haka jingim ka wanrah iaka jingkylla kaba jur haka jingkoit jingkhiah jong u briew.
Kalong kaba sngewtynnad ban iasamlang iaka jingkmen bad ka jingphuh samrkhie bad kiwei, bun ngim tip hynrei haka jingshisha kane ka kyntiew iaka jingkoit jingkhiah jongu briew.
Kadei ka dawai bah kaba lah ban iarap iada ma shibun ki jingpang jingshitom.
Ka jinglah ban phuh samrkhie manla kapor ka kyntiew ruh iaka jingsngewbha ka mynsiem, pynkhlain iaka immune system, pynduna iaka jingpang bad iada naka jingshahktah jongka jingbanbor haka jingmut jingpyrkhat.
Ymdon eiei kaba lah ban treikam kloi naka bynta ban wanrah iaka jingtbit jingbiang jongka met ka phad lait naka jingphuh samrkhie.
Ka jingsngewbha ha kiei kiei kiba biria bad kiba pynsngewtynnad haba iakren, ki pynsting iaka jingmut jingpyrkhat, ai mynsiem ban don jingkyrmen, la jinglah ban pyniadei bad kiwei bad ka iarap ailad iaphi ban pynleit jingmut ha kiei kiei bad ka pynlong ruh iaphi ban phikir ialade.
Ka jinglah ban phuh samrkhie man laka por ka ai jingmyntoi bad kyntiew iaka jingkoit jingkhiah jongka met bad kiei kita ki jingmyntoi phin iohi shai harum.
KA JINGPHUH SAMRKHIE KA AIBOR IAKA MET:— Ka jingshoh thait bad lwait ka met ka ju jia borabor ha baroh ki briew khamtam haba kakam ka bankhia bad kane ka ialam shaka jingbymkwah ban kren briew, ha kum kine ki por ka jingdom ka jingbitar ka ju wan borabor.
Ban weng ia kine ki jingeh, ka jingphuh samrkhie kadei ka lynti kaba biang tam eh.
Ka iarap ban pynklet iaki jingshoh thait bad lwaid ka met bad ka iarap ban nang aibor iaka met, kaba wanrah jingkmen is u briew.
Ka jingphuh samrkhie kalong ruh ka dawai bah kaba lah ban aibor kylla iaka met kaba pynioh iaka jingkoit jingkhiah jongka met.
KA JINGPHUH SAMRKHIE KA IARAP PYNDUNA KA JINGBANBOR JONGKA JINGMUT JINGPYRKHAT:— Ka jingbanbor jongka jingmut jingpyrkhat kadei kawei naki jait jingpang kaba ktah shikatdei eh ia u briew bad lada ka neh slem kalah ban ialam sha ka jingkhuslai bad jynjar baroh shirta.
Ban lait na kine ki jingeh bad ban palei ka mynsiem, ka jingphuh samrkhie kalah ban wanrah kiei kiei kiba biangtam eh na ka bynta kine.
Lada ka jinglong jingman haka jingmut jingpyrkhat ka iaid beit iaid ryntih, shiteng naki jingeh jongphi ladep weng lypa tang da kaba phuh samrkhie.
Ha la khyllipmat kaba phi sngew biter ne sngew buhkhoh, pyrshang ban klet noh mardor iaki bad sdang ban pyrkhat is kiei kiei kiba lah ban ai jingkmen bad pynphuh samrkhie iaphi.
KA JINGPHUH SAMRKHIE KA IADA IA U KLONGSNAM:— Haba phi sngew bitar ne sngewdom, ka met jongphi ka pynpaw iaki dak jingkhuslai kiba mih naki hormones jongphi kiba lah ban nang pynkhluit iaki bynta jong ki dkhotmet ba shapoh bad kane ka pyntlot ruh iaki dohksah kaba pynlong iaka met ban shah ktah naka jingpang heart attack.
Ka jingphuh samrkhie ka iarap ban pynduna iakine ki jingshitom kiba don jingiadei ruh halor ka jingbanbor jongka jingmut jingpyrkhat.
Haba phi rkhie, ka met ka pynmih iaki kynja dawai jingkmen kiba latip kum ki endorphins kiba lah ban iarap iada naka jingshahktah jongka jingpang klongsnam.
Haba rkhie, ka kyntiew ruh iaka jingtied sted jongu klongsnam kaba pynlong iaphi ban lah ring bad pynhiar mynsiem shislem bha.
Kane ka mut ba ka snam ka tuid bha sha baroh ki bynta jongka met kaba iarap halor ka jingtreikam bha jongu klongsnam kaba iarap pynduna naka jingma jong kine ki jait jingpang.
KA JINGSHAH THANG KA CALORIE NAKA JINGPHUH SAMRKHIE:— Ka jingphuh samrkhie la ju ong ba ka lah ban pynduna ha kata ka rukom iaka jingbankhia haki hormones ia kiba latip kum ka cortisol kaba lah ban pynduna iaka jingkiew ka khlein haka met.
Ka jingphuh samrkhie kalah ruh ban kyntiew halor ka jingkiew ka metabolism haka met kaba lah ban thang ne kjit iaka calories naka met kaba ialam shaka jingduna jingkhia jongka met.
Kawei naki jingwadbniah ka pyni ba ka jinglah ban rkhie 10-15 minit haka shisngi kalah ban thang kumba 40 calorie kaba lah ban dei kaba biang naka bynta ban pynduna iaka jingkhia ka met.
KA JINGPHUH SAMRKHIE KA JOP IAKA JINGBITAR:— Naka jingbunkam kaba man kapor bad ka jingkhuslai jingmut bunsien ka wanrah iaka jingbitar, jingdom haka jingim ba manka sngi bad kane suki suki ka pynlong iaphi ban sngew long marwei kaba lah ban buh jingma haka lawei.
Hynrei watla ngi dom ngi biter katno katno ruh,ka jingphuh samrkhie kaba shikhyllipmat kalah ban jop lut ia kita ki jingeh.
Dei namarkata phi donkam ban pyrkhat ne iakren ia kiei kiei kiba lah ban ai jingkmen bad pynsamrkhie iaphi.
Da kaba leh kumne, phin long u briew uba lait naki jingkhuslai bad phin iohlad ban pynleit jingmut bha hakikam kiba phi thmu ban leh.
KA JINGPHUH SAMRKHIE KA IARAP PYNBHA IAKA JINGIADEI BAD KIWEI:— Hato phi ju iohi haki TV program kiba pyni tang naka bynta ban phuh samrkhie.
Kane ka jingpyni haki program bapher bapher kadei namar ka wanrah jingkoit jingkhiah haka jingim kaba lah ban pyniajan bad kiwei da kaba phuh samrkhielang.
Ka jingpynlut por bad kiba haiing hasem ne bad kiwei ban peit ia kum kine ki jait program ka ai jingmyntoi shibun ymtang ha ka jingiadei bad kiba ieid ba thoin hynrei ka wanrah ruh iaka jingsngewbha mynsiem haka imlang sahlang.
KA JINGPHUH SAMRKHIE KALAH RUH BAN IARAP HALOR KA JINGLAH BAN IM SLEM:— Kawei naki jingpule bala wadbniah daki riewstad na ri Norway, ki shem ba kito ki briew kiba khlain ka bor pyrkhat ki kham imslem ban iakito kiba duna ka jingmut jingpyrkhat.
Ka jingkhlain bor ka jingmut jingpyrkhat ka wan naka jinglah ban rkhie.
Kane kadei namar ka jingphuh samrkhie kaba katto katne por manla kasngi ka pynkhlain iaka bor pyrkhat kaba pynlong ia u briew ban iohlad ban pyrkhat iaka lawei kaba ailad ia u ban sngew kwah imslem.
Kane kadei ka por kaba biangtam naka bynta kito ki bymju rkhie ban sdsng pynleit jingmut ha kiei kiei kiba bha kiba ai jingmyntoi kiba ai jingkyrmen , jingkmen bad kiba lah ban pynsamrkhie ban ioh iaka jingkoit jingkhiah, ki jingmyntoi ba pura bad ka rta ban im slem.
Khublei.
Shillong: Ban pynkhlain shuh shuh ia ka jingdawa ban weng kam ia ki pulit kiba don kti ban shim ia ka jingim u bah Cheristerfield Thangkhiew bad kumjuh ban pynthikna ba kum kine ki jingjia kim dei ban jia shuh hadien habud; na ka liang ka Sur ki Nong Mawlai, ha ka taiew ban wan kin sa lum ia ka jingialang jong baroh ki Sur ban pynkhlain ia kane ka jingdawa ha Nongbah Shillong.
Haba ia kren bad ki lad pathai khubor, na ka liang u bah Donboklang Kharlyngdoh u dkhot ka Sur ki NongMawlai, u la ong ba kum ba long mynta na ka liang ka sorkar MDA, kaba la ia lam da u Conrad K Sangma ka dang pyneh bad kuman ia kane ka jingdawa, kumta, ban pynkhlain ia kane ka jingdawa, na ka liang ka Sur ki nong Mawlai ha ka taiew ban wan kan sa lum ia baroh ki sur u bri u hynniewtrep ha Nongbah Shillong.
“Ban pynkhlain shuh shuh ia kane ka jingdawa, ha ka taiew ban wan na ka liang jong ngi, ngin sa pyrshang ban lum lang ia ka juh ka sur ka ba ki dawa na ka bynta u bah Cherister field ka ban sa long ha nongbah Shillong bad hangne ngin sa shim ia ka rai ka ban ia khun pyrshah ia ka hok bad ban pynthikna ba kum kine ki jingjia kin ym wan jia shuh nangne shakhmat" u la ong.
U la ong ba mynta ka sngi, na ka liang ka sur ki nong Mawlai ki la wan ban ai mynsiem bad ban ia snoh kti lang bad ka Sur Ehrngiew ki Nong Malki, namar ba kane ka jingialang, ka ba la pynlong da ki nong Malki ka dei ban kyrshan lang ia ka Sur ki Nong Mawlai ban pynrem jur halor ka jingbthat jubor jong ki pulit ia ka jingim u bah Cheristerfield Thangkhiew ha ka 13 tarik u Nailur.
U la ong ruh ba ka la don ka jingkhih phaloh jong ki sur bapher bapher na kylleng ka ka bri u Hynniewtrep, ban kyrshan rang bah ia ka ne ka jingdawa ki nong Mawlai namar ba kaei kaba la jia ha Mawlai, ka long ka bym lah ban pdiang.
Shillong: Ka hukum, kaba la pynmih da U Arpit Upadhyaya, Sub Divisional Officer jong ka Pynursla Civil Sub Division, kaba la thoh da ka phareng, ka bthah ba ki dukan, kiba die marbam kin plie hynriew sngi shi taiew, kaba dei naduh ka Sngi nyngkong, haduh ka sngi saitjain.
Ki dukan, kiba die ia ki tiar, ki bym da donkam eh, kin plie san sngi ha ka shi taiew, lait noh ha ka Sngi Balang.
Ki cyber cafe, ki dukan die kot kin plie hynriew sngi ha ka shi taiew, ki dukan tim, kin plie naduh sngi nyngkong haduh ka sngi thohdieng bad la shah ia ki restaurant bad ki bar, ba kin plie, tangba kin shong tang mar shiteng, na ka jingdon ki jaka shong.
La bthah ruh ia ki dukan, ba kin da thoh shai, ia ka jingdon jong ki nongtrei, kiba la dep injek bad ki bym pat dep injek iada covid.
Shillong: Kiba ioh pang covid mynta ka sngi, ki don 136 ngut, kiba jem na ka jingpang, ki don 307ngut bad kiba iap, ki don 4ngut bad ki dei baroh, ki bym pat dep injek satia.
Kiba dang don ia ka jingpang, ki long 1,929ngut bad kiba iap, ki la poi sha ka 1,333 ngut.
Ha East Khasi hills, ki don 63ngut bad ha Ribhoi, ki don 21ngut kiba ioh pang thymmai.
Aizawl: Ka tnat Food & Administration Wing, Health & Family Welfare (H&FW), jong ka sorkar Mizoram, ka la maham ia ki nongbam soh apple, namar ba ka don ka kynja jingtah kiba tah ha kitei ki soh apple, kiba wan shalan na shabar jong ka jylla bad kaba long bih shi katdei ia ki briew.
Ka sorkar Mizoram, ka iathuh ba ka tnat  Food & Administration Wing, ka lap ba ki don bun bha kitei ki soh apple, kiba la tah da ki kynja jingtah kiba kynja um bad kitei ki long ki bym bha satia, na bynta ban bam ki briew, lada ym lah ban pynkhuid shwa ia katei ka jingtah, kaba don ha ka snep jong u soh apple.
La bthah namarkata ia ki paidbah, ba kim dei ban bam beit ia ki soh apple, ki dei ban da sait bha ia ka snep bad nangta ki dei ban da khoh bha ruh ia ka snep jong u soh apple.
La iathuh ba katei ka jingtah, kaba don ha u soh apple, kan pynmih ia ka jingpang kpoh bad ka dei ruh kaba ktah shibun ka jingma ia ki snier.
Katei ka jingtah, ka dei kaba pyneh ia ki snieh jong u soh bad ka iada ruh, na ka jing tyrkhong noh jong ka um, kaba don ha u soh apple.
Shillong: Ka sur ki nong Mawlai, myn hynnin ka sngi, ka la leit ban iakynduh ia u Lamphang ka ingdorbar Thawain ka jylla, u bah Metbah Lyngdoh u ba long ruh u President rangbah ka party UDP ban pan ka jing kyrshan na ka bynta ka jingdawa ban weng kam shipor ia ki heh pulit kaba kynthup ia U Superintendent of Police ka East Jaintia Hills, u Superintendent of Police Traffic Shillong bad u Director General of Police.
Kum shi bynta ban bud dien ia ka shithi kaba ki la dep ban ai naduh ka 31 tarik u Nailur ia ki 35 ngut ki MLA khasi ha kaba yn lah ban pynthikna ba kine ki MLA ki shim khia ia kane ka shithi, ym tang da ka ktien, hynrei da ka kam ban ia kren halor ka jingshah pyniap u bah Cheristerfield Thangkhiew.
Ka Sur ka NongMawlai ban pynskhem ia ka jingkyrshan ka ba pura ia ka ne ka jingdawa jong ki, mynta ka sngi ki la leit ban ia kynduh ia ki nongialam jong ki party bapher bapher ka ba kynthup ia ka Congress ki la leit ban pan ka jingkyrshan lyngba u bah PT Sawkmie bad ia u bah H.
M Shangpliang, na ka bynta ka HSPDP, ki la leit lyngba ia u bah Renikton L Tongkhar, na ka PDF ki la leit lyngba u bah Hamletson Dohling bad ia ka party UDP lyngba u bah Metbah Lyngdoh.
Haba ia kren bad ki lad pathai khubor, na ka liang u bah Donboklang Kharlyngdoh, u la iathuh ba haduh mynta na ka liang ka Congress, u bah PT Sawkmie bad u bah HM Shangpliang ki la dep ban soi ia kane ka shithi , na ka liang ka PDF u bah Hamletson Dohling, u la kular ba kin ia kren shuwa ia baroh saw ngut ki MLA na party PDF ban soi lang ia kane ka jingdawa jong ki.
Ha kaba ia dei bad ka HSPDP, u bah Renikton L Thongkhar u la kren shai ba kan sa don ka jingiakynduh hapdeng ka RDA bad na ka liang u President ka UDP u bah Metbah, u la kular ban rah ia kane ka mat hapoh ka jingialang jong ka party UDP.
U bah Donboklang, u la ong ba ka jingphai khmat jong ki Sur ki Nong Mawlai, hi ka long ia ka party UDP, namar ba ka dei u paia jong ka Sorkar MDA ha ka jylla bad lada weng noh ka jingkyrshan na ka sorkar MDA kaei ka ban jia ia ka sorkar jylla.
“Lada don hi ka mon (political will) kan ym don jingeh namar ba ki jing dawa jongngi kim dei, ki bym long ban pdiang".
Shillong:U nongaiktien jong ka Meghalaya Pradesh Congress Commitee u Zenith Sangma, u la buh ia ka jingkylli, halor ka jingtohkit kaba thung da ka sorkar jylla, halor ka kynrum kynram kaba don ha ka MeECL ha kaba wat la 70 sngi, la dep thung ia kane ka judicial Inquiry Committee, hynrei haduh kine ki sngi, kane ka Committee, kam pat sdang ia ka jingtohkit jong ka.
Haba ia kren bad ki lad pathai khubor, na ka liang u Sangma u la u ba na ka liang u myntri rangbah, u la shu pynbna ba u la dep ban thung ia ka jingtohkit ha kaba ia dei bad ki kynrum kynram hapoh MeECL ka ban khlieh da u nongbishar ba la shong thait bad kin sa pyndep ka jingtohkit tang lai bnai, “Hangne hap ban klet halor ka jingpyndep ia ka jing tohkit, hynrei ka mat ka long, hato ki la sdang kata ka jingtohkit"u la buh ka jingkylli sha ka sorkar.
Na ka liang jong ka Congress mynta ka sngi, ka la pynpaw ba ban sei madan ia shibun tylli ki kam bam sap hapoh ka MeECl na ka ling jong ka, ka dawa beit ba ki dei ban aiti ka jingtohkit ha ka CBI.
U Zenith u la ong ruh ba kum ka liang pyrshah, kiba don ka jingkitkhlieh ki la ju sei madan ia shibun ki kam beain bad ka jingbym pyntrei hok ha ki ba bun ki tnad la ka dei ha ka tnad bording, ha ka jingbam sap ha u khaw, la ka dei ha ka tnad khlaw bad ha ka tnad taxation bad kiwei kiwei.
U Sangma u la ong ba haka ba ia dei bad ka tnad bording ki bun ki jingbym pyntrei hok la ka dei ha ka Saubhagya skim, ka Ganold Hydro Power Preject U Smart meter, ka jingai tariff kyrpang ia ki Byrnihat Industrial, ka Onetime Setellment skim bad kiwei kiwei.
“Ka sorkar kam don kano kano ka jingkwah ban ai ka jingshakri hok ia u paidbah, hynrei ka don satang ki kam buittuh jong ki bad ka jingthmu jong ki ka long tang ban ioh lute ia ki paidbah" u la ong.
“Ha kaba ia dei bad ki kam bamsap ym tang na ka liang ka Congress, hynrei ki seng riewlum bad ki sengbhalang bapher bapher ki la rah ia kane ka mat ban phah thung da ka jingtohkit halor ka ne ka jingkynnoh bam sap"u la bynrap shuh shuh.
Na ka liang u myntri rangbah ha ka 28 tarik u jylliew 2021, u la pynbna ba ka sorkar ka la dep ban thung ia ka Judicial Inquiry Commitee ka ban ia lam da u nongbishar u ba la shong thait na Allahabad High Court.
U Sangma u la ong “Naduh nyngkong hi na ka liang ka Congress ka la ju kren ba ka jingthung ia ka jingtohkit ka long tang ka jingpynthame ia u paidbah ha kaba ka sorkar ka khlem shim khia ia kane namar ba haduh mynta hi kane ka jingtohkit wat la 70 sngi naduh ba la thung, hynrei kam pat sdang ka jingtohkit jong ka".
Jowai: U MLA barim ka Mowkaiaw, u ma Mihsalan Suchiang bad u kpa jong u MLA ka thain uba mynta u ma Nujorki Sungoh u la khlad noh sha la U Trai mynta ka step hadien ka jingpang kaba la bat ia u la kham slem.
U ma Mihsalan Suchiang u la don ha ka rta kaba palat 79 snem ka rta.
U Ma Mihsalan, u dei ruh U Tymmen Basan, jong ka balang Presbyterian, Mukhap.
Utei u riew pawkhmat ka jylla u la rung sha ka kam sain hima sima naduh ba la seng ka ka party riew lum ka HPU kaba pynbabtis pat sha ka UDP bad u dang bat haduh hynne ka sngi kum u Adviser ka Party ha ka jylla.
U la sdang ia ka kam kum u politician hadien ba u la pyndep ia ka kyrdan MA na Guahati Unversity.
Kum u nongmihkhmat ba shaniah ki paidbah, u la jop ia ka MDC haduh 4 sien kynthih bad MLA 3 sien kynthih.
Ka khubor na kiba ha iing ha sem ka iathuh ba ka sngi lehburom ba khadduh ia utei u nongialam yn pyndep la shai ka sngi Balang ha iing sah jong u ha Mukhap shwa ban leit buh ia kaba sah jong u sha u Lum jingtep ka Balang Presbyterian ha katei ka shnong.
Shillong:Kum ka dak ban pynrem halor ka jingiai sngap mynthi jong ka Sorkar Jylla ban sospon ia ki pulit kiba la donkti ban leit bthat jubor ia ka jingim jong u General Secretary barim ka Hynniewtrep National Liberation Council(HNLC), u Bah Cheristerfield Thangkhiew kaba la jia ha ka 13 tarik u bnai Nailar 2021 ha ka ïingsah jong u ha Mawlai Kynton Massar, na ka liang ka Sur ki nong Mawlai ka khlem shym la shu sngap kumto, hynrei ka la pyni sa da kiwei kiwei ki kam ban iakhih bad pyrshah halor kane ka jingiai sngap mynthi jong ka Sorkar Jylla bad kumta ha ka sngi nyngkong kata ka 6 tarik u bnai Nailur 2021, ka Sur ki nong Mawlai ki la ia mih paidbah ban ia iaid bad ban pyndem tari namar ba ki pulit ki la ai daw ba ka jingsiat iap jong ki ia u Bah Che ka dei namar ba u la iakhun pyrshah ia ki pulit da ka tari ha ka por ba ki la leit ban khynra ia ka ïing jong u.
Ia katei ka jingpyndem tari la sdang na Mawlai Petrol Pump ha ryngkat ka jingiadonlang ka ïing ka sem jong u Bah Che, ki nongialam jong ka Sur ki nong Mawlai bad kumjuh ruh ki paidbah bad ia katei ka jingpyndem tari la sdang pyndem nyngkong da ka ïing ka sem jong u Bah Cheristerfield Thangkhiew bad sa bud pat sa ki nongialam jong ka Sur ki nong Mawlai nangta sa ki paidbah.
Hadien ba la dep katei ka jingpyndem tari ki la pynlong sa ka jingiaiaid paidbah na Mawlai Petrol Pump shaduh sha Stand Bus bad haba ki la poi ha Mawlai Stand Bus kitei ki nongialam ka Sur ki nong Mawlai kum ka dak ban jingpyrshah halor ka jingshah khot hajir jong ki hynriew ngut ki nongialam ka Sur ki nong Mawlai, kumta ki nongialam ha ryngkat ki paidbah ki la thang noh shisyndon ia ki shithi ne ka Show Cause Notice ba la phah da ka DC jong ka East Khasi Hills District kaba la khot hajir ia ki hynriew ngut ki nongialam ha ryngkat ka jingbuh por ba khadduh ha lane shwa ka 6 tarik u Nailur 2021 ba kin ai ka jingpynshai halor ka jingpynlong jong ki ia ka jingialum paidbah ha Mawlai Petrol Pump ha ka 25 tarik u bnai Nailar 2021 bad sa ka jingiaiaid rally thang mombati ha ka 27 tarik u bnai Nailar 2021 kiba la pynlong khlem da pan jingbit na ki bor distrik kaba long kum ka jingpynkheiñ ia ki hukum, ba la pynjari da ka Sorkar, ban iada na ka jingsaphriang jong ka khlam Covid-19.
Shillong:U nongaiktien ka Meghalaya Pra desh Congress Committee, u Zenith Sangma, u la kynnoh ba ka sorkar Meghalaya Democratic Alliance, kaba la ialam da u Conrad K Sangma, ka la don jingthmu ban ai wai noh ia ki jaka jong ka MeECL sha ki riew shimet ban shna ia ki Mall, ki Hotel halor ka nongrim ban pynkiew ia ka tnad kam jngoh kai pyrhei ha ka jylla da ka ba pynlut ia ka pisa jong ki ki nongshong shnong.
Haba ia kren bad ki lad pathai khubor na ka liang u Zenith Sangma, u la kynnoh ba ka sorkar MDA ka don jingthmu ban ai wai ia ki jaka jong ka MeECL ki ba don ha Shillong, Umiam,Sumer Byrnihat Tura bad ha kiwei kiwei ban shna Mall, Hotel Casino ha ka kyrteng ban pynkiew ia ka kam jngohkai pyrthei kata ruh da ka jinglut da ka pisa u paidbah.
U Zenith u la kynnoh ruh ba kane ka jingthmu jong ka sorkar ban ai wai ia ki jaka ka MeECL ka long ban pynioh jingmyntoi ia ki katto katne ngut, ha kaba ynda u myntri rangbah un weng ia u James PK Sangma na ka tnad bording bad un ai noh da ka tnad kam jngohkai pyrthei.
U Zenith Sangma la kyntu ruh ia u Myntri rangbah ka jylla u Conrad K Sangma ba ym dei ban ia don bynta lang ha ka kam bamsap bad u dei ruh ban isynei ia ki nongshong shnong ha ka jylla.
U la kynnoh ruh ba ka sorkar MDA hapoh ka jingialam u Conrad K Sangma, u don jingthmu ban pyniaid ia ka sorkar ha ka rukom Corporate style, ha kaba tang shu iohi ba ka don ka jaka ka ba thylli ki la shu kwah beit ban shna ia ki mall bad ki hotel bad ia kine ki jingthmu, Congress kan ym lah ban pdiang da leilei ruh.
U Ricky Kamar uba dei na ka nongbah Jowai, u la iehnoh kam kum u Acting Spokesperson ka RAM tang hadien 1 taïew namar ba khia palat ka kam.
Ha ka jingshisha, u Kamar ula shah jied napdeng ki 3847 ngut kiba thep ïa ka kam, hynrei tang hadien 1 taïew bad shuwa ban kut ka “1 month trial basis", une u briew ula ieh syndet noh ïa ka kam ba la bynshet ha u.
U Kamar u shimti ïa ka kam na ka D.
Mawlong kum ka Acting Publicity Secretary barim ka RAM hadien ba la ïoh kem jingshitom.
Ka jingwad ban ïoh noh ïa ka Publicity Secretary ba pura jong ka seng ka dang ïai bteng haduh kine ki sngi.
Watla ka seng ka la ïoh bun tylli ki jingai-jingmut na kiba bun ki seng trei-mon-sngewbha na kylleng ka jylla Meghalaya bad ka Ri, ka RAM kum ka synjuk ki ‘thei nuti ka da thrang dik dik ban ïoh noh ïa ka Kong Sanjibita McDonald Tariang Sen kaba dei ka Vice Consul ha ka British Deputy High Commission, Kolkata kum ka Publicity Secretary ba pura ka RAM kumba la ai jingmut hi da ka Office of the High Commissioner for Human Rights.
Kum ban shu pynkynmaw, ha ka 2 tarik u September, 2021 ka Seng hadien ba ka la kynjoh ktien na kiwei ki ‘riew shemphang bad Seng bapher bapher, ka la ïohlad ban ïakren syndon lyngba ka phone call bad ka Michelle Bachelet Jeria, kaba dei ruh ka Commissioner for Human Rights na ka Office of the High Commissioner for Human Rights bad na ka liang jong kane ka President barim jong ka Ri Chile, ka la kular ruh ïa ka RAM ba kan sa ïakren bad ka Sorkar India halor kine ki jingeh baroh ba ki ‘thei nuti ha kane ka jylla bad ka thaiñ shatei-lam-mihngi ka Ri India ki ïakynduh.
Nongpoh: Haba kren hakhmat ki Nonghikai kiba la wan ban iashimbynta ha ka ban rakhe Ia ka Teachers’ Day kaba la long hynnin ka sngi ha Nong poh, u Bah Mayrald Born Syiem, MLA Nongpoh, u la pynpaw da kaba ong ba u sngew kitram ialade haba u iohi ia ka jingeh ki Nonghikai hapoh ka jylla, kata ka long namar ba haduh mynta ym pat don ka Educational System ne ki kyndon ba biang hapdeng ki Nonghikai, kiba trei ia kajuh ka kam bad kajuh ka rukom ai jinghikai sha ki khynnah, hynrei haba phai pat ha ka jingioh ka iapher bak-ly-bak.
Haba ban jur halor ka jingeh ki Nonghikai, utei u MLA Nongpoh, u la ong ba ki Nonghikai hapoh ka jylla hi don kiba bun bynta, kata ki Government LP School, Nonghikai Private School, Nonghikai SSA, Adhoc, Deficit, ha kaba ka Syllabus ka long kumjuh bad ka rukom ai jinghikai ne ka jingshakri ia ki khynnah ka long kumjuh, hynrei haba phai pat halor ka jingsiew pat ka iapher bak-ly-bak.
“Te namarkata nga sngew kit ram ialade, namar kat haduh mynta kam pat don ka Ain ka ban peit kyrpang halor katei ka mat, khnang ba ki Nonghikai ki dei ban ioh iala ka jong ka hok" ula ong.
“Ha kine ki 3 snem tam ba nga la long kum u Nongmihkhmat paidbah, ngi la pyrshang ban iakren bad ban iatai na bynta ki nonghikai, khnang ba ki nonghikai ba don burom bad kiba la trei shitom ban kyntiew ia ka pule puthi ha ka jylla, ba ki dei ban ioh ia ka jingithuh kaba kyrpang na ka sorkar", la bynrap u MLA Nongpoh.
“Nalorkata, nga da sngewsih eh ban iohi ba ki don shibun ki Nonghikai hapoh ka jylla, ba kin hap ban mih paidbah ha surok bad ban rah ia ki Lama Iong, kata ka long ba ki la dawa ia ka hok, la ka long ia ki Nonghikai Adhoc ne Deficit, namar ki don la ki jong ki nongrim ne ki jingshem jingeh bad kaba pynlong ia ki ba kin hap ban mih surok, na ka bynta ban dawa ia ka hok" ong U bah Mayraldborn.
Ha kawei pat ka liang, u la ai ka jingkhublei kaba kyrpang eh ia ki Nonghikai ha ka jylla hi baroh kawei, kiba hikai ha ki kyrdan bapher bapher, namar wat hapdeng ka jingbymbiang ha ka rukom ban pynbeit beit ha ka tnat pule puthi, hynrei kim kynran dien halor kata, pynban ki iai bteng ia la ka jong ka kamram bad kaba ka long ban hikai ia ki khynnah ne ban kyntiew ia ka pule puthi ha ka jylla.
Ka jingngeit kadon bun rukom bad bun ki lynti ha la ki jong ki jong ki rukom ngeit bad kata ka jingngeit ka don la ka jong ka dur.
Ka jingngeit hi kadei kata kaei kaei kaba ymlah ban iohi ne ktah iaka ne shim ia ka da ki kti.
Ka ktien u Blei ka kren shaphang ka Jingngeit, – Ka Jingngeit ka long kata ka jingsngew skhem (jingsngew) ia kiei kiei kiba u briew u ngeit ne kyrmen, Hebru 11:1.
Kum ka nuksa, Da ka jingngeit ki (khun Israel) ki ialeit lyngba ka Duriaw Ba saw kumba ha ryngkew haba ki nong Egypt ki la beh ia ki, hynrei ki nong Egypt ki la iap jyllop noh ha kata ka duriaw basaw, Hebru 11:29.
Dei da ka Jingngeit kaba ha u Blei kaba la pyllong ia ki khun Israel ban jam beit lyngba ka duriaw basaw wat hapdeng ka jingshyrkhei ka um duriaw basaw (Red sea).
Ka Jingngeit kadei ka mon laitluid jong u briew, Don kiba ngeit ha u Blei ha u Jisu Khrist, don kiba ngeit ha ki blei lum blei wah, don pat kiba ngeit ha u soitan ne ki ksuid bad haba ki ngeit ki mane ruh ha ki.
Ka Jingngeit ka dei ka jingsngew bad ka jingshem u briew marwei shimet khlem pynbor.
Kumta ha kaei kaba u briew u ngeit, ha kata u leh.
Hynrei don sa kawei pat ka rukom ngeit, kata kadei ka Jingngeit biej, (superstition), kane ka rukom ngeit kamdon nongrim bad ka long ka jingngeit kaba khlem daw (belief without reason).
Ka jingngeit biej kadei ka jingngeit rngai ka pynkha ia ka jingsheptieng, bad ka tynrai jong ka dei ka jingbymtip ia ka jingshisha ka ktien u Blei, (lack of knowledge).
Don shibun bah haduh kine ki sngi wat hapdeng kiba la long khristan ki dang ngeit ha kane ka Jingngeit biej, (superstition).
Kum ka nuksa, lada u briew u pang ka jingpang kaba kham pher ki la sdang ban aidaw ne pynshah shkor ha ki nongbatai laiphew jait lai phew rukom haba kata ka jingpang kam iadei dawai bad kata ka rukom batai ngeit biej, katba ki klet pat ban leit sha ki doctor ban checkup bad kumta ter ter.
Hynrei  shu dih kita ki dawai bym iadei kat kum ka jingpang.
Kin ong oh ba kumta kumta  baleh uta baleh kata ba shun uta bad kumta  ter ter.
Kumta ka jingngeit kaba khlem ka jingshisha (Truth) ka long tang ka jingngeit biej suda.
Ka tynrai jong ka jingngeit biej ka wan na ka jingsheptieng ia ki mynsiem bymman (fear of evil spirits).
Une u mynsiem bymman bunsien eh, u pynsheptieng ia ki jingmut jingpyrkhat jong u briew wat haduh ban leh ia ka bymdei ban leh, wat haduh ban leh pyrshah ia kamon u Blei.
Ka subject jingngeit biej ka long ka bajrong bad kaba la ioh ban bsut naduh hyndai hynthai ha u bynriew ka pyrthei bad ka tynrai jong ka dei na u ksuid bad u soitan, namar ka kam jong u ka long  ban pynsheptieng bad pynngeitbiej ia u briew haba da iap.
Na kata ka daw u Blei u la kren da kaba ong ba ma u hi um ju buh ia ka mynsiem jingsheptieng (spirit of fears).
2 Timothy 1:7.
Dei u soitan kein, khnang ba un ioh ban pynngeit biej ia ki briew kat haduh ba kin mane ia u.
Kumta kano kano ka jingngeit kaba khlem nongrim (no foundation) kadei tang ka jingngeit biej bad u kpa jong ka dei u soitan.
Bad kiba ngeit ha kata, u kpa jong ki, dei u soitan.
Ioanis 8:44.
Kumta ka jingngeit biej ha kano kano kadur, ka long kaba mynsaw ka pynjot met bad mynsiem, husiar na ka jingngeit biej.
Shillong: Ha ka 3tarik Nailur 2021, la don ba leit buh ia uwei u khyllung, ha Lawei Ba phyrnai Children Home Boys ha Langkyrding, Block 2, Shillong.
Ia utei u khyllung, la sumar da ka Child Welfare Committee, Shillong.
La bthah namarkata, ia kito kiba don jing iadei bad ka kmie ne u kpa jong utei u khyllung, ba kin pyntip mar mar.
Yn sa ailad ban ting khun noh, lada ym don ba pyntip satia hapoh 2 bnai, naduh ba pynmih ia kane ka khubor.
Ki number ban pyntip, ki long 9089474027 bad 6009132798.
Nongpoh:U Bah Banteidor Lyngdoh, Myntri ka tnat ki kam rep kam riang hapoh ka sorkar jylla, ha ryngkat ka jingdon u Dasakhiatbha Lamare, Myntri ka tnad Fishery, myn hynnin ka sngi, ki la leit ban plie paidbah ia kawei ka Iew ki Nongrep kaba don ha shnong Khlieh Umstem, Raid Iapngar ha Ri Bhoi.
Nalor kitei ki Myntri sorkar jylla, kiba la sakhilang ha katei ka sngi, ki kynthup ia u Bah R.
R Kharbuki, MDC Umroi, nangta u Dr.
C.
J.
K Wajri, BDO ka Bhoirymbong Block, u Bah Commander Shangpliang, President ka HFU Sengkmie lem bad kiwei.
La ong ba la plie ia katei ka Iew ki Nongrep, ka dei lyngba ka jingkitkhlieh ka seng Hills Farmer Union, ka Bhoirymbong Block, ka Hills Farmer Union, Ri Bhoi lem bad kiwei kiwei.
Haba iadei bad katei ka sngi, u Bah Banteidor Lyngdoh bad u Dasakhiatbha Lamare, ki la pynpaw ka jingkmen kaba khraw halor ka jingshim khia kane ka seng ban wan rah ia katei ka iew na ka bynta ban pynsuk ia ki paid nongrep katei ka thain ban wan die ia ki mar rep ki mar riang bad kaba kham myntoi shuh shuh ka long ba ki paidbah ki ioh jingmyntoi ba ki ioh ia ki mar rep ba khlem pyndonkam dawai.
Kitei ki Myntri sorkar, ki la ai ka jingkular ban thaw ki lad jingiarap na ka bynta ban dang pynbiang shuh shuh ia katei ka iew bad ki la kular ruh ban shim khia halor shibun ki mat ba la ai da ka dorkhas sha ki, kaba dei katkum ka jingdonkam ki nongrep ha Ri Bhoi.
New Delhi: Ka ju don ka jingong, ba uba rit ruh u don la ka jong ka kylla bad kata ka la urlong mynta ka sngi, ha kaba ka liengsuin jong ka  Air India, kaba dei ban leit na Delhi sha London, ka la hap ban leit dier por haduh 3 kynta bad ka daw, ka long ba ki la ioh rung ki dkhiew bad ki ia boi ha ka jaka shong business class jong katei ka liengsuin.
Katei ka liengsuin, ka dei ban leit ha ka por 2baje nohsngi, hynrei, ka la leit noh ha ka por 5.
20 mynta ka janmiet.
La hap ban pynkhuid ia katei ka liengsuin bad ia ki nongleit jingleit, la kynriah noh sha kawei pat ka liengsuin.
Shillong: Kiba ioh pang covid mynta ka sngi, ki don 123 ngut bad kiba jem na ka jingpang, ki long 253ngut.
Mynta ka sngi, ym don satia kiba iap na katei ka jingpang khlam.
Kiba dang don ha ka jingpang, ki long 2,104 ngut bad kiba iap, ki la poi baroh sha ka 1,329ngut.
Ka East Khasi hills, ka don 93ngut kiba ioh pang mynta ka sngi.
Ki poi iing ha ka por 7 duna ei ei.
Ha ka sngi babud la pynsait noh ia ki dur ha Narayan Studio.
Ka dei ka jingkmen ban iai sah jingkynmaw hadien habud khamtam haba la shon da ka dur.
Ki khein ba uta u snem un dei u snem sah jingkynmaw ba ki ioh shangkai baroh shi-iing.
LYNNONG – 9La khylliap noh ia uta u snem sha bymjukut bad la pdiang ia u snem thymmai.
U Bhalang u la dei ban pynkhreh tyngeh na ka bynta ka egsam Final jong ka klas XII.
Kane kan dei ka egsam kaba kongsan tam kumba long ka egsam matrik namar ia ka persenteij la khein na kane ka egsam lada dei ban rung ha ki kolej ne rung sha ka kam.
Kata ka dei ruh ka snem ba ka don ka jingiajied nongmihkhmat sha Assembli (MLA).
Ka tarik ban jied nongmihkhmat la buh ba kan long ha ka 16 tarik u Rymphang.
Namar kane ka elekshon, ka sorkar ka la pynjlan noh ia ka egsam sha ka 2 tarik u Lber (March).
Kumba ju long ka rukom, ki kyrtong ki la bunkam ban leit shaneng sharum ban ai lekshor kylleng ka konstitwensi lajong.
Ha ka jingialeh elekshon, ka jingpynksan bad ka jingpynrem ka la long kum ka phormula algebra ka bym lah kiar.
La sawa ka shnong ka thaw, khapngiah ki dukansha, ka heh ka iew ka hat, shongshit ki nongkyrshan khamtam eh ki nongialam ne nongkanbas.
Ka jabieng jong ki kam ju shongthait ba ki wad ki khyllie hangno ka tam hangno ka duna ban lynsher ynda kanbas.
Ki saindur bad thir bha bin ia ki kyntien ban pynbang bad pyndei ha u paitbah bad kumjuh ruh ban pynbiej.
Teng-teng ki lam set ryndang namar ba ki la kyrhuh than.
Ka jingiakren la ha iing, ha lynti syngkieng, ha iingiapbriew, ha iingkhawai, bat wat ha ki jaka trei ka long beit shaphang ka elekshon.
Haba sawa ka ktien uba jop suda.
Wat ki kynthei ruh i kum ban lamwir ba la kawut tyngeh ka lyer elekshon.
Kaba shisha bad kaba phylla, don hateng-hateng ka jingpait ka shnong ka thaw, ka balang, longiing longsem bad wat ka jingiapoi shitnga tang namar ka elekshon.
Ym imat don jingkhuslai bad shu paw beit ka jingdap ka jingbiang katba kata ka lyer ka dangbeh.
Ka jingiarung ia mih ha dukan sha ka la syriem kum u ngap u kber.
Ki shkor la thait sngap ia ka jinglekshor kaba man la ka sngi ne 3 sngi.
Ki tnum iing la kaweh sa tang ki lama ha la ka shap ka shap.
Ha kum kane ka por ka jingngeit biej ruh ka khlain kat haduh ban da pynngam ia kiba tlot jingmut jingpyrkhat – kum ka jingboi u ngap, ki batai ba dei ka dak ka jingjop; ka jingbym kaweh shongshit ka lama ka pyni ia ka jingrem; ka jingbang ka sha ka thew ia ka jingjop.
Nangta shuh shuh ki jingphohsniew ki trei borbah.
Shwa ban mih ka resol la shu batai ne iathuhlypa ba u A u jop bad u B u rem.
Ha ka 10 tarik u Rymphang por 6 baje la pynbna ba un wan u kyrtong ban lekshor hangta ha shnong.
U Bhalang u la kwah leit sngap ia kata namar ka long ka sien kaba nyngkong ba un iohi ha sor.
U kwah sngap bad iohi haduh katno ka iapher ha nongkyndong bad ka sor.
Haba la poi kata ka sngi u la leit tang marwei.
U la shong ha ka jaka ba shna bha.
Haba u sngap ia ka jinglekshor te kaba bang palat hynrei kaba u lyngngoh ka long ba bun ki riew rangbah ki ieng ban kylli jingkylli ban ioh jingshai kumba la shah da u nongpyniaid.
Sha shnong jong u pat um kynmaw ban don kiba kylli jingkylli ki shu sngap bad shu ngeit beit katba ki ong.
Kane ka pynngeit ia u ba pleng bad ha sor ka pher bak-ly-bak.
Ki shijur ki khynnah skul, kiba shim ia ka bynta jong ka  Mary bad U Joseph, ha ka jing ialehkai Kristmas hapoh skul, ki ia poi kha shisha, hadien 30 snem kynthih.
Ka Rose Childerhouse ka la ia ak lang ia katei ka drama bad U  James Macpherson, ha ka por ba ki dang khynnah rit.
La iathuh ruh ba ha katei ka jinglong khynnah U James, u da kwah ban shim ia ka bynta jong U Joseph, namar ha ka jinglong khynnah ula imon iawbei lypa ia ka Rose, ha ka por, ba ki dang ia don lang ha ka skul ha Sixpenny Handley First School ha Salisbury, Wilts.
Kitei ki shi jur, ki la sdang ban ia ieid samla, ynda haba ki ia poi pule lang ha  Westminster University ha London, hynrei ka Rose, ka la iehnoh ia u, bad ka la ia iaid noh bad uwei u nongrwai.
15 snem hadien, ha u snem 2017, ka Rose (38), ka iathuh bad U James (40), uba dei uba trei ha kawei ka Advertising Agency bad ha katei ka jing ia kynduh ki la sdang ban ia ieid biang bad kumta, ka la poi noh, sha ka jingieid ba shisha.
Kitei ki arngut, ki la ia shong la ar snem mynshwa bad ha ka sngi saitjain, ki la ia thoh shong kurim.
Ka Rose, ka ong “Ka la dei ka jingiaid lynti kaba jngai shisha, tangba, ka dei ka jing iaid lynti kaba don bad ka jing jylliew jong ka jingieid".
London: U Amrullah Saleh, vice-president barim ka Afghanistan, u dei u nong ialam ka Resistance Front kaba iakhun pyrshah ia ki ehrang Taliban ha Panjshir Valley.
U Saleh, uba 48 snem ka rta, ula thoh ha ka Daily Mail na UK, ha kaba ula kynnoh, ba ki nongialam kiba phet na la ka jong ka Ri, ha ka por ba ka don ha jingeh, ki dei ki riew shet kylla bad katei ka jingkren jongu, ka thew ia U Ashraf Ghani, President barim jong ka Afghanistan, uba la phet rieh noh ialade.
U Saleh, u kynnoh, ba ki don bun ki nong ialam jong ka sorkar Afghanistan, kiba la phet rieh ialade, ha ki sngi jong ka jing ialeh, pyrshah ia ki ehrang Taliban.
U Saleh, u ong shuh shuh ba U President barim U Ashraf Ghani, u phet rieh ialade bad u sah ialade ha ki hotel kiba heh bad ki paki dulan kiba remdor bad nangta u ong “Ki sa khot ia kiba duk ba rangli, ba kin ialeh pyrshah ia ki Taliban, hynrei, lada ngi kwah ban ialeh, ngi dei ban ialam dalade".
U Saleh, u ialam dalade hi mynta, ha ka jing iakhun pyrshah ia ki Taliban, ha ka them Panjshir bad u ialam ruh ia uwei na ki nongbud jongu bad ialam ia ki katto katne ki kali ialeh thma bad sa ar tylli ki trok, kiba la dap da ki suloi suda bad ha lynti ban leit sha Panjshir, ki la shah hiar thma ar sien.
Ha shwa ban mih na Kabul, U Saleh, u ong ia u nongbud jongu, “Ngin ia leit sha Panjshir bad ngin iakhun baroh arngut, khlem salia.
Lada jia ba nga mynsaw ha ka jing ialeh, nga don kawei ka jing kyrpad bad kata ka long “Siat ia nga ar sien na khlieh jongnga, namar ba da lei lei, ngan nym kwah ba ngan pyndem ha ki ehrang Taliban" ong U Saleh.
Chandigarh: Ki elekshon, ki la hajan eh ha Punjab bad ha Uttar Pradesh bad ha kine ki sngi, ki nongrep, ki la pyni ia la ka jong ka bor bad kata ka long, ha kaba ki la rai ban khang lut ia ki seng sain pyrthei, ba kin rung sha ki shnong ki thaw jong ki nongrep.
Ki nongrep, ki la khie bitar jur ia ka seng BJP, namar ki lai tylli ki ain pyrshah nongrep jongka, hynrei mynta, ki la rai ban khang ia baroh ki seng sain pyrthei, da kaba ong ba yn nym shah, ba kin rung sha ki shnong ki thaw, tad haduh ba ka sorkar India, kan weng noh, ia ki lai tylli ki ain, kiba pyrshah ia ki nongrep bad ba dei ruh ban don ka dor kaba kyrshan ia ki mar rep.
Ha 200 tylli ki shnong, kiba don ha ka thain  Malwa jong ka  Punjab, ka seng Samyukt Kisan Morcha (SKM), ka la khang sbak ia ki riew sain pyrthei, ba kin rung sha kitei ki shnong bad ki la buh da ki jingthoh kiba shai ha khmat jong ki shnong, da kaba ong ‘politicians are not welcome’ lane “Ngim pdiang satia ia ki riew sain pyrthei".
Ki bor shnong jong ka  Hero Khurd, Kulrian bad ka Bhawa, ki la dep rai ban khang ia ka jing leit rung kino kino ki riew sain pyrthei.
Ka rai kaba kut, halor katei ka mat, kan dei ha ka 8tarik Nailur 2021.
Haduh mynta u nongialam ka   Shiromani Akali Dal, U  Sukhbir Singh Badal, ula mad ia ka jingeh kaba khraw, na ka jing shah pakhang lynti ha ki nongrep, ba un iaid kanbas elekshon.
Ki nongialam Congress ruh, ba kynthup ia U  Manish Tewari, Navjot Singh Sidhu, Amrinder Singh Raja Warring, Pawan Goel, Hardyal Singh Kamboj bad U Angad Saini, ki mad ia katei hi kajuh ka jingshah khang lynti.
Ka jing ialehkai hapdeng ka Argentina bad ka Brazil, la pyn sangeh noh hynnin ka miet, tang hadien ba ki ialehkai tang hynriew minit eiei.
Ki briew, na ka tnat ka koit ka khiah, ki la leit rung sha madan ialehkai, ban weng noh ia U Giovani Lo Celso bad U Cristian Romero bad U Emiliano Martinez.
La iathuh ba kitei ki lai ngut ki nong ialehkai ka Argentina, ki la pynkhein ia ki kyndon iada covid, da kaba ki ai da ki kot kiba shu thok, ban ioh rung beain sha Brazil.
La iathuh ba U Lo Celso, Romero, Martinez bad U Emiliano Buendia, ki la leit sha  South America ha ka taiew ba ladep, hadien ba la khang da ki bor pyniaid jong ki Club na London, ha kaba kitei ki nong ialehkai ki don.
Kitei ki nong ialehkai ka Argentina, ki dei kiba dang shu wan na UK bad kat kum ki ain jong ka Brazil, kin hap ban shong kyrpang 14 sngi ialade, mar ia rung ha katei ka Ri, hynrei, kitei kim shym la shong kyrpang satia bad ki la ialehkai noh bad kumta, ki la pynkhein ia ka ain iada covid jong katei.
Shillong: Ka hukum, ba la pynmih da ka Deputy Commissioner, East Khasi hills, ka pyntip, ba ki kali kiba don ia ki permit  All India Tourist, ki lah ban iaid na kawei ka district sha kawei pat bad kito kiba la dep register ha Meghalaya, kin leit sha ki  District Transport Office, ban leit ai ia ki syrnot injekshon jongki bad kito kiba wan na kiwei ki jylla, kin hap ban da pyni shai, la ki dep kiba la dep injek ne ki bym pat dep injek satia bad ki dei ban pyni ia ka report, ba kim don jingpang corona satia.
Na ka bynta ki kali kamai ha Shillong, la shah, ba kin iaid naduh ka por 5baje mynstep, haduh ka por 8baje janmiet bad la shah ia baroh ki kali shimet, ba kin iaid ha ki por ba pyn jynsur ia ka korphiw, nangta ki kali kamai, kin iaid 50 percent bad kito kiba dei na East Khasi hills, kin leit sha ka ophis U DTO bad kin ai ia ki syrnot injekshon jongki.
Ki kali, ki ban iaid kamai ha ka Sngi nyngkong, sngi balang, sngi thohdieng, kin dei kiba kut ha ki number  0, 2, 4, 6 & 8katba ha ka sngi ba ar, sngi palei, sngi saitjain, kin dei kiba kut ha ki number 1, 3, 5, 7 & 9.
Shillong: 5ngut ki briew, ki la iap ei hynnin ka miet, haba kawei ka trok, ka la syllad na phang ia ki briew, kiba don ha rud surok, kiba dang ia khynniat ia kawei ka kali Mahindra Pick Up, kaba sahkut ha Sohshrieh, East Jaintia hills.
La iathuh ba ki don sa 9ngut kiwei pat, kiba mynsaw bad kiba ia khynniat lang ia katei ka kali.
Shillong: Ka sorkar jylla, ka dang thawlad tyngeh ban nang pynkhlain ia ka jing ai dawai injek iada corona, na ka daw jong ka jing nang kiew ka jingpang khlam ha kine ki sngi ha ka jylla.
La iathuh ba kiba ioh pang ha kine ki sngi, ki don haduh 90 percent kiba dei na ka jingpang khlam corona delta bad la shim namarkata, ba kane ka dei ka dak, kaba hap ban husiar bad ban iada bha, da iwei pa iwei bad la ong shuh shuh, ba lyngba ka jing pynkhreh lypa, ia ka jingwan ka kylla kaba lai jong kane ka jingpang, kumta, ka jingiada ia ki paidbah, ka dei ka mat kaba ha khmat duh.
U Sampath Kumar, Principal Secretary ka tnat ka koit ka khiah, ka sorkar jylla, u la kren shai ba kito kiba mih shabar, ban wad ia ka lad kamai kajih, ki dei ban da pyrkhing bha ia ki kyndon, kiba iada bad ka jing iada na kane ka khlam covid.
Utei u heh sorkar, ula bthah ruh ia ki ophis sorkar bapher lem bad kiwei de ki tnat, ba kin iada bha ialade, ban lait na ka jing saphred jong kane ka khlam covid 19.
Ha ka 22 tarik Jylliew ka Balang Presbyterian ha ka Bri Hynῆiewtrep ka kynmaw bad rakhe ia ka jingwan poi jong u Thomas Jones bad ka Anne Jones, ki missionary banyngkong jong ka Welsh Calvinistic Methodist Foreign Mission Society ha ki lum jong ka Hima Sohra ha ka 22 Jylliew 1841.
Ka Gospel ka la wan mynta la Shi Spah Phra Phew Snem (180) bad ka don kawei ka jingrwai kaba la thaw kyrpang ban pynsah kynmaw ia ka jingwan ka Gospel bad lah ban shem ia kane ka jingrwai ha ka kot, Ryngkat Bad Ki Mawkynmaw Ha Nongsawlia, da I Bah L.
Gilbert Shullai bad ka jingrwai ka long kumne:“Khubor Phylla Jingieit U Blei"U Blei u ieit eh ia ka pyrtheiU ai la u khun marweiKuna ha diengphna u siewHa Kalbari mynnymweiKan iai sawaKhubor phylla jingieit U Blei.
Lyngba Ri Wales khubor pynsawaLyngba ki nongkit ‘tien BleiHa Ri HynῆiewtrepNaduh khadphra sawphew wei.
Wat la ngi kwah ban pynїakhlad ia ka kam mission ne kam balang na ka kam synshar, pynban ym lah pat ban kiar na kaba pule ia ka history ka jingsynshar ki Phareng haba pule ia ka history jong ka Balang Khristan ha ka Ri.
Kumta ym lah ban pynїakhlad ia ka history shaphang ka jingwan ka Gospel bad ka jingsdang jong ka Balang ha ka Ri na ka history jong ka jingsynshar ki Phareng na Ri Bilat.
Ka jingwan jong ka Gospel bad ka jingsdang jong ka Balang Presbyterian ha ka Ri ka bud ryngkhi ia ka history jong ka kynhun ki nongkhaїi, ka British East India Company bad ka jingsynshar jong ki Phareng.
Katkum ka kot, Talawiar U Sohpetbneng, da i bah L.
G Shullai la kdew shai ba ki Nongkhaїi ki kylla Nongsynshar- “Katkum ka bor (Royal Charter) ba la ai da ka Queen Elizabeth -I ha ka 31 tarik December 1600, ka East India Company ka la їoh ban khaїi hapoh ka kyrteng, “The Governor and Company of Merchants of London Trading with the East Indies".
Nalor nangta ha ka snem 1683 ka kynhun ki nongkhaїi ka la nang їoh bor shuh bad “la shah ia ka Company, ym tang ban khaїi, hynrei ban skut jaka, thaw tyngka, buh shipai, їatehlok,їaleh thma bad їasuk thma, bad ban pynїaid ia ki kam dewani bad phoidari".
Ka jingїohnong kaba kham khraw jong ka Company ka long ka jingїoh jong ka ha ka snem 1765 na u Patsha Mogul ia ka bor ban synshar ia ka Bengal, Bihar bad Orissa.
Їa kane ka bor la ju tip kum ka “Dewani of Bengal.
" Dei hadien ka “Dewani of Bengal" bad naduh ka snem 1774 ki Phareng ki la sdang ban їatyngkhuh bad ki Hima Khasi, kum ka Hima Nongstoin, Mawiang, Maharam, Jaiῆtia, Shella bad Sohra.
Ha ka snem 1793 u William Wilberforce u la wanrah ia kawei ka motion lane ka mat їakren ha ka Їing Dorbar Thaw Aiῆ jong ka Ri Bilat bad kata ka motion ka long ba ka East India Company kaba dei ka kynhun ki Nongkhaїi, ka dei ban tynrong lem ia ka jingkitkhlieh bad kyrshan ia ki kam ban їalap ia ka Gospel ha Ri India.
Kum ka jingkyrshan ia ki skul, ki hospital bad kiwei.
Ha kane ka sien, ka motion ka la shah rem bad ym shym la lah ban pynlong ia ka East India Company ba kan kitkhlieh lem ia ki kam mission jong ka Balang Khristan.
Hadien arphew snem, ha ka snem 1813 la wanrah biang ia kane kajuh ka motion ha ka Їing Dorbar Thaw Aiῆ bad ha kane ka kynti ka Їing Dorbar Thaw Aiῆ ka la pdiang bad shim ia ka rai ba ka East India Company ka dei ban pdiang ia ki missionary kiba їalap bad treikam ha ki jaka bapher bapher ba ka East India Company ka don.
Nalor nangta, ka East India Company ka dei ruh ban kitkhlieh bad kyrshan ia ki kam jong ka Balang ne jong ka mission khamtam eh na ka bynta ka jingmyntoi ki Phareng kiba shong ba sah bad kiba trei ba ktah ha Ri India.
To ngin ia phai biang sha ka Ri Hynῆiewtrep, ki Syiem Burma ki la synshar ia ka “Assam" bad ha ka por ka jingsynshar ki Burma ki la mih shibun ki jingkulmar ha “Assam".
Katkum ka kot Talawiar U Sohpetbneng, “ki Phareng bad ka Sorkar Company (East India Company) ki la pynbna thma pyrshah ia ki Burma ha ka 5 tarik March 1824.
Hadien kumba ar snem, ka thma ka la kut bad la ia soi ia ka jingїateh kular kaba la tip kum ka Treaty of Yandaboo ha ka 24 tarik February 1826.
Da kane ka jingiateh kular ka Sorkar Company ka la pynlong ia ka Assam ka bynta jong ka Bengal Province…Katto katne bnai hadien ka Treaty of Yandaboo U Tirot Sing, u Syiem ka Hima Nongkhlaw, u la їateh kular bad ki Phareng ha ka 30 tarik November 1826, katba ka Hima Sohra pat ka la pdiang ia ka Sorkar Company jong ki Phareng bad їateh kular ha u bnai September 1829.
La ai jaka ia ka Sorkar Company ha Saitsohpen…"Ka jingsynshar lahduh jong ka Sorkar Company ka la kut noh ha ka snem 1858 hadien ba ki Phareng ki la lah ban pynsangeh bad pynjem ia ka jingїeng їaleh pyrshah jong ki shipai trai ri nong India kiba shakri ia ka Sorkar Company lane ka Sepoy Mutiny kaba la khie ha ka snem 1857.
Halor kane ka jingjia ka Їing Dorbar Thawaiῆ ka Ri Bilat ka la sngewdei ban shimti noh ha lade ia ka jingsynshar ia ka Ri India bad ka Їing Dorbar Thawaiῆ ka la pass ia ka Government of India Act 1858 bad da kane ka Act la pynwai noh ia ka jingsynshar jong ka East India Company.
Ha ka por ba u Rev Thomas Jones bad ka Anne Jones ki la poi ha Sohra ha ka 22 tarik Jylliew 1841, ka Sorkar Company ka la pynlong ia ka Sohra kum ka Head Quarter jong ka Political Agency kaba la tip kum ka Cossayah Hills Political Agency bad u Governor General of India u dei u Lord Auckland.
U Rev Thomas Jones bad ka Anne Jones ki la shong shi por hapoh ka Compound jong ki shipai ka Sorkar Company ha Saitsohpen.
Bad ruh dei ha ka por ba long Syiem u Suba Sing ba u Thomas Jones u la sdang ia ka jingtrei mission jong u bad ka Hima Sohra ka la ai jaka ia ka Welsh Mission ha Nongsawlia.
Ki missionary ki la wan bad ki la leit phai noh, ki la leh bad pyndep la ka bynta.
Kumjuh ruh ki longshuwa trai ri ki la sharai bad їalam lynti ia ka Balang.
Nalor ka jingїalap ia ka ktien Blei, ka Welsh Mission bad U Rev Thomas Jones ki la plie ia ki lai tylli ki skul ha Mawsmai, Mawmluh bad Sohra Twa ha ka snem 1842.
Kine ki dei ki Elpiskul bad lyngba jong ki ki khun ki hajar hapoh ka Ri ki la їoh ia ki jingnang-jingtip, ki jingshemphang bad jingtbit shaphang ka juk shai bad ki la їoh ia ka jingnang-jingstad bathymmai.
Bad lyngba u khaw kham jong u Babu Joel Gatphoh la nang pynїar bad pynbun shuh shuh ia ki Elpiskul ha kylleng ka Ri.
Kumta ngim dei ban klet ia ki nonghikai kiba la len lade, khamtam eh ia kito kiba la shakri ha ki spah snem kiba la leit noh bad ki la long shisha u prew uba tbeh jingshai.
Hadien ka Independence 1947, kiba bun ki Phareng ki la mih noh na Ri India bad ki missionary kiba khatduh kiba dang don ha ka Ri Hynῆiewtrep haduh ka snem 1969 ki long sa tang hynῆiew ngut bad kita ki long Rev T.
B Phillips bad ka mem Menna Phillips, Dr R.
A Hughes bad ka mem Nancy Hughes, Miss Gwen C.
Evans, Dr N.
Tunnel bad mem Phylis Tunnel.
Kine ki missionary ki la leit phai jynduh sha la ka Ri ha ka snem 1969 bad ka Balang Presbyterian Mawkhar ka la pynlong ia ka Jingїaseng Ai Khublei ia ki missionary ha ka 20 April 1969 ha ka por 1.
00 P.
M.
Kaba ngi don mynta ka dei kaba ngi la їoh pateng na ki missionary bad ki longshuwa.
Kaei pat kaba thymmai kaba ngi la sei madan ha kine ki sanphew tylli ki snem naduh ka snem 1969? Dang shen ka la mih pyrthei ka kaiphot, kaba la tip kum ka Performance Grading Index (PGI) 2019-2020 bad kane ka їathuh ia ka jinglong jingman ka pule puthi ha baroh ki Jylla jong ka Ri India.
Bad katkum ka kaiphot, ka pule-puthi bad ki jingai jinghikai ha ki skul hapoh ka Jylla Meghalaya ki long kiba sniew bad kiba duna tam.
Ňiuma, jan mar shiteng na ki skul ha Meghalaya ki dei ki skul shimet ba la pynїaid da ki Balang Khristan.
Ka Balang Presbyterian ruh ka khmih bad pynїaid shibun tylli ki skul bad kumta kam lah ban kiar na ka jingkitkhlieh.
Kaba kongsan mynta ka long ban їit, ban tih bniah bad ban pyrkhat sani kumno ban tei thymmai ia ka pule-puthi kaba la long ka bynta jong ka jingshakri bad ka mission bakhraw jong ka Balang ha kine ki shi spah phra phew tylli ki snem.
Ngin pynkut da ka jingrwai ba la sot na ka kot jong I bah L.
Gilbert Shullai, Reverend Thomas Jones Memorial Day,“Naduh na Sohra-rim bad haduh RangjyrtehNaduh Nohkalikai bad haduh Nohsngithiang;Dei ka “Campus Skul Bah" kaba iar kaba heh,Ba u Blei Trai Kynrad U la buh la pynbiang.
…ki Elpiskul ha Mawsmai bad Mawmluh,Kumjuh ha Sohra Twa Thomas Jones u la buh…".
Shillong:Kiba iap corona ha ka sngi saitjain, ki long U Nobad Ali Sarkar (78) na Shyamding, West Garo hills, nangta ka kong Twiskinda Sohphoh (58), na Umbir, Ribhoi, ha kaba la leit rah ia ka met kaba la da dep iap lypa sha Nazareth Hospital, Shillong.
Nangta ka Sabitry D Sangma (76), kaba na Bainapara, Betasing, South West Garo hills.
Nongstoiñ: Ki heh ophisar ka Jylla Assam myn ha ka sngi Thohdieng jong ka taïew ka 25 tarik u Jylliew, ki la wan kiew sha ka thaiñ Langpih bad pynlong ruh ia ka jingialang ha Langpih.
Ki tyllong khubor bala ioh lum ki iathuh ruh ba kitei ki heh ophisar ka Assam kiba kynthup ia u ranger ophisar u DFO ki engineer bad kiwei kiwei kila thmu ban leit sha ka shnong Mawsikar bad ka shnong Kyrdum na ka bynta ban jurip ia ki jaka puta.
Ym tang kata ki tyllong khubor ki iathuh ruh, ba ka jngwan jong kitei ki heh ophisar ka Assam sha ka thaiñ Langpih ka long ba ki thmu ban buh ia ka ktem na ka bynta ka tnad Forest bad na ka bynta ban wad ia ka tyllong um bam.
La ong ruh ba ki riew rangbah jong katei ka thaiñ ki la ïoh jingtip lypa bad ki la pynlong ruh ia ka jingap pahara da ki paidbah hapoh shnong bad kitei ki heh ophisar ka Assam, hadien ba ki la ïohi ïa ki paidbah kim shym la leh ei ei shuh, hynrei ki la shu jurip noh malu mala bad ki la leit noh shi syndon bad ki la pynlong ruh ïa ka jingïalang ha ka shnong Langpih.
Kawei pat ka tyllong khubor ka ïathuh ba ki nongshong shnong jong katei ka thaiñ ïa mynta kidon hapdeng ka jingshong syier namar ka jinglong jingman ha katei ka thaiñ khamtam ba ki don ki katto katne ngut ki nongkitkam jong ka Raidmynsaw kiba la ïajuh ïajan bha bad ki nong Assam kat haduh ba ki la ïa shonglang ruh wat ha ka jingïalang jong katei ka kynhun na Assam ha katei ka sngi.
Ki paidbah kane ka thain ki lah dei ban leh noh kum ki nong Manipur, Arunachal Pradesh.
Ynnai ap sorkar , MLA, MDC ne ki Sengbhalang ioh shu duh ei ia ki jaka la jong, leh sorkar hi, Sengbhalang hi, MLA & MDC  hi, ba phin sngewthuh ia ka jinglong trai ia ka jaka la jong.
Kiwei kim dei trai kin shu kut tang ha ka jingiakren, bad ia kynthoh ha briew ha social media.
Shillong:Ka Deputy Commissioner, East Khasi hills, Shillong, ha ka jing pynmih khubor mynta ka sngi, ka pyntip, ba naduh ka 28tarik mynta u bnai, yn shah ia ki Taxi bad ka auto rickshaw, ba kin iaid kamai naduh ka por 6baje mynstep, haduh ka por 6baje janmiet man la ka sngi.
Na bynta ki kali kiba kamai ha Shillong bad ha ki marjan ka nongbah Shillong, yn ailad ba kin iaid kumba 20 percent ha ka shisngi bad kitei kin iaid ha ki jaka Municipal, ha ki jaka cantonment, ha ki jaka sor ka Mawlai Block bad ka Mawpat Block bad ha ki jaka jong ka Mylliem Block.
Yn nym pat shah ban kit briew shabar jong ka nongbah Shillong bad kiba dei ban iaid sha kiwei ki district lane kiba iaid shabar ka Shillong, ki hap ban iaid lyngba ki pass kiba biang.
Ki taksi bad ki auto rickshaw, ki ban iaid ha ka 28tarik Jylliew kin dei ki number kiba kut ha u 1 bad u 2; ha ka 29tarik Jylliew, ki dei ki ban kut ha u 3 bad u 4; ha ka 30tarik Jylliew, kin dei kiba kut ha u 5 bad u 6, ha ka 1tarik Naitung, kin dei kiba kut ha u 7 bad u 8, ha ka 2tarik Naitung, kin dei kiba kut ha u 9 bad u 0 bad ha ka 3tarik Naitung, kin dei kiba kut ha u 1 bad u 2.
Ki jaka kiba hap ha Sohra bad Pynursla Civil Sub Division, yn shah ia 33 percent, ba kin iaid ki kali ha ka shi sngi bad kitei ki kali, kin iaid beit tang ha ki jaka jong ki Civil Sub Division.
Yn nym shah ia kitei ki kali, ba kin wan sha Shillong.
Ki kali kiba na Mawryngkneng, Mawkynrew, Mawsynram, Sohiong bad Mawphlang, yn shah ia ki kali ban iaid 33 pecent ha ka shi sngi bad kitei ki kali, kin iaid tang ha ki jaka ba hap ha kitei ki Block hi bad kim dei satia ban wan sha Shillong.
La pynbeit ruh ia ki local taxi bad ki auto rickshaw, ba kin iaid saw sngi bad ha ki sngi, kiba ki plie ki dukan ban kit ia ki mar bam mar dih bad kumta ha ka sngi kaba nyngkong, kin dei kiba kut ha ki number 0,1 bad 2 bad ha ka sngi ba ar, kin dei kiba kut ha u number 3,4 bad 5, ha ka sngi kaba lai, kin dei kiba kut ha u number 6,7 bad 8 bad ha ka sngi kaba 4, kin dei kiba kut ha u number 9,0 bad 1.
La pyntip ruh ba ki taksi, kin dei ban kit briew 1 + 3, ki auto rickshaw 1+2.
Yn nym shah ia ki ar shaka, ba kin iaid, lait noh, tang haba don ki kynthei ne ki khynnah bad lada ki don ki pass kiba biang.
La bthah ruh ia ki nongniah kali, ba kin tah shai bha, la ki dei kiba la dep injek, ne ki bym pat dep injek iada corona.
La bthah ruh ia kiba niah kali, wat la ki shong marwei ruh, ba ki dei ban da deng mask bha lane da ki N 95 lane ki mask ba ar syrtap.
Halor ka jingmih khubor ha ki lad pathai khubor bapher bapher, halor ka jingshah kren tohmet bad shah khotki nongdie jingdie ha ki briew jong ka aiñ ha ki khyndiat sngi ba la dep, na ka liang jong ka, ka pynrem jur ïa kane ka jingleh jong kine ki briew jong aiñ ïa kiba ym shym la ithuh kyrteng.
Halor jong kane ka jingjia, ngi da kyntu jur ia ka sorkar jylla ba kan thung da ka kynhun tohkit ban lap ïa kine ki briew khlemakor kiba la kren tohmet ïa ki nongdie jingdie kiba kamai ja-kpoh ban pyndap pynbiang ïa la ka ing ka sem, bad ruh ba kan pynshitom katkum ki kyndon ïa kine ki briew jong ka aiñ kiba dei ma ki hi kiba la pynkheiñ ïa ka aiñ.
Ngi khmih lynti ba ka aiñ kan ym peit shiliang khmat ïano ïano ruh bad kan treikam salonsar ïa baroh, la ïa kiba rit ba ria ne bakhraw batri kumjuh.
Horkit hordang! ngi khmih lynti ba kum kane ka jingjia kan ym jia shuh ha ka Bri Hynñiewtrep jong ngi pateng pakit.
Samla Carmel Fedrick Malngiang,District Secretary, East Khasi Hills District,Hynñiewtrep Indigenous Peoples’ ForumKyrteng:- Carmel Fedrick MalngiangAddress:- Wahkaliar , Sohra, EKH District Meghalaya 793108Ph.
No.
6009594917.
Ka Jylla Meghalaya ka jong ngi ka dei kaba shah ker tawiar na Shatei bad sha Mihngi da kaJylla Assam bad na Shathie bad sha Sepngi da ka Ri Bangladesh bad ha ka ktien nongwei ngishait khot ia kum kita ki jaka ki “Landlocked Areas".
Kumba 443 kilomitar ngi ia sam pud badka Bangladesh na ka jinglumlang ka jingsam pud kaba 4096 kilomitar hapdeng ka India bad kaBangladesh.
Haba ngi peit ia ki katto katne ki shnong sha East Jaintia kum ka Huroi, Lejri, Hingaria andLahaleiñ; ka jingipangnud bad kaba I myllung haduh katta katta.
Kine ki briew ki iai dawa naki Sorkar Meghalaya ia ka hok longtrai jong ka longbriew manbriew ka jong ki (basic civicamenities); ki dawa surok, PHC bad ki mobile tower sha katei ka thain kaba don ha khappudIndia bad Bangladesh ha East Jaintia Hills District.
Ki Sorkar ki la wan bad la leit phewsehaduh kane ka kynti kaba mynta jong ka Sorkar MDA ruh kam pat lah ban pynurlong ia kitaki jingdawa jong ki.
Ym tang katne, ki paidbah nongshong shnong jong ka Samasi, Larket, Pala, Kseh, Khahnarbad Muknor ki hap ban im hapdeng ka jingim kaba syrtok naba sniew tasam ka surok ban iaidlyngba kine ki shnong kiba hap lang ha East Jaintia hills.
Ki la don ki jingiaid rally na kawei ka por sha kawei pat bad la ju ia snoh kti lang da u MLAjong kane ka thain u Ma Shitlang Pale, ki MDC ka thain, ka Joint Action Committee hapoh kajingialam jong u bah Kynsaimon Amse bad KSU EJH bad ka EJNC.
Ka jingud jingnam kajong ki nongshong shnong kine ki jaka ki shu long lehnohei bad ka Sorkar ka la leh kyllut badieh khunswet ia ki.
U ma Pale u la pynsngew ia kine ki jingjynjar sha u Myntri ka PWD, u bahPrestone Tynsong bad u la kren bynniaw namar katkum ka jubab ba u ioh ka long ba ka Jyllakam don ia ka mang tyngka ban pyniaid shaphrang ia kine ki jingthmu ban wanrah ia ka roi kapar sha kine ki thain.
Haba ngi phai pat sha ki jaka ba dang iaid shaid shaid ki jingpyntreikam ban wanrah ia ka roika par, kum ka nuksa ka surok thymmai Dawki-Amlarem-Jowai ba dang pyntrei da ka DharConstruction hapoh ka jingpeit jong u kontraktor, u ma Ngaitlang Dhar, ngi iohi ia ka jinglehtorti ki nongtrei ha kaba kim khein snep shuh ia ka mei mariang.
Hadien ka jingujor jong kakynhun “Khuid ia ka wah Myntdu" sha ki bor distrik la iohi shynna ba ka jingtheh khyndewpathar ki nongtrei sha ka Wah Myntdu ka la pynjaboh bad pynkylla ktieh ia kane ka wah kabadei ka tyllong sam umbam umdih sha ka sor Jowai baroh kawei.
Kane kam dei ka sien ba nyngkong hynrei la ju lap ba ka Dhar Construction ka leh kumjuh watsha Ranikor ruh ki la theh bad bret pathar hapoh wah Kynshi bad ki wah duit khlem pyrkhat ïaka mariang.
Kumno ka Sorkar kam peit ban tehlakam ia kum kine ki jingtrei torti jong kine kikompeni haba kham bun na ki tender ha ka Jylla ju ioh shimti da kane ka kompeni? Balei baka don ka jingshah leh kyrpang bad thung syiem tang ia kane ka Construction kompeni?Jar katta ruh, kan jin da la bha eh ba kine ki jingshna surok kin nym kut tang ha ka West JaintiaHills hapoh ka jingpeit jong u ma Sniawbhalang Dhar u Myntri bad u dkhot ka NPP.
Hato umdon mo ka jingkitkhlieh ba un peit lang ia kitei ki surok ba la kdew haneng kiba hap sha EastJaintia Hills na ka bynta ka bha ka miat ki briew jong u? Kam pher lada kitei ki shnong kimhap hapoh ka jingpeit jong u, hynrei kum u nongmihkhmat, u riewsain pyrthei uba khmih lyntiba ha kawei ka sngi un ioh long kum u Myntri Rangbah duh ka Jylla, u dei ban phai khmat shala ki paradoh parasnam ha shwa ba un shim ia ka sien jam ban peit ia ka roi ka par, ka bha kamiat jong ka Jylla hi baroh kawei.
Hato ka Sorkar ka shu kut tang ban khlei ki kular ki madar bad u Myntri ba dei ban peit ia kisurok, u bah Prestone Tynsong u shu kut tang ha ka put turoi ba ka Sorkar MDA ka la thawkhana (record) ha ka jingioh skhim kham bun ban ioh shna ia ki surok iaid kali ban kyntiew iaka roi ka par ha ka Jylla!Ki ong ba ka Sorkar MDA ka dei “Ka Sorkar tang na ka bynta kiba riewspah"; hato ka dei kaneka daw ba ka ieh khunswet ia ki surok sha ki nongkyndong? Lada ka Jylla kam peit ia la kibriew lajong, shano kein kin phai kine ki rit ki ria? Khamtam eh ha kum kine ki ia ba lyngshopnaphang ka khlam, lada bym biang ki surok ki lynti ki synkien bad ki jaka sumar, kaei kabanjia ia kine ki raitong ki rainot?,,.
Shillong: Kiba ioh pang mynta ka sngi, ki don 505 ngut bad kiba jem na ka jingpang, ki long 499ngut.
Kiba iap, ki don 3ngut.
Kiba don ha ka jingpang, haduh mynta, ki don baroh 4,668ngut bad kiba iap, ki la poi sha ka 817ngut baroh.
Ka East Khasi hills, ka don 148ngut ki nongpang, nangta ka West Jaintia hills 92ngut bad ka Ribhoi District 83ngut.
Kaei ka jaid bynriew kaba suk? Ka ktien u Blei ka ong – “Suk kata ka jaid bynriew kaba U Trai u long u Blei jong ka’.
Salm 33:12.
Kane ka dei ka kitab salm U David.
U David u la long u syiem halor ki Israel ha u snem 1010 B.
C kata hadien jong u syiem Saul u ba la synshar ha u snem 1050 B.
C.
Kane ka ktien u Blei ka la kren halor ki Israel ha ka por u Syiem David ba lada ka jaidbynriew Israel, kum ka jaid bynriew ka ngeit bad kohnguh ha u Trai U Blei, kan long ka jaid bynriew ba suk tam.
Kumta ngi iohi ba ka Ri ka suk shisha ha ka por u Syiem David bad hadien jong u la synshar pat ia ki Israel da u khun u David, u Syiem Solomon kein ha ka snem 970 B.
C.
Ha kata ka por ki Israel ki la long shisha ka Jaidbynriew kaba suk kaba pawnam namar ki syiem ki Nongsynshar jongka.
Ki long ki briew kiba kohnguh bad sheptieng ia u Blei.
Haba u Blei u la jied ia u Solomon ban long u syiem ha Israel, U Solomon u pan tang kawei na u Blei bad kata ka long kaba u pan ia ka dohnud kaba sngewthuh ban bishar ia u paidbah Israel, u ong uei uba lah ban bishar kat une u paidbah jong me? 1 ki syiem 3:9.
Hynrei kaba sngewtynnad ka long ba u Blei u Jubab ia u Solomon da kaba ong – Solomon Nga la ai ruh hame ia kata kaba mem shym la pan ia ka spah, bad ka burom, kumta ymdon u wei ruh hapdeng ki syiem uba kum mame ha ki sngi jong me 1 ki syiem 3:13.
Shisha ka hima Israel ka la long kaba suk tam ha kita ki por, namar ka jaidbynriew ka long kaba u Trai u long u Blei jong ka.
Hynrei ha u snem 930 B.
C hadien ka jingiap noh u syiem Solomon, ka hima Israel ka la kad arliang, ki la thung ia u Solomon ban long syiem ha u snem naduh u 930 B.
C haduh 909 B.
C.
Dei naduh kane ka por ter shiter la mih ki syiem ki bymsheptieng shuh ia u Blei, ki Israel kum ka jaidbynriew ki la nang pait nang pra bad la synshar ruh da kiba bun ki Syiem ki Hima halor jong ki, ka daw ka long ba ki Nongsynshar jong ki ki long kiba mane blei thaw ki bymsheptieng ia u Blei te ka Ri ka la jot la pra thiaw.
Ha ka por u Prophet Malakhi u Blei u la phah ia u Malakhi ban maham ia ki Israel.
U Blei u ong – “Ngan wan hajan jong phi ka Jingbishar, Ngan long u Sakhi pyrshah ia kiba leh byrtong (lehksuid) pyrshah ia kiba klim, pyrshah ia kiba smai lamler, pyrshah ia kiba bein ia u nongbylla ha ka bainong jong u, ia ka riew kynthei, ia u khunswet, kiba pynkynriah noh ia u nongwei na ka hok ki bymsheptieng ia nga – ong u Trai ki paid.
Malakhi 3:5.
Nakata kadaw ki Israel ki jot ki pra la pynsaphret kylleng ia ki jan haduh baki la jan duh jaid na ka sla pyrthei na kadaw ka jingbitar jong u Blei.
Ha kine ki sngi, ngi donkam ka jingduwai kaba jur ia ka Ri ka jaidbynriew, ia ki Nongsynshar ba u Blei un pynmih da kiba sheptieng Blei, ym kiba ban bein ia ki nongbylla ne ia ki riew kynthei, hynrei kiba peit bad bishar ha ka hok.
Namar lada ki Nongsynshar ki long kiba mutlop, ki bymsheptieng Blei ka Ri ka jot ka pei ka pra ruh.
Ka Ri kamlah ban long kaba suk lada kam pynshong nongrim ia ka Jingsynshar ha U Trai u Blei jong ka, namar ki jingsynshar baroh ki long na u Blei.
Nakata kadaw ka donkam iangi ban duwai jur ia ki Nongsynshar jong ka Meghalaya ne ka Ri India namar ka ktien u Blei ka kyntu ban duwai – ka ong To pyllong ki Jingkyrpad, jingduwai, jingiasaid naka bynta ki briew baroh (iaka jaidbynriew) bad naka bynta ki syiem kiba khraw batri baroh ba ngin ioh im ka jingim kaba suk ba jar jar ha ka jingriew Blei bad jingshida baroh.
1 Timothy 2:1-2.
Namar kata – suk kata ka Jaidbynriew kaba u TRAI U LONG U BLEI JONG KA.
Salm 33:12.
Amen.
New Delhi: Ka jingpang khlam corona, ka la hiar shi katdei ha India, mynta ka sngi, ha kaba ki don tang  48,698 ngut kiba ioh pang thymmai bad baroh kiba ioh pang, ki la poi baroh sha ka  3,01,83,143.
Kiba iap, ki long 1,183ngut bad baroh kiba iap, ki la poi sha ka  3,94,493.
Kiba dang don mynta ha ka jingpang, ki long  5,95,565.
Dhaka: Ka Bangladesh, hynnin ka sngi, ka la pyn jari ia ka pakhang shnong, kaba kham pyrkhing, hadien ba ki la don 108 ngut kiba iap ha ka shisngi, kaba dei ruh kawei na ki jingiap briew, kaba bun tam ha katei ka ri, na ka khlam corona virus.
La iathuh ba katei ka khlam, kaba la tip, kum ka delta virus, ka la saphred mynta sha Dhaka, kaba dei ka nongbah jong ka Bangladesh.
“Lait tang ki kam, kiba donkam eh, hynrei baroh ki ophis jong ka sorkar bad ki ophis jong ki riew shimet kin khang.
Yn nym shah iano iano ban mih shabar" ong ka hukum jong ka sorkar hynnin ka sngi.
Kiba iap, ki la poi sha ka  13,976 ngut bad kiba don ia ka jingpang, ki la poi sha ka  8,78,804 ngut bad ki don sa 5,869 ngut kiba ioh pang thymmai, hynnin ka sngi ha katei ka Ri.
Kham mynshwa, ki don 112 ngut kiba iap ha ka 19tarik Iaiong 2021, kaba dei ka sngi, kaba bun tam kiba iap ha Bangladesh.
London: Ka khlam corona, kaba la tip kum ka  Delta, ka la kiew stet ha kine ki sngi ha United Kingdom bad la iathuh ba naduh ka taiew ba ladep, ki la don 35,204 ngut kiba ioh ia katei ka khlam bad mynta ki la don baroh,  111,157, lane kaba la kiew sha ka  46 per cent, katei ka jait jingpang thymmai, ong ka khubor sorkar hynnin ka sngi, ha kaba khein ha ka shi taiew.
Ka tnat Public Health England (PHE), ka iathuh ba katei ka jingpang Delta, kaba dei ka jingpang, kaba la tip kum  variant of concern (VOC), ka dei kaba la lap nyngkong ha India.
Katei ka khlam Delta, ka kiew haduh  95 percent, na kito kiba ioh pang ha kine ki sngi, ha UK bad la ong shuh shuh da ka PHE, ba ki ar jait, ki dawai iada corona, ki long kiba iarap shi katdei bad kiba pyllait, na ka jingleit shah sumar sha hospital.
Ka UK, ka la lap ruh mynta, sa kawei pat ka jingpang, corona, kaba ki ai kyrteng  Lambda (C.
37) bad katei ka dei, sa kawei pat ka jait, nalor ki jingpang, kiba la don lypa ha katei kaRi, kiba la tip, da ki kyrteng L452Q bad F490S.
Ka  World Health Organisation (WHO), ka la pynbna ha ka 14tarik Jylliew 2021, ia ka jingpang Lambda kum ka “Variant of Interest".
Haduh mynta, ki don hynriew ngut, kiba ioh ia katei ka jingpang Lambda, ha baroh kawei ka Ri bad kitei ki dei, kiba wan na shabar jong ka Ri.
Katei ka dei ka jingpang, kaba la lap kham mynshwa ha Peru bad nangta, ka la poi ruh sha ki 26 tylli kiwei pat ki ri.
Haduh mynta, ki don  117 ngut kiba la iap ha England, na ka jingioh jongki, ia katei ka jingpang corona delta bad 8ngut na kitei ki dei, kiba hapoh 50snem.
Shillong: Ka jingnang ioh sei ia ki metiap jong ki sanngut ki nongbylla tih dewiong kiba la sah kut ha ka krem Ule kaba don ha ka shnong Umpleng kaba hap hapoh ka East Jaiñtia Hills District kiba la sahkut naduh ka 30 tarik u bnai Jymmang 2021, ka la nang iaid shakhmat ha kaba ha ka 25 tarik u bnai Jylliew 2021 ki shipai jong ka Indian Navy ki la lah ban sei sa ia kawei ka met kaba lai jong uwei napdeng kitei ki nongbylla ha ryngkat ka jingiarap lem jong ka kynhun National Disaster Response Force(NDRF) bad State Disaster Response Force(SDRF) bad ia ka met jong utei u nongbylla la pynkit noh sha ka jaka ba buh metiap kaba don ha Civil Hospital Khliehriat.
Kum ban shu pynkynmaw kitei ki lai tylli ki kynhun ki la dep ban sei ia artylli ki met jong kitei ki nongbylla kata ha ka 16 tarik u bnai Jylliew 2021 bad ha ka 24 tarik u bnai Jylliew 2021 bad ia mynta kitei ki kynhun kin dang iai wad sa ia artylli ki met jong kitei ki nongbylla kiba dang sahkut shapoh jong katei ka krem.
Na ka liang jong ki bor synshar ka East Jaiñtia Hills District ki la phah khubor sha ki bahaiing hasem jong kitei ki nongbylla.
“To Papa" la jubab u WanbokMarsien dep dihsha kumta hi u Wanbok u sei ka doh ha dabor heh bad u ot dkhot noh ia ka, ka Kmie jong u pat ka nang wan peit lang.
“Phi ioh ka doh ba ibang bha.
Doh sniang Khasi imat.
" Iaroh ka Kmie“Hooid nga thied na iba nga ju thied te, i la pynjied babha ia nga.
" la phai ktien u menkpa.
Haba la kham dum ka bneng, la don ba khot“O Bah Shanbor" arsien lai sien“Sngap Kpa la don ba khot ia phi…" la ong i kong LumspahU Kpa u Wanbok u mih bad u iohi ia u Rangbah Shnong ba u wan ieng ha khmat jingkhang.
“Rung rung hapoh.
" la khot u kpa u Wanbok (Shanbor)U Rangbah Shnong u la rung hapoh iing.
Bhek ki ia shong baroh ar ngut para Rangbah ha ki Shuki jem kiba don ha kamra shongkai.
“Nangta phi wan jingwan mynne…?" La kylli u Rangbah Shnong“Hooid Bah Let.
Nga shu wan donkam na Sor Shillong" La jubab u Shanbor (Kpa u Wanbok)“Phi pat.
?" La kylli pat u Bah Shanbor“Mynne nga don ha iing phi… La thait ka shong iing nga shu wan iaid kai noh shane.
" La jubab u Bah Let (Rangbah Shnong)U Bah Shanbor hadien katto katne por u ieng naba shong ban phah shet sha.
Hynrei hamar ba u ieng ka Lok jong u ka la da wanrah sha hangta.
“O biang biang dih noh da i sha Bah Let.
" La ong u Shanbor“Ani ine te ka jingkloi lah da wanrah noh hi…" La ong pat u Bah Let“Dih seh dih, ngi ruh dang shu dep mynta mynta.
" La ong ka Kong Lumspah ka lok u Bah ShanborU Bah Let bad u Bah Shanbor ki sdang ban ia dih ia kata ka sha ba la wanrah.
Katba dang ia dihsha u Bah Let u sdang ban iathuhkhana shaphang ki kam shnong kam thaw ba ka mih ka jingeh namar ki kam jaka puta.
“Myn shi sngi nga ioh ka jingujor na kawei ka iing halor ka jaka ba ka shah knieh.
" la iathuh u Bah Let“Haba kumta phi la shim kam ne kumno…?" La kylli pat u Bah Shanbor“Ia mynta ngi dang shu sngap …" La phai ktien u Bah LetU Bah Shanbor u la skuin bha ban tip noh; hynrei um nud ban kylli pyrshah na u Rangbah Shnong.
Ha kata ka por wan mih noh i Kong Lumspah ban lum ia ki pela sha ba la dep dih.
Ha ka jingbymtip bapli i ruh i kwah shongkai lem hangta bad ka pynsong kwai ia u Rangbah Shnong.
Kumta ki Rangbah kim bteng shuh ia kata ka khana bad ki la hab ban shu ia kmen iarkhie noh bad ki khana iing khana sem jong ka lok u Bah Shanbor.
Wat hadien ba la shongkai slem jlang ruh i Kong Lumspah im pyllait shuh ba kin ia shongkai tang para Rangbah, haduh ba u Bah Let u mih noh nangta khlem pynkut ia ka khana ba u la sei hakhmat u Bah Shanbor.
“To nga ngan leit noh shuwa ngin sa iakynduh pat…" La ong u Bah Let‘To kata sa wankai kein teng teng haba lait por.
" La ong u Bah Shanbor kumjuh i Kong LumspahMarsien mih u Rangbah Shnong, u Bah Shanbor u la sngew dom ia la ka lok ba ka wan pynthut ia ka khana kaba u Rangbah Shnong u wan ban iathuh ktien ha u.
“Phi wan ma phi kumto ka shu kut noh ka khana ba u Bah Let u wan khnang ban iathuh ia nga.
Ta ka daw ha ka jingshisha phi dei ban sngewthuh ba haba wankai ki riew rangbah phim juh dei ban wan shongkai lang.
Phi dei ban wan kren bad wan ai sha ai kwai tangba ym dei pat ban shong slem namar ki don ki kam shubuh kiba donkam ban iakren tang para rangbah kin pulom noh" la ong u Bah ShanborKa Kong Lumspah hadien ka pynphai ktien kylla ia la u lok da kaba ong“Kpa nga wan khnang kumto namar ba phim dei ban iakren sop sop kino kino ki kam bad u Bah Let, phi phim tip hynrei ngi ngi tip bha naduh ba ngi dang rit mangi uto u dei u nongshun ia ka iing jong ngi.
Phim dei ban shaniah kum ia uto.
" La phai ktien i Kong Lumspah“O phi ong kumta…!" Bah Shanbor u la pynpaw kum uba kyndit ia kata ka khubor“Ngam ju kynmaw ban iathuh ia phi.
" La ban ktien biang ka Kong Lumspah“To nga la tip te nga ruh ngan stad" la jubab jynsur mynsiem u Kpa ki khun.
,.
Ka surok ka dei U Budlum ha ka khaii pateng ha kano kano ka Ri bad ka jait bynriew, khlem ka surok ka hiar ka ioh ka kot.
Katkum ka khubor ba la saphriang ha ki social media ka la paw ba don katto katne ki ba pyrshah ia ka jingpom ia ki dieng bilat ha surok 7 mer na ka bynta ka ban shna ia ka surok 4 Lane na ka bynta ka jingmyntoi u paidbah khnang ban wanrah ia ka leit ka wan kaba suk ha ka juk mynta.
Ngam tip la kiba pyrshah ia kane ki la pyrkhat jylliew ne em ha ba ia dei bad ka rukom im rukom man ki para briew na ki shnong bapher bapher kiba dei ban iaid na kane ka surok.
Ka jingpyrshah ban pom ia ki dieng na ka bynta ban shna surok ka long kaei re kaei kaba ngim lah ban sngewthuh ia ka jingpyrkhat jong kita kiba pyrshah.
Baroh shikatta da ki phew hajar tylli ki dieng ba la pom na ka bynta ban shna surok ha kylleng ki jaka jong ka jylla baroh kawei, ym ju don koit u ba pyrshah ne ba ong nga jaw ummat ban iohi ba ki pynduh ia ki dieng, kaba phylla pat ka long balei ba ki pyrshah tang ia ki dieng hapoh 7 mer.
Hato tang ki Dieng Bilat kiba lah ban pynitynnad ia ka mariang, hato ym don kiwei kiwei ruh ki jait dieng kiba lah ban pynitynnad.
Haba baroh shikatta ym ju don jingpyrshah eiei halor ka jingpom ia ki dieng na ka bynta ban shna surok balei ba pyrshah khyllah tang mynta ia kine Dieng bilat ha 7 mer.
Hato kine ki dieng kim khie im shuh lada thuh biang hadien ba la dep ia ka surok ruh?Ka jingpyrshah lehse ka dei ka jingpyrkhat ba lyngkot kaba kim da iit bniah bha ha shwa ban pyrshah.
Kino kino kiba pyrshah ia ka jingpom dieng ban shna ia ka surok 4 Lane na 7 mer ka long thik kumba pyrshah ia ki 1500 tylli ki shnong kiba dei iaid lynti na kane ka surok 7 Mer.
Ki bym iaid lynti na kane man ka sngi lehse kim sngewthuh than ia ka jingeh ba ia kynduh (Tang u ba dung shiah u sngewthuh bha ia ka jingpang) ha shwa ban pyrshah hato ki la pyrkhat eiei shaphang ka jingmyntoi ki 1500 tylli ki shnong ki ba dei iaid na ka ka surok, lane ki shu pyrkhat bynnud tang ia ki dieng bilat ba ieng harud surok.
Ngi te kiba iaid na kane ka surok ka la pynsyrtok shisha shisha ia ka leit ka wan bad ka long ruh ka jingduhnoh ba khraw bha, namar ki paidbah na West Khasi Hills, South West Khasi Hills bad ki Thain Sohra, Pynursla bad kiwei kiwei kiba bun ki dei ki nongrep kiba rep 30 phew jait ki jait jingrep bad kiba ju pynpoi ia ki mar rep haba la dep lum dep lang sha shillong, hynrei kaba bunsien pat ynda poi ha 7 mer la sdang ka block, bad ap ban da lait block ka bam por 3, 4 kynta haduh ha iew, bad ka por ban die ia ki mar rep jong ngi ka dor ka la hiar namar ba la palat ka por ngi la shah khniot dor laki laka, bad lehse ki bym rep kim sngewthuh than kumno ban die mar rep ne die jhur die jhep, namar ia ki jhur ngi hap ban pynpoi ha ka iew step khnang ban biang ka dor ka mur, hynrei tang na ka block pat lah shu shah khniot dor ei man ka sngi.
Ym tang kane ka jingeh ba ngi ia kynduh bun sa kiwei kiwei kiba ghim lah ban niew ban jer lut la ka long ha ka pang ka shitom ka mynsaw ka jia ryngkhat ba dei ban poi mar mar sha ki jaka sumar ba kham biang poi tang ha 7 mer shakhmat lah shah khang kut ha ka block, phi lah ban ong balei ym kit da ka ambulance ba don siren, hynrei ki to tip ki shnong kiba dei iaid lynti na kane ka surik ba bun ki dei ki nongkyndong ngin ap jin kat ban da poi ka ambulance sha jaka ba don kiba pang, kiba pang pat tip kin jia aiu? don bun bah ba ngi ia kynduh jingeh haba khlem ka surok ba biang ba tikna.
Ngi dei ban sngewthuh ba ka jingim khlem ka surok ka long kaba syrtok shisha bad ka hiar ruh ka khaii pateng ka ioh ka kot ki nongshong shnong.
Kumta kiba pyrshah ki dei ban da pyrkhat jylliew bha halor kane, namar kane ka dei ka kam iao kam im jong ki 8 lak ngut ki briew.
Ko bah ngim shim khang ia kata ka development, hynrei phi la ju ioh sngew ne tip shaphang kita ki Architectural Engineering.
ha Kane ka Juk ka ba mynta.
Shillong: U MDC ka Mylliem Constituency u bah Ronnie V Lyngdoh, u la ong ba lada ka sorkar kan phah sangeh ia ka jing pynheh ia ka surok Umshyrpi -Tamabil Dawki, ki paidbah ka Mylliem, ka Upper Shillong bad ki shnong ba markhap kin hap mih paidbah ban kyrpad ia ka sorkar ba kan bteng ia ka ne ka jingpynheh ia kane ka surok.
U bah Lyngdoh u la ong ba kane ka project ka dei naduh ka Umshyrpi haduh Tamil Dawki ka ba la bei da ka Japan International Corporation Agency bad kane kam dei ka project kaba dang shu rai mynta hynrei ka dei ka ba la thmu la kumba 7 lane 8 snem mynta.
Halor kane ka project la dep ban pyndep ia ka Social Impact Assesment bad ia ka Environmental Impact Assesment ha kaba ki la rai ban pyllait noh ia ki dieng bilat ki ba don ha kane ka jaka bad rai ban bam kham bun ia ka jaka ka ba don sha ka liang jong ka Helipad landing ground.
U bah Lyngdoh u la pynpaw ba kum ki nongshong shnong kane ka thain ki ju mad barabor ia ka jingeh na ka daw ba rit eh ka surok ha kaba da ki kynta kin hap mad ia ki jingdheng kali kumta la i donkam ban pynheh ia kane ka surok.
“Ngi sngewthuh ia ka jingdonkam ban pynneh ia ka surok, hynrei ka kam ha ka ba iadei bad ka roi ka par ruh ka long ka ba donkam" u la bynrap.
U la pynpaw ba kane ka surok kaba ai ia ka jingshakri ia ka West khasi Hills ka south West Khasi Hills bad kumjuh ia bun tylli ki shnong ki ba hap hapoh ka East Khasi Hill bad namar ba la don ka Shillong Tura Express way ki ba bun ki kali ki iaid lyngba na kane ka surok.
U bah Ronnie, u la ong ba ki don bun ki nong pyrshah halor ka jingpomdieng ban pynheh ia ka ne ka surok hynrei hato kine ki briew ki sngewthuh ia ka jingjynjar jong ki briew ki ba hap iaid lyngba kane ka surok haba ka shim por da ki kynta ban poi sha sor Shillong.
U Bah Lyngdoh u la ong ruh ba ka long ka ba sngew lyngngoh ba kat u myntri rangbah ka jylla un ym tip ba kin pom ia ki dieng ban pynheh ia kane ka surok namar kane ka project ka dei ka ba la pynbit pynbiang la 7 lane 8 snem.
“Ha ka jingtip ka sorkar India, ka sorkar jylla bad ka JICA la shna ia kane ka surok ha ka jinglut ka ban long T.
1300 klur, hynrei ka long kaba sngewlyngngoh ba u Myntri rangbah yn ym tip ia ka jing allot ia kane ka kam ba la sdang, ban pyntrei ia kane ka kam kin hap don kam ka jingmynjur jong u myntri rangbah, u symbud myntri rangbah bad myntri ka tnad khlaw"u la ong.
Shillong:Kiba ioh pang corona myn hynnin ka sngi, ki la kiew sha ka 602ngut.
Kiba jem na ka jingpang, ki long 354 ngut bad kiba iap, ki long 7ngut.
Ka East Khasi hills, ka don 134ngut kiba ioh pang thymmai bad nangta ka West Garo hills, ka kiew bha, da ka jingdon 126ngut kiba ioh pang bad ka West Jaintia hills, ka wan ba lai, ha ka jingbun ki nongpang, ha kaba ki don 119ngut.
Baroh kiba don ia ka jingpang, ki long 4,665ngut bad baroh kiba iap, ki la poi mynta sha ka 814ngut.
Na ki 602ngut kiba ioh pang corona mynta ka sngi, ki kynthup ia 20ngut ha East Garo hills, 43ngut ha East Jaintia hills bad kitei ki kynthup ia 5ngut ha Bataw, 6ngut ha Iongkaluh, 19ngut ha Ladrymbai Datsipein.
Ha East Khasi hills, ki don 134ngut bad kitei ki kynthup ia 4ngut ha Dangar, 5ngut ha Golflink, 27ngut ha Mawlai, 3ngut ha Mawsynram, 4ngut ha Motinagar, 6ngut ha Nohwet, 5ngut ha Nongmynsong, 12ngut ha Umlyngka Pdengshnong, 33ngut ha Umsyiem, 4ngut ha Wahkdait.
Ha North Garo hills, ki don 23ngut.
Ha Ribhoi 84ngut bad kitei ki kynthup ia 4ngut ha Lumnongrim, 3ngut ha Lumumpih, 3ngut ha Nongsder, 3ngut ha Nongkriah, 4ngut ha Nongthneng, 3ngut ha Pyllun, 4ngut ha Rangmen, 5ngut ha Umiarong, 11ngut ha Umlyngkdait, 5ngut ha Umsning.
Ha South Garo hills, ki don 17ngut.
Ha South West Garo hills 14ngut, ha South West Khasi hills 4ngut.
Ha West Garo hills 126ngut bad ha Darengal ki don haduh 70ngut kiba ioh pang.
Ha West Jaintia hills, ki don 119ngut bad kitei ki kynthup ia 18ngut ha Bakur, 4ngut ha Darrang, 4ngut ha Dawki, 7ngut ha Iawmusiang, 7ngut ha Khanduli, 7ngut ha Ksehrynshang, 34ngut ha Nongtalang Khlachympa, 8ngut ha Syndai Mission.
Ha West Khasi hills, ki don 18ngut bad kitei ki kynthup ia 12ngut ha Pyndengrei.
New Delhi:Haduh mynta, ki don 48ngut kiba ioh ia kawei ka jait coronavirus, kaba la tip kum ka ‘Delta Plus’ bad katei ka dei hadien ba la dep test ia 45,000 hajar tylli ki jingtest.
Ka Maharashtra, ka don bun eh, kiba ioh ia katei ka jingpang bad kitei ki don 20 ngut, ong ka sorkar India myn hynnin ka sngi.
La iathuh ba ki don 9ngut kiba ioh ia katei ka jingpang ha Tamil Nadu, 7ngut ha Madhya Pradesh, 3ngut ha Kerala, 2ngut ha Punjab bad Gujarat, nangta mar iwei ha Andhra Pradesh, Odisha, Rajasthan, Jammu bad Karnataka.
Ka sorkar India, ka kam, ba ki don 90 percent, ki jingpang covid ha India, kiba don jing iadei bad kaba la tip, kum ka B.
1.
617.
2 (Delta).
“Katei ka jingpang Covid, kaba ka sorkar, ka sngewkhia bha, ka dei kaba la lap ha ki 174 tylli ki district jong ki 35 tylli ki jylla, ha kaba kiba bun ki dei ha Maharashtra, Delhi, Punjab, Telangana, West Bengal bad Gujarat," ong ka khubor.
“Katei ka jingpang COVID-19, kaba don katei ka jait, ka kiew na ka 10.
31 per cent ha U Jymmang, 2021 sha ka 51 per cent ha ka 20tarik U Jylliew, 2021," ong ka khubor.
Shillong:Ka MeECL, lyngba U Arun Khembhavi, Chairman cum Managing Director, ka kyntait halor ka jing kynnoh, ba ia mynta ka pynmih bor ding tang 60MW bad ba ka duh noh haduh T.
50klur, namar ba kam biang ka rukom pyniaid.
Ki tnat pynmih bor ding jong ka MeECL, ka don haduh mynta tang ia ki bor ding, ba pynmih na ka um bad kitei ki shaniah ia ka jing ioh pahuh ia ka umslap bad haduh mynta, ka jylla, ka ioh slap slem bad ka ioh duna ruh shibun bad katei kam dei tang ka MeECL, kaba duna bor ding, hynrei wat ki jaka pynmih bor ding ka NEEPCO, ki pynmih bor ding duna, ha kaba na ka mang kaba 147 MW, ka NEEPCO, ka pynpoi tang 90 MW sha ka Meghalaya ha ka shi sngi.
La ong shuh shuh, ba lyngba ka jing pynbiang ia ka rukom trei kam, ka Meghalaya, ka pynmih mynta ia 150 MW antad, na ki jaka sam bor ding ka jylla, ha U Jylliew 2021 bad nangta, la die bor ding ruh ia 19.
5 million units, nalor kaba la pynbiang ha ka jylla.
Ka Myntdu Leshka, ka pynmih bor ding ia 126 MW, haba ka jinghap slap ka biang bha.
La ong shuh shuh, ba ki don ki sngi, ba la pynduna, ia ka jing tan bor ding, na ka bynta ban kyntiew ia ka jingbun jong ka um, khamtam, haba ka dor jong ka bor ding ka hiar.
La ong shuh shuh ba ka jingmih bor ding, lada ia nujor bad ki snem kiba mynshwa, ka ju long hi kumjuh, lait noh, kaba long ha u snem ba ladep, namar ba u slap, u jur bha ha ka jylla bad la ong ruh ba ka thain shatei lam mihngi, ka duna bha ka jing ioh slap mynta u snem, katba ka Bihar, ka kiew haduh 176%, kaba pyni, ba ka don ka jingthut jong ka bor mariang.
Ka MeECL, ka thaw lad ban pynmih bor ding, na ka bynta ban nang pynheh ia ka jing ioh kamai jong ka corporation bad la pyni ba haba ka dor bor ding ha India, lane ka Indian Energy Exchange (IEX), ka long T.
2.
95 shi unit, ha U Jylliew, 2021, hynrei ka MePDCL, ka die ha ka dor T.
3.
34 shi unit bad kaba pyni, ba ka don ka jing pyniaid kaba beit bad kaba iohnong, na kaba ju long mynshwa, ha kaba la die tang 10 pisa shi unit, ia ka ding kaba die shabar jong ka jylla.
Shillong:Ka Hynñiewtrep Youth’s Council (HYC) Sohïong Circle, myn hynnin ka sngi ka 25tarik Jylliew, 2021 ka la phah da ka jingthoh sha ka sorkar jylla ban bteng ïa ka jing pyntrei ïa ka surok bah na Umshyrpi ha duh Bañiun (Shillong-Dawki Highway).
Ha ka jingthoh ba ka Seng, ka la ai sha u Chief Minister, Deputy Chief Minister uba dei peit ruh ïa ka PWD bad kumjuh ruh sha u Minister ba dei khmih ïa ka tnad Forest and Environment, ka seng ka la pynsngew halor ka jingeh kaba ki paidbah jong ka thaiñ ki ïa kynduh manla ki por na ka jing dheng kali ha ki thaiñ Upper Shillong haba ki leit ne wan Shillong.
Ka la pynsngew ruh ba ka jing dheng kali ka long man ki por, don ki por ba ka dheng da ki kynta bad don ruh ki por ba ka dheng baroh shi sngi ha kaba ka la ktah shi katdei ïa ka leit ka wan ki paidbah.
Ka Seng ka pynsngew ruh ba ban pynheh ïa ka surok na Umshyrpi sha Upper Shillong ka dei ka jing angnud kaba la slem bha da u paidbah ba bun kiba ju leit ju wan na ka tei ka jaka bad kiba shem jingeh ha ka jing dheng kali.
Ka seng ka pynpaw ruh ba kiba bun kiba pyrshah ïa ka jing pynheh surok na Umshyrpi ha Bañiun kim dei na ka jylla Meghalaya bad kim tip eiei shaphang ka jingeh kaba ki paidbah jong ka jylla ki ïa kynduh haba ki leit ki wan na ka tei ka jaka.
Ha ka juh ka por, ka pynpaw ruh ïa ka jing sngew lyngngoh bad ka jing bym itynnad ban ïohi ba ka jing pyrshah jong ki katto katne ka mih tang haba ka jing pyntrei ka poi ha jan jong ka jaka ki Shipai kaba ym lah ban pdiang.
Ka seng ka la kyntu ruh ïa ka sorkar ba ka dei ban ïaid sha khmat ban pom ïa ki dieng kiba wit ha ka jaka ban pynheh ïa ka surok bad ka ai jingmut ba dei ban thung bujli da kiwei pat ki dieng ha baroh arliang jong ka surok kaba lah ban pynneh pynsah ïa ka dieng bad ha ka juh ka por ban pynitynnad ïa ka surok ha baroh shi lynter.
Shillong: Katkum ka khubor ba la ïoh lum jingtip bad la ïathuh ba ki nongshong dukan hapoh Ïewduh kynthup ruh ïa kiba ju die jingdie madan kiba la poi ban ai injek tika hapoh khlieh Ïewduh kumba long haduh myn hynnin ka sngi ki long kumba 1956 ngut.
Kane ka jingpynlong ai injek tika jong ka tnat ka koit ka khiah ka la sdang mynta la bun sngi.
Hynrei kumba long haduh mynta ki Khasi kiba wan ban ai injek tika ki dang duna bha khamtam kito kiba shong dukan hapoh Ïewduh bad kiwei ki jaka ba marjan.
Ha kaba ïadei bad kane na ka liang jong ki bor pynïaid distrik bad kumjuh ruh kiba trei hapoh ka tnat ka Koit ka Khiah ki la ïathuh ba kane ka jingai tika kan dang ïai bteng kumba la bthah da ki bor pynïaid distrik bad ka sorkar.
Katkum ka khubor ba la iohlum na ki bor pynïaid distrik ki la ïathuh ba kumba long mynta ka sngi ki la don kumba 20 ngut napdeng ki Khasi kiba shong dukan kiba la wan ban shim ne ai injek tika hapoh Ïewduh hapoh thanat jong ki pulit jong ka Hima Mylliem.
Shillong: Kiba iap corona ha ka jylla, ha ka sngi thohdieng, ki kynthup ia ka Pile M.
Sangma, 86 na Upper RongjengSumar ha Tura Civil Hospital ha ka 22-06-2021Khlad ha ka 24-06-2021Cause of death: Covid-19 Pneumonia with co-morbiditiesKa Fulmudoma Kurbah, 44 na MarbisuSumar ha Bethany Hospital ha ka 19-06-2021Khlad ha ka 25-06-2021Cause of death: Severe Covid PneumoniaKa Dharit Nongbet, 25 na TyrsadSumar ha Civil Hospital Shillong ha ka 18-06-2021Khlad ha ka 24-06-2021Cause of death: Covid Pneumonia with co-morbiditiesKa Lumlang War, 53 na Moobakhon NamdongSumar ha Woodland Hospital Shillong ha ka 24-06-2021Khlad ha ka 24-06-2021Cause of death: Covid-19 Pneumonia with co-morbiditiesKa Dilakmon M Pohlong, 32 na Khonglah West JaintiaSumar ha Nazareth Hospital ha ka 21-06-2021Khlad ha ka 23-06-2021Cause of death: Covid-19 Pneumonia with co-morbiditiesU Korness Passah, 56 na UmmulongSumar ha Dr.
Norman Tunnel Hospital ha ka 23-06-2021Khlad ha ka 25-06-2021Cause of death: Covid-19 PneumoniaKa Drialdina Mawlieh, 47 na TiehbahSumar ha Covid Hospital Nongstoin ha ka 11-06-2021Khlad ha ka 25-06-2021Cause of death: Covid-19 Pneumonia with co-morbidities.
Shillong: Da kawei ka sur ka iing dorbar jing ka KHADC la shim ia kawei ka rai ban dawa na ka sorkar jylla ba kan ai jingiarap ia ki shnong, ba la buh ia ki Covid Commitee Management Team, ha kane ka jingiakhun pyrshah ia ka khlam covid.
U bah Titosstarwell Chyne u CEM ka KHADC haba wanrah ia kane ka rai hapoh iing dorbar ula pynsngew ba kum ka Executive Commitee ka ai ka jingkhublei iaki dorbar shnong ym tangba la trei ban iarap iaka sorkar hynrei bun ki shnong kila sei iaka pisa shnong ban iarap iaki longiing ba duk ha shnong ha thaw.
Ka Executive Commitee ka la pdiang ruh iaka jingai jingmut jong ka liang pyrshah ban kyntu iaka sorkar ba kan iarap iakito ki longiing kiba duk, ki bym don card ration, bym don job card, kiba ñiah kali kamai, kiba bylla iing briew.
Ki dkhot ka iing dorbar kiba la kren bam kyrshan iakane ka rai ba la wanrah ka EC ki long u bah Lamphrang Blah, nong ialam liang pyrshah, bah Balajied Rani, Bah P.
N Syiem, bah R.
V Lyngdoh.
La pynkynmaw ba ha u snem ba la dep ka KHADC, ka la ai jingiarap T.
1000 sha uwei iwei uba shong pynkyrpang ialade naka COVID -19 bad ka sorkar ka la iarap T.
5000 kawei ka jaka sah pynkyrpang kaba la buh da ki shnong.
Shillong: Ka dorbar lyiur jong u snem 2021 jong ka Khasi Hills Autonomous District Council ka ba la sdang mynta ka sngi la pynlong tang shisngi kane ka long namar ka jingpursted jong ka khlam covid ha ka jylla.
Hadien ba lah dep ki jingiakren baroh hapoh ka iing dorbar da ka jingai jingbit u shongknor u bah Pyniaid Syiem, u la kylli ia u CEM ka KHADC u bah Titostarwell Chyne ula pynsngew hapoh ka iing dorbar, namar ka jinglong jingman kane ka khlam covid kam pat long kaba shngaiñ, u la kyrpad iaki dkhot ka iing dorbar ba lada long kaba lah ban pynkut noh mynta ka sngi iakane ka dorbar lyiur.
U CEM la pynsngew hapoh ka iing dorbar ba katkum ka A.
D rule ka 47 (1) bad 47(2) ka batai ba iaki mat iakren kiba sah lah ban wanrah biang hakawei pat ka jingiashong dorbar.
Halor kane ka jingtyrwa jong u CEM u bah P.
N Syiem MDC jong ka Mawkhar Pynthorumkhrah, u la ong ba katkum ka rule ba 9 ka krenshai ba ka jingiashong dorbar ka dei ban long man la ka saw bnai bad ka EC ka la pyndep ia la ka kamram bad u pynsngew ba u pdiang iakane ka jingtyrwa u CEM.
U nongialam ka liang pyrshah u bah Lamphrang Blah u la pynpaw ba ka liang pyrshah ka pdiang iakane ka jingtyrwa halor ka kyndon katkum ki rule ba la dep kdew ba ia ki mat iakren kiba la buh ban long haka sngi nyngkong yn rah sha ka dorbar kaban sa long pat ha dien.
Haka por ka kynta ba buh jingkylli u MDC ka Mawhati u bah Charles Marngar u la buh ia ka jingkylli ia u CEM,ha ka ba na ka liang u u Bah Chyne ula iathuh hapoh ka iing dorbar ba ka la don ka soskular kaba la iasoi hapdeng ka Assam state electricity board bad ka United Khasi Jaintia Hills District Council ha ka 4tarik Nailar 1970 por ba shna ia ka dam Umiam.
U CEM ula ong ba katkum kane ka soskular ka la kren shai ba ka district Council ka dei ban ioh ei ia ka light, ka jingiarap kaba pynjulor bad kiwei kiwei.
Haba jubab iaka jingkylli bynrap u bah P.
N.
Syiem u CEM u la ong ba ka jingiasoi ha katei ka snem ka dei hapdeng ka UKJHADC bad ka ASEB, hynrei haba ioh ia la ka jong ka jylla kala long noh bad kylla sha ka MESEB bad mynta sha ka MeECL.
Haba iadei bad kane la thung ia ka committee ban peit bniah, namar kane ka jing iateh kular ka long ha katei ka por bad mynta ka la wan ka jingkylla, hynrei kane ka jingiatehkular ka dang neh kumjuh khlem pat pynkylla.
Shillong: Ka Sorkar India lyngba ka jing pynbna, kaba 14 tarik Lber 2021, ka la pynbna ba u Covid-19 u hap hapoh ka kyrdan “Disaster" na ka bynta ban ai jingiarah lyngba ka State Disaster Response Fund sha kiba khlad Covid-19, kiba shah sumar Covid-19, ki jinglut jingsep na ka bynta ki tiar kiba pyndonkam ban iakhun ia U Covid-19.
Katkum kane ka jing pynbna, kiba khlad Covid-19 naduh ka 14 tarik Lber 2020, ki dei ban ioh ia ka song pisa kaba 4 lak tyngka lyngba ka SDRF, ia ka bai sumar lane ka bai hospital naka bynta kiba pang covid ha ki hospital dei ban iarap na ka SDRF, ha ka dor ka ban pynbeit da ka sorkar jylla bad wat ia ka jinglut na ka bynta ki tiar ki tar kiba pyndonkam ban iakhun ia ka khlam ruh dei ban pynbeit naka SDRF.
Halor kane ka KHNAM, ka la wan ban ia kynduh ia ka Deputy Commissioner ka EKHD kiba dei ruh ka Chairperson jong ka District Disaster Management Authority ban shim jingtip “ba katno ngut kita kiba la khlad covid kumba la pynbna da ka sorkar ki la ioh ia kane ka song jingiarap kaba 4 lak tyngka, bad katno ngut ki ba shah sumar Covid ha ki hospital ki ioh jingiarap bai sumar.
Na ka liang jong ka DC, ka la pyntip ba khlem pat don kiba ioh ia kane ka 4 lak tyngka lane kiwei ki jingiarap haba shitom, namar kam pat don ka jingbthah na ka sorkar Jylla.
Ka seng ka pynpaw ia ka jingsngewphylla halor ka jingbymtreikam kine ki scheme kiba lah ban long ka jingiarap ia u paidbah, ki bai thiah hospital ha kine ki por kiba rem bha lawa u nongpang u khlad ne u koit ruh, lada kine ki jingiarap ki poi sha u paidbah kan iarap ban tynrong lang ia ka jingkit kaba khia jong u paidbah khamtam jong kito kiba duna kaioh kakot.
Ka sorkar jylla dang shen ka la pynbna ia ka jingiarap song pisa kaba 50 hajar tyngka na ka bynta kiba khlad Covid, hynrei ka seng, ka lyngngoh pat ba ka jah noh ka 4 lak tyngka kaba ki dei ban iong lyngba ka SDRF.
“Ngi dawa na ka sorkar jylla ban pynshai halor ka jingbymtrei kam kane ka jingiarap sha ki paidbah kaba dei ban poi lyngba ka SDRF" ong ka kyrwoh na U bah Thomas Passah President KHNAM State Youth Wing.
New Delhi:Ka Sorkar ka la pynjlan ia ka por ba la ai ban pyndep ia ki kam bapher bapher ba iadei bad ka jingsiew khajna hapoh ka Income Tax Act.
Ka la pynbna ruh ia ka jinglait ban siew khajna na ka bynta ka jingpynlut ban ioh jingsumar COVID-19 bad ka jingioh jingsiew namar ka jingkhlad namar ka jingpang COVID-19.
Kine harum ki dei ki jingbatai bniah halor kane:A.
Ka jingpyllait ban siew khajnaI.
Bun ki nongsiew khajna ki la ioh jingiarap pisa na ki nongai kam jong ki bad kiwei kiwei khnang ba kin lah ban pyndap ia ka jinglut jingsep ban ioh jingsumar ia ka jingpang Covid-19.
Khnang ban pynthikna ba kan ym don kano kano ka jinghap siew khajna namar kane, la rai ban pyllait ia ki briew na ka jinghap siew khajna ia ka pisa ba ki ioh na ki nongai kam lane kiwei kiwei ki briew khnang ba kin lah ban ioh jingsumar ia ka jingpang Covid-19 ha u snem mang tyngka 2019-20 bad ha ki snem ba bud.
II.
Ka long kaba sngewsih ba ki don ki briew kiba la duh noh ia la ka jingim namar ka khlam Covid-19.
Ki nongai kam bad kiwei kiwei ki briew ki la ai jingiarap ia kum kine ki briew ne ki longiing jong ki khnang ba kin lah ban pynduna ia ki jingeh ba ki shem namar ka jingduh syndet ia u nongkamai jong ka longiing.
Khnang ban ai jingiarap shuh shuh ia kum kine ki longiing, la rai ba kim donkam ban siew khajna na ka bynta ka pisa ba ki ioh namar ka jingkhlad noh jong u nongkamai uba la iap namar ka jingpang Covid-19 ha u snem mang tyngka 2019-2020 bad ki snem ba bud.
Kane kam don kano kano ka jingpyrkhing halor katno ka pisa la ioh na u nongai kam hynrei kane ka dei ban long tang haduh T.
10 lak na kiwei kiwei ki briew.
Ia ki jingpynkylla ha ki ain kiba iadei bad kine ki rai yn sa rah ha ka por kaba biang.
B.
Ka jingpynjlan ia ka porNamar ka jingktah jong ka khlam Covid-19, ki nonsiew khajna ki shem jingeh ban pyndep ia ki kamram kiba iadei bad ka jingsiew khajna bad ruh ban ai jubab ia ki jingpyntip ba ki la ioh.
Khnang ban pynsuk ia ka kam ba ki nongsiew khajna ki dei ban pyndep, la ai jingiarap lyngba ka Jingpyntip kaba 74/2021 bad 75/2021 ba la pynmih ha ka 25 tatik u Jylliew, 2021 bad ka Circular no.
12/2021 ba la pyllait ha ka 25 tarik u Jylliew, 2021.
Kine ki jingiarap ki long:1) Ki jingpyrshah sha ka Dispute Resolution Panel (DRP) bad Assessing Officer hapoh section 144C jong ka Income-tax Act, 1961 (ia kaba yn khot “ka Act" nangne shakhmat) ia kaba la buh por haduh ka 1 tarik u Jylliew 2021 ban pyndep lane kano kano ka por hadien kane kumba la buh ha kane ka section lane shuwa ka 31 tarik u Nailar, 2021, katba kham slem.
2) Ka Statement of Deduction of Tax na ka bynta ka quarter ba la dep jong u snem mang tyngka 2020-21, kaba dei ban pyndep shuwa ka 31 tarik u Jymmang, 2021 hapoh ka Rule 31A jong ka Income-tax Rules, 1962 (ia kaba yn tip kum “Ki kyndon" hangne), kumba la pynjlan sha ka 30 tarik u Jylliew, 2021 lyngba ka Circular No.
9 jong u 2021, lah ban pyndep shuwa ka 15 tarik u Naitung, 2021.
3) Ka Certificate of Tax Deducted at Source ha ka Form No.
16, kaba dei ban pyndep da ki nongai kam shuwa ka 15 tarik u Jylliew, 2021 hapoh ka Rule 31 jong Ki Kyndon, ba la pynjlan sha ka 15 tarik u Naitung, 2021 lyngba ka Circular No.
9 jong u 2021, lah ban pyndep ha lane shuwa ka 31 tarik u Naitung, 2021.
4) Ia ka Statement of Income paid or credited da ka investment fund sha ki nongbat unit (unit holders) ha ka Form No.
64D na ka bynta u snem ba la dep 2020-21, kaba dei ban pyndep ha lane shuwa ka 15 tarik u Jylliew, 2021 hapoh ka Rule 12CB jong Ki Kyndon, ia kaba la pynjlan sha ka 30 tarik u Jylliew, 2021 lyngba ka Circular No.
9 jong u 2021, lah ban pyndep ha lane shuwa ka 15 tarik u Naitung, 2021.
5) Ia ka Statement of Income paid or credited da ka investment fund sha ki nongbat unit ha ka Form No.
64C jong u snem ba la dep 2020-21, ia kaba hap ban pyndep ha lane shuwa ka 30 tarik u Jylliew, 2021 hapoh ka Rule 12CB jong Ki Kyndon, ia kaba la pynjlan sha ka 15 tarik u Naitung, 2021 lyngba ka Circular No.
9 jong u 2021, lah ban pyndep ha lane shuwa ka 31 tarik u Naitung, 2021.
6) Ka application hapoh ka Section 10(23C), 12AB, 35(1)(ii)/(iia)/(iii) bad 80G jong Ki Kyndon ha ka Form No.
10A/ Form No.
10AB, na ka bynta ka jingpynrung kyrteng / ka jingpynrung kyrteng shipor / jingai jingtip / jingioh jingbit / jingioh jingbit shipor jong ki Trust/ Institution/ Research Association bad kiwei kiwei, ia kaba dei ban pyndep ha lane shuwa ka 30 tarik u Jylliew, 2021, lah ban pyndep ha lane shuwa ka 31 tarik u Nailar, 2021.
7) Ki kam ba dei ban pyndep ki nongsiew khajna kum ka jingbei tyngka, ka jingthep pisa, ka jingsiew, ka jingthied, ka jingshna lane kano kano ka kam, lada tip da kano kano ka kyrteng, na ka bynta ka jingpang ban lait hapoh ki kyndon ba don ha ka Section 54 haduh 54GB jong Ka Ain, ia kaba la buh por naduh ka 1 tarik u Iaiong, 2021 haduh ka 29 tarik u Nailur, 2021 (kaba kynthuh ia kine ki ar sngi), lah ban pyndep ha lane shuwa ka 30 tarik u Nailur, 2021.
8) Ia ka Quarterly Statement ha ka Form No.
15CC ba dei ban pyndep da u nongdie ba la ithuh ha kaba iadei bad ki jingsiew na ka bynta ka quarter ending ha ka 30 tarik u Jylliew, 2021, ba dei ban pyndep shuwa lane ha ka 15 tarik u Naitung, 2021 hapoh ka Rule 37 BB jong Ki Kyndon, lah ban pyndep ha lane shuwa ka 31 tarik u Naitung, 2021.
9) Ia ka Equalization Levy Statement ha ka Form No.
1 jong u Snem mang tyngka 2020-21, ia kaba hap ban pyndep ha lane shuwa ka 30 tarik u Jylliew, 2021, lah ban pyndep ha lane shuwa ka 31 tarik u Naitung, 2021.
10) Ia ka Annual Statement kaba dei ban pyndep hapoh ka sub-section (5) jong ka section 9A jong Ka Ain da ki investment fund ha ka Form No.
3CEK na ka bynta u snem mang tyngka 2020-21, ia kaba dei ban pyndep ha lane shuwa ka 29 tarik u Jylliew, 2021, lah ban pyndep ha lane shuwa ka 31 tarik u Naitung, 2021.
11) Ka jing upload ia ki declaration ba la ioh na ki nongai jubab ha ka Form No.
15G/15H ha u quarter ba kut ha ka 30 tarik u Jylliew, 2021, ia kaba dei ban upload ha lane shuwa ka 15 tarik u Naitung, 2021, lah ban upload shuwa ka 31 tarik u Nailar, 2021.
12) Ka jingjied ban sei noh ia ka application ba dang sah (ia kaba la phah shuwa ka Income Tax Settlement Commission kaba rim) hapoh ka sub-section (1) jong ka Section 245M jong Ka Ain ha ka Form No.
34BB, ia kaba dei ban pyndep ha lane shuwa ka 27 tarik u Jylliew, 2021, lah ban pyndep ha lane shuwa ka 31 tarik u Naitung, 2021.
13) Ka sngi khatduh ba la buh ban pyniasoh ia u Aadhaar bad ka PAN hapoh ka section 139AA jong ka Ain, ia kaba la pynjlan mynshuwa sha ka 30 tarik u Jylliew, 2021, la pynjlan shuh shuh sha ka 30 tarik u Nailur, 2021.
14) Ka sngi ba khatduh ban ai jingsiew hapoh ka Vivad se Vishwas (khlem ka jingsiew shuh shuh ba hap ai) ia kaba la pynjlan mynshuwa haduh ka 30 tarik u Jylliew, 2021, la pynjlan shuh shuh sha ka 31 tarik u Nailar, 2021.
15) Ka sngi khatduh ban ai jingsiew hapoh ka Vivad se Vishwas (khlem ka jingsiew shuh shuh ba hap ai) la buh ha ka 31 tarik u Risaw, 2021.
16) Ia ka por ba la buh ban pyndep ia ka assessment order ia kaba la pynjlan mynshuwa sha ka 30 tarik u Jylliew, 2021, la pynjlan shuh shuh sha ka 30 tarik u Nailur, 2021.
17) Ia ka por ba la buh ban ai ia ka penalty order ba la pynjlan mynshuwa sha ka 30 tarik u Jylliew, 2021, la pynjlan shuh shuh sha ka 30 tarik u Nailur, 2021.
18) Ia ka por ba la buh ban pyndep ia ki Equalisation Levy return ia kaba la pynjlan mynshuwa sha ka 30 tarik u Jylliew, 2021, la pynjlan shuh shuh sha ka 30 tarik u Nailur, 2021.
Ki ingmane ym pat plie ki dukan kyiad pat plie noh, da ia pyrkhat bha ko DC lyngba ka sorkar mda ioh phi ruh na ka kyrdan dc sha u oc bad kane ka sorkar te.
NEW DELHI: Ka twitter mynta ka sngi, ka la khang kumba shi kynta eiei, ia ka account jong U Ravi Shankar Prasad,  myntri ka  Information Technology, halor ka jing kynnoh ba ula pynkhein ia ka hok longtrai jong ka ain, kaba na USA.
U Prasad, ula kren pyrshah ia ka jingleh jong ka Twitter bad ula thoh ruh, ha kawei pat ka account jongu, kaba don ha ka Koo, ha kaba u shim, ba katei ka jingleh jong ka Twitter, ka pynkhein ia ka ain jong ka IT, ka sorkar India, da kaba u kynnoh ba kam shym la pyntip lypa, ha shwa ba kan khang ia ka account jongu.
La pyllait noh ia ka account jongu, hadien shi kynta eiei, tangba la ai jing maham tyngeh ruh ia u.
Ka jingkhang jong ka twitter ia ka account jong U Prasad, ka dei, ha ka por ba katei ka kompeni, kaba don ha United States, ka don ha ka jing ia pyni bor, kaba jubor bha, pyrshah ia ka sorkar India, halor ki ain jongka, kiba iadei bad ki social media.
Ka sorkar India, ka la kren pyrshah jur bha, namar ba ka Twitter, kam pat shym la kohnguh ban pyn trei kam, katba kum ki ain jong ka Information Technology kaba thymmai.
Shillong: Ha ka jingialang ka ba la long mynta ka sngi la shim ia ka rai ba naduh ka sngi nyngkong, yn shah ki kali ki ban kynthup tang ia ki local Taxi bad Autorickshaw ban kamai noh hapoh East Khasi Hills District.
Haba pynshai halor kane ka rai, u myntri ba dei peit ia ka tnad ka koit ka khiah, ha ka jylla u bah Alexander Hek u la iathuh ba naduh ka 28 tarik mynta u bnai la shah 15% ki kali ban kamai kine kin kynthup tang ia ki taxi bad ki autorickshaw ha Shillong.
Ha kaba iadei bad ki jaka ki ba hap ha ki jaka nongkyndong jong ka East Khasi Hills District la shah ban kamai 30% ban kamai ia ki taxi bad autorickshaw.
U bah Hek u la ong ba ka sorkar ka la shah ban kamai tang ia ki taxi bad ki autorickshaw, hynrei ia ki bus yn ym pat shah ban kamai.
U bah Hek u la ong ba baroh ki nongniah kali kamai ki dei ban buh ia ki syrnot ba ki la dep ne kim pat dep ai vaccine ha ki kali jong ki.
La shah ruh ia ki restaurant bad ki hotel ba kin plie noh hynrei ki dei ban long tang ba kin shim ia kito kiba mut ban bam sha iing.
Ha ki thain nongkyndong la shah ban plie noh ia ki dukan sha jong ki hynrei yn ym shah ban shong ha dukan.
U bah Hek u la iathuh ruh ba la shim ruh ia ka rai ban pynpoi ia ki marbam, ym tang ia ki ba leh isolation ha ki ing ki sem, hynrei mynta ka sorkar kan phah ruh ia ki marbam na ka bynta kiba sah ha ki corona center.
JAJPUR: Ka jingjia, kaba sngew shutia tasam, ka la jia ha Sukinda bad kata ka long ba uwei u briew, ula ia pyllait jyndat noh bad ka lok, kaba u dang shu dep iathoh, tang na ka daw, ba um ioh ban bam dohblang, ha ka sngi jing khawai iathoh.
Katei ka dei ka jingjia, kaba la jia ha Sukinda, ha kaba U Ramakant Patra, uba dang 27 snem ka rta, ula leit sha ka jingiathoh bad ka lok jongu, ha ka sngi balang, hynrei mar ia dep iathoh, ynda ula poi ha ka kamra bam, ula jew mynsiem shi katdei, haba um shym ioh ban bam dohblang, kaba dei ka jyntah kaba ula khmih lynti jur, ha katei ka sngi iathoh jongu.
Da ka jing bitar, ula mih jyndat na katei ka jaka iathoh bad ula leit iathoh noh, da kawei pat ka kynthei, kaba don marjan jong katei kaba u dang shu dep iathoh.
La iathuh ba U  Patra, u dei uba na ka shnong Rebanapalaspal, kaba don ha  Keonjhar district bad utei ula leit sha ka shnong  Bandhagaon, kaba don ha Sukinda bad mar ia poi, la pyndep ia ka niam ka rukom bad kumta, ka la dei ka por bam ja sngi bad la ialam ia u nong iathoh sha ka kamra bam.
Ynda poi ha katei ka kamra bam, u nong iathoh, u dawa ban ioh da ka jyntah doh blang.
Hynrei haba kam don ka doh blang, ka la mih ka jing ia mai kaba jur hapdeng u nong iathoh bad kiba ha iing jong ka kynthei bad ha ka jing bitar, U Patra, ula phet bak na ka jaka iathoh, da kaba pynpep noh ruh ia katei ka jing iathoh jongu.
U Patra, ula phet bak sha kawei pat ka iing jong kiba ha iing jongu, kaba don marjan jong ka iing iathoh kaba ha ka shnong Gandhapala jong ka Kuhika, kaba don hi ha  Sukinda, ha kaba ula shong thait ha katei ka iing baroh shisngi.
Hynrei ha kajuh ka miet, ula ia kynduh noh ia kawei pat ka kynthei, kaba na  Phulajhara kaba ha Tamka bad kumta, um shym la leit phai noh satia sha la iing bad ula iathoh noh bad katei ka lok thymmai.
Ia baroh katei ka jingjia, ym shym la ujor satia sha ki bor pulit bad ym shym la iathuh ruh, la ha katei ka iing iathoh kaba thymmai, u ioh bam doh blang ne em.
Hadien ba ka Office jong ka Deputy Commissioner jong ka East Khasi Hills District ka la pynmih ia ka hukum kaba ia dei bad ka jingai tika ia kiba shong die dukan bad kiba niah kali kamai, ka la mih ka jingsngew pyrshah na ki katto katne ki briew ha kaba ki la kynnoh ba kane ka hukum ka ktah ia ka hok long briew man briew.
Ban pynpaw ia ka jingsngew pyrshah ia kano kano ka hukum ba ka sorkar ka pynmih kam long kaba beain haba ka long da ka lynti kaba dei bad da ka akor ka burom kum ki nongshong shnong jong ka ri India kaba laitluid.
Hynrei ha kajuh ka por ngi dei ban sngewthuh ba ka hok jong ngi kam dei pat ban long ba ngi lah ban ktah mat iong ia ka long rynieng jong kiwei, Ha kaba iadei bad kane ka phang, ngi pynpaw ia ka jingsngew poh dor bad jah burom haduh katta katta ha kaba uwei u briew u la pyndonkam bakla ia la ka hok da kaba kynthoh ia ka DC jong ka East Khasi Hills District da kaba pyndonkam da ki kyntien kiba ngin ym nud ban thoh.
Kane ka jingleh ka jong une u briew ym tang ba ka ktah ia ka long rynieng jong katei ka officer, hynrei ka la pynhiar dor wat ia kiwei ki kynthei khasi ki jong ngi.
Sngew lehrain ban iohi ia ka jinghiar dor ka akor khasi ha ka ri kaba la tip kum ka ri tipbriew tipblei.
Ka kynthei ka don ka bynta kaba kongsan bha ha ka imlang ka sahlang ha ka rukom jong ngi ki Khasi, namar dei na ka kynthei ba ngi shim jait kumba la buh beit buh ryntih da u longshuwa u manshuwa jong ngi.
Ka kmie kadei ka ban lum ka ban lang ia ka iing ka sem bad ban don ka bynta kaba khraw ha ka ban pynheh pynsan ia ki khun ki kti.
Ha ka kolshor ka jong ngi don ka jingburom ia ka kynthei ym kumba don ha kiwei ki jait bynriew ha kaba ka jingibein bad jinglehbein ia ki kynthei ka long kaba sngewsynei haduh katta katta wat haduh u pud ban ktah ia ka jingim ka jong ki hi ruh.
Ngi kum ka jaitbynriew Khasi ngim lah ban shah ba kiwei pat ki bym dei ki Khasi kin leh donbor ia ki kynthei Khasi.
Hooid kane ka mynsiem ieit ri ka donkam bha ban don ha uwei pa uwei u khun khasi khara uba ieit ia la ka jait bynriew naduh la ka dohnud, bad ngin ym lah ban shah ba kiwei kin wan leh trai khlieh ha ka bri u hynniewtrep.
Hynrei kum kine ki jinglong haba ki shynrang khasi ha ka jaka ba kin kren da thew ia ki kynthei wat lada kim iahap jingmut bad ki, hynrei ki pynpaw pynban da ki ktien jakhlia bad pohjait, ka khubor aiu ngi ai sha ka pyrthei ia ka jinglong ka jong ngi? Lada uba nabar u iohi kum kane ka jinglong ka jong ngi, kan long ka jingrkhie bein bad jingkhein tad dor ia ki khun kynthei ki jong ngi.
Ka long kaei kaei kaba pynkthang lada da ki doh ki snam lajong ki niew bein ia la ki khun kynthei.
Ngi pule ha ka jingiathuhkhana shaphang u Briew bad u Diengblei ha ki phawer u Aesop ha kaba u dieng u sngewthuh ba u briew u long u nongshun bad u pynkhyllem ia u.
Hynrei haba da ki tnad jong uta u dieng hi la shna snar bad pharia ia u, kata ka pynlwit ia ka mynsiem jong u.
Ha ka juh ka rukom lada ngi hi ngi kylla long ki nongshun jong ki khun kynthei ki jong ngi, ka pynlwit bad pynkthang ia ka mynsiem ka jong ngi kham khraw ban ia kaba wan thombor da uba nabar.
Ki kynthei khasi ki don ka bynta kaba khraw ha ka ban noh synniang ha ka imlang sahlang bad ban wanrah burom ia ka jaitbynriew khasi.
Hangne nga shu shim ia ka nuksa shaphang i Isawanda iba la ioh ia ka kyrdan IAS hadien ka jingiakhun kaba jwat ha kaba i la hap ban ia aireng bad shibun kiba stad ha ka ri India hi baroh kawei bad i la lah ban ioh ia ka jingjop kaba don burom da ka jingtrei shitom ka jong i.
Kane da shisha ka long ka burom ia ka jaitbynriew ka jong ngi.
To ngin long kiba kham adkar bad kren da pyrkhat namar ka jingbam ja khluid bad kren khlem da pyrkhat ka lam sha ka jingsngewsih bad buh ia ka jaitbynriew ka bri u hynniewtrep ha ka jinglehrain.
Ha kaba pynkut, ngi lah ban ong ba kane ka jingkren bein ka long tang mynta shisien bad kan ym da ktah than.
Hynrei ngi dei ban kynmaw ia ka jingkren ba don jingmut kaba ong, “i jingpei iba rit i lah ban pyngam ia ki lieng bah".
Ine i lah ban long i jingjia iba ngi sngew i long iba rit hynrei ngi dei ban kynmaw ba lada ia ki jinglong basniew ngim lah ban pynduh haba ki dang sdang khie, kan ialam sha ki jingsniew kiba kham khraw bad buh ia ka ri bad ka jaid bynriew ha ka jingma kaba khraw.
Ngi im mynta ha ka juk jong ki social media ha kaba ki khun ki jong ngi ki don la ki jong ki mobile phone bad lyngba ki lad pathai khubor kiba bun, ki lah ban pyrthuh bud bad ban pyndonkam bakla ia ki ha kaba thoh ia kiei kiei kiba khlem akor.
Namarkata, ngi baroh ngi don ka bynta bad ka jingkitkhlieh kaba khraw ban peitngor bad hikai ia la ki khun ia ka akor ka burom bad ban nang ban burom ia ki kynthei ha ki por bad ki jaka baroh.
To ngin kynmaw ba ngi baroh ngi don ia ka jingkitkhlieh ha ka ban iada ia ka ijot jong ki kynthei bad pynneh ia ka nam ba bha jong ka Akor khasi.
Ka jingsngewhun ka dei kata kaba ngi sngewhun ia kaei kaba ngi kwah ne ngi ioh ha ka jingim jong ngi ki briew.
Lada ngim ioh, kan pynlong ia ngi ban khuslai, ban pyrkhat, ban sngewsih bad ka wanrah ia kaei kaei kaba ngim sngewtynnad ha ka jingim.
Haba ngi ioh pat ia kaei kaba ngi angnud, ka ai ka jingjahthait ne ka pynhun jrut ia ngi.
