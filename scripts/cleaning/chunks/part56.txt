Ula ong ba kam thong pisa bad tyrwa pisa iaki kyrtong kam dei shu kaba thymmai bad ban sngew phylla.
Ula ong ba um kwah iaka spah ka phew bad u angnud ban shakri ia u paidbah nongshong shnong kiba don hapdeng ka jingeh ha kiba bun ki liang.
U Nehemayah ula ong ba lada u wan haka jingjop un ïarap ïaki longïing kiba duna ka ïoh ka kot bad kiba don hapdeng ka jingduna haki dkhot met bad ban wanrah ka roi ka par hapoh ka Constituency.
Ula kyntu iaki nongkyrshan jong u ban kim dei ban shah phon shah pynbiej ha kiwei ba ka Congress ka la jah bad duh jait hapoh ka Jylla Meghalaya bad kiba ong ba ka Congress kala jah ki dei ki briew kiba pyrkhat tang ialade shimet.
Ha kane ka jingialang la iadonlang u working president ka MPCC u bah PN Syiem, u Rikut Parien President Block Congress Committee, ki nongialam bad ki nongkyrshan u Nehemayah na ki 13 tylli ki shnong.
Ki paidbah nongshong shnong ka Namdong A kila synniang haduh 2 tyngka sha u kyrtong ka United Democratic Party (UDP) u ma Dawan Lyngdoh u kyrtong MLA ban aireng haka elekshon ban wan na Nartiang Constituency.
Ia kane ka pisa ki paid nongshong shnong ka Namdong A kila synniang haka jingialang kitbok kitrwiang ia u Dawan Lyngdoh uba long ruh u MDC ka Mynsngat Khanduli ha ka jingialang kaba long ha madan ialehkai ka shnong Namdong A haka sngi ba Ar.
Kane ka constituency ka dei kaba mihkhmat da u Myntri Sorkar u ma Sniawbhalang Dhar.
Ha kane ka jingialang u Dawan Lyngdoh haba pan iaka jingkyrshan jong u paidbah, ula ong ai ba ki nongshong shnong kin kyrshan ia u da ka mon laitluid bad ym dei ban pynbor ia uno uno u nongshong shnong khnang ba kin ioh ban jied ia u nongmihkhmat da ka mon laitluid ha baroh kawei ka constituency.
“Ngin long kiba laitluid ban jied iano ngi mon hynrei kum ki para nongshong shnong ngin ia burom mar kylliang khnang ban lait na ki jingkulmar ha ka shnong ka thaw namar nga ia khun election ym ban ia shun ne don daw bad no bad no, hynrei da ka jingthrang ban pynbha bad wanrah ia ka roi ka par ha ka imlang sahlang," la ong u ma Dawan.
“Nga angnud ban shakri ia u paidbah bad ban long u nongmihkhmat ban rah iaka sur u paidbah bad lada phi ibit ia nga jied ia nga," la ong u Dawan bad ula kyrpad iaki nongshong shnong ban ia burom kylliang lada ki kyrshan iano iano ruh khnang ban neh ka shong suk shong sain namar ka election kan long sa tang ar bnai.
U Waheh Shnong Namdong A u Ma Arki Sumer u la buh ka jingkyrpad lang ia ki paidbah nongshong shnong ban ai jingkyrshan lang ia u samla Dawan Lyngdoh kum u briew uba la pyni shibun ki kam babha ha ka shnong ka thaw bad ha ka imlang shalang u long u briew uba ia kit ia bah lang ia kano kano ka jingeh ba ngi ia kynduh.
Ha kane ka jingialang la iadonlang ruh u S Thubru Secretary Shnong Namdong A nalor ki paid nongshong shnong ka Namdong A.
U District Election Officer, Bah BS Sohliya ula pyllait paidbah iaka thup electoral roll kaba pura (Final Electoral Roll) jong ki 5 tylli ki constituency kiba hap hapoh ka West Jaintia Hills District haka sngi Palei.
Kane ka thup electoral roll ka dei na ka bynta ki 5 tylli ki constituency bad ka jingdon jong kii nongthep vote baroh kalong 200602 ngut ki nongthep vote.
Na kine nongthep vote 97102 ki dei ki shynrang bad 103500 ki kynthei.
Kine ki 5 tylli ki constituency, Ka 1- Nartiang (ST) kaba ki nongthep baroh ki don 44337 ngut.
Na kine ki 21821 ki shynrang bad 22516 ki kynthei.
Na 2- Jowai (ST) ki nongthep vote ki don haduh 40208 ngut kynthup 18954 ki shynrang bad 21254 ki kynthei.
Na 3- Raliang (ST) baroh ki nongthep vote ki don 38804 ngut, 18490 ki dei ki shynrang bad 20314 ki kynthei.
Na 4- Mowkaiaw (ST) ki nongthep vote ki don 38563 ngut, 19007 ki shynrang bad 19556 ki kynthei.
Na 7- Amlarem (ST) ki nongthep vote ki don 38690 ngut, 18830 ngut ki dei ki shynrang bad 19860 ki kynthei.
Shuwa ban sam iaki electoral roll kaba pura kaba ka jingot snem ne ka qualifying kalong 1.
1.
2023 sha ki sain hima sima sha ki saw tylli ki constituency- ka 1-Nartiang, 2- Jowai, 3- Raliang bad 4- Mowkaiaw la don ka jingialang kaba lyngkot kaba iadonlang ki Additional Deputy Commissioner ka district kiba kynthup ia u PK Boro, u MA Challam, Kong D.
D Syngai, Kong B.
Blah bad u Extra Assistant Commissioner WK Kharbuli.
U Bah B.
S Sohliya, District Election Officer ula khot wer ia baroh ki seng sain hima sima ban iatreilang ban pynlong iaka elekshon kaba wan kaba khuid kaba suba.
U Additional Deputy Commissioner Ma MA Challam ula ai jingkren halor ka Model Code of Conduct.
Ula iathuh ba ka Model Code of Conduct kan treikam mar sien pynbna ka Election Commission of India iaka tarik bad kan kut tad haduh bala dep ka elekshon.
Hadien kane la iakren halor ka elekshon MLA 2023.
U Ma Thicklang Chyrmang u president ka National Peoples’ Party (NPP) 5-Sutnga Saipung Constituency ula pynbna ba ula pyniasoh ialade sha ka Congress party haka sngi Palei.
Da kane ka jingpyniasoh u ma Thicklang kidon kiwei ruh ki dkhot ka NPP bad na kiwei kiwei ki party kiba la rai rung sha ka Congress ban kyrshan ia u ma Vincent H Pala president MPCC uba long ruh u kyrtong MLA na Sutnga Saipung Constituency.
U President MPCC u Ma Vincent H Pala un pdiang burom ia kine ki dkhot sha ka iing ka sem ka Congress lashai ka sngi Thohdieng haka jingialang ka Block Congress Committee kaban long ha Lamyrsiang kaba dei ka shnong u ma Pala ha ka por 10 baje mynstep.
Kane ka jingialang kan kynthup iaki MDC Constituency ka Sutnga, katta ka Sutnga Narwan, Sutnga Nongkhlieh bad ka Sumer.
Ha kane ka jingialang kan don ruh ka jingpynrung dkhot bad ka jingiakren na ka bynta ban pynkhlain iaka party Congress ha kane ka thain.
I kong Sandarmiki Lamare kaba ju khot ieid I Kong Sandar kaba shong ba sah haka shnong Nangbah, West Jaintia Hills, ila khlad noh haka 4 tarik Kyllalyngkot (January) 2023 hadien ka jingshitom kaba la bat ia katto katne por.
Ka jinglehniam ba khatduh ia i kanlong ha ka 6 tarik Kyllalyngkot (January) 2023 ha ka por 12.
30 nohphaisngi haka Balang CNI, Nangbah.
Ka jingangnud kaba la slem bha u paidbah ka thain Iooksi Umsalait, khamtam iaka shnong Umsalait kaba hap ban kam shilliang iaka wah Mynsar kala urlong noh hadien u MLA Mowkaiaw u ma Nujorki Sungoh ula pynioh iaka jingkieng kaba haduh T.
4 klur kaba pyniasoh iaka shnong Umsalait, Iooksi bad kiwei kiwei ki shnong ba marjan nalor ka Assam.
Mynshuwa ki paidbah ka thain Umsalait Iooksi ki lait ban kam shilliang iaka wah tang haka por tlang (Peit iaka dur kaba haneng).
Ka lynti kaba na ka wah ka dei kaba la shu siang dewbilat ban pynsuk iaka iaid ka ieng u paidbah, hynrei haka por lyuir ba heh ka um ki paidbah ki sahkut bad kim lait satia ban kam shilliang iaka wah.
Ia kane ka jingkieng u Ma Nujorki Sungoh uba dei u MLA ka Mowkaiaw ula plie paidbah ia kane ka jingkieng haka sngi Balang haka jingiadonlang u waheh shnong Biwel Lapasam, ki engineer PWD ba kynthup ia u Ma D Tariang Executive Engineer PWD Shangpung Division, Shangpung, u Ma K Pakma Assistant Executive Engineer PWD Shangpung Division, u BDO Laskein Barstar Niang bad kiwei kiwei.
Iaka jingialang la pyniaid da u W Talang.
U Ma Nujor haba kren haka jingialang kaba long ha shnong Umsalait ula ong ba haka jingïaid lynti kum u nongmihkhmat ha kine ki san tylli ki snem, ki surok shnong kiba la shna kila kot kynjoh sha 140 kilometre.
Ar tylli ki jingkieng heh kiba la shna ki kynthup iaka Umsalait bad ka jingkieng halor ka wah Myntang kaba pyniasoh iaka shnong Saba bad ka shnong Mooshrot.
Ula ïathuh 10 tylli ki skul kiba ula dep ban pynshna bad pynïoh sanction na bynta ban pynïoh ïaka building kaba thymmai khnang ban pynsuk ïaki khynnah bad ban ïoh ïaka jaka pule puthi kaba bit kaba biang kaba da na u slap bad ka sngi.
Ha kane kajuh ka sngi u MLA ka thain ula pynbna ba shen yn sa sdang noh iaka jingtei iaka iingskul Government LP school ha Umsalait haka dor kaba 44 lak tyngka.
Shuh shuh ula ïathuh ba la pynïoh ïa kawei ka Residential School hapoh ka Constituency kaba la tip kum ka Eklavya Model Residential Schools (EMRS) kaba dangsah kadei sa tang ban ap ïaka sanction bad la dep ban approved na ka liang ka Education dept.
Kane ka skul kan ai jingmyntoi ym tang ïaki ar ne lai tylli ki shnong hynrei bun ki khynnah na ki shnong bapher bapher kin ioh jingmyntoi na kane ka skul.
Haba ïadei bad ka jingkoit jingkhiah ula ong ba dang don shibun tylli ki shnong kiba dei ban buh ïaki sub center bad ha kaba ïadei bad kane u la pyrshang ban ïaid lynti bad kyrmen ki katto katne tylli ki sub center kin wan ha kine ki por ban wan shakhmat.
U Myntri Rangbah ka Jylla Conrad K Sangma ula plie paidbah 7.
5 Mega Watt unit na ka 22.
5 Mega Watt jong ka Ganol Hydro Power Project haka 4 tarik Kyllalyngkot 2023.
Ka Ganol Hydro Power Project, kaba dei ka project bording kaba nyngkong eh ha rilum Garo Hills kaba la sahteng naduh u snem 2014.
U Conrad ula pynpaw ka jingkmen halor ka jinglah ban plie ia kane ka unit kaba 7.
5 mega watt bad ula ong kane ka project bording kala jan dep artad.
Ha kane ka jingplie paidbah la iadonlang u Deputy Cmhief Minister uba dei khmih iaka tnad pynmih bording bah Prestone Tynsong, James PK Sangma nalor kiwei kiwei.
Ki paidbah nongpang bad nongshim dawai haka thain ka Namdong bad ki shnong ba marjan kiba hap haka Namdong CHC kila hap ban mad iaka jingeh namar bym don doktor mynta la shi bnai hadien ba i doktor ba dei peit iaka CHC ila shim shuti.
Ka Khasi Students’ Union (KSU) kala kam ba ka paidbah kane ka thain kila buh jingujor halor ki jingeh ba ki kynduh naba ym don doktor hakatei ka CHC la shi bnai mynta hadien ba i doctor i shim shuti.
U General Secretary KSU Namdong Area Unit, u Juhhi Tariang ula ong ba ka KSU ka dap da ka jing sngewdiaw mynsiem haba la dep kyntiew kyrdan dangshen iaka PHC sha ka CHC namar ba kam lah ban ai jingshakri ia u paidbah.
“Ngi sngew lehrain ban ong balah dep upgrade ym don tang iwei i doctor ha kane ka jaka ai jingsumar, ki staff ba don hangne ruh kim lah ban pdiang nongpang namar ymdon doctor," la ong une u nongialam ka KSU Ka KSU kala dawa naki bor ba dei peit ka tnad ka koit ka khiah ban pynbiang mardor iaki Doctor bad ki staff Nurse bad kiwei kiwei ki jingdonkam ha kane ka jaka ai jingsumar ia u paid nongpang.
Ka KSU kala ong ba lada ka tnad ka koit ka khiah lada ym lah ban pynbiang iaki jingdonkam ka hospital kan khang tala noh mardor.
Kala ong ruh ba kam hun tang iaka building baheh khlem ki nongtrei ba biang.
Ka sorkar ka dei ban thung nongtrei katkum ki kyndon treikam jong ka CHC.
Katkum ki kyndon jong ka sorkar pdeng, ka CHC ka dei ban peit da ki four medical specialists kiba kynthup ia u Surgeon, Physician, Gynecologist bad Pediatrician bad 21 ngut paramedical bad kiwei kiwei ki staff.
Ka CHC ka dei ban don 30 jingthiah kawei ka OT, X-ray, Labour Room bad Laboratory nalor kiwei kiwei.
Kumban shu pynkynmaw ia ka Namdong PHC la kyntiew kyrdan iaka sha ka CHC haka 21 Naiwieng 2022 da u Myntri Rangbah ka Sorkar Jylla Conrad K Sangma.
Kane ka PHC kala shakri haduh 29 snem kum ka PHC iaki 51 tylli ki shnnong naduh u snem 1993.
Mynta ka don 4 tylli ki sub centre bad ka jingbun briew baroh kala kot kumba 32,5977 ngut.
Wat hadien bala plie paidbah kane ka CHC Namdong ka don tang iwei i doktor, hynrei namar ba i shim shuti ki nongtrei kim lah shuh ban pdiang nongpang.
Shuwa ban wan iuhkjat u snem thymmai 2023, ka Joint Action Committee jong ki ar shnong ka Pasadwar – Lumpyngngad kala ia poi noh sha ka jingiasuk bad pynkut noh ia kam khajia pud sam shnong kum ka jingai sngewbha snem thymmai ia u paid nongshnong shnong kine ar tylli kine ki shnong.
Kane ka kam iakhajia pud kine ki ar shnong kiba don hapoh Amlarem sub division kala neh la 22 snem bad kala wanrah iaka jingpher jingmut hapdeng kine ki ar shnong.
Pynban ka khubor kaba lam sngewtynnad kine ki ar shnong haka 31 tarik kila rai ban iasuk noh hadien ba kila lah ban pynbeit ia u pud u sam shnong, kata ka jaka kaba don ha Lumpyngngad Non-Government Lower Primary School, ka Durbar Shnong Pasadwar ka la ai sngewbha noh ia kane ka jaka sha ka Durbar Shnong Lumpyngngad.
Katba na kaliang ka dorbar shnong Lumpyngngad pat kum ka dak ban ai sngewbha kylliang kala ai da ka surok kali iaka shnong Pasadwar.
Ka dorbar shnong Lumpyngngad ka la aiti da ka jingthoh ba kam don kano kanno ka jingpyrshah ban pyndonkam ia kane ka surok kali ba iaid lyngba kine ki ar shnong.
Ia kane ka jihgialang iasuk kine ki ar shnong la pynlong ha Upper Primary School Pasadwar.
U Ma M Amrynsong General Secretary Shnong Pasadwar ula pyniaid iaka jingialang iasuk.
La ioh iaka jingkren na u Ma GB.
Syrti General Secretary Shnong Lumpyngngad, u Ma F.
Pamblang Waheh Shnong Pasadwar bad pynbud pat da u Ma C Talang Waheh Shnong Lumpyngngad.
La pynkut ia kane ka jingialang da ki kyntien ai khublei na u B Parang executive Member Durbar Shnong Pasadwar.
U Lat ka Jylla Meghalaya bad Arunachal Pradesh Brig.
(Dr.
) B.
D.
Mishra (Retd) ula wan jngoh iaka Jowai haka sngi Nyngkong bad ula iasyllok bad iathir jingmut ban ki ophisar na ki tnad bapher bapher ha Conference Hall ka jaka treikam ka Soil & Water Conservation Officer, Jowai.
U Lat ula pynshlur iaki ophisar kiba khlieh iaki tnad bapher bapher ban sam bad pynpoi iaki kam pynroi salonsar mar katjuh sha baroh ki shnong ki thaw bad ki nongioh myntoi.
U Additional Deputy Commissioner PK Boro, MCS ula pynpaw iaka jingsngewnguh ia u Lat ka Jylla halor ka jingkyrshan bad btin lynti jong u ban pyntreikam bha iaki skim pynroi ha baroh ka district.
U Mishra ha kane ka jingwan iuhkjat jong u iaka Jowai ula leit jngoh ruh iaka Durga Temple bad ki mawbynna ha Nartiang.
Ka Khasi Students’ Union (KSU), East Jaintia Hills District Unit kala kner jingiarap sha kawei na ki lanot pluh ha ka shnong Umshong, East Jaintia Hills District.
Kane ka jingjia pluh ding kala jia haka 30 tarik Nohprah 2022 ha kawei ka iing kaba dei trai da u Tbn S Thoo.
Ka KSU haka jingialam Kwilness Suchiang General Secretary,  u Shaniahskhem Dkhar finance secretary ha ryngkat kiwei kiwei ki dkhot kila ai jingiarap da ki jaiñkup thiah, tiar bam bad ki tiar ki tar bna pyndonkam ha iing.
Ka KSU kala ong ba kane ka iing kala shah bam duh haka ding bad ha kane ka jingjia kam don kano kano ka jingmynsaw mynsnam iaki briew.
I kong Dliss Dkhar i kmie jong u Teras Dkhar, President Seiñ Kur Dkhar, East Jaintia Hills District iba na ka shnong Rymbai, East Jaintia Hills District I la khlad noh haka 31/12/2022.
Ka jingleit on tep ia u kan long ha ka 02/01/2023 haka por 1 baje nohphaisngi ha u lum jingtep ka Balang Presbyterian Rymbai, East Jaintia Hills District.
U Snem Thymmai 2023, u la wan ban iuh kjat, ha kaba u khun bynriew ha satlak pyrthei, u la dep ban dem ngon ialade ha ka jingdwai, ryngkat ka jingkyrmen, ba un dei u snem u ba dap kyrhai, la ha ka liang jong ka trei ka ktah, ka kamai ka kajih, ka koit ka khiah, ban biang ka pule ka puthi, ka rep ka riang ha kaba u khun bynriew ula dem ban pan ia kine kiei kiei baroh na U Blei Trai Kynrad.
Ka sor Jowai kumba julong khlieh la ka snem, kala pdiang hun ia u snem thymmai da kaba shad kmen kynhoi risa ryngkat ki sur jingrwai bad iashimbynta haka jingbam khana hala ki jong ki shnong bad hadien pat kila mih sha surok ban shad paidbah.
Mynta u snem kane ka jingshad surok namar ba hap Sngi U Blei ka 1 tarik u bnai Kyllalyngkot, ki dong ki shnong hadien la jingbam khawai kila mih sha surok haka sngi Nyngkong.
Ki dong, ki nongshong shnong ki la ïamih paidbah ban leit shad kmen ha kylleng ki shnong ki dong ka sor Jowai hapdeng ki sur kiba pynum bad pynkyndeh ïaka mynsien jong ki nongshong shnong.
Hadien ka jingshad na kylleng ka sor Jowai, ki dorbar shnong ki la wan ïuhkjat sa ha Ïawmusiang ban pyni iaka jingbit hakhmat ki nongpyniaid ka Jaiñtia Tourism and Environment Society, ka seng kaba kyntiew iaka kam jngohkai ka thain kaba la pynkhreh man u snem ban ai khusnam iaki shnong kiba tbit tam.
La ot ruh ia u cake snem thymmai da ka kurim jong u Dolloi ka elaka Jowai ka Kong Sukmynsiem Sumer ryngkat ka jingïadon lang ki dkhot jong ka JTES bad kiwei.
U Baitlang Pohsngap uwei na ki riew rangbah uba na ka shnong Khimusniang uba la ju iakhun iaka elekshon MDC sha ka Jaintia Hills Autonomous District Council (JHADC) ula pyniasoh ialade sha ka party United Democratic Party (UDP).
U Ma Baitlang Pohsngap ula pyniasoh ialade sha ka UDP bad la pdiang burom ia u haka 29 tarik une u bnai haka jingialang pynskhem iaka nonghkitkam iaka primary unit ka Ialong pyllun.
Ha kane ka sngi la pdiang burom ia u da ki nongialam ka UDP kiba kynthup ia u president ka UDP West Jaintia Hills, uba dei ruh u kyrtong ka 2 Jowai Constituency u ma Moonlight Pariat haka jingiadonlang u secretary UDP u Kitboklang Nongtdu bad kiwei kiwei ki nongialam bad nongkyrshan ka party UDP.
U Ma Baitlang haba kren haka jingialang ula iathuh ba ka daw ba ula iehnoh iaka party Congress namar ba kala pait la pra bad ula rai ban ai ka jingkyrshan kaba pura ia u ma Moonlight Pariat ha kane ka kynti.
Ula ong ruh ba kim don shuh shuh kiwei kiwei ki party kiba u i biang ban kyrshan bad dei ka party UDP kaba dei ka party trai ri.
Ula ong ha kane ka kynti ula rai ban kyrshan pura ia u ma Moonlight Pariat u briew uba la ih ka jingmut jingpyrkhat ban long u nongmihkhmat bad ula khot ia baroh ki nongkyrshan ka party ban trei shitom ban poi sha ka thong.
Ka Meghalaya Editors & Publishers Association (MEPA), ka phah ia ka khubor sngewlem, sha kiba ha ïing; halor ka jingkhlad noh jong U Ma S Quotient Sumer, uba dei uwei na ki nongthoh khubor, uba la rangbah bha jong ka jylla bad uba la don  bynta ban thoh khubor, naduh ka por jong ka jingialeh Hill State.
U Bah RM Shabong, President MEPA ula ong ba seng ka kynmaw ruh ia ka jingshlur bad ka jingbym shah liang jong utei u rangbah, ha kaba u thoh beit ia ki jingshisha, kum u nongthoh khubor.
Ka Lumpyrtuh Primary Unit ka la pynliem da 1-0 ia ka 7 Pillars (Iawmusiang-Khimmusniang CMC) bad rah syndon iaka nam lahduh haka jingialehkai football Katholik Invitation Football Tournament pyniaid da ka Seng Rangbah Katholik Mihmyntdu haka sngi Saitjain U kongsan ba wan sakhi ia kane ka jingiakhun u dei u MDC ka Jowai Central u Andrew Shullai haka jingiadonlang u Symbud Kongsan u Ma Rana Lakiang, U Fr.
Ferdinand Dkhar, Diocesan Administrator ka Jowai Diocese bad kiwei kiwei de ki riew pawkhmat ka balang Katholik Mihmyntdu.
La pynshonshit ia kane ka tournament da ka jingrwai na ka Besynta Phawa ka nongjop ka Jaintia Got Talent ka jingshad na u Defender Pasi.
Soolangki Laloo December 31, 2022 Ibor iong o katu dalut I rta iong o kattu dakut.
Tiap, tiap uni dawan dow wi Snem thyme kattu ha i.
Hukum nachwa nalap da em Wym chah ka nia wow neh chi slem.
Kai jingim bru heini ha pyrthai, Chisien u wan, chisien u lai.
Snem rim kattu na i da jngai, Wym iachem de heini ha pyrthai.
Iame chiboon kiwa bien, wa roh Yei sih, I bha hame wa ioh.
Snem rim kattu sadu hei kynmoo, Bru pyrthai kat kiwa ioo.
Yeibha wa mih hame Chiboon ki wow makhane.
Pyrdi synniaw Khat-ar waje Snem rim dalai, wan Snem thyme.
Dei iachad, ia kmen pdiang snem thyme Chi-iaw, chi-iaw haduh wache.
Khynnah, waheh, chynrang, kynthai Kyllein soodong wa ia uin, ia lai.
Dei iachad, iarwai sur har rukom Iow Snem thyme wa pdiang burom.
Miet Snem thyme kat won ioobang Wa iachad, ia kmen u waboon walang.
Khynnah, waheh, kynthai, chynrang Kam chi-paiu chirrup deilang.
Snem thyme kattu ha I  da wan, Thij hei longbru, manbru dei wi tawan.
La hei khih I khan nae purae, puthi Jingim to sdang seindur dei wi.
Ka Kong Isawanda Laloo, Deputy Commissioner, East Khasi Hills District kala ong ba U Kiang Nangbah ula iathuh lypa ia ngi shuwa ban shah sdien phasi ba lada phai ka khlieh jong u sha kaliang mihngi, ngin ioh iaka jinglaitluid hapoh 100 snem, U Kiang Nangbah ula ai ia ngi iaka jingkyrmen bad kine ki ktien khatduh jong u kila urlong.
“U Kiang Nangbah u pynkynmaw ia ngi ban phai sha ka juk shai, juk stad ban ialeh pyrshah iaka jingsniew ha kane ka juk," la ong ka Kong Isawanda.
Kane ka por ka por kam dei shuh ka por ban ialeh iaka sorkar phareng ne ki nongsynshar na kiwei pat ki jaka, hynrei ka jingialeh kadei ka jingialeh iaka jingsniew ba har rukom ka pyrthei da ka jingnang jingstad, kala ong ka Kong Isawanda haba kren kum ka kongsan haka jingialang kynmaw burom iaka sngi iap ba 160 snem U Kiang Nangbah ha Mynkoipyrdi Iongpiah Jowai kaba la pynlong da ka Seinraij Jowai.
Ka kong Isawanda kala ong ba lada phai sha ka jingiakhun jingialeh U Kiang Nangbah ha kito ki por pyrshah iaka sorkar phareng, kam dei kaba suk namar ba ngi dei ki briew kiba sahdien tam, haba ianujor bad ka bor synshar ka sorkar phareng, hynrei U Kiang Nangbah bad ki nongbud jong u ki don ia kata ka jingstad bad ka sap nylla ban pynher syrngiew iaka sorkar phareng bad um tieng u smiej ban pha iaka jingim ban ioh iaka jingjop.
Kumta ma ngi ruh ngi dei ban dur iap ban trei shitom ha kano kano ka kam kaba ngi trei bad ban bud iaki dieng jat jong u bad ban long ki nuksa ban im hok ban im miat ban long kita ki khlawait ne ki nongialam.
Hashwa kane kum ka dak ban burom ïa u khlawait ka rilum Jaintia la leit buh syntiew ruh ha u mot dur jong u Kiang Nangbah ha u Lum Mooliksoo.
U Ma OR Shallam, President Seinraij ula ai ki kyntien maitphang, u Wyraiki Kharbukhi, Executive Member Seinraij ula ai ka nguh ka dem katba u Dolloi ka Elaka Jowai u Bah Puramon Kynjing ula ai ki kyntien pdiang burom bad u Ma Arwotki Sumer, General Secretary haba kut ka jingïalang ula ai ki kyntien khublei.
Ka Seinraij Jowai ha une u snem ka la jied kyrpang ïa u Ma Lammat-O Laloo, Secretary Land Committee Seinraij ban ai ka jingkren kyrpang ha kaba ïadei bad u Kiang Nangbah.
U Professor LS Gassah kum u riew shemphang ula pynwandur ïaka jingkren jong u ïa kawei ka mat jingïakhih pyrshah jong u Kiang Nangbah ïaki bor ka sorkar phareng kaba tip kum ka khajna ïing.
Katkum ki sakhi satar ba la ïoh da u Professor Gassah uba pule na ki jingthoh jong ki British u sngewthuh shai ba ka thong bad ka buit treikam hi jong ka sorkar phareng kadei kumno ban pyndem bad pynkohnguh ïaki khun ka Ri Jaintia haka jingpynïaid jong ki.
Ula ïathuh hadien ka jingshimti ka sorkar phareng ïaka synshar naduh u snem 1835 haduh 1860 ki khun ka Ri Jaintia kim donkam shuh ban siew khajna (Tax) lait noh tang ka jingai kaba shisien shisnem sha ki Elaka da ki blang, ki sniang, ki syiar kumba juh leh haka por synchar ki syiem tangba suki suki ka sorkar Phareng ka wanrah bad pynmih ïaki khajna bapher bapher.
U Prof Gassah ula iathuh ïaka buit treikam ki khun ka ri Jaintia kaba la buh ïaka sorkar phareng haka jingdum buit.
U Professor L.
S.
Gassah ula kyntu ïaki khun ka Ri Jaintia kiba im ha kane ka juk shai juk stad ban wad bniah ïaka khana shaphang u Kiang Nangbah namar haka jingngeit jong u dang don shibun kiei kiei kiba rieh kiba kane ka juk ka por ka dawa ban leh ïa kata.
Ha kawei pat ka prokram kaba la pynlong da ka Kiang Nangbah Ïasiat Khnam Memorial Society (KNIKMS) ha Madan Madiahkmai Blai ha Syntu Ksiar ha kaba U Wailadmiki Shylla MLA ka Jowai Constituency ula long kum u kongsan, katba u Dolloi ka Elaka Jowai u Ma Puramon Kynjing ula long kum u symbud kongsan.
U Wailadmiki Shylla haka jingkren ula ong wat la ka ri ka lait na ka jingsynshar ki phareng hynrei ka jaitbynriew ka dang shah thombor ha kiwei pat ki dur ki rukom bapher bapher.
Ula kyntu ban pynneh pynsah ïaka jinglong kyrpang ka jaitbynriew.
La pynphuh pynphieng ïa kane ka sngi da ki jingrwai, jingshad bad jinglehkai drama bad la sam khusnam ruh ïaki nongjop haki jingïakop bapher bapher.
Ha kane ka sngi u MLA ka Jowai ula pyllait paidbah ruh ïaka kot shaphang u Kiang Nangbah ba la thoh da u Riquoma Rq.
Laloo.
Hashwa ka jingïalang u kongsan ula lamkhmat ban buh syntiew ha u mot sahnam u Kiang Nangbah ha kaba la ïa shim bynta ruh da ki nongïalam bad ki dkhot sengbhalang bapher bapher.
Shuh shuh ïa kane ka juh ka sngi ka kynmaw burom da ka Lei Synshar Cultural Society, Jaintia Hills da kaba leit ïuhkjat ha Lum Mooliksoo bad la pyndep ruh ïaka nguhblei nguhsyiem bad thang mombati haka jaka ba la pynïeng ïa u mot sahnam sah kynmaw u Kiang Nangbah.
Ïaka jingïalang kynmaw burom ïa u Kiang Nangbah la pynïaid da ka Mina Laloo, President Lei Synshar Cultural Society katba u Kamnipaia Challam, Secretary Lei Synshar Cultural Society ula ai ki kyntien nguh blei nguh syiem.
I Ma S.
Quotient Sumer iba la kynjoh iaka rta kaba 89 snem ila khlad noh haka 30 tarik Nohphrah ha iingsah jong i ha Panaliar, Jowai.
I Ma S.
Quotient Sumer i dei i kpa jong i Ma Riquoma Rq.
Laloo Waheh shnong Panaliar.
I Ma S Quotient i dei i nongthoh kot bad i nongthoh khubor bad editor barim ka rilum Jaintia bad ila synniang ruh shibun sha ka imlang ka sahlang ha ki rukom bapher bapher.
I dei ruh iwei na ki nongseng jong ka Jowai Consumers Co-operative Store.
Kane ka Coperative Society kala ai jingshakri iaka sor Jowai bad ki shnong ba marjan khamtam ia kiba duk ba kyrduh naduh u snem 1963.
Iaka met jong i Ma S Quotient Sumer la pynthiah ha ïing ka Kong Phelima Sumer, Loomkhliehriat kaba don ha Panaliar Jowai bad ïaka lehniam ba khatduh yn pyndep haka 01:01:2023 haka por 10.
00 baje mynstep ha Khnap Thangbru Khimusniang, Jowai.
Saw ngut ki briew kila shah kem noh ha ki pulit jong ka Jowai Police Station haka sngi Thohdieng halor ka jingdonkti jong ki ban kyndang iaka KJP Assembly Book Room, Jowai kaba don ha Iawmusiang bad rong tuh iaka synduk pisa nar.
Kine ki saw ngut kiba shah kem ki dei u Marwi Lyngdoh na Wahsanphaw Sohkymphor, u Emlang Lakhar na Nartiang, u Donborlang Manih na Paham Syiem, Nongpoh bad Eddy Dkhar na Mawkawah, West Khasi Hills District.
Kane ka jingjia shah kyndang tuh kane synduk pisa ka KJP Assembly Book Room kala jia haka 23 tarik une u bnai.
Hynnin ka sngi ki briew kiba iaid lynti kila iohi ia kane ka synduk bad pyntip mar mar sha ki pulit kila shimti ia kane ka synduk na nala ka lynti ban leit sha Dr Norman Tunnel Hospital, Jowai.
Ka khubor kaba iohlum kine ki runar kim shym la ioh sei iaka pisa kaba don hapoh kane ka synduk kaba la julor malu mala.
Halor kane ka jingiohkem ia kine ki briew ka jingtohkit ki pulit kala iaid shakhmat.
Soolangki Laloo December 30, 2022 Kiang Nangbah kylleiñ da bna Khon chah radang ka Ri Jaintia.
Neibynta ka Jaitbru wa ka Ri Tkut I mynsien mi ha’u tylle pasi.
Wym hun ki khmat mi u peit u ïoo Da I ki tre chnong wow man ki broo.
Wym hun ki chkoor mi u ap u sniaw Yei ood ki khon ka Ri, miet, step, sngi, synniaw.
Ȉien mi hei hok, Ȉien mi ha ka nongrim Ia ka Ri, ka jaitbru u pyn-im.
La ha ka thma nae hei ktien Wym ran, wym ran chadien.
Nongialeh, nongialam toh sakhiat uni! U wymtien, wymkhein yei yi, yei yi.
Tang wow suk ki khon ka Ri Ong u ympher han kut ha tylle pasi.
Khon ka Ri Ȉame kynmoo maia Im I pyrtuid, I nam mi neh rata.
Ki kyntien wei kam wahok ïongme Ha I ki pateiñ wow boodlate.
Khon ka Ri! ka juk katni Khutlang o waroh iaphi.
To iabud nongmuna wabha Kam u Kiang  wa maia ïongphi ïongnga.
Mynsien atnood, mynsien bichni To beh chajngai nanga, naphi, Ia sniaw chi-païu, iaman iwi Ȉow im ka jaitbru, ïow im ka Ri.
Ka United Democratic Party (UDP), Jowai Circle kala thaw iaka primary unit jong ka haka shnong Ialong kaba la tip kum ka Ialong Pyllun UDP Unit hapoh ka jingialam u MDC barim JHADC u ma Marki Mulieh haka sngi Palei.
Ia kane ka unit la thaw haka iinghall jong ka Kur Pale, Ialong haka jingiadonlang u kyrtong ka 2-Jowai Constituency ma Moonlight Pariat, u Kitboklang Nongtdu general secretary UDP West Jaintia Hills, ki nongialam ba ki nongkyrshan ka party UDP na kylleng ki shnong kiba hap ha Jowai Constituency.
Haka jingthaw ia kane ka unit da ki spah ngut ki longkmie bad rangbah na ka shnong Ialong kila pyniasoh ialade sha ka party UDP bad rai ban ai ka jingkyrshan kaba pura ia u Ma Moonlight Pariat.
Ki nongkitkam ka Primary Unit ka shnong Ïalong: Adviser Marki Mulieh Chairman Bormi Dhar Vice Chairman Arki Pale Secretary Daker Mulieh Assistant Secretary Budmi Pale bad Lumi Pohleng.
Women’s wing Cheirperson Stamley Pale Vice Cheirperson Nebi Lyngdoh Secretary Durga Mulieh Assistant secretary Tibet Mulieh La jied ruh iaki 29 ngut ki executive member ka UDP.
Ka All India Trinamool Congress Party 2 Jowai Constituency haka sng Palei kala thaw iaka primary unit ha Khliehtyrshi.
Ha kane ka jingthaw ia kane ka unit ha Khliehtyrshi la iadonlang u kyrtong ka TMC u Andrew Shullai u MDC barim ma Madonbai Rymbai.
Ki nongialam bad dkhot ka TMC Khliehtyrshi unit ki kynthup ia u Saimi Rymbai president, u Esterwell Kharsyntiew Secretary, u Timmy Ryngkhlem u Chairman.
La jied ruh ia kiwei kiwei ki dkhot bad nongkyrshan ka TMC.
U ma Andrew Shullai ula pdiang sngewbha iaki nongialam bad ki dkhot kane ka Unit bad kyntu ban treishitom ban poi sha ka thong.
U Kiang toh u khon ïong ka Rimaai Nangbah kiwa won na ka kpoh ïong ka Weipun Doh na ka kur Sookpoh Khad-aar Wyrnaai.
Katkam i khana parom, u Kiang toh u wa kit khia na ïung ha leit; i khih-i kreh i ïong oo toh i rep-i riang wei chare masi.
Man u leh uwa ka-it u put ïa ka chawiang, wei wa sñiawsuk haroh u u rwaai-u siaw.
Em haroh u i jabieñ iwa proh wei khlan i kut-jingmut u, uwa kwah beit u tip-tre ïei won-ïei won i wada won ha i jingmut-jingpyrkhat i ïong oo.
Jooh pynkiñkhlieh u ka ka Bei u da ki jingkylli chaphang u maasan u ïong oo, u Ksan Sajaar—kwah u u tip wa kammon khlaad u.
Ka Bei won u, ym nood ko u khana ïa oo hei jingman kynthaai i ïong ka.
Katwa pynbor beit u ka, tae ym ïohsa ko; da khana ko ïa oo wa toh u maasan u ïong oo wa tbian i rta u wa ïap u ha ki kti ka sorkaar Phareng hei jingïaleh pyrchah i ïong oo ïow knieh ïei man kynraad ka Phareng cheini cha Ri Khad-aar Dolloi.
Da maham ko ïa oo wym hoi u em wa tip ïeini neibhah lada poi i ha ki chkoor ka sorkar Phareng, ki ym dam de ki u chah pynchitom.
Heitae kyaan ki thied jabieñ u Kiang, da psiah i mynsien dukhi ha oo ïow su-tput ïa ka sorkar Phareng wei wow pynlaitlood siendon ïa ka Ri Jaiñtia waroh kawi.
Heipor wa dang im u Kiang, ka Hima-bah ïong ka Britain toh kawa khlan bor bha ha pyrthai, da man kynraad ko la jen chi-pawa ka pyrthai.
Ïa ka ri India leh da ïoh ko u synchaar da ka.
Da em ko ka thong wow pynpoor chooh-chooh ïa ka hima ka ïong ka chawa palat u pood Bangla.
Ha ka 15 th Wisu, 1835, ka sorkaar Phareng da phah ko ïa ki chipai hapoh i ïahkhmat u Captain Lister wa u H.
Inglis cha Jaiñtiapur, wa em katni ha Bangladesh.
Kini da laai ki cha ïung u syiem ka Jaiñtia, u Rajendra Sing wei da leh thombor ki; waroh i watoh i ïong u syiem da chah knieh lut heitae.
Katwa khlan wei boon kini ki chipai, u syiem leh ym nood u u pyrchah.
Heini da knieh leh ïa ka Hima Jaiñtia hi waroh kawi wei ïa u syiem Rajendra Sing da pyndooh ïei man syiem i ïong oo.
Nadooh kattu, ïa ka ri Jaiñtia da chah synchaar ha ka sorkaar Phareng.
Du kamtu donhi, kut ka hima Jaiñtia kawa da em da ki boon spah snem.
Ha ki snem wa bood, ha ka ri Jaiñtia ym em joor ki kha kjat ka sorkaar Phareng, kamtae dang em ka chongsuk-ka chongsaiñ.
Tangwa ini i suk-i saiñ u kut noh i na ki daaw kiwa boon.
Ha u snem 1859 da wan ki bru ka sorkaar ïow kheiñsap-kheiñtap neibynta ka khajna kawa hap su noh ki Jaiñtia cha ka sorkaar.
Ini da pynkhihwin i ïa ki bru neibhah na u snem 1860 da hap duk ki u su khajna cha ka sorkaar nongwei.
Neitae, da mih sa kawi wan ka aiñ wa ong wa waroh ki Jaiñtia ymhoi de u em ki ki wait, ki stieh, ki khnam, ki ryntieh, ki soom lane ki suloi.
Iwa rap joor chooh-chooh i jingthombor toh i chaah khang ïei thangbru ki tre-ri ha ka sorkaar Phareng.
Da em leh i sñiaw ha ki Pnar wa ka Phareng da thmu ko u pyndooh-pyndam ïa ka ñiam-ka rukom ïong ki.
Kini waroh da pyntakha ki ïa ï sñiaw-maïa ñiam wei sñiaw-maïa ri ïong ki.
Ïei snaam da pynjoo nyngkong ha Ïalong, hawa dang leh ïa ka ñiam Chaad Pastieh, ki pulit ïong ka sorkaar da wan ki wow li knieh ïa ki tiar lehñiam, katkam ka aiñ; heini da em leh ki Pnar wa chah siat.
Ka khubor wa jia ha Ïalong da poor smat i kylleiñ ka Jaiñtia.
Kattu waroh ka ri Jaiñtia da chyrkiat lamieñ ko; da kutjingmut ki Jaiñtia kattu wa lada kwah biang ki ïei hok ïong ki, ïow leit nei chong-broo, hap hiar thma ïa ka sorkaar dohlieh; ki dap-chynrang, ki dap-kynthaai ka ri kattu da sdang ki u pynkhreh, u kieñ stieh, u rah wait; wei wym em de wa ïe u pynsynjor ïei raaikut i ïong ki.
Katkam I khana parom, ha kawi ka dorbaar wa pynman u Dolloi Tyngkaer ha Jwai wa pynbna u wa hap su khajna noh cha ka sorkaar, da ïoh u ïoo ïei jingchlur wei pnah thylliej u Kiang heiwa da pyrchah u kat ïa u Dolloi.
Hadien, ha Madiah-Kmai-Blai, da pynman da ka dorbaar hei jingpynlaai u Kongwasan (Dolloi Nartiang) ïow pyrkhat ïei jingeh ki khon ka ri.
Ha kani ka dorbaar da mih chiboon ki pnah-thylliej na kylleiñ ka ri Jaiñtia wa da e i klam-i kape.
U Kiang leh da ïeiñ da pynsñiaw ïei maïa ri wei maïa ñiam ïong oo.
Heini da tyrwa wa u Kiang toh u ïalam u ïa ka ri hei jingïaleh pyrchah ïa ki nongwei.
Kat kani ka lyngkor wa da e ha oo, tae arkyntien u khajak; heini ïeiñ u Dolloi Nongtalang tae e u i klam hadooh wa u Kiang leh pdiang khooid mynsien u ïei jingtyrwa ka dorbaar.
Tangwa chwa wow man nongïalam wa pura, u Kiang kwah u u ïoh ïei jinghun na ki Blai-ki Syiem, tae ngam u ha thwaai ha Syntu Ksiar wei ong u lada ïoh ïa u dieñ uwa em le tylli ki tnad wa em wa ki sla wa ïirngam, mut ki Blai-ki Syiem leh da hun ki.
Kamwa klam, kamtae u Kiang leh da ïoh ïa utae u dieñ.
Da ïa risa ka dorbaar, da jhan ki lura-lura u knieh noh ïei hok i ïong ki hapoh i jingïalam u Khla-wait ka ri.
Ka thma da sdang.
U Kiang da ïalam ïa ka ri pyrchah ïa ka Phareng kamwa ïalam u Synriang ïa u Ñiawwasa pyrcha ïa u Chyllong.
Ki Jaiñtia da pynioo ïei jingchlur wei jingbuittooh ha khmat u nongchoon wa khlan bor.
Ki chipai Phareng toh kiwa biang i chah hikai wei em ki ki suloi, ki tup-ki man kiwa bha katwa ki Jaiñtia won em  ki ki suloi wa ki tup-ki man du khajak, dang chkeh beit ha u khnam wa ka ryntieh, ka wait, ka stieh; neitae i daaw ym toor ki Jaiñtia markhmat wa ki, hynrei dei ieiñ donhi.
Ki chipai ka Phareng da thang ïa ki ïung-ki sem, ki hali-ki hator, dei jingmut wa lada ym ïoh khoo wei thaw sah daw pyndem ki Jaiñtia.
Da khang leh ïa ki lad-ki luti wow ïoh ki tiar-ki tar lane ki jingïarap na ki ri wa na baar.
Ki Jaiñtia nadooh ki khynnah, ki kynthai, wa ki tymmen da ïa ïut chnong deiwa rieh cha khlo-cha kjam.
Kamtae nang laai ka thma, ki taïaaw da kylla cha ki bnaai, ki bnaai cha ki snem.
Ki Jaiñtia leh ym ran, ki Phareng leh ym ran.
Ka Phareng da pyrchang u pynbaam da ka poisa, da pyrchang leh u phah li klam da ki syiem na ri Khasi.
I jingdooh ki mynsien da man i iwa chyrkhei; ki chnong-ki thaw leh da em kiwa da kylla tpaai.
Kamtae da laai ka jingïaleh.
Ha pyrdi ka thma, ha ka step wa 27 ïong u Kmaaichonglaad, 1862, u Woh Kiang dang thiah kjut u ha chnong Umpara, em u chirup wa ka kurim ka ïong oo wa ki khon u arngut.
U Lt.
Sadlier na Nartiang da ïalam u ïa ki chipai ki ïong oo; dang step da poi ki ha Umpara.
Manda poi, ïei ïung wa sah u Kiang da pynioo ïa u Sadlier da u Long Sutnga, u nongchetkylla, u suri-sap-snieh-langbrot.
Da ker soodong ki chipai ïeitae i ïung.
Manda mih u Kiang na dwaar-dien, heitae ïoo u oo u Lt.
Sadlier, neitae psiah u chapoh ïung.
U Long da mut u u laai chakhmat u Kiang, kamtae him u Kiang ïa ka pistol mut u oo u siat u Long, tangwa ym hoi ko.
Manda psiah sa u Sadlier, him won u Kiang sa ïa ka suloi tae mut u u siat, katwa ïoo katae leh ymhoi ko.
Katwa u Sadlier wa ki chipai dang mut ki u ïarap ïa u Long, ran u Kiang chadien tae chim u da ka wait.
Ki chipai heitae da mang da ki suloi ïa u Kiang.
Heitae pyndem u Kiang wei da kem ïa oo wei ïa ka kurim wa ki khon u, katwa ka kurim wa ki khon ïoh ki u ïut hadien.
Da rah ïa u Kiang cha thanad cha Jwai; heini da em u Brigadier Dunsford wa u Captain Morton wei da takit ïa oo.
Ha ki khmat ïong ka Phareng, u Kiang toh u nongpynkheiñ-aiñ, kamtae da hukum wa u pynkut noh ïei jingim i ïong oo ha u dieñ-phasi.
Ha ka 30 th Kmaaichonglaad, 1862, da phasi ïa u Kiang ha Ïawmusiang.
Heini kut i jingim u khon wa maïa ka ri, u blang-kñia-ri.
Da kjutnood ki khon ka ri Jaiñtia, katwa siahnood u nongchoon, u nongchetkylla won da ïylloob ïong klaw.
Da tab u la-oh ïa ka ri, waroh da ïa tieñ-ïa sorsa.
Ha chwa wow phasi da e laad ïa u Kiang wow klam khaddooh.
Heini mih ki ktien na u thylliej-ksiar u Kiang, heiwa ong u lada khyr-uiñ i khmat u cha mihsngi, ym slem de u ïoh leitlooid ka ri; lada khyr-uiñ won i cha sepsngi, ïanom-ïanom u chong-broo ka ri.
Ym em iñkhaaw u thylliej u Kiang, khyr-uiñ sakhiat i khmat u cha mihsngi.
Hadien wa da tkut mynsien u Kiang, da rah ïa ka met ïong oo da ki chipai Phareng wei da tlep ïa oo dei tlep ha Loom Mooliksoo.
Hachwa itae, kawi ka dap-kynthaai kawa pyrtuit ka Hat Langdoh da pynsum-da pynsaid ka oo.
Manda won ki para ri nei rieh thma, da khloh a ka met u Kiang wei da pyndep ïa ka thang-ka riñ wei ïa ki chyieñ ki ïong oo da booh ha utae hi u loom katkam ki hukum-ki adong u Tre-Kirot Kynraad.
Ki wa ym pu-em u chah kem dang pteiñ ki ïa ka thma hei jingïalam ïong ki dap-chynrang.
Ka thma wa da sdang nadooh u 1860 hadooh wa pyndem ha u 1863 da pynjaet-pynpra ko ïa ka ri Jaiñtia.
Chiboon ki wa dooh ïei jingim ha ka jingïaleh, chiboon kiwa chah kset patok, wa chah phasi.
Ha ka spah-snem wa daw won, chiboon ki jingthombor wa hap mad; tangwa hapyrdi ini leh, ki khon Ñiawwasa ym dooh jingkyrmen wada ngeitskem ki ha ki kyntien u Kiang.
Da ïooluti ki wa mynnu u mihsalan won u; hadooh katni leh dang sah itae i ïooluti, wa mynnu u kha ka Bei-Wabooh ïa kiwa kam oo.
Nadooh wa dang em u Kiang ha poh u trop ksiar-trop rupa, da thoh u Kynraad wa uni toh u man u u nongïalam wa khroo.
Lada kwah i ïa ka nongmuna i jingchlur ym em de wa rap tympang ban ïa i jingim u Woh Kiang Nangbah.
Da u Heirtami Paswet.
C.
Pynsakhiat Yeini Kyndiah December 30, 2022 Ki snem ki ïai tyllun, ki por ki ïai kylla, tang ha ki khanatang ngi ïoh sngew wat lada ngim ïohi shuh ïa kito ki snem bala leit.
Ki khanatang kiba shisha ymdei kiba shu thew kum ki khana puriskam,kumta ha ka 30 tarik Nohprah 1862 la sdien phasi ïa U Khla Wait ka Ri Khad-Ar Dolloi U Woh Kiang Nangbah.
Te ha une u snem 2022 haka 30 tarik Nohprah kan long 160 tyli ki snem kilah iaid khlem sngewthuh, te baroh kawei ka Ri ka ïam pangnud ha kane ka sngi namar baka Sorkar Phareng kala shim a ka jingim ïa U nongïalam ba shlur ba shisha jong ngi U Woh Kiang Nangbah.
Kumta hapoh ka Ri jong ngi ruh ka don shisha shibun ki jingkylla naka babha sha ka ba sniew naka ba sniew sha ka babha.
Tangba ki jingkylla ki long baroh da khongpong, kam ïadei dur shuh bad kato ka por ba mynshuwa.
Hangne nga kwah ruh ban pashat ha phi ki nongpule ba U Kiang Nangbah u dei uta u noongïaleh laitluid uba len lade ïala ka jingim lajong bad khlem kynrandien ban ïaleh pyrshah bad u dohlieh uba thmu ban synshar ïa ka Ri jong ngi.
U long u briew u ba shisur mynsiem, u briew u ba im katkum kata u Thylliej Ksiar bad ka Jubanlak kaba shi sien ba u la khlei yn nymthok ne shukor shuh, u dait ïa ki bniat haba u ïohi ba u dohlieh u leh donbor bad thombor ïa ka Ri ba ieit jong u.
U Kiang Nangbah da ka jingim u bynda ban long ka stieh ïa ka ri Khad-Ar Dolloi baroh kawei.
Ka mynsiem dap shynrang jong u Kiang ban ïaleh pyrshah ïa u nongwei uba wan buhai  shnong sha kane ka Ri jong ngi.
U Kiang haduh ba un da ïap u ïeng shkem hala ka nongrim ba nymriej ne ting ïa u nong shun u bamut ban synshah ïa ngi.
U Kiang Nangbah u long tang u riew madan, ymdei uta u Dolloi ymdei u Pator ne u Rangbah shnong, u long tang u briew u nongsharai masi bad u long ruh tang u nongrep ban pyndap pynbiang ïa ka ïing ka sem ka jong u bad u sngew tynnat eh ban put bisli ha ka por ba u sharai masi sha lum.
Kumta U Kiang ynda ula wan phai na lum ha ka por miet ynda u lah dep bamja  u ïa shongkai bad ka kmie jong u Ka Rimai Nangbah hapeng ka ding kaba meh haruh dpei bad ïathuh  ïa u ïa ki jingjia ïa u Mama jong u U Ksan Sajar Nangbah u ba la shah pynïap ha ki kti jong ki Dohlieh ha Chan Myrsiang.
U Kiang Nangbah ynda u la ïoh sngew  ïa kita ki jingïathuh khana jong ka kmie jong u, ka pynlong  ïa ka mynsiem jong u ban long u ba shlur bad ka rynïeing jong u baroh kawei ka khynñiuh bad dait ïa ki  bniat da kaba ong ba ngam aili ïa kine ki briew ba kin synshar  ïa kane ka Rib a ieit jong nga.
Ha kane ka por ka kmie jong u ka ong “khun wat shaniah ïano ïano khlem da ïohi da ki khmat bad khlem da ïoh sngew da ki shkor bad long uba shlur" Te ynda u Kiang ula ïohi ba u Dolloi ka Elaka Jwai ula nguh syiem ïa ka sorkar phareng bad u ngeit bad u kohnguh hapoh ka jingpyniaid jong ka, kumta u ïeng ban ïaleh pyrshah ïa kane bad u leit pynsngap ïa kane ka jingjia ha Jwai sha baroh ka Ri Khad-Ar Dolloi.
Kum u khla ryngkew u iaid khlem shongthait kat haduh bala poi ka por ba ka Ri kala jied ïa u ban long u nongïalam ha ka jingïa kynduh ha Madiah Kmai Blai kaba don haruh ka wah Syntu Ksiar badon u mot sahnaam jong u haduh mynta.
Te u Kiang ha shuwa ba un long u nongïalam u kwah ban pan ïa ka jubab na ki Blei ki Syiem laki monjur ne em ban long u nongïalam ïa ka Ri Khad-Ar Dolloi baroh kawei.
Kumta  u Kiang Nangbah u ïeng bad u ong kumne" Baroh phi kiba ïadon lang hangne sngewbha ker sawdong ïa  kane ka thwei Syntu Ksiar , ba ngan ngam sha trai jong ka ba ngan leit shim ïa u dieng uba don lai tylli ki tnat" Kumta u Kiang Nangbah ula ngam sha trai jong ka bad shipor u lamih biang bad u la rah ha kti bad uta  u dieng uba don ïalai tylli ki tnat kumta ka dorbar baroh kala ïa risa ïa kynhoi namar baki la ïohi ïa uta u dieng ha kti jong u Kiang bad u batai ïa ka jingmut jong uta u dieng da kaba ong kumne:- Naduh kane ka por u Kiang Nangbah ula long uta u nongïalam ïa ka Ri Khad-Ar Dolloi baroh kawei.
U la ïalam khlem shong thait miet la bad sngi ban ïeng ïaleh haduh bakut bad nym pyndem hakhmat jong u dohlieh da lei lei ruh.
Kumta u Kiang u long shisha uta u briew u bymnang ban thok ban shukor uba len lade shisha ïa ka jingim jong u tang ban leit ka Ri naka jingsynshar jong u nongwei.
U long ruh uta u briew bashi sien ba u la khlei yn nym kylla shuh haduh bakut.
Hapdeng ka jingïaleh bad ka sorkar phareng , shibun kiba lah ïap napdeng ki nongbud jong u Kiang bad ruh shibun kiba lah ïap napdeng ki shipai phareng tad haduh ba la poi ka por bala ïoh kem ïa u Kianng Nangbah na Umpara daka jingshukor jong ki nongdie Ri.
Kumta la ïalam ïa u Kiang sha Jwai ban sdien phasi noh ïa u.
Haduh bakut u Kiang u khlem kynran dien watla ka sorkar phareng kala tyrwa ïa ka jingïasuk ha U bad ym kwah ruh ïa kata ka jingïasuk ban long pat u mraw hala ka jong Ka Ri, kumta la phasi ïa u Kiang bad ha shuwa ban phasi ïa u, u la ong kumne:- “ Lada ka khlieh jong nga ka phai sha mih ngi ka Ri kan ïoh  ïa ka  jinglaitluid hapoh shispah snem, bad lada ka khlieh jong nga ka phai sha sep ngi ka Ri kan shong mraw baroh shi r’ta" Ki kyntien shongsbai ki kyntien hok, kyntien khuid kumba u la kren kila urlong shisha, tang hapoh shispah snem ka Ri baroh shi tyllup ka la ïoh ïa ka jinglaitluid bad naka jingshah the mraw ha u mïynder u nongwei sepngi uba wan ban ïuh roit ïa kane ka Ri jong ngi.
U ne u dei u ta u nongïalam  u ba shisha ne u nongïalam u ba khraw u ba im tang ha ka hok bad ka Tip Briew Tip Blei.
Shi kyntien hangne nga kwah ban ong ba ka jingiaid jong ki snem naduh ba la ïap jong u Kiang Nangbah haduh mynta ngi dang long bait ki ba shah the mraw ha ri lajong, ym ha u nongwei nongar  hynrei da ma ngi hi ïa ngi namar haduh mynta ym pat don u wei ruh u nongïalam u ba shisha, naduh ki nongmihkhmat haduh ki sengbhalang.
Baroh kine ki shuleh mynleh  nongïalam tang tang ha rynsan ban pynpaw ïa kata ka jingshlur jong ki.
Ha-oid ki dei ki nongïalam tangba ki dei ki duplicate nongïalam, tang shu ïoh ban mad ïa ka um ngap kila klet baroh ki jingeh jong ka jaitbynriew.
Kum kawei ka jingïathuh khana puriskam kaba kumne:- “ Don uwei u briew uba mareh sted namar ba beh u khla ia u kumta u la rynsied halor uwei u dieng bad ynda u la poi ha kliar jong uta u dieng ka don ka um ngap kaba tuid bad kumta u la ang ia ka shyntur jong u bad u mad ia ka ta ka jingthiang ka ba tuid , te namar ka jingthiang palat dab ka jingbang artad shaba palat u lah let kllet noh ia kita ki jingeh kiba ap ia u ha trai jong uta U dieng" Kane ka jingïathuh khana ka long thik kum ki nongïalam jong ngi kiba mynta,katba kim pat ïoh ïa ka ei kaba ki mut ki pyni bad ki kyrpad ba ki dei shisha kita ki nongïalam kiba ieit shisha ïa ka Ri bad ka jaitbynriew.
Kila rynsied ban poi sha kata ka thong jong ka nam bad ka burom bakhraw, bad ynda kilah ïoh ïa kata kim patiaw shuh bad noh ïa u paitbah bad ki sngap n oh jar namar ïa ki marwei bad ka ïing ka sem jong ki ka lah biang.
Te wat nym phoh sniew shuh ba ïa u khla wait ka Ri ymlah ban kha ïa u man la u snem namar ïa u la kha tang ha kawei ka pateng bad ñiar eh ban shem ïa u ta u lang kñia Ri uba ieit shisha ïa ka Ri bad ka jaitbynriew namar kane ka juk kaba mynta kadei ka juk Khwan myntoi tang ïa lade.
Te hapoh kane ka Ri jong ngi ha kane ka juk stad kaba mynta ba ka jingmih bun ki seng saiñ hima sima(politics) bad ka jingmih bun ki sengbhalang(NGO’s) kine hi kin nymai jingmyntoi da lei lei ruh ïa ka jaitbynriew namar kine ki pynmih pynban ïa ka jingjot jingpra, ki pynmih ruh ïa ka jingbym ïa shaniah shuh bad ka pynduh pyndam ruh ïa kata ka jingïa tylli hapoh ka Ri.
Balei nga ong kumne? Namar baroh ki kwah ban long nongïalam suda ngim kwah ban ïalam ïa ngi tang u wei.
Hapoh ka  seng politic/ngo’s ki mih ki jingïa khajia majia, mih ka jingklumar, mih ka jingïa pyni bor, mih  saka jingbymïa sngewthuh jingmut nangta mih sa ka Ïa phet seng nawei shawei bad ki sdang sa ka ïa shna(form) seng thymmai.
Te kane ka dei kata ka daw bah  kaba pynhiar kyrdan ïa ka jaitbynriew ba ieit jong ngi namar ki ïa bun kam tang ha ka ïaknieh shuki bad ka kwah long nongïalam bad ki klet ba ka jaitbynriew ka long kumno?.
Kim ailad ban long nongïalam tang u wei, hynrei lada ngi shaniah tang ha u wei u nongïalam kumba ka Ri Khad-Ar Dolloi ha kito ki snem ka shaniah tang ha u Kiang Nangbah te ngi don ka jingkyrmen ba ka Ri bad ka Jaitbnynriew kan kiew shaphrang ha kawei ka sngi.
Ko ki nongïalamn wat bam smai hakhmat  ka dur(statue) jong ki khla wait ka Ri dei ban long kiba leh raiñ namar uto u khla wait nga ngeit u ruh u ïam pangnud  na sha lyndet haba ngi ki longdien ngim lah  ban im  bad ban bud ïa ka nuksa jongki bad wat kynmaw burom ïa ki kaam jong ki namar ïa lade ngim lah ban im kum maki halor ka hok bad ka Tip Briew Tip Blei.
Hangne nga thoh ïa kaba nga ïohi ym kaba shut hew, te tharai baroh ki nongpule ruh ki kabur ïa kane ka jingshisha namar kane ka juk kadei ka juk ba u baduh ymdon jaka ïa u bad u ba riew spah bad u ba don ha ka bor u lah ban leh katba mon, ka hok jong u ba duk ka ïap katba ka pap jong u ba don ba em ka im,te lano uta u khla wait ka Ri ynwan biang sa shisien? Ban pynim ïa ka hok bad ka jingshisha.
Te ha kaba ïadei bad kane ka phang ba mynta u snem ha ka  30 tarik Nohprah 2022  ka dei ka sngi lyngkhu snem sngi ïap jong u Woh Kiang Nangbah namar la sdien phasi ïa u ha ka  30 tarik Nohprah 1862, ka dei ka sngi baka Ri Khad-Ar Dolloi baroh kawei  ïaam pangnud.
Te kumba ju leh manla u snem ka Seiñraij Jwai bad ka Kiang Nangbah Iasiat Khnam Memorial Society  ki pynlong ïa ka prokram kynmaw burom ïa u ne u Khla Wait ka Ri ha kum kane ka sngi ban pynphriang ïa kata ka nam ka burom jong u katba ka sorkar Meghalaya pat ka leh aiu Ïa une u khun dap shynrang ka Ri Khad-Ar Dolloi? Ki jaka buh nam ne ki jaka pule ha ka kyrteng jong u kim shongdor shuh bad kata ka kyrdan ba u lah ïoh kum U KHLA WAIT.
Te hashuwa ba ngan pynkut ngan ong kumne:- Woh Kiang Nangbah khla wait ka Ri, Ha wakut ïeiñ dap chynrang mi.
Sortok i man i naam wada ïoh, Kam u Khla Wait datip ïa me waroh.
Ï wow syrpaep ïeini i pai wa katni, Ïeiwa nachwa u Kiang dadep leh uki.
Hoi hi mo wow biang dukat  ïa nga, Ïa kawa dawkha wymboi pyrwa.
Wymem khla wait de katni, Daboon ki sap snieh suri.
I hok ïong ka jubanlak, Katni dawiar I plak.
U MLA bad ka Executive Member ka Karbi Anglong Autonomous Council (KAAC) kiba kynthup ia u Rupsing Teron bad ka Rina Terangpi kila hiar jurip haka wah Langsangti kaba hap ha khappud Meghalaya bad West Karbi Anglong Assam ban shna ia ka border outpost.
Kane ka jingwan jurip kine ki nongmihkhmat ka Karbi Anglong kala wanrah ka jingpyrshah kaba jur na ka dorbar shnong Lapangap Pyllun namar ba kane ka wah Langsangti ka hap haka shnong Langkiroi ka jaka kaba dang hap hapoh u pud u sam jong ka Dorbar Shnong Lapangap, West Jaintia Hills District.
Haba ïakren bad u waheh shnong ka Lapangap u Ma Deimonmi Lyngdoh ula ïathuh ba ka Sorkar Assam ka la wan ban jurip jaka haka 28 tarik Nohprah 2022 ha wah Langsangti kaba ju khot ka wah Ïong-O ne ban shna iaka BOP Border Outpost.
Kane ka jaka ka iaid lyngba ïaka surok jong ka shnong Lapangap-Khanduli ba la pyntrei langba ka scheme MGNREGA daka Shnong Lapangap, Khanduli, Umshangiar bad Pdeiñ Talo naduh u snem 2021.
Kane ka surok ka dei kaba pyndonkam da kine ki shnong ban leit iew leit hat bad leit rep leit riang, la ong u Waheh Shnong.
U Ma Deimonmi ula ong ba na la liang ka Dorbar Shnong Lapangap Pyllun ka la pyrshah ïa katei ka jingthmu jong ka Sorkar Assam ban buh BOP hajan katei ka wah.
Ula ong ruh kane ka jaka ka dang hap hapoh ka u pud u sam jong ka Shnong Lapangap Elaka Shilang Myntang bad ka dei ruh ka jaka rep.
Na kaliang une u nongialam shnong ula kyntu iaka bor district West Jaintia Hills ban shimkhia ban khanglad ia kane ka jingthmu ka sorkar Assam kat dang biang ka por, khnang ban suk ban sain ki paid nongshong shnong ka Lapangap Pyllun.
Ka jingbuh mawnongrim u MLA jong ka 7-Amlarem Constituency ban pynkiew kyrdan ia ka Jaraiñ PHC sha ka 50-Bedded Sub Division Hospital (SDH) ha ka 20.
12.
2022 ka dei ka Upgradation kumba la leh ia ka Jengjal Sub-Divisional Hospital hapoh  West Garo Hills.
Kumta ka Jaraiñ SDH jong ka Amlarem Civil Sub-Division kan dei ka SDH ba-Ar hapoh ka Jylla hadien ka jingpynkiew kyrdan ia ka Jengjal PHC sha ka Jengjal SDH ha u snem 2021 ha ka por ba ka Jengjal ka don hapoh ka Dadenggre Civil Sub-Division (43 KM distance na Dadenggre HQ sha Jengjal).
Pynban kala don ka jingkynthoh ka Seng Pynroi Pynbha ba la rah ia ka SDH na Amlarem sha Jaraiñ, nga kwah ban pynshai hangne ba kam don ka jingpynkynriah namarba ym pat ju don hi kaba kum kata ka Hospital hapoh ka Shnong Amlarem.
Kum ki nongshong shnong jong ka Constituency, baroh ngi thrang ban ioh ia ka jaka sumar kaba biang hapoh Amlarem hi kum ka Headquarter (HQ) khnang ba ngin ia ioh jingmyntoi lang baroh.
Kumta lada ka lah don ka jingiateh soskular jong ka Sorkar Meghalaya bad ki trai jaka ha ryngkat bad ka Shnong ka thaw ka la dei hok hi ban don ki jingpyrshah halor ka jingbuh pat ia ka SDH ha Jaraiñ.
Ngi sngewthuh ba ki Nongialam jong katei ka Seng ki la don ka jingangnud ban wad ia ki lad ki lynti ban wanrah ia ka SDH hapoh Amlarem bad ngi sngewnguh shi katdei eh ia ka jingiaid lynti jong ki.
Haba ka jingwanrah pat ia ka SDH ka lah urlong ym ha Amlarem hynrei ha Jaraiñ, ngi kum u paidlang jong ka Constituency ngi dang sngewkmen bha kumjuh hi namarba ngi la ioh ia kata ka Hospital kaba heh hapoh Amlarem Sub-Division watla kam dei ha HQ ruh.
Halor kane, ka Health Department bad u MLA jong ngi kin lah ban batai pynshai kham bha ba balei la upgrade ia ka Jaraiñ PHC sha ka SDH khlem da buh ia ka ha Amlarem.
Lehse ka lah ban eh ka lynti ban buh Hospital thymmai ha Amlarem kumba la long ha ki por ba mynshuwa ha ki snem 1996-97 bad 2011-12 namarba ka jaka ha Amlarem hi ka dang don hapoh ki Court Cases.
Lehse ka Sorkar MDA kam kot bor ban bei pisa ban shna da ki Health Institution/Centre thymmai bad ka kham suk ia ka ban shu upgrade ia ki Existing Centres sha ki CHC/SDH/Civil Hospital.
Lehse ym pat lah hi ban buh Hospital mynta ha Amlarem namarba ka dang jan palat ka Jaraiñ PHC bad ruh ba ka Population ha Amlarem area ka dang duna palat.
Imat kine ki lah ban dei khyndiat na ki daw ba la pynlong ia ka Sorkar ban pynkiew kyrdan ia ka Jaraiñ PHC.
Kum ban pynshai khyndiat, ka Jaraiñ ka jngai tang kumba 6 KM na Amlarem ym 10 KM kumba la pynmih khubor da ka Seng.
Shuh shuh, ka lah ban don ka jingleit jurip (survey) ia kata ka jaka ha Amlarem kumba la iathuh da ka Seng hynrei ym baroh ki jingjurip ki long kam.
Don kiba biang kiba ngi lah ban buddien bad don ruh kiba ka Sorkar kam lah ban pdiang.
Ki jingkylli kiba ngi donkam ban buh ki long: Lada ia kine ym pat pyndep ka mut ba kam pat don hi kata ka jingpynbeit bad ka Sorkar Jylla ba ia ka hospital (SDH) yn buh ha Amlarem.
Ka jingshisha hi ka long ba ka Amlarem kam pat don jaka ba la pynkhreh lypa wat na ka bynta ka Sub-Centre ruh kumba la ioh jingtip na ki nongkitkam Shnong jong ka Amlarem.
Kumta kane ka kdew shai ba kat ia ka hospital lei haduh mynta ruh yn ym pat don hi ka jaka ha Amlarem kaba la pynbeit pynbiang ha ryngkat bad ka jingtip jong ka Shnong.
Ki jingiaid lynti ban buh Hospital ha Amlarem Ha ki snem 1996-97 la don ka lad ban buh ia ka CHC ha Amlarem.
Hadien ka jingwad jaka ki la ioh kawei ka jaka ha Amlarem (Krangpamtadong) bad ka lah don ka jingiasoi soskular ba yn buh ia ka Amlarem CHC  ha kata ka jaka.
Hynrei ynda ka kam ka la sdang iaid, ki mih pynban shibun ki jingujor pyrshah ia kata ka jaka bad kita ki jingpyrshah ki pynpulom noh ia ka jingbuh CHC ha Amlarem.
Kumta ki Nongmihkhmat barim ki la hap ban shu pynkiew kyrdan ia ka Nongtalang PHC namarba ka Sorkar ha kato ka por kan rah noh shabar jong ka Constituency ia ka CHC lada ngim lah ban pyndonkam ia ka.
Ha ki snem 2011-12 pat, ka lad ka plie biang ban shna hospital ha Amlarem lyngba ka Corporate Social Responsibility Fund jong ka MeECL.
Da ka jingialam jong ki Nongmihkhmat, ka lah don biang ka  ka jingiapynbeit jaka ha Amlarem/Amshipai (Amsohkrud) ban shna ia ka hospital lyngba katei ka fund.
Hadien kata, ka mih biang ka jingsngewsih ia ka Amlarem area namarba ki don biang ki jingujor pyrshah ia katei ka jaka bad kane ka lah khang lynti sbak ban buh hospital ha Amlarem.
Kumne ngi iohi shai ba ki Nongmihkhmat jong ka Constituency ki ialeh shitom bha ban buh hospital ha Amlarem hynrei ki khang pat ki lad ki lynti.
Hange ka lah paw shai hi ruh ba dang kham suk hi ban ioh jaka ha Amlarem tangba ka dang jynjar bha hi pat ba ka jaka ba lah ioh kan lait na ki kynrum kynram kumba ki jaka ha Amlarem hi ki la bna nam kum ki jaka ia kajia.
Kumta haba ka lad ka lah wan biang mynta ban buh hospital ba kham heh hapoh ka Constituency, ngi dei ban ia sngapthuh bha ia kata ka jingwanrah hospital bad ruh ban pdiang ia ka watla kam lah ban long kum ka jingangnud jong ngi ioh ba ngi duh ei pat ia kata ka lad bakordor.
Kane ka SDH ka lah ban ym don thik hapoh HQ Amlarem hynrei ka dang don hi pat tang hapoh u 6 KM radius na ka HQ kaba mut ba kam pat da jngai satia na HQ haduh ban da pynsaja ia kiba pang ba shitom.
Namarkata, ka jingkyrpad ia phi ki para nongshong shnong jong ka thaiñ War Jaintia baroh ka long ba ngin ia kyrshan ia ki kam pynroi baroh da kaba pynjynsur ruh ia ki jingpyrkhat jong ngi ha ki khep kiba donkam.
Ka jingsngewpher party kan don beit namarba ka election ka lah poi hynrei kam dei pat ban ktah ia ka jingmyntoi ia u duk u rangli.
Ki Seng treimon sngewbha kim dei ban shah ialam bakla ha kum kane ka por watla ki lah ban don ki Political Party Officials ki ban don hapoh kine ki Seng.
Kane kam mut pat ba ngim dei ban pyrshah ia ki kam kiba duna lane kiba lait.
Ngin hap hi ban pyrshah haba donkam bad ngin kyrshan pat ia ki kam babha baroh.
Nongthoh: Skhemtriang Pohti.
Ka ASHA payment mobile application ka ba nyngkong, ia kaba la plie paidbah da ka sorkar Meghalaya ha u bnai Lber 2022, kala wanrah ka jingbha.
Naduh ba la plie paidbah ia kane ka app la dep ban siew haduh 12.
2 klur tyngka sha ki nongtrei ASHA ha kylleng ka jylla.
Shuh shuh, kane ka application kala pynduna iaka por ban siew ia ki jingsiew sha kine ki nongtrei ka koit ka khiah na ka 120 sngi sha ka 5 sngi.
Da ka jingthmu ban pynsuk iaka rukom siew tulop bad ban pynthikna iaka jingsiew haka por ba biang sha ki nongtrei ASHA, ka sorkar Meghalaya kala plie paidbah iaka ASHA payment mobile application la kumba 9 bnai mynshwa.
Shwa ban lap ia kane ka buit technology, ka jingsiew ka long ka ba slem bad eh kaba shim por palat 4 bnai eiei, nalor ba ka tuh iaka por, hap leit rah iaki kot ki sla bad ka rukom jingpynshisha.
“’Ka sorkar jong ngi kala buh hakhmat eh iaka koit ka khiah bad uwei na ki rishot baskhem jong ka koit ka khiah ki dei ki hajar ngut ki nongtrei ASHA ha kylleng ka jylla.
Kila shim iaka mat ba kongsan ha ka ban wanrah iaka jingjop iaka Meghalaya pyrshah iaka khlam Covid-19.
Da kaba pynsuk bad pynstet iaka jingsiew tulop iaki nongtrei ASHA ka long kaba rit tam kaba ngi lah ban leh ban siew kylliang iaki jinglen lade bad jingtrei shitom ka jong ki.
Nga sngewkmen ba ngi la pyntreikam iaka buit technology ban plie paidbah iaka ASHA Payment App bad ban lah ban weng iaki jingeh bad jingjynjar jong ka rukom siew ulop ba palat 4 bnai sha ka hapoh shi taiew, kaba pynlong ia ka ban kham pynsuk da ka kaba shu ñion ia u budam", ong u Conrad Sangma, u Myntri Rangbah ka jylla haba ai khublei iaka kynhun baroh na ka bynta kane ka buit technology.
Ka jylla Meghalaya, ia kaba la ju bna nam kum kaba shim jait na ka kmie ka don palat 14 lak ngut ki kynthei haka jingdon briew.
La pyntreikam iaka ha Meghalaya ha u snem 2005 da ka National Health Mission (NHM).
Ki nongtrei ASHA ki dei ki kynthei kiba shakri hakhmat eh na ka bynta ki baduk bajynjar ha ki thain nongkyndong.
Ki don kumba 7,000 tykki ki shnong ha Meghalaya, ka jylla haduh mynta ka don 7067 ki nongtrei ASHA, ha kaba man la ki shnong ki don la kumno kumno iwei i nongtrei ASHA da ka jinggthmu ban ai iaka jingsumar kaba bha, batad bad bastet iaki briew ha nongkyndong.
Ki nongtrei ASHA ki kwah ban kyntiew iaka jingtip paidbah bad ban ai ki jingpynbna halor ki jingdonkam iaka koit ka khiah kaba paka, kum ki jait jingbam batei, ka jingleh khuid bad ka jingkhuid jingsuba.
Ki ju kren halor ka jingdonkam ban shim kabu bad pyndonkam hok iaki lad jingsumar ka tnad ka koit ka khiah.
La dep ban phah haduh 80 klur tyngka jong ki snem 2020 haduh 2022, kiba la sahteng la bun snem.
La nang pynkiew ruh iaki incentive na ka bynta ki nongtrei ASHA bad ki nongiarap.
Ka jingsiew ka jylla iaka tulop jong ki nongtrei ASHA bad ki nongiarap ka long 1500 tyngka bad 500 tyngka shi bnai, bad Ia kane la pynkiew arshah kata 3,000 bad 1,000 tyngka.
Mynta ka jingsiew ba ki nongtrei ASHA bad ki nongiarap ka long 7,500 bad 3,250 tyngka shi bnai.
U Additional DMHO, ka Ri Bhoi District, u Dr D Blah, “Hadien bala pyntreikam ia kane ka payment application ha ka District, kala ai mynsiem ia shibun ki nongtrei ASHA namar mynta ki lah ban ioh iaki incentive man ka por bad khamtam ha ka por ba biang, ka bym ju long kumta mynshwa".
Ka Asha Mobile Payment Application kala long ka atiar ba kongsan na ka bynta ki program official ha ki kyrdan baroh, namar ka lah ban iarap ban tip bad buddien iaki jingsiew jong ki nongtrei ASHA bad ban pynthikna ba kan ym don ka jingpynslem iaka jingsiew iaka tulop jong ki.
La sdang pyrshang nyngkong eh ia kane ka app ha Umlong Block ha Ri Bhoi District bad iaka pisa ba dei ban ioh la pyllait sha ki nongtrei ASHA lyngba kane ka app hapoh 5 sngi naduh ka por ba pynmih iaka jingsiew tulop.
Ha kano ka rukom ka ASHA Payment App ka treikam? Lyngba ka ASHA payment application, ka nongtrei ASHA ka lah ban pan iaka tulop lyngba ka mobile smartphone, laptop, desktop lane lyngba ka jingiarap na ki accountant ka PHC ban shu leh online bad phah sha ka Auxiliary Nurse Midwife (ANM).
Ki ANM kin sa phah sha ki Medical Officer ki ban sa pynshisha bad ban phah pat sha ki Block Accountant, ki Block Accountant pat sha ka District bad ka District pat sha ka jylla na ka byntga ka jingsiew beit beit sha ki account jong ki nongtei ASHA.
Kane ka rukom baroh kan long online bad kan shimpor tang hapoh shi taiew.
Mynshwa ki iakynduh shibun ki jingeh namar ka jingpynslem ha ka ban siew tulop kiba bun na ki nongtrei ASHA kila pynpaw iala ki jingsngewkmen ia kane ka rukom siew tulop ka ba mynta.
Iwei na ki nongtrei ASHA hapoh ka shnong Jorgin, kala ong tang ban ioh iaka tulop, ngi hap ban pynlut shibun ka por bad ka pisa ban pyndap iaki form bad ka bai leit bai wan ban phah ia ki.
Hynrei mynta pat lyngba kane ka app ngim donkam shuh ban leh ia kita hynrei ban shu leh lyngba ka mobile phone ban pan iaka tulop ban ban khmih iaka jingiaid ka kam".
Mynta la lah ban siew iaki nongtrei ASHA man la ka taiew khlem pynslem.
Naduh bala plie paidbah iaka app la lah ban siew 9.
14 klur tyngka sha ki nongtrei ASHA ha kylleng ka jylla ha ka por ba biang tang hapoh kattto katne bnai naduh ba la plie paidbah.
Iwei I inongtrei ASHA ha ka shnong Pahamrimai, I kong Tina Mary Sohkhlet I la ong ba ha shwa kane ka app,  ki tulop baroh ki sahteng, ka long kaba eh ia ki ban btegn ia ka kam kum ki nongtrei ASHA.
Hynrei mynta ba ngi la don iaka jingsiew online, kiei kei baroh kila kylla iaka ban pynbha bad ngi la nang ioh mynsiem bad sngewkmen ban trei ia la ka kam" ong I kong Sohkhlet.
Contributed.
La kum pynhap ia u shabi kali ha State Bank of India, Ladthadlaboh Branch.
Kino kino kiba lap sngewbha ban phone ha une u number phone (M) +91 98622 63388.
Ka ophis u District Sports Officer, West Jaintia Hills District U Ma Khroobok Passah ula khot wer iaki nongialehkai athletic kynthei bad shynrang ban pynrung kyrteng haka Winter Coaching Camp ka ban long haka taiew ar u bnai Kyllalyngkot 2023.
Ki khynnah kiba bit ban pynrung kyrteng ki dei kiba 13 snem bad 16 snem bad ka jingot snem kalong ia kiba kha naduh 1 tarik Naitung (July) 2007.
Ka tarik ba khatduh ban pynrung kyrteng 5 tarik Kyllalyngkot (January) 2022.
U DSO ula kyntu ia baroh ki nongialehkai athletic napoh ka district ban wan shakhmat ban shim ia kane kabu ban ioh jinghikai haka kam ialehkai athletic bad ban wan ai iaki kyrteng haka ophis District Sports Office, West Jaintia Hills, Ladthadlaboh Jowai haka por longtrei.
Baroh ki khynnah ki dei ban wanrah lang ryngkat iaki xerox copy jong ki birth certificates haka por registration.
Kum shibynta ka jingrakhe kynmaw burom iaka lyngkhuh sngi ïap ba 160 snem U Kiang Nangbah khlawait ka rilum Jaintia, ka Khynroo Khyllood Committee (KKC) Seinraij Jowai bad ka Kiang Nangbah Ïasiat Khnam Memorial Society (KNIKMS) haka sngi ba ar kila pynlong ïaka jingïakop siat khnam ha madan madiah Kmaiblai, Syntu Ksiar.
La wan shim bynta da ki khynnah bad rangbah na kylleng ha kane ka jingiakop.
Haka jingiakop kaba la pynlong da ka KNIKMS, u Dapsming Kynjin ula ïohrah ïaka nam lahduh, ba ar u Lamet Phawa haka jingiakop siat para marwei, haka jingiasiat mar arngut u Lamet Phawa bad u Carlin Phawa ki la ïohrah ïaka nam lahduh ba ar u Dapsming Kynjin bad u Budlangki Lakiang.
Haka jingiasiat khnam hapdeng ki khynnah u Lan Phawa ula ïohrah ïaka nam lahduh ba ar u Oni Dkhar.
U Lemanki Shylla bad u Haunisa Kynjin ki la ïohrah ïaka nam lahduh ba ar u Oni Dkhar bad u Wan-i Dkhar haka jingiasiat mar angut.
Katba haka jingiakop kaba la pynlong da ka Khynroo Khyllood Committee Seinraij Jowai, haka jingïakop siat khnam marwei (Single) ïaka nam lahduh la ïoh da u Win Lhuid na Ialong ba ar u Yoochwa Lamin na Jowai.
Haka jingïakop siat khnam double ïaka nam lahduh la ïoh rah da u Dapsming Kynjin bad u Budlangki Lakiang na Panaliar ba ar da u Baitmi Shylla bad u Hauni Kynjing na Panaliar.
Na ka liang ki bor pynïaid jong kane ka jingïakop ki la pynbna ba ïaka khusnam sha ki nongjop yn sam haka 30 tarik Nohprah haka jingïalang kynmaw burom ïaka lyngkhuh snem ïap ba 160 u Kiang Nangbah ka ban long ha Madan Mynkoi Pyrdi Iongpiah ba la pynïaid da ka Seinraij Jowai bad ha Madan Madiah Kmaiblai haka jingpynïaid ka Kiang Nangbah Iasiat Khnam Memorial Society, Jowai.
U nongthoh ka kot “ U Kiang Nangbah : The Swordsman with the Stealth of the Tiger" kaba la thoh da u Dr.
HH Mohrmen ka dei kaba la sot na ki jingthoh ki shipai phareng bad ki khana kiba la iathuh da ki riewtymmen na ki por sha ki por.
Ia kane ka kot la pyllait paidbah haka 17 tarik u Nohprah 2022 haka sngi pyndonburom ïaka jingdap 50 snem ka jingiaid lynti ka ka Jaintia Students’ Union.
U nongthoh Dr HH Mohrmen ula kam bad kane ka kot shaphang U Kiang Nangbah, u nongialeh laitluid ka khampher na kiwei pat ki kot bala pynmih shaphang jong u.
U nongthoh ula ong ia kane ka kot la pynwan dur da kaba sot na ka jingthoh jong ki shipai phareng bad ha kajuh ka por la shim ruh na ki parom kiba ki tymmen ki san ki ïathuhkhana (oral narrative) na ki por sha ki por.
Ki tyllong kiba u nongthoh u pyndonkam ha kaba thoh ïa kane ka kot ki dei lyngba ki shithi bad ki jingphah khubor ki shipai phareng kiba don ha kine ki lum bad ki heh shipai kiba don ha Calcutta bad Delhi ha kata ka por, la ong u Dr Mohrmen.
U Dr Mohrmen ula ong ba ula tih tynrai naduh ka tynrai une u khlawait, ka jaka kaba u sah bad haduh ka jaka kaba la phasi ïa u.
Haba ïadei bad ka jingïaleh kaba la ïalam da U Kiang la lap ba kam dei kaba suk ïaka sorkar phareng ba kan pyndem ïa U Kiang.
Ula iathuh ba ka sorkar kala pyndonkam da ki syiem jong ki hima ba marjan bad kumjuh ruh wat da ki kur jong u syiem Jaintia kiba wan kiew na ri thor ban pyrshang ban pynbor ïa U Kiang ba un pyndem ha ka sorkar nongwei.
Ula ong ba ka sorkar phareng kala pyrshang har rukom ki jingpyrshang ban kem ia U Kiang Nangbah, ka phah pynkiew da ki hajar ngut ki shipai phareng sha kine ki lum ba ïaleh pyrshah ïa ki paid jong U Kiang Nangbah.
Nalor ki shipai ka phah ruh ïa ki ryngkat bad ki suloi bad ki tup rit ruh kiba ki pynkiew sha ki lum Jaintia ban ïaleh pyrshah ïa ki nongïaleh laitluid hapoh ka jingïalam jong U Kiang.
U Dr Mohrmen ula ong ba ki don shibun ki jingtip kiba thymmai shaphang ka jingïaleh ki Pnar pyrshah ïa ki phareng ha kane ka kot.
Kane ka kot ka long ka thup jingtip shaphang ka jingïaleh jong ki Pnar pyrshah ïa ki shipai phareng kaba kut noh da ka shah shet kylla bad shah sdien phasi u nongïalam ki paid ïaleh ki Pnar U Kiang Nangbah.
Ïa kane ka kot la thoh ha ka ktien phareng bad u nongthoh u kyrmen ba kan iarap ym tang ia ngi ki trai ri trai muluk, hynrei kiwei ruh ki jaidbynriew haka ri bad ka pyrthei kin tip shaphang jong U Kiang Nangbah.
Mynta u snem ka dei lyngkhuh sngi ïap ba 160 snem U Kiang Nangbah u nongialehluid ka Ri Pnar uba la shah rai pynrem haka sorkar phareng da kaba sdien phasi ha Iawmusiang.
Kane ka kot ka don 150 sla bad ka dor jong ka ka long tang T.
250/-.
I Bah Samlang Ha-oo Shullai, ba ju khot ieid Bah Sam Shullai, ba shong ba sah ha Umpling Dongshaneng Block VI, i la khlad noh ha ka 26 tarik u Nohprah 2022.
Ka jingleit on tep ia i kan long ha ka sngi Palei, kata ka 28 tarik u nohprah 2022 ha u lum jingtep, Balang Presbyterian Laitumkhrah ha Lawjynriew.
Ka por jingiaseng leit on tep kan sdang ha iing ha ka por 1 baje mynsngi.
Ka Northeast Institute of Professional Studies, East Khasi Hills District, Shillong kala sam ia ki tiar shna mobile sha ki 100 ngut ki samla kiba la pyndep ia ki jinghikai pyntbit shna mobile phone haka 19 tarik u Nohprah 2022.
Ka kong Masarsuk Tariang, Administrative Officer, MSSDS kala long kum ka kongsan bad bad ka Audrey M Khonglam, SDO, MSSDS kum ka ka symbud kongsan ha ka jingiadon ryngkat u Michael Thongni uba pyniaid iaka NeIPS kaba dei kawei na ki shlemai jinghikai ban sengkam lajong ia ki samla ka thaiñ.
Ia kane ka jingai jinghikai ka NeIPS kala pynlong da ka jingiatreilang bad ka Meghalaya State Skills Development Society.
Ka Masarsuk Tariang haba kren kum ka kongsan kala kyntu iaki samla kiba la ioh jinghikai ki dei ban pyndonkam hok ia ka sap kaba ki la dep shah pyntbit ba kin myntoi bad ban pyndonkam iaka internet ban tip bad ban ai jingtip.
Ka Kiang Nangbah Ïasiat Khnam Memorial Society, Jowai kala sdang iaka jingrakhe lyngkhuh sngi iap ba 160 snem U Kiang Nangbah da kaba pynlong ïaka jingïakop drama ha ïungwalieh ka Panaliar haka sngi Thohdieng Shwa ka jingïakop kala don ka jingïalang lyngkot ba la pynïaid da u president ka society u Pearlet Toi haka jingdonlang u kongsan u Andrew Shullai, MDC Jowai Central Constituency.
U Riquoma Rq.
Laloo ula ong ka jingthmu ka long ban kyntiew ïaka sap ka phong ki khun samla iaka lehkai drama bad kiwei kiwei namar kadei kawei ka lynti ban pynneh pynsah ïaka dustur riti ba la hikai ki longshwa manshwa.
U Andrew Shullai haka jingkren ula ong kane kadei ka jingsdang jong ka society kumno ban wad ki lad ki lynti ban pynneh pynsah ïaka jingïalehkai drama.
Ula ïaroh ïaka KNIKMS namar bunsien la kynnoh ba ka lyngkhuh sngi iap U Kiang Nangbah la rakhe tang haka 30 tarik Nohprah.
Ula ong ba nalor ka jinghikai u longshuwa man shuwa dei ban pynneh pynsah bad pynim ïaka jaitbynriew bad neh ka jingithuh pateng la pakit.
Ha kane ka jingïakop ïaka nam lahduh la ïohrah da ka kynhun HBJ kaba la pyni ïaka drama lyngkot shaphang ka Phan Nonglait.
La pynbna ruh ban pynlong iaka iakop Ïasiat Khnam ha madan Madiah Kmaiblai, Syntu Ksiar haka 27/12/2022 haka 10 baje mynstep katba ka Traditional Song Singing Competition haka 30/12/2022 ha madan Madiah Kmaiblai naduh ka por 10 baje mynstep.
Ka synjuk ka khot wer ïaki paidbah ban wan sakhi iaka prokram rakhe lyngkhuh sngi iap U Kiang Nangbah haka 30/12/2022 haka por 1.
00 nohphai sngi.
Ka Wahmawleiñ ka dei ka shnong kaba khuidtam hapoh ka block Mawkynrew jong ka East Khasi hills district bad lehse kawei na ki nongkyndong kaba khuid tam hapoh ka jylla hi baroh kawei.
Kane ka shnong ka don kumta 50 kilomitar na ka nongbah Shillong bad kala bna nam ruh ha kaba ïa dei bad ka dorbar ki khynnah kaba treikam bha hapoh kane ka shnong bad ka bna nam ruh ha kiba bun ki liang.
Lehse dei tang kane hi ka nongkyndong kaba ki nongwan kin lah ban ïoh ïa ki jingtip baroh shaphang ka shnong haka shijaka.
Namar baroh ki jingtip badonkam shaphang ka shnong kila don haka sign board kaba la buh ha shwa ban rung shnong naduh ka jingbun ki ïng haduh ka jingbun jong ki nongshong shnong.
Ka Society of Urban and Rural Empowerment (SURE) hapoh ka jingïalam jong u Dr H.
H.
Mohrmen haka sngi Thohdieng kala pynlong ïa ka jingai jinghikai ïa ki nongrep kiba don hapoh kane ka shnong.
Ïa ka jingai jinghikai la long haka ïng skul Wahmawleiñ Unitarian LP School.
Ïa ka jingïalang ban plie ïaka training la pynïaid da ka samla Ilasiewdor Gashnga Program Coordinator (Training) jong ka SURE bad la ïoh ïa ka jingkren pdiang sngewbha na u Rangbah Shnong ka Wahmawleiñ u Marphred Kshiar.
Ha kane ka sngi ki nongrep kila ïoh ïa ka jinghikai na u Dr.
H.
H.
Mohrmen bad u Habandajop Lyngdoh halor ka rukom rep bad khamtam ha kaba kumno ki nongrep ki nang ban shna sboh mariang dalade hi.
Kawei pat ka jinghikai kaba la ai ïa ki nongrep ha kane ka shnong ka dei kumno ban kin shna ïa ki dawai kum ka Lacto Acid Bacteria (LAB) bad u Indigenous Micro Organism (IMO).
La hikai ïa ki nongrep ba ki nang ban shna dalade hi ïa kine ki dawai kiba donkam na ka bynta ka kam rep bad ri jingri ruh kumjuh.
La hikai ïa ki nongrep ban shna ïa kine ki dawai da kaba pyndonkam da ki tiar kiba ki suk ban ïoh na shnong hi.
La hikai ïa ki nongrep ba kin shna ïa ki jait sboh Bokashi kaba ki lah ban shna tang da kaba pyndonkam da ka eit ki mrad kiba ki ri, ka dpei, ñut, ka LAB bad ka IMO.
La hikai ruh ïa ki nongrep ba kin shna ïa ka sboh mariang (natural compost) da kaba pynbha ïa ka rukom kaba ki ju shna sboh da kaba pyndonkam biang da ka LAB bad ka IMO.
Namar ba kane ka jaka ka dei kaba ki briew ki ïa rep tympew bha la ai jingmut ruh ban pyndonkam ïa kine ki jaitsboh na ka bynta u tympew ruh.
Na ka liang jong i kong Tyllimon Khongjoh ila ong ba ka shnong ka donbok ban ïoh kum kane ka training kaba ai jingmyntoi ïa ki nongrep.
Kiwei pat kiba la ai jingkylli bad kren ha kane ka jingai training ki dei u Stanlon Kshiar bad I ban Rynsong Suting.
Kane kan dei ka sien kaba nyngkong ba ka SURE ka pynlong prokram ha East Khasi Hills district daka jingiatreilang bad ka ophis District Planning Officer, East Khasi hills kaba la kyrshan ïa kane ka jingai jinghikai.
Ïa kane ka training la pynlong lyngba ka Valuntary Action Fund (2016-17) ka ophis ka DC East Khasi hills.
Ka ophis u Deputy Commissioner ryngkat ka jingïatreilang ka ophis u District Sports Office, West Jaintia Hills District kila pynkup burom 18 ngut ki nongialehkai bad 3 ngut ki coach kiba la wan rah nam ïaka District haka lympung ïalehkai 2nd North East Olympics Games 2022.
ïaka jingïalang pynkup burom la pynlong ha Training Hall ka ophis u DC haka jingdonlang u MLA ka Jowai u Wailadmiki Shylla, u Deputy Commissioner u Bah BS Sohliya, u District Sports Officer (DSO) u Khroobok Passah, ki nongkitkam ka West Jaintia District Sports Association kynthup u Working President, u EMH Passah, Vice president Patrick Lamare, u General Secretary, Lammatoo Laloo bad kiwei kiwei.
Ki rang bad ki thei ïalehkai kiba shah pynkup burom ki don 18 ngut kynthup 4 ngut kiba ïoh ïaka takma ksiar, 10 ngut ki takma rupa, 8 ngut ki takma rnong bad 3 ngut ki Coach.
Na ki Athletic ki long u Kyrshanlang Shylla, u Marso Kyndait, ka Durka Nartiang, ka Damika R Lyngdoh, u Kermi Biam bad u Kelbinus Biam.
Ki nongialehkai Badminton ki dei u Mebanker Shullai, bad u Gregoreo Passah, haka Boxing u Badonkupar Synnah bad u Baiamutlang Synnah.
Katba haka Football ki long u Oresterwell Lyngshiang, Saveme Tariang, Figo Syndai, Wadajiedkynsai Ryngkhlem.
Haka Karate u Ram Lanong, haka Taekwondo u Honda o hi Papang bad ka Wrestling u Echwamidao Phawa.
Haka Golf u Jason Passah.
Ki lai ngut ki coach ki kynthup ïa u Pleasantly Synnah na ka atheletic, u Mingson Rymbai na ka Karate bad u Chibaitmi Langstang na ka Taekwondo.
U Ma Ngamonlang Bamon, Forgive Dkhar bad u Bankupar Sutnga Acting Dolloi Elaka Sutnga kila synniang da ki nep syaid sha ki 93 tylli ki longiing ha ka dong Syrpooh Sutnga haka sngi Palei.
Ia kine ki nep syaid kine ki rangbah kila sam ha ïing skul jong ka dong haka jingdonlang kine ki lai ngut ki nongai sngewbha, u secretary dong u Richot Chanbha Nongtdu, u Tbn Bhalang Lamurong bad ki dkhot nongkitkam jong ka dong.
Na ka liang ka dong bad nongïoh myntoi ki la pynpaw ka jingsngewnguh ïaka kam ba bha jong u Ma Ngamonlang uba la synñiang bad ïarap ïaki longïing ba duk ka dong kiba donkam ka jingïarap ban pynsyaid ialade ha kane ka tlang.
Ka jingplie u Myntri Rangbah ka jylla u Conrad K Sangma iaka Maternal and Child Health Hospital kala long kumba wan leh khiew ja kai namar  haduh mynta kane ka hospital ka dang khang khyrdep.
Ia kane ka hospital u Myntri Rangbah Conrad K Sangma ula wan ban plie haka 3 tarik u Nohprah 2022.
Kane ka hospital kaba don ha Panaliar la dap artiew bala plie paidbah iaka pynban la lap ba kane ka hospital ka dang khang khyrdep, ki kamra ruh ki long kiba thylli khlem tiar khlem tar bad don ruh katto katne ki jingkhang ïit kiba la pait.
U Andrew Shullai kyrtong jong ka Trinamool Congress na Jowai ula pynpaw iaka sngewkhia halor kane jingkhang kane ka hospital hadien ka jingleit jurip jong u bad ula kynnoh ba ka jingplie paidbah ïa kane ka hospital kadei tang ka buit ban pynbiej ïaki paidbah ka Jowai Constituency.
Ka ICAR National Bureau of Plant Genetics Resources, ICAR -RC NEH, Umiam bad KVK, West Jaintia Hills kala ai jinghikai iaki nongrep halor- “Ki rukom pynmih bad tyngkai ia ki symbai" ha Ummulong haka sngi Balang.
Ia kane ka programme la pyniaid da Dr.
H.
Rymbai bad la ioh ruh ia ka jingkren halor katei ka phang da Dr.
J.
Uchoi u ba la pynshai ia ka jingdonkam ki symbai lajong kiba pynmih hi (Land races) bad ki rukom pynmih bad ban pynneh pynsah ia ki.
Ka Kong Risakaru Lyngdoh (SMS – Agronomy) ka ba pynshai shaphang ka rukom thung, pyndonkam bad pynmih symbai jong u krai.
Ka Kong Alethea Dympep (SMS – Agric.
Ext.
) pat ka wanrah iaka jingsngewthuh shaphang ka custom hiring centre bad kiwei ki lad jingiarap na ka sorkar ia ki nongrep.
Ka Kong Marbiangdor  Mawlong (SMS-Plant Pathology) ka hikai ha ryngkat ki poster kumno ban pynmih ia ki dawai bad ki lad jingiada ia ki jingthung na ki khñiang bad jingpang.
U Easterious Shylla, Secretary Shnong Ummulong ula kyntu iaki paid nongrep ba ki dei ban pyndonkam hok ia ki jinghikai bad kumjuh ruh ia ki lad jingiarap na ka sorkar.
Ha kane ka sngi la ioh ruh ban sam 150 tylli ki mohkhiew, 150 tylli ki rose can, 150 tylli ki secateures, 150 tylli ki rashi, bad kiwei kiwei de sha ki 225 ngut ki nongrep ka shnong Ummulong ki la poi sha kane ka Jinghikai.
U Dr.
H.
Rymbai u ai khublei ia ki nongrep kib la wan shitrhem, ia ka waheh shnong / shnong kaba la ai jaka ban pynlong ia kane ka Jinghikai, ka ICAR- NBPGR, ICAR RC-NEH, Umiam bad ka KVK, West Jaintia Hills kiba la kloi ban ai jinghikai ha kaba ia dei ban pynbha iaka rep ka riang bad ka kamai ka kajih ki nongrep.
Ka 3 Raliang Constituency kan sakhi iaka jingiakhun elekshon MLA kaba saw ngut ki kyrtong haduh mynta katkum bala bna u paidbah.
Kane ka constituency ka dei kaba long MLA da u ma Coming One Ymbon kyrtong NPP, katba ka UDP kala pynbna paidbah da u J Treilang Suchiang.
Baroh ar ngut kine ki kyrtong ki dei na Shangpung.
Katba na Nangbah ka shnong kaba ju ioh syiem ne MLA hynrei naduh bala phiah iaka na ka Nangbah Wahiajer kala hap noh sha ka 3 Raliang Constituency bad kam ju ioh MLA shuh.
Ka dorbar shnong Nangbah haka jingialang kaba long haka 19 tarik Naiwieng 2022 kala rai ban kyrshan ia u ma Lakhon Biam u MDC ba mynta, hynrei ka jingmihshakhmat u MDC barim ka Nangbah ban ialeh iaka elekshon kala pynlong ia kane ka thain ba don haduh saw ngut ki kyrtong haduh mynta.
Une u MDC barim u dei u Shemhok Garod uba la pyniasoh noh sha ka People’s Democratic Front (PDF).
U nogialam ka PDF Bah Banteidor Lyngdoh  ula wan hiar sha Nangbah haka sngi ba Ar ban pynskhem bad pdiang ia u Shemhok sha ka iing ka sem ka PDF.
Ka khubor kaba iohlum kane ka constituency, kiwei kiwei ki seng sain hima ruh ki dang ap iaka por ban pynbna iaki kyrtong sha ka election MLA 2023.
Ka Dorbar Shnong Nangbah haba kren bad ki nongthoh khubor haba pynshai iaka rai jong ka, u waheh shnong Ma Tonroy Iongwai ula ong ba dorbar shnong Nangbah kam ju leh donbor ne thombor iano iano.
Ka jingialang haka 19 tarik Naiwieng 2022 da kawei ka sur kala rai bad kyrshan ia u ma Lakhon Biam bad ka jingkynnoh pait arliang ka shnong Nangbah kalong kaba bakla bad khlem nongrim.
U Ma Tonroy ula ong ba ka dorbar shnong man ka por ka pynlong iaka jingialang bad pynneh iaka shongsuk shongsain bad ban iakren iaki kam pynroi ka shnong bad kam ju leh donbor ne iuhroit iaka hok u nongshong shnong.
Ula ong ba ka dorbar shnong ka kyrpad ia baroh ki nongshong shnong bad ki paidbah ba kim dei ban shah pynthame ha ki bor kiba na bar ka shnong bad ban kyntait ia kino kino ki khubor kiba kynnoh kynta iaka shnong ka thaw.
Ka shnong kala kren shai ba kino kino kiba thmu ban pynlong jingialang hapoh u pud u ang kashnong ki dei ban ioh jingbit na ka bor shnong.
U General Secretary ka Seng Kur Pohthmi, u ma Shanduh Pohthmi ula pyntip paidbah ba ka jingiakynduh lang ka Seng Kur Pohthmi kan long haka 13 tarik Kyllalyngkot 2023 ha Padubah, Amlarem Sub Division.
U Ma Shanduh ula ong ba nakaliang ka kur ka khot wer ia baroh ki para kur ban wan sha kane ka jingiakynduhlang ban ithuh ithaw para kur.
Kane ka jingialang kan sdang naduh ka por 10 baje mynstep bad kyrpad rit ia baroh ki para kur ban wan shitrhem sha kane ka jingiakynduhlang khnang ba ki jingthmu ka kur kinlong kiba jop.
Ka Khasi Students’ Union (KSU), East Jaintia Hills District Unit kala ker da ka kynroh haka jaka ri khynnah ka 7 Thyndai Child care Institute Cum Counseling Centre.
Ia kane ka kynroh la shna ka KSU ban shngain ki khynnah ban shong ba sah ha kane ka iing ri khynnah kaba la tip kum ka 7 Thyndai Child Care Institute Cum Counseling Centre kaba don ha Tuberkmaishnong, East Jaintia Hills District U president KSU central body u Lambok S Marngar ula plie paidbah ia kane ka kynroh haka sngi ba Ar haka jingialang kaba lyngkot kaba long ha phyllaw kane ka iing ri khynnah.
La iadonlang ha kane ka jingialang naduh ki nongialam bad dkhot ka 7 Thyndai Child Care Institute Cum Counseling Center ka kong F Ryngkhlem Secretary Seinraij Tuber Women’s wing, president Seinraij Tuber u Harvis Phawa, Streamly N Suchen president KSU East Jaintia Hills District unit bad u Kwillness Suchiang general secretary KSU East Jaintia Hills District unit.
U Lambok S Marngar haba kren ula iaraoh iaka seng longkmie ka Seinraij Tuber kaba sdang ia kane ka iing ri khynnah- 7 Thyndai Child Care Institute Cum Counseling Center ban kdup ban btin lynti ia ki hep barit na ka jinglong tmang ka jinglong diaw bad na ka jing artatein ban iaid sha khmat ha ka jingim sha ka lynti ka jingkyrmen.
U Lamphang ka Iingdorbar Thaw Ain ka jylla, u Bah Metbah Lyngdoh, uba long ruh u MLA ka thain haka sngi Balang la plie paidbah iaka Pig Multiplier Farm kaba long ka jaka ri sniang jong ka tnat ri jingri ka sorkar jylla ha ka shnong Mawsawa, Eastern West Khasi Hills District.
Ha kane ka sngi la sakhi ia ka jingiadon ryngkat lang u Syiem ka Hima Nongkhlaw,  u Pa’iem P.
M Syiemlieh, u  Deputy Commissioner ka  Eastern West Khasi Hills District, u Bah  W.
Nongsiej, u Additional Superintendent of Police ka District,  u Bah H.
Kharkongor, i Director ka tnat Animal Husbandry &Veterinary, i Dr (Mrs.
)A.
Laloo, ki nongtrei jong ki tnat sorkar bapher bapher, ki nongialam shnong bad ki nongshongshnong ka thain.
Ha ka jingkren ka jong u kum u kongsan, u Lamphang ka Iingdorbar Thaw Ain ka jylla, u Bah Metbah Lyngdoh u la pynpaw ia ka jingsngewkmen kaba khraw ban ioh plié ia kane ka jaka ri sniang (Multiplier Pig Farm), ka projek kaba la urlong lyngba ka jingiatreilang jong baroh kiba iadeikam kum ka tnat Animal Husbandry & Veterinary, ka tnat PWD  bad kiwei kiwei, u Sordar ka shnong Mawsawa, ki traijaka bad ki nongshongshnong ka Mawsawa bad u la ong shuhshuh ba kane ka jaka ri sniang ka dei kawei na ki jingpyrshang jong ka sorkar ban kyntiew shuhshuh ia ka roi ka par jong ki paidbah kiba shong ha ki thain nongkyndong lyngba ka kam ri jingri.
U Bah Metbah u la kren ruh halor kiwei pat ki shlem treikam jong ka tnat Animal Husbandry & Veterinary hapoh Eastern West Khasi Hills District kiba kynthup ia ka Vocational Training Centre kaba don ha Mawnai bad na kaba ki nongshongshnong ka jylla ki la ioh jingmyntoi shikatdei eh lyngba ki jinghikai ba ju pynlong hangtei halor ka kam ri sniang, ri syiar bad kumta terter.
Ha kane ka sngi, u kongsan u  la ioh ruh ban sam ia ki khun sniang bad ki khun syiar  hapoh ka skhim Rural Backyard Piggery & Poultry Scheme sha ki nongiohbynta kiba la iawan sha kane ka prokram.
Kiwei kiwei pat kiba la kren ha kane ka sngi ki kynthup ia u  Syiem ka Hima Nongkhlaw, u  Pa’iem P.
M Syiemlieh, u  Deputy Commissioner ka Eastern West Khasi Hills District  u Bah W.
Nongsiej, i Director ka tnat Animal Husbandry & Veterinary,  i Dr ( Mrs.
)A.
Laloo, u Sub- Divisional Veterinary Officer, Mairang,  u Dr.
D.
Lywait bad u  Sordar ka shnong Mawsawa , u Bah Loving Star Mawlong.
U Myntri ka tnad Pule Puthi bad tnad Kam Pohiing u Ma Lahkmen Rymbui ong ki samla ba kim dei kmen ymtang ba kila ïohkam hynrei ba kin long ruh ki nongpynïohkam ïa kiwei.
U Ma Lahkmen uba long u MLA ka Amlarem haba kren haka jingialang sam syrnod bad tiar ki tar ban sdang trei kiba la pyndep iaka jinghikai shet jingbam ba bun jait (food processing) ha Syiem Jingsuk School, Amlarem haka sngi ba Ar.
Ula banjur iaki samla kiba la dep shah hikai ba kin shimkhia ïa ka kam bad ban long kiba ñiewkor bad siewspah ïa ka por.
U Dr H.
H.
Mohrmen ula pynpaw ka jingsngewnguh ïa ka tnat Border Area Development ba lyngba u ma Rymbui uba long myntri ba dei khmih ïa kane ka tnat kila lah ban plie lad ïa ki samla jong kane ka thaiñ ba kin lah ban ïeng hala ki jong ki kjat bad seng kam lajong.
Ha kane ka sngi nalor kaba sam ïa ki syrnod sha kiba la pyndep ïaka training, la sam ruh ïa ki tiar (startup kits) ba ki nongshah training kin pyndonkam ha kaban sdang ïa ka kam jong ki.
Kine ki samla ki dei kiba la pyndep ïa ka jingai jinghikai ha ka kam shet jingbam street food bad kumjuh ruh ha kaba shna jingbam na ki soh ki pai (food processing) ïa kaba la pynlong da ka Society for Urban bad Rural Empowerment (SURE), Jowai.
Ka SURE kala pynlong ïa ka training ha ki saw tylli ki shnong kiba hap hapoh border kata Nongtalang, Amlarem, Darang bad Nongbareh.
Haduh 147 ngut ki samla na ki than border bad ka Bangladesh kiba don hapoh ka Amlarem sub division kila ïoh jingmyntoi na kane ka training kaba la pynlong lyngba ka jingbei pisa na ka tnat Border Area Development jong ka Ophis u Deputy Commissioner West Jaintia Hills District, Jowai.
Ha kane ka jingialang la iadonlang ka Yvette Risa Mawlong SDO (Civil), Amlarem Sub Division, u ma Lambor Suchen District Skill Devlopment Officer, u Rev.
Fr.
G.
Shangpliang uba long u phadar ba dei peit ïa kane ka skul.
U Myntri ka tnad Kam Pohiing u Ma Lahkmen Rymbui haka sngi ba ar ula buh mawnongrim ban sdang tei noh iaka iaka Sub Divisional Hospital kaba nyngkong eh ha Rilum Jaintia bad kaba ar Jylla.
Kane ka hospital ka dei ka Jarain PHC bad la kyntiew kyrdan iaka sha Sub Divisional Hospital bad kan don haduh 50 jingthiah.
Ha kane ka jingbuh mawnongrim la iadonlang u  Ram Kumar, IAS, Mission Director National Health Mission, Meghalaya Dr.
KC Ajar, District Medical & Health Officer, West Jaintia Hills District u Chief Operating Officer (COO) Hans Foundation, Brig.
Rtd.
Shailendra Kattaria, SDO Amlarem Civil Sub-Division Kong Yvette Risa Mawlong, BDO Amlarem C&RD Block Dr.
D.
Lyngdoh, Medical Officer Incharge (MOIC), Jarain PHC Dr.
F.
A Lamin, Block Medical Officer (BMO) Dr.
Arwind Khonglah,Medical officers nalor kiwei kiwei Haba kren u ma Lahkmen Rymbui ka jingkyntiew kyrdan iaka Jarain PHC sha ka Sub-Divisional Hospital kan pynioh ia u paidbah iaka jingshakri kaba pura haka thain Amlarem Sub Division haka liang ka koit ka khiah.
Ka Firstlin Roy Kam kaba pule BA 6th Semester ha Kiang Nangbah Government College, Jowai kaba na ka shnong Moolephaw Nongjngi kala ioh rah iaka nam bhabriew tam haka Miss Rynji Falls 2022.
Ia kane ka jingiakop bhabriew la pynlong da ka Dorbar Shnong Cham Cham bad ka Cham Cham Tourism Promotion Society haka Rynji & Sahksaw Festival 2022 haka sngi Thohdieng bad ka Saitjain ka taiew kaba la dep.
Ka lahduh ba ar bad kaba lai kalong ka Hakani Phawa kaba pule BA 6th Semester ha Kiang Nangbah Govt College, Jowai kaba na Tuberkmaishnong bad ka Jingieit U ai Timung kaba na Barato.
Ha kane ka tamasa la pynlong shibun jait ki prokram kaba kynthup iaka jingiaid kjat trekking, jingshonglieng ha Sahksaw, ka jingiakop shongdur bad kiwei kiwei.
La pynshongshit ruh da ki jingtem DJ bad Dance show na ka kynhun Phoenix.
Kane ka tamasa wat la ka long ka sien kaba nyngkong, hynrei ka jingwan tuid u briew sha kane ka tamasa kala long kaba shongshit bad ai pynsiem iaka shnong ban pynlong shuh shuh ia kum kine ki tamasa ban kyntiew iaka kam jngohkai ha katei ka thain.
U Kyrmen Shylla Myntri sorkar bad u MLA ka thain ula wan sakhi kum u kongsan bad nakaliang ka shnong kala ai da ka dorkhat sha u ban pynbiang iaki jingdonkam kane ka jaka kaba la khring ia kiba bun kiba na bar bad ki trai jylla.
U Ma Lahkmen Rymbui MLA ka Amalrem ula wan ban buh mawnongrim ban sdang pyntrei iaka surok Amlarem –Pdengshakap- Muktapur kaba shongdor T 22.
12 klur haka sngi ba ar.
Kiba iadonlang ha kane ka jingbuh mawnongrim bad plie paidbah iaka surok ki kynthup ia u Bah BW Phira, Superintendent Engineer, PWD (Roads), Jowai Circle Bah RD Pakyntein, Executive Engineer, PWD (Roads), South Jowai Division.
Ka jingshna iaka surok Amlarem Pdengshakap Muktapur ka kynthup iaka jingpynheh iaka surok, ka jingsiang rong ban pynjyllih iaka jingiaid kali bad ki jingkieng kiba heh bad kiba rit.
Ka jingjngai ka surok ka long 14.
60 Km bad la pyntrei iaka surok lyngba ka Central Road Infrastructure Fund" U MLA ka Amlarem ula plie paidbah ruh iaka surok Pdengshakap -Trangblang bad iaka surok shnong ka Pdenshakap kaba kot 6 klur lyngba ka Rural Infrastructure Development Fund-XXVII.
U Ma Lahkmen Rymbui ha kane ka samoi treikam jong u kum u MLA ka thain ula iathuh ba ula lah ban pynioh 56.
4 KM ka surok tang haka thain War East haka jinglut kaba 49.
575 klur.
Kine ki surok kiba la dep ban shna ki dei ka surok Muktapur- Borghat haka jingjrong kaba 6.
30 Km haka dor 3.
50 klur, Pdengshakap –Jongushen haka jingjrong kaba 7 km haka dor 5.
65 klur, Syndai – Umsohtai 5.
10 Km haka dor 2.
8 klur naka PMGSY.
Ula iathuh shuh shuh ba na ka 150 klur kaba mang iaka sorkar jylla ban shna iaka surok hapoh ka Central Road Infrastructure Fund (CRIF) 7 klur la mang na ka bynta ban shna iaka surok Dawki Muktapur Amsku kaba jrong 10 km.
U Ma Lahkmen Rymbui ula buh jingkylli ia u paidbah nongshong shnong ka Jylla bad ki paidbah Amlarem Constituency ba kin kylli kiei ki kam kiba u ma Lahkmen Rymbui um lah ban leh ha kine ki San Snem.
U Ma Lahkmen Rymbui ula kylli mano na ki Home Minister ka Jylla ha kine ki san phew tylli ki snem kiba nud ban buh da ki phew tylli ki Border Police Outpost ha ki thain khappud ka jylla bad thaw ruh bun ki Police Station ha ka Jylla.
Ula ong ruh hato ym dei haka por u Lahkmen bad ong artad ki rekod kin batai iaki ki kam aiu bym lah u Lahkmen ban leh ha Jylla bad ka Amlarem Constituency.
Ia kane u Ma Lahkmen ula ong haba kren haka jingialang pynskhem iaki nongkitkam jong ka UDP Youth Wing 7-Amlarem Constituency haka sngi ba ar ha madan Amlarem.
Ha kane ka jingialang pynskhem nongkitkam la iadonlang u President UDP State Youth Wing Kyrmen Shylla uba long ruh u Myntri Sorkar, u Pius Marwein MLA Ranikor Working President State Youth Wing.
Haba kren shuh shuh ula ong katno ngut kiba iohi ia iaka roi ka par bad katno ngut kiba isih iaka roi ka par kiba heh tang ka jubalak haka por elekshon kum ban leh noh mynta mynta.
“Saw snem nga la sngap iaka jingkren ki jingkynthoh shaphang jong nga, hynrei kane ka por ngan iathuh lut kiei ki kam kiba u ma Lahkmen ula leh," la ong u ma Rymbui U Ma Lahkmen ula ong ba ka Sorkar MDA hapoh ka jingialam u Conrad K Sangma bad ma u kum Education Minister kila pynkylla dur iaka jylla bad pynjem iaka jingeh jong ka tnad Pule Puthi ha kiba bun ki liang ban kyntiew iaka pule ka puthi ha baroh kawei ka Jylla.
Nalor kata ula ong ba kum u MLA uba sngewthuh iaka eh ka shon u paidba u la pyrshang har rukom ki jingpyrshang ban wanrah iaka roi ka par ban pynbiang iaka jindonkam u paidbah ha Amlarem Constituency kaba la kot da ki spah klur kata naduh ban pynbiang bad pynbha iaki skul, surok, umbam umdih, ka koit ka khiah ha Amlarem Constituency ban kyntiew iaka kam jngohkai bad kiwei kiwei.
Mynta ka sngi ka dei ka sngi ban sah jingkynmaw haka history ka Jylla namar ba ka cabinet meeting kala rai ban pynkylla iaka dur iaka tnad Education haka jylla.
Ula ong ba ka cabinet ka mang ban thung nonghikai ha Shillong Government College Engineering, College of Architecture and Planning Tura, la ong u ma Lahkmen.
Ula ong ruh ba katkum ka National Education Policy ba thymmai donkam iaka kyrdan B.
Ed bad kumta ka sorkar kala rai ban sdang noh iaka BA & BCom courses da kaba thung ruh iaki nonghikai bad nongtrei ha College of Teacher Education, Tura.
Shuh shuh ula pynbna ba ka cabinet kala mynjur 12 tylli ki college kum ki People’s College, kata ka Thomas Jones Synod College, West Jaiñtia Hills District, Abong Noga College, West Garo Hills District, Khraw Sing Christian College, East Khasi Hills District, Ri War College, East Khasi Hills, Loyola College, East Garo Hills, Balawan College, Ri Bhoi District, Mawsynram Border Area College, Selsella College, Seng Khasi College, Shillong, Mendipathar College, North Garo Hills, Sngap Syiem Memorial College, West Khasi Hills and Tikrilkilla College West Garo Hills.
U Ma Lahkmen ula iathuh ruh ba la mynjur iaka ordinance ban kylla kyrteng iaka Capt.
Williamson Sangma Technical University sha ka Captain Williamson Sangma State University.
Kumta ka Jylla kan ioh noh ar tylli ki skulbah ban plie lad iaki College ban iasoh bad kane ka skulbah kaba thymmai.
Ha kaba iadei bad ka Amlarem Constituency ula ong ba ha u snem ban yn sdang noh iaka Commerce Stream ha Nongtalang College bad ka cabinet kala rai ban thung san ngut ki nonghikai.
Iaka Pdengshakap residential skul ruh yn sdang noh ha snem ban wan.
Kawei pat ka skul kaban plie thymmai ka dei ha Umladkhur kaba la kot 40 klur kaba la bei pisa da ka NESTS Ula pynbna ruh ba ka sorkar kala pynmih iaka jingpynbna 9/12/ 2022 ban kyntiew kyrdan noh iaka Jarain PHC sha ka Sub Divisional Hospital bad ia yn plie paidbah haka 20tarik une u bnai.
Ki Nongkitkam Jong Ka UDP Youth Wing 7-Amlarem Constituency President  Namrhen Pohtam Vice President:  Samuel Nongrum (War East) Aleo Nongrum (Central) Signal Lamin (War West) Manbhami Ryngkhlem (North) General Secretary:  Lambert Khonglah Asst.
Secretary:  Aron Pohti – Darrang Rihun Tariang – Thangbuli Organizing / Publicity Secy:  Stalwos Pohkyrnu (Trangblang) Finance Secretary:  Kyrpang Pohtam (Kudeng Rim) Advisor(s):  Medeling Swer Kampher Pohlong Herman Khonglah Members (East):  Keepme Buam (Jong-U-Shen) Progres Pohrmen (Kharkhana) Phinel Muksor (Pdengkseh) Evermore Pamthied (Amjalong) Junom Dkhar Members (Central):  Eglissonroyce Manner (Sohkha) Moonlight Lamat (Mawlong) Shngainlang Suting (Jarain) Long Myrchiang (Shkentalang) Joshwa Lamare Members (West):  Mondiam Khonglah (Lamin) Polin Pohlong (Khonglah) Welly Pohlong (Nongbareh) Aiborlang Pohshna (Mawngap) Members (North):  Amir Shylla (Iongnoh) Barrister Bang (Mustem) Sorje Talang (Chyrmang) Bapung Mulat (Umladkhur).
Ka Jaintia Hills Development Society (JHDS) sa shisien pat ka la pynlong ia ka prokram lehkmen advance Christmas ryngkat bad ki khynnah kiba wan na ka longing baduk.
Ia kane ka prokram la pynlong ha ka ophis treikam ka JHDS kaba don ha Lumbihsyntu, Mihmyntdu West Jaintia Hills District.
Ia ka jingialang la pyniaid da ka Kong Mandakini Nongtdu, Center Coordinator Childline ha ka jingiadonlang u Director ka JHDS u Fr.
Manbha Pakem, U Coordinator ka JHDS u Bah Denis Kurkalang nalor ki staff bad ki dkhot ka JHDS.
U Fr.
Manbha Pakem u la sam iaka Khubor Chrismas ban pdiang ia ka jingwanlong briew u Nongpynim U Trai Jisu Krist.
U la ong ba ka Christmas ka wanrah ia ka khubor jong ka jingieid, jingkmen, jingkyrmen, jingsuk bad jingiaburom markylliang bad kaba kham kyrpang kalong ban lehisynei ia ki briew kiba donkam jingiarap.
Haba kren shuh shuh u la kyntu ia ki kmie ki kpa, ki nongsumar ba kin sumar hok ia ki khun lada don kino kino kiba shah lehbien bad duh ia ki hok jongki ba kin wan sha ka jaka treikam ka JHDS ba kan pynioh jingiarap katba lah ka bor.
Hadien ba la sam ia ka khubor la don ka jingot Cake bad jingiabamja lang, kumjuh ruh la sam ruh ia ki jingai sngewbha Christmas sha kine ki khynnah bashem shitom da ki sopti bad ki tiar ban pyndonkam ha ki jingpule jong ki.
Kum ban shu pynkynmaw ka Jaintia Hills Development Society (JHDS) ka la iarap ban pynleit skul ei ia 80 ngut ki khynnah kiba kyrduh kiba naduh klas I haduh Klass XII da kaba pynlut pynsep ia baroh ki jingdonkam ha skul.
La pynphuh pynphieng ia kane ka lehkmen da ka jingshad bad jingrwai ba la ai da ki Staff ka JHDS ryngkat bad katto katne ki khynnah kiba wan sha ka prokram.
U MDC ka UDP uba la pyniasoh ialade sha ka NPP haka sngi Nyngkong, ula ong ba ka jingrung jong u sha ka NPP ka dei namar ka jinglah ka sorkar MDA ban pynurlong iaka jingangnud u paidbah ban pynioh iaka Lumshnong C&RD Block bad ka jingshna iaka surok Sonapur-Borghat.
Ula ong ruh ba ka jingpyniasoh jong u sha ka NPP, ka dei ruh kaba la rai lang da ki paid nongkyrshan jong u.
“Ka jingplie iaka Lumshnong C&RD Block bad ka jingshna iaka surok Borghat kala khring ia nga sha ka NPP bad ka jingialam ka NPP iaka sorkar MDA kala lah ban wanrah shibun ki kam pynroi ha Narpuh hapoh ka jingialam u Conrad K Sangma," ong u ma Emlangki bad bynrap da ka jingrung sha ka NPP kan iarap ban wanrah shuh shuh iaki kam pynroi ka thain Narpuuh baroh kawei.
Ula ai khublei ïaka Kong Santa Marry Shylla ka kyrtong NPP candidate na 5-Sutnga-Saipung Constituency.
Ula ong ba da ka jingiatreilang yn pynthikna ban pynjop iaka kong Shylla ban jop iaka elekshon MLA 2023 na Sutnga Saipung.
Arngut ki MLA ba shah sospon na ka Congress ka Dr Ampareen Lyngdoh (East Shillong) bad Mohendro Rapsang (West Shillong) – ruh kila iasoh sha ka NPP haka sngi Nyngkon bad kila iehnoh kam kum ki MLA.
Ka Seiñ Kur Dkhar Wapung Circle, haka sngi Saitjain ka taiew kaba la dep kala pynkup burom haduh 27 ngut ki samla na ka Kur Dkhar kiba la pass bha ha ki kyrdan bad ki laiñ pule kiba kynthup under graduate, graduate bad ki vocational education.
La pynkup burom ia ki riew rangbah kiba shakri paidbah bad ki kattne katne ki dkhot ka kur Dkhar kiba jop haki kam bapher bapher haka jingim jong ki.
Ka Seiñ Kur Dkhar kala pynlong ia kane ka prokram pynkup burom kalong kum shibynta ban ai mynsiem bad ruh pynshlur ia ki khun jong ka kur Dkhar naduh ki samla haduh ki riew rangbha kynthei bad shynrang.
Ia kane ka prokram la pyniaid da Shaniahskhem Dkhar, President jong ka Seiñ Kur Dkhar, Wapungskur Circle.
U Shaniahskhem Dkhar haba ai jingkren maitphang ha katei ka sngi, u la ong ba naduh ba u long kum u President jong ka Seiñ Kur Dkhar, Wapungskur Circle, ka thong kaba ha khmat eh jong u ka long ban leh ei ei na ka bynta ban ai mynsien bad pynshlur ia ki khun jong ka kur Dkhar hapoh ka Seiñ Kur Dkhar, Wapungskur Circle, khamtam eh ia ki samla pule  kiba dei ka lawei ba phyrnai jong ka kur Dkhar, katba u Kyrshan Dkhar, Genl.
Secy.
ka Seiñ Kur Wapung Circle u la ai ia ka jingpynsngew kyllum ia ka jingtrei jong ka Seiñ Kur Wapung Circle.
Kiwei pat ki nongkren ki dei u MH Dkhar, Ad.
Genl Secy; u Justine Dkhar (Ex-MLA), Adviser; ka Rosila Dkhar, Executive Member; u Teras Dkhar, President jong ka Seiñ Kur Dkhar East Jaintia Hills District.
Kumjuh ruh, u Kermi Dkhar, Executive Member, Seiñ Kur Dkhar Central Body bad u Jessi Dkhar, President, Seiñ Kur Dkhar, Khliehtyrshi Circle Baroh ki nongkren ki la kyntu ia ki para kur baroh ban  don ia ka mynsiem iajan, iaieit, iarap-kylliang, iatylli bad ruh jingialong kawei lada dei ha kino kino ki bynta ruh, bad ruh ban long kiba imbha immiat, tipbriew-tipblei, donakor bad kiba sngewnguh.
Ki la kyntu kyrpang ruh ia ki samla jong ka kur Dkhar khamtam ia kiba dang pule ba kin long kiba trei shitom bad duriap haka jingim pule puthi ban jop hak jingpule.
Ha ka juh ka por la thung bad pynskhem ruh ia ka tnad trei kam jong ka Seiñ Kur Dkhar ha kane ka shnong ia ka ba la tip kyrteng kum ka Seiñ Kur Dkhar, Wapung Shnong Unit lem bad ki nongkit kam ba nynong jong ka; President, u Seibormi Dkhar; Vice President, u Kalat Dkhar bad u Jointly Dkhar; General Secretary, u Romi Dkhar; Asstt.
Genl.
Secy.
, ka Manti Dkhar bad ka Neiniwan Dkhar; Treasurer, ka Thiangmon Dkhar; bad Advisers, u Kyrshan Dkhar, u Yukless Dkhar, ka Pretty Dkhar bad ka Joplangki Dkhar lem bad 31 ngut ki Exectuvie Members.
U Ma Harwis Dkhar, President jong ka Seiñ Kur Dkhar Central Body ula pynskhem iaki nongkitkam.
Ka lympung ïalehkai Badminton – Ka Open To All Badminton Tournament bad ka District Open Badminton Championship kaba pyniaid da ka West Jaintia District Sports Association (WJDSA) kala poi noh sha kaba kut haka miet sngi Saitjain ha Kiang Nangbah Indoor Stadium, Jowai.
U kongsan ba wan sakhi iaki jingiakhun haka final u dei u ma MA Challam MCS, West Jaintia Hills District.
Kane ka lympung ïalehkai ka long shibynta ka jingrakhe ïa u mawmer ka jingiaid lynti ba 50 snem ka WJDSA.
Kine harum ki resol na ka jingiakhun final haki kyrdan bapher bapher: Haka jingïakhun jong ka kyrdan Under-13 Boys (single) u Fadey R Kyndait ula jop da 21/14, 21/13 ïa u Nehemaia J J Tariang.
Haka Under-15 Boys (Single) u Lechan Suchiang ula jop da 21/15, 21/10 ïa u Salonbhami Suchiang.
Haka Under-19 Boys Single u Lemiwel Nelson Suchiang ula jop da 20/22, 21/16, 21/19 ïa u Banshanbor Lamare.
Ha ka Men Doubles u Mebankerlang Shullai & Gregoreo Passah kila jop da 21/19, 21/19 ïa u Buromlangki Lakiang & Deilangwa-oo Nongpluh.
Haka Men Singles u Mebankerlang Shullai ula pynliem da 21/14, 18/21, 21/12 ïa u Gregoreo Passah.
Haka liang ki kynthei haka jingïakhun Women Double ka Ribhalang Passah & ka Josefina Dala Passah kila jop da 21/18, 18/21, 21/17 ïa ka Emilanadaka Chyrmang & ka Balashembha Passah.
Ha ka Mixed Doubles u Mebankerlang Shullai & ka Emilanadaka Chyrmang kila jop da 21/18,18/21,21/06 ïa ka Deilangwa-oo Nongpluh & ka Ribhalang Passah.
Haka 40+ Men’s Doubles u Damehi Kyndiah & u Marbiangki Bareh kila jop da 21/13, 21/17 ïa u Rimilan Passah & u Jlan Kupar Roy Rymbai.
Haka 40+ Men Singles u Marbiangki Bareh ula pynliem da 21/18, 22/20 ïa u Damehi Kyndiah, ha ka Women’s Singles ka Balashembha Passah kala jop da 21/15, 22/20 ïa ka Alvinia Kma.
Haka 55+ Men Singles u Lalnun Siama ïa u Ambrose N Gatphoh.
Ïa ki khunsnam sha ki nongjop la sam da u kongsan ma MA Challam ryngkat ka jingiadonlang u District Sports Officer ka WJDSA Ma Khroobok Passah bad ki nongïalam bad dkhot ka West Jaintia District Sports Association.
U Bah FR Kharkongor Chief Electoral Officer ka sorkar Meghalaya ula ong ba ka jingpynthaba iaki light khrik khrik ne ki light Christmas Extravaganza ha ka shnong Moolymylliang, East Jaintia Hills District ka lah ban iaryngkat dor bad ki lighting ba leh ha Paris bad Newyork.
Ula ong ba ka jingpynthaba iaki light khrik khrik ha Moolamylliang ka dei ka nuksa kaba kiwei pat ki shnong ha Jylla ki dei ban bud.
U Bah Kharkongor kum u kongsan ula pynshai iaki light haka sngi Saitjain haka jingiadonlang u Bah T Lyngwa , IAS , Secretary ka tnad C&RD, Geoffrey Nongrum, state SVEEP Nodal Officer Election Meghalaya, Jonathan Shylla Additional Deputy Commissioner East Jaintia Hills, IZ Wreang , GM DCIC Nongstoin , State Master Trainer Election nalor kiwei kiwei.
Ha kane ka jingpynshai ia kine ki light u Eladmitre Dkhar ula wan rwai kyrpang.
Ka jingpynthaba iaki light khrik khrik kan long man ka janmiet naduh ka por 5baje janmiet haduh 12baje mynmiet.
Ia kine ki lights yn pynneh haduh ka 3/01/2023.
Ka bor shnong Moolamylliang kala pyntip ba haka 18/12/2022 Sngi U Blei kan don ka bonfire bad giant screen ban peit iaka final World Cup.
Ha janmiet 22 bad 23 December 2022 kan don ka Concert, group dance bad ki jingrwai Christmas DJ.
Ka Christmas Carol pynbud da ka jingtem jingput da ka Orchestra Band na ka shnong Sakhain haka 24 tarik une u bnai.
Kiba kwah sahmiet ki lah ban iaki tent ban sah miet ha Moolamylliang, bad ia ki hotel ha Khliehriat.
Phone ha une u number 7742307038 ban pynbeit iaki jaka sah.
Ka bai rung kalong T.
50/- marwei, iaki khunlung rit ym donkam siew.
Ki jaka bam yn pynkhreh da ka Tista Restaurant, Khliehriat.
Ia ki jingtip ba kham bniah phone-9862889655/8131061998.
U Moonlight Pariat u kyrtong ka United Democratic Party (UDP) na 2-Jowai Constituency ula ther tyngeh iaka sorkar MDA kaba ialam da ka National People’s Party (NPP) halor ka jinglait rud ka pisa na ka pla tyngka ka sorkar bad ka jingpynduh bor iaka Jaintia Hills Autonomous District Council (JHADC) haka sngi Saitjain.
U Ma Moonlight ula ong ba ka pisa da ki klur ka liat sha ka pla jongno re jongno na ka kam khaii dewiong, katba ka khajna kaba dei ka sorkar ban ioh ka lait ruid ha kane ka sorkar kaba ialam da ka NPP, kaba iaka pla tyngka ka sorkar la bat da u Conrad.
Haba kren shuh shuh haka jingsdang ialap elekshon u ma Moonlight kaba long ha iing hall ka Dulong, Jowai, ula ong ruh ba kane ka sorkar kaba ialam da u Conrad kala pyrshang har rukom ki jingpyrshang ban pynduh bor iaka Jaintia Hills Autonomous District Council (JHADC)  kaba peit iaka khyndew ka shyiap bad ka riti ka dustur.
“Lada wan da kane ka sorkar ha u 2023 kan pyntlot iaka bor jong ki MDC lane kan phah peit ha DC bad ban pyniaid da ka Secretariat iaka konsil kaban ktah iaka riti dustur bad ka rukom bat khyndew ka Rilum Jaintia," la ong u ma Pariat.
U Ma Moonlight Pariat haba pan iaka jingkyrshan u paidbah ula ong ba ka jingangnud jong u ka long ban shakri iaka Jowai Constituency bad ban pynneh iaka burom ka jong ka ym ban rah, kynriah ne pynjah ia kaei kaba don kumba jia long mynta.
Ula ong ka mat shah ktah bha u nongshong shnong ka Jowai bad ki nongshong shnong ka Jylla ka dei ka lad iohkam iohjam bad ka lad kamai jakpoh kaba la ktah lut ia baroh u kup shilliang sem shiliang.
Kumta ula kyrpad rit iaki nongthep vote ban ailad ia u shisien ban shakri iaka Jowai Constituency khnang ba un lah ban pynurlong iaki jingangnud ka jong u bad lada um long uba bit, kyntait ia u.
U Ma Moonlight haba bteng ban kren ula ong haba jied ia u nongmihkhmat wat jied da u ba long kynrad, hynrei jied ia uba lah ban shakri.
“Phi la iohi iaka jingsynshar ka NPP ka buh iaka jylla bad ia nga ia phi haka jingma namar ka jingkit ram bad ka jinglaitrud ka khajna bad ka rung sha ka pla ki katto katne ngut," la ong u ma Moonlight.
Ha kaba iadei bad ka All India Trinamool Congress (AITC) ne ka TMC lada wan biang u Dr Mukul Sangma ban wan biang kum u Chief Minister ka Jylla kan buh iaka jylla haka jingma na ka jingwan buhai shnong u nong Bangladesh.
Ka Chairperson ka AITC ka Mamata Banerjee kala kren shai haki lad pathai khubor ba ki poiwir kiba shong buhai shnong yn pynkylla nong India ia ki.
Kane ka ruh ka buh jingma iaka Jylla bad ka North East, ngi ha North East ngi dei kiba rit paid bad lada ioh rung kine ki poiwir sha North East ne ki jylla ha ki thain Shatei Lammihngi khamatam ka Jylla Meghalaya kan shah tyllep ha kine ki poiwir na Bangladesh kiba heh paid, la ong u ma Pariat.
“Ka shnong Jowai kaba long ka district headquarter jong ka West Jaintia Hills, pynban ki ophis sorkar la rah iaki sha kiwei ki jaka.
Baroh ngi tip iaka jingpynkynriah tang iaka PWD North Division, hynrei kiba la dep rah ne kynriah ka dei naduh ka Horticulture, KVK Jaintia Hills, Plan ka Diary jong ka tnad Veterinary, ICDS," la ong shuh shuh u ma Moonlight.
U Ma Pariat ula ong ba ula ioh jingtip ba thikna ba wat ka PHE Electrical Division la kreh rah sha Shangpung, ka Central Division yn rah sha Nartiang bad ka DC ophis ruh yn rah sa sha Wahiajer.
Ula ong shuh shuh ba lada rah iaka electrical division sha Shangpung u paid nongshong shnong na kylleng u leit ban siew bai um sha Shangpung ka ban buh jingeh hadien habud.
Ha kaba iadei bad ka ñiut Jowai ula ong ba lada ki nongmihkhmat na rilum Jaintia ki don iaka jingangud ban wanrah iaka jaka theh niut kaba paka, kan shimpor tang hapoh 6 bnai ban pynioh iaka jaka theh niut kata da kaba pynbha iaka jaka kaba la don lypa, pynban namar ba u MLA ka Jowai bad u Sniawbhalang Dhar uba dei u myntri poynroi sor kim don iaka mon ban leh, kane ka kam kala sahkut bad pynlong iaka Jowai ka jaka lumthup iaki ñiut bad ki iing ki sem ruh kila sma iwtung.
U Ma Pariat ula thalain tyngeh iak sorkar MDA kaba ym phaikhmat ban pynjem iaka jingeh ki samla kiba la dep pule ha ki kyrdan kyrdan bapher bapher ban pynioh kam iaki haba ki post kiba thylli ki don haduh 8000 post ha ki tnad sorkar bapher bapher.
Ula ong ruh ba kyrduh kam ki samla ka jia ha baroh kawei ka jylla.
Ha kane ka sngi sdang ka ialang ialap elekshon u ma Pariat haduh 600 ngut ki paid nongshong shnong ka Khliehtyrshi kila pynrung kyrteng ialade sha ka UDP bad kila rai tylli ban kyrshan ha u ma Pariat.
Kum ka dak ban sdang noh ka jingialap elekshon u ma Moonlight Pariat u kyrtong ka UDP na 2 Jowai Constituency ula pynher ruh iaka lama haka iing jong u ha Dulong.
Iaka jingialang la pyniaid da u Kitboklang Nongtdu general secretary ka UDP West Jaintia Hills  haka jingiadonlang ki nongialam u ma Moonlight Pariat kiba kynthup ia u Sanbok Rymbai, Chem Biam, Lephing Pyrtuh, Marki Mulieh, GM Lamar, Deisa Muruh, Kong Robila Mylliem Pdah, Peter Kharmuti, Tiarsing Nongrum bad kiwei kiwei.
Palat 600 ngut ki nongshong shnong ka Khliehtyrshi kila pynrung kyrteng ialade ban iasoh bad ka United Democratic Party (UDP) haka sngi Saitjain.
Kine ki 600 ngut ki nongshong shnong ka Khliehtyrshi kila rai ban kyrshan ia u ma Moonlight Pariat kyrtong ka UDP na 2 Jowai Constituency haka jingialang kaba long ha iing hall ba rim ka shnong Dulong, Jowai.
U Kitbok Nongtdu general secretary ka UDP ula iathuh nalor kine ki 600 ngut ki don ruh na kiwei kiwei ki shnong ba marjan kiba la pyniasoh sha ka party.
Kane ka jingwan iasoh ki nongshong shnong ka Khliehtyrshi sha ka UDP kala ai mynsiem iaka party wat la ka dei ka jingialang kaba nyngkong eh bala khot da ka party mynta ka sngi.
Kum ka dak ban sdang noh iaka jingialang ialap paidbah u kyrtong ka UDP ma Moonlight Pariat ula pynher ruh iaka lama ka UDP ha iingsah jong u, la ong u ma Kitbok.
Ha kane ka jingialang pynrung dkhot ka UDP la iadonlang ki nongialam u ma Moonlight Pariat kiba kynthup ia u Sanbok Rymbai, Chem Biam, Lephing Pyrtuh, Marki Mulieh, GM Lamar, Deisa Muruh, Kong Robila Mylliem Pdah, Peter Kharmuti, Tiarsing Nongrum bad kiwei kiwei.
Ka Khasi Students’ Union (KSU) Wapung unit kala pynkup burom iaki 27 ngut ki samla na ki san shnong da ka 3 rd Woh Tep Kyndait Academic Award haka sngi Thohdieng.
Kine ki 27 ngut ki samla kiba shah pynkup burom ki dei na ka shnong Wapungskur, Wapung Shnong, Tuber Kmai Shnong, Tuber Shohshrieh bad ka Mookhep kiba pass ha ki kyrdan bapher kynthup iaka SSLC, HSSLC bad Bachelor Degree, Master degree bad iwe i Doctor.
U Ohibait Dkhar president barim KSU Jaintia Hills unit ula iathuh iaka khana lyngkot u Woh Tep Kyndait.
Ula iathuh ba U Woh Tep u la ieng pyrshah ia u Syiem ka Jaiñtiapur  u Amratap Sing ha kaba u lah thmu ban pynkylla niam Hindu ia baroh ki khun ka Rilum Jaintia bad ki khun khara ki Khad-ar Dalloi.
U la ong shuh shuh bah aka thma Nongsyntoiñ ha kaba u Syiem ka Jaiñtiapur u la phah da u Syiem khynnah u Syiem Rapo Ram Sing bad u Woh Tep u la jop ia kane ka thma.
U Raymond Kharjana education secretary CEC KSU ula ong jin da U Woh Tep u ialeh pyrshah ia ka sorkar phareng, ka sorkar Meghalaya ka la ithuh ia u Woh Tep Kyndait kum u wei na ki khlaiwait ka Ri, hynrei namar ba u ialeh pyrshah ia u Syiem Jaiñtiapur ka khlem ithuh ia u kum uwei na ki khlaiwait bad u riewkhraw ka jaidbynriew.
Ia kane ka prokram la assistant organising secretary KSU East Jaintia Hills District Unit u Shibaitlang Rymbai haka jingiadonlang  Raymond Kharjana education secretary CEC KSU uba long ruh u Khongsan,  u Damewanhi L Rymbai uba long u symbud kongsan, u Kwilness Suchiang General Secretary KSU EJHDU, u Satly Ryngkhlem Vice President KSU EJHDU, u Shaniahskhem Dkhar Finance Secretary KSU EJHDU, ki nongialam shnong na ka shnong Wapung Shnong bad Wapung Skur.
Ka Greta Solution Training Academy, Jowai kala pynkut noh iaka jingai jinghikai Street Vendors-Standalone ne ki nongdie jingdie harud surok kaba kyrshan da ka Meghalaya State Skills Development Society (MSSDS), Shillong ha ryngkat ka jingiatrei lang bad ka Skill Development Cell ka Kiang Nangbah Government College Jowai haka sngi Thohdieng haka prokram pynburom ha Multi-purpose hall ka Kiang Nangbah Govt’s College Jowai.
Ia kane ka programme la pyniaid da u Sonjoy Shylla, Centre Head jong ka Greta Solution Training Academy, Jowai.
Hakane ka sngi la don bynta lang ka Dr.
E.
M Blah Principal Ka Kiang Nangbah Govt College, kum ka Kongsan ryngkat bad u Skill Development Officer, West Jaintia Hills District Lambormi Suchen.
U Skill Development Officer, Lambormi Suchen ula iathuh iaki jingmyntoi ba ioh na Skill Meghalaya Project jong ka Sorkar.
Ka skill Meghalaya da ka jingiatreilang bad ki sengtreimon sngewbha ki ai iaki training bapher bapher na bynta ki khun samla kiba don ka jingthmu ban seng kam lajong bad kumjuh ban trei ha ki Fast-food, Restaurant, Hotel ynda kila dep pyntbit ialade lyngba kane ka Skill Training.
Ka Principal ka Kiang Nangbah Govt’s College kala pynshlur iaki khun samla ban trei shitom bad ban nym niewpoh iaka kano kano ka jait kam kaba ki trei  namar wat haka pule puthi ruh ngi dei ban ai kabha bhatam khnang ba ngin long ki nongjop.
Lah ioh ruh ka khubor jingjop na ka Hestis Phawa bad ka Russian Melodies Lamare, kiba ba la pass bad pyndep iakane ka training ba 3 bnai bad iaroh iaka Greta Solution Training academy lyngba ka jingiarap jong ki ia ka Job placement.
Shuh shuh ki la ai mynsiem ia ki wei pat ki  khun samla kiba dang don hapoh ka training ba kin trei shitom bad minot khnang ba kin ioh ban kheit ia  u soh jong ka jingjop.
Ha kane ka sngi la sam iaki Certificate bad Start-up Tools ne ki tiar ban sdang trei sha baroh ki 48 ngut kiba lah dep iaka training.
Ki tiar (Start-up Tools) ba lah sam ki long kum ki kharai sdieh Chow, ki Tawa, ki Gas Cylinder, ki Gas stove, ki Jing pynjar um (Strainer), ki pliang, ki proh bad kiwei kiwei.
Ka Wapung Secondary School kaba la sdang da ka Dorbar Shnong Wapungskur, East Jaintia Hills District ka la sdang ia ka jingrakhe Silver Jubilee haka sngi Balang bad kane ka jingrakhe kan neh baroh shisnem lynter.
U Myntri Sorkar u James P.
Kongkal Sangma ula long kum u kongsan u MDC ka thain ma Phasmon Dkhar, EM ka JHADC bad u ma Nehlang Lyngdoh, MLA barim ka thain, ki la long kum ki symbud kongsan.
La iadonlang ruh kiwei ki EM ka JHADC, u Waheh Shnong ka Wapungskur, u ma H.
Deolangki Dkhar, ki Waheh Shnong barim naduh u Norly Ryngkhlem bad u Satly Ryngkhlem, ki Nongialam & dkhot ka Executive Committee Shnong, ki Nongialam & dkhot jong ka SMC bad kiwei kiwei haka jingialang kaba pyniaid da u ma Speinglang Rymbai – Chairman ka SMC.
Ka kong Kyntilang Dkhar,  Headmistress ka skul kala iathuh ba kane ka skul la seng ia ka da ka Dorbar Shnong Wapungskur naduh u snem 1978 kum ka Wapung Upper Primary School bad lah upgrade ia ka sha ka Secondary Level ha u snem 1998.
Ka sorkar jylla, lyngba ka MBOSE ka la ai ia ka Opening Permission ha u snem 1999 bad lah recognize ia ka kum ka Regular School ha u snem 2015.
Ha u snem 2017, ka Dorbar Shnong ka la upgrade pat ia katei ka skul sha ka Higher Secondary Level.
Kane ka skul ka don 400 ngut ki khynnah skul.
U James PK Sangma haba kren ula ong ula ai ka jingiaroh iaka bor pyniaid jong ka skul bad ula nang kitbok kitriwiang ba kane ka skul jam shakhmat haka jingiaid lynti bad ai mynsiem shuh shuh iaki nongialam shnong ka SMC ban pynlut shuh shuh ka por bad ka bor ban kyntiew iaka skul bad ban sam ka jingnang jingstad kaba bha tam katkum ka jingiaid ka por.
U kongsan u la ai khublei ruh ia u ma Nehlang Lyngdoh uba la noh synniang sha katei ka skul ha ka por ba ka sdang ban tei ia ka building, bad ruh u la ai khublei ia u Phasmon Dkhar uba la synniang da ki kamra klas.
Khatduh u James Sangma u la kular ban ia kren bad u Myntri Rangbah ka Jylla, u Conrad Sangma ban pynioh iaka jingiarap iaka skul katkum ka memorandum kaba la ai ha u.
Kiwei kiwei kiba kren ki kynthup ia u MDC ka thain Phasmon, Nehlang Lyngdoh, H.
Deolangki Dkhar, Waheh Chnong ka Wapungskur bad kiwei kiwei.
iaka kyntien ai khublei la ai da u Aristotle Rymbai  dkhot SMC kane ka skul.
U Ma Kyrmen Shylla myntri sorkar uba long ruh u MLA ka Khliehriat ula plie paidbah iaka madan basketball ka skul ka Lotus Higher Secondary School Diengshynrum, Khliehriat, East Jaintia Hills District.
Ia kane ka madan la tei lyngba ka SRWP 2021-22 ne ka MLA skim la plie haka sngi Balang.
Nalor u MLA ma Kyrmen Shylla la iadonlang u waheh shnong Ma Wilbert Nongtdu, Kong L Rymbai, Headmistress Lotus Higher Secondary School , ki dkhot bad nongialam ka SMC, general secretary ka shnong Diengshynrum ma Iohlang Sympli bad kiwei kiwei.
I Bah Joniphor Uriah (Ex-Headman Sanda Nongwar, Shella Confederacy) khun jong i (L) Sorindro Tiewla bad (L) Klerin Uriah na Nongwar ila khlad noh haka 16/12/2022.
I Bah Joniphor i dei i para jong i Bnasan Uriah, Iuklit Uriah bad i Nioris Uriah.
Ka met jong i la pynthiah ha Mookyrdup, Ladthalaboh, Jowai.
Ka jingleit on tep ia i kanlong lashai ka sngi 17/12/2022 haka 2 baje nohphaisngi ha u lum jingtep ka Balang u Khrist.
Ka Mihmyntdu Community Social Welfare Association (MCSWA) kawei na ki synjuk kaba iarap ban ai jingsumar iaki kyrni haka jingdih pynbuaid la ha u Drok, Kyiad, Kynja nalor kiwei kala rakhe iaka jingdap 40 snem (1982-2022) ka jingshakri jong ka ha Rilum Jaintia  haka sngi Palei.
Ka MCSWA ka dei ka synjuk kaba la seng da ka Dr Joanietta Shullai kaba long ka Director & Founder da ka jingthmu ban iarap bad ai jingsumar ia kiba kyrni ha ka jingdih pynbuaid ba har rukom, ka jingiasyllok bad ki samla kynthei bad shynrang ban lait na ka jingim kaba lyngkar ba kin kylla kaba mut ban lait liat ha ki kam sniew ka imlang ka sahlang.
Mynta ka MCSWA ka dei kawei na ki sentreimon sngewbha kaba trei ban iarap iaki nongdih drok hapoh ka projek MACS kaba la tip kum ka Injecting drug users (IDU) ha West Jaintia Hills District bad East Jaintia Hills District bad ka Female Sex Workers ne ki kynthei kiba shongkha klumar.
Dangshen ka MCSWA kala pyndep ruh sdang Home Health Aide Caregiver ne ka jingsumar ia ki tymmen ki kro hala iing, khamtam kiba ym don nongpeit nongsumar.
Ia kane ka Home Health Aide Caregiver la sdang da ka jingai jinghikai iaki samla kynthei bad shynrang da ka jingiatreilang bad ka Meghalaya State Skill Development Society (MSSDS), Government of Meghalaya.
Ia ka jingrakhe dap 40 snem la pynlong ha Salaroh, Jowai ha kaba u ma Brightstar Chyrmang uba dei u MDC ka North Jowai Constituency ula long u kongsan.
La iadon lang ha kane ka sngi da u Wilson Dohling DDTI MACS bad u ma Lambor Suchen uba dei u Skill Development Officer ka MSSDS West Jaintia Hills.
U ma Brightstar Chyrmang haba kren ula ong ka MCSWA kala noh ia u synniang kaba bun bah haka imlang ka sahlang, khamtam ia ki khun samla kim bym ioh kam ioh jam.
Lyngba jong ka MCSWA bun ki samla kila iohlad ban ieng hala ki jong ki kjat.
U ma Brightstar ula plie ia ka Website jong ka MCSWA.
Kham hashwa jong ka jingialang la ioh ia ka jingpule na ka ktien U Blei bad duwai da u Rev.
D.
Lyngdoh, ka jingkren pdiang na ka Sunita Suna, la ioh ruh ia ka jingrwai ia ka Theme Song jong ka MCSWA.
La ioh ruh ka jingkren na Dr.
Joanietta Shullai ba dei ka Director & Founder MCSWA bad ia ka jingkren ai khublei la ai da A.
J.
Nongkynrih, Chief Functionery MCSWA.
La sam ruh ia ki tiar sah kynmaw sha ki dkhot ka seng bad kumjuh ia ki dkhot barim jong ka MCSWA.
La sam ia ki certificate sha kito kiba la pyndep ia ka jingshah hikai ha ka Tailoring Course bad kumjuh ruh ki ba la pyndep ia ka piggery, beautician, food processing bad fast food vendor.
Ka North Liberty Higher Secondary School, Jowai kala pyniar iaka shlem treikam ban sam jingnang jingstad sha nongkyndong ban iarap iaki khynnah ban pynioh iaka jingnang jingstad ha la shnong, khamtam kiba wan na ki longiing kiba duna haka ioh ka kot, hynrei kiba don iaki sap kaba kyrpang.
Kane ka jialong hadien ba u Ma Richard B Uriah Principal ka North Liberty Higher Secondary School ula shimti ban pyniaid iaka skul David and Lois Rees Memorial School, Tongkiad Iooksi haka 15 tarik u bnai Nohprah 2022.
Ka Tongkiad Iooksi ka dei ka shnong kaba jngai kumba 50 KM na Jowai ka sorbah jong ka West Jaintia Hills District.
Kane ka skul ka dei kaba la sdang da ka kmie ki kpa u Ma Richard B Uriah ka Mem Margruerite S C Uriah bad u Bah S Bnasan Uriah kiba sdang iaka lyngkha treikam haka kam mission ban saphriang iaka gospel kumjuh kila sdang ia ka skul David and Lois Rees Memorial School ban pynkylla iaka rukom pyrkhat bad ban tbeh jingshai iaka shnong ka thaw da ka jingnang jingstad.
Kum ka jingsdang ban shimti ia kane ka skul u Ma Richard ula khot pynrung klas ne admission naduh Nursery haduh klas 8 naka bynta u snem 2023-24 bad ha kajuh ka por u khot pyrshang ne trial ruh iaki khynnah skul kiba don ka sap ialehkai football.
Ha kane ka kynti haka jingpyrshang ki don haduh 14 ngut ki khynnah kiba la shah jied hapoh ka sport quota bad kine ki 14 ngut ki khynnah kim donkam ban siew iaka bai skul ban leit skul ha David and Lois Rees Memorial School.
Ha kane ka juh ka sngi u MLA ka Mowkaiaw Ma Nujorki Sungoh ula plie paidbah ruh iaka computer lab jong kane ka skul kaba ula synniang haduh T.
5 lak sha kane ka skul ban sdang iaka jinghikai computer iaki khynnah naduh dang rit.
Ha kane ka jigialang plie iaka computer lab, nalor u MLA ka Mowkaiaw ma Nujorki Sungoh uba long kum u kongsan la iadonlang ruh u Winning Garland Sungoh MDC, Dolloi ka Elaka Raliang ma Chawas Lyngdoh ki nonghikai, u coach ialehkai football Milan Lynrah nalor ki kmie ki kpa bad ki khynnah skul jong kane ka skul.
La pynphuh pynphieng ia kane ka sngi da ka jingrwai jingshad ki khynnah skul jong ka David and Lois Rees Memorial School, ka North Liberty HSS bad ki nonghikai.
La sam ruh iaka result jong kane ka skul bad sam iaka khunsam bat bit tam ki khynnah ha skul.
Kham hadine la pynlong iaka jinglehkmen Advance Christmas kaba la shimbynta d aki khynnah skul jong kine ki artylli ki skul, ki nonghikai bad ki nongshong shnong kiba la shah khot sngewbha.
Namar ka jingbitar iaka jingleh bymsuidniew ka Sorkar Jylla ban pyntreikam iaka hukum ka National Green Tribunal (NGT) ban khang mardor iaki karkhana sain rnga dewiong (Coke Factory) beain ha Elaka Sutnga, East Jaintia Hills District, ka Environment Coordination Committee (ECC) kala iaid padibah jai jai (peace rally) ban pyrshah iaka jingkuman ka sorkar MDA ha ka sngi Palei.
