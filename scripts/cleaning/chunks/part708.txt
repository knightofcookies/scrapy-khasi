Haba phai sha ki nongkawang bol, u Miquel Obando Nongbri u la khur 4 wiket bad ïa ki 3 wiket la khur da u Daryll Donald Nongbri na ka bynta ka Lumpaia Avengers.
Haba wan beh ïa ka thong, ka Lumpaia Avengers ka la ïoh tang 128 run bad shah pynkhyllem 8 wiket ha ki 20 over.
U Easterland Iangrat u la tied 35 run na ki 40.
Haba shai sha ki nongkawang bol, u Elsabat Nongdhar u la khur 3 wiket na ka bynta ka Cricket Smit.
Ïa ka nam ‘Player of the Match’ la khur da u Elbrenroy Mawthoh.
Haba phai sha kawei pat ka jingïakhun ba ar, ka Marbisu ka la jop da 98 run ïa ka Thangsning CC.
Ka Thangsning ka la ailad shwa ïa ka Marbisu ban tied nyngkong ha kaba ka la ïoh 123 run bad shah pynkhyllem 9 wiket ha ki 20 over.
U Bashemphang Kurbah u la tied 20 run na ki 24 bol.
Katba u Briketstar Kharumnuid u la khur 2 wiket na ka bynta ka Thangsning.
Haba wan beh ïa ka thong, ka Thangsning ka la ïoh tang 25 run bad shah pynkhyllem 9 wiket ha ki 8.
5 over.
U Badap Pura Nongkhlaw u la tied tang 3 run na ki 8 bol.
Haba shai sha ki nongkawang bol, u Andy Alwin Dkhar ka Marbisu u la khur 5 wiket bad ïohpdiang ruh ïa ka nam ‘Player of the Match’.
Ka tnat ïalehkai jong ka Sorkar Pdeng ka la don hapdeng ka jingsngewkhia halor ka jingbym leit ïashim bynta ki khlur nongïalympat shabar ri na ka daw ban pynpaw ka jingpyrshah ïa ka Wrestling Federation of India (WFI) bad kumjuh ïa u nongïalam kane ka synjuk u Brij Bhushan Sharan Singh.
Ki khlur nongïalympat ka ri kiba kynthup ïa ka Vinesh Phogat, Bajrang Punia, Ravi Dahiya, Deepak Punia, Anshu Malik bad ka Sangita Mor kiba la weng noh ïalade na ka jingleit ïashim bynta ha ka UWW Ranking Series ka ban long ha Zagreb bad Alexandria namar ka jingtohkit ka dangslem ban pyndep halor ka jingjrong kti utei u nongïalam ka WFI.
Katei ka rai ka la pynkhuslai ïa ka Sorkar, kaba la pynbiang ïa ka bai-lut bai-sep ïa ki nongïalympat hapoh ka Target Olympics Podium Scheme (TOPS) ban kyrshan ha ki jingkilanmet.
“Ngim lah ban sngewthuh balei kim kwah ban ïashim bynta ha kaba ïa ki jingdawa la shim khia.
Ngi donkam ban ai por ïa ka komiti ba kan pyndep ïa baroh ki jingshisha.
Ka dei ka rai jong ki nongïalympat bad ngim lah ban pynbor ïano ïano, hynrei kim dei ban pynlehnohei ïa ki lympung ïalehkai," la pynpaw ki heh ophisar jong katei ka tnat.
Ïa katei ka synjuk ïalehkai la pynïaid da ki hynriew ngut ki dkhot jong ka Oversight Committee hapoh ka jingïalam ka khlur nongïakura ka MC Mary Kom.
Na ka liang ka komiti ka dang pynlong ïa ki jingtohkti halor ka jingkynnoh ba u Brij Bhushan u la jrong kti bad pynshitom ïa ki nongïalympat kynthei bad u la byrngem ruh ïa ki nongïalehkai.
Na ka liang katei ka tnat ka la shah pynbor ba ka dei ban sei ïa ka komiti hadien ba ki nongïalympat ki la pynlong ïa ka jingïalang ban pynpaw ka jingpyrshah ha Jantar Mantar kaba ha nongbah Delhi na ka bynta ban dawa weng noh ïa u Brij Bhushan na katei ka kam kaba u bat bad ruh ban pynkut noh ïa ka jingpynïaid ka WFI.
Ka tnat ïalehkai ka la kyntu ïa ka komiti kaba la thaw ha ka 23 tarik u Kyllalyngkot, ba kan phah ïa ka kaiphod hapoh ki saw taïew bad ka la bthah ïa u Brij Bhushan un hiar shuki shwa tad haduh ba ka lah ban pyndep ïa ka jingtohkit.
Kat kum ka jingai por kaba kham hashwa, ka komiti ka dei ban phah ïa ka kaiphod ha ka 23 tarik u Rymphang, hynrei na ka liang ka tnat ïalehkai ka la ai por sa ar taiew hadien ba katei ka komiti ka la pan por ban pyndep ïa katei ka jingtohkit.
Katkum ka khubor ba la ioh lum ka iathuh ba u kapten jong ka kynhun ialehkai Test ka Australia u Pat Cummins un sa duh noh ban iashimbynta ha ka jingiakhun Test kaba lai jong ka lympung Border-Gavaskar Trophy ha ka jing-iakhun pyrshah bad ka India.
Katei ka jingiakhun lah dep ban pynbeit ba kan long ha Indore naduh ka 1 tarik jong u bnai Lber.
Shuh shuh ruh ka khubor ka iathuh ba u Cummins uba la leit phai iing sha Sydney hadien ka jingshah rem noh ka Australia ha ka jingiakhun Test ba ar na ka daw jong ka jingshitom ka kmie.
Hynrei ia kaba lah khmih lynti ban wanphai biang sha ka kynhun ialehkai ka ri na ka bynta ban sdang pat sa ia ka jing-iakhun kaba lai.
Kumta ruh na ka liang jong u tei u rang-ialehkai u lah pynthikna ia ka jingbym shym la lah ban iadonlang bad ka kynhun ha ka tei ka jingiakhun ka ban wan halor katei ka daw.
Kumta ha ka jaka jong u, na ka liang jong ki nongjied nongialehkai katei ka kynhun ki lah rai ha ka ban pynmih bujli noh da u  Steve Smith na ka bynta ban ialam ia ka kynhun baroh kawei sha katei ka jing-iakhun ka ban sa long.
Da ka jingioh shong pynjahthait jong ki ar kynhun ialehkai haduh khyndai sngi kynthih hapdeng jong ka jingiakhun Test ka jong ki hadien ba lah pyndep ia ki lai sngi ialehkai ha Delhi, kumta ruh lah khmih lynti ba u Pat Cummins un sa pyniasoh biang bad ka kynhun na ka bynta katei ka jingiakhun kaba lai.
Hynrei ha kawei pat ka liang, u Smith u lah pynlut ia ki saw sngi ha Dubai lem bad ka kurim jong u hadien ka jing-iakhun Test kaba ar ha shua ba un pyniasoh bad ka kynhun ha Delhi.
Lehse, u lah ruh ban ialam ia ka kynhun na ka bynta ka sien kaba lai naduh ba u lah shah pynkupbor biang kum u symbud kapten ha u snem 2021 ha ka por ba u Cummins u lah shimti kum u nongialam bahakhmat ka kynhun ha ka jaka jong u Tim Paine.
U Hugh Jackman kum shi bynta ban pynkhreh na ka bynta ka Deadpol 3, u la shim khia ban pynlut por ha jaka kilan met ne Gym ha kaba une u tyngshop u da kwah shisha ban pynksah ia ka met ka phad jong u ban iahap bad ka bynta ha katei ka phlim.
Une u tyngshop ka X-Men un sa ak lang ha ka Deadpol 3 bad u Ryan Reynolds bad dei u Ryan uba la ai jingmut ia u Hugh ban shim khia ban pynleit jingmut kumno ban pynksah ia ka met ka phad naba kane ka phlim ka don bun bha ki jingiashoh.
Ia ka Deadpol 3 yn direk da u Shawn Levy bad ia ka khana la thoh da u Rhett Reese bad Paul Wernick bad ka bynta jong u Ryan kan long kum u Anti Hero uba la snohkti lang bad u Wolverine ban iakhun bad ki riewsniew.
Kane kan long ruh kawei na ki phlim ba itynnad bha naba la ak bad shim bynta lang da ki tyngshop kiba paw ka Hollywood.
Ha kane ka phlim ka Emma Corrin kan sa ak kum ka riewsniew.
Kawei na ki klob ialehkai phutbol ha ka lympung English Premier League kaba haduh mynta ka shem jingeh ha ka ban kiew ha ki kyrdan ba shakhmat ha ka miej khein dor-thong katei ka lympung ialehkai, ka Southampton ka pynbna paidbah mynta ia ka kyrteng jong u Ruben Selles kum u manager ba thymmai.
Kane ka wan urlong hadien ba katei ka kynhun lem bad u ki lah pdiang ia ka jingiateh soskular hapdeng jong ki haduh kaba kut jong ka aiom ialehkai kaba mynta.
Ka khubor ka iathuh ruh ba ka jingthung mynta da ka klob ia u Ruben na Spain ka long hadien ka jingsloit noh jong ka dang ha ki khyndiat sngi ba lah dep ia u Nathan Jones; uba lah ioh ban pynthyllun ia ka shalyntem ki kam ki jam katei ka kynhun tang ha ki lai bnai kynthih.
Kumba ka paw mynta, ka klob Southampton ka shong mynta ha ka kyrdan ba sha-trai eh ha katei ka lympung ialehkai ha ryngkat bad ki san tylli ki jingjop ba ka lah khur ha ki 23 tylli ki jing-iakhun jong ka haduh mynta ha kane ka aiom ialehkai kaba mynta.
U Selles u long u nongpyniaid ba nyngkong jong ka kynhun ialehkai ba shakhmat jong ka klob  bad uba lah shimti kum u nongpyniaid ba tang ship or ha kaba katei ka klob ka la lah ban pynliem noh ia ka Chelsea  dang ha ka lah kut taiew ba lah dep ha kaba lah kylla long u soh na ka bynta katei ka kynhun ialehkai ban khur ia ki 3 dor-thong na u lain jong ka jingma ha ka lympung.
Ka jingthung jong ka klob ia u Selles mynta ka long hadien ba katei ka kynhun ialehkai kam shym la lah ban pynurlong ia ka jingiakren bad u manager barim ka Leeds u Jesse Marsch; uba lah shah sloit noh na ka kam dang ha ki khyndiat sngi ba lah dep.
Kumta ka jingkhur jingjop da 1-0 kol pyrshah ia ka Chelsea ha ka jingleit iakhun jong ka sha Stamford Bridge, ka pynlong ia ka tei ka kynhun ialehkai ban khur ia ka jingjop ba nyngkong napdeng ki jingiakhun baroh naduh ba ka lah dep ban khur ia ka 2-1 kol jingjop pyrshah ia ka Everton ha ka 14  tarik u K’lyngkot mynta u snem.
Shuh shuh ka khubor ka iathuh ruh ba u Selles uba lah dep ban shimti teng ia katei kajuh ka kam  kaba kynthup ha ka  kynhun ialehkai kaba na Greece, Azerbaijan  bad Denmark, dang shen u lah dep ban pynbna ia ka jingkwah jong u ban long u manager jong ka klob kum u nongpyniaid bapura jong kano kano ka kynhun ialehkai kaba ibit ia u ban thung ha ka kam.
Ka Avril Lavigne bad u Mod Sun ki la pyndkut noh ia ka jingiadei jong ki  ha kaba kane ka nongrwai kaba la don 38 snem ka la don jingiadei bad u Mod uba dang 25 snem la kumba arsnem tam eiei.
Ka Avril bad u Mod ki la pynbna nyngkong eh ia ka jingiadei jong ki ha ka jingwan shim bynta ha ka Grammy kaba la long ha Los Angeles.
Ha shwa ba kan iaiaid bad u Mod ka Avril ka la don jingiadei ruh bad u nongrwai Rap u Tyga.
Kane ka nongrwai ka la dep ban shongkurim teng ia u Derryck Whibley bad Chad Kroeger hynrei kine ki jingkyntiew ku rim kim shim long satia kiba neh.
Ka Avril ha ka jingwan shim bynta ha kawei ka show ha u snem ba la leit ka la kren halor u Mod da kaba ong ba naduh ka sien nyngkong ba ka la iakynduh ia u ka la shoh jingieit.
Bun ki paralok kane ka nongrwai kim shim khmih lynti na poi pyr khat ia ka ba kan pyndkut ia ka jingiadei bad u Mod bad sngewsih bha na ka bynta jong ka.
U Akshay Kumar uba long uwei na ki Superstar ka Bollywood ula kren halor ka jingsngew diaw hadien ba bun ki briew ki la kynthoh ia u ha kaba iadei bad ka Canadian citizenship ha kaba une u tyngshop ula pynpaw ba wat lada la kha ia u ha Canada pynban ula heh la san ha India bad haduh mynta u da sngew ialade ba u long u nongshong shnong ba pura jong kane ka ri.
Ha ka jingwan pynbna ia ka phlim thymmai ka Selfiee u Akshay ula iathuh ba u da sngewsih shisha halor ka jingkynnoh jong kiba bun ba um dei u trai shnong jong kane ka ri bad teng teng u ju sngew long nongwei bha haba u pyrkhat halor kane.
Ha ka jingsngew ba shimet jong u Akshay, ka India ka dei ka ri kaba u da ieit tam ha ka jingim jong u bad dei ruh kane ka ri kaba la pynpawnam bad pynpaw pyrthei ia u kumne kumba u long mynta.
Une u tyngshop wat hadien ka jingkynthoh jong kiba bun ba um dei u trai shnong ka India pynban u leh bym suidniew ia kaba kum kane kaei kaei bad pyrshang ban pynleit jingmut beit tang ha ka kam ba u trei.
Haba iakren halor ki phlim nalor ka Selfiee ia u Akshay ngin sa iohi ruh ha ka Hera Pheri 3 kaba yn ak lang da u Suniel Shetty bad Paresh Rawal.
Ia kane ka phlim yn pynmih da u Firoz Nadiadwala.
Une u tyngshop un sa shim bynta ruh ha kawei ka Biopic ha kaba ia kane yn pynmih ha kine ki bnai ban wan.
Kum u tyngshop u Akshay ula kiew bha ha ka kam ba u trei bad kane baroh ka dei namar ka jingai jingkyrshan jong ki  paidbah ia ki phlim ba u ak bad shim bynta.
U Sonu Nigam hadien ka jingshah thombor ha kawei ka concert kaba la long ha Mumbai ula leit ban ai ka jingujor ha kaba iadei bad kane sha ki pulit ha kaba une u nongrwai ula kynnoh ruh ba kane ka dei ka jingdonkti ne ka jingkynshoit jong ki nong saiñ pyrthei.
Katkum ki khubor ba la mih la iathuh ba dei u khun jong uwei na ki nongsaiñ pyrthei uba la sdang nyngkong eh ban pynmih ia ka kynrum kynram ha kaba ha katei ka jingjia u Sonu lem bad ka kynhun jong u ki la mynsaw na ka jingshah thombor.
Katba u Sonu u dang shim bynta ha ka Finale jong kawei ka tamasa kaba la pynlong ha ka shnong kaba u shong u sah kaba ha Chembur kynsan kynsan u khun jong uwei u MLA bad u pyrsa jong u kila wan ban thombor ia une u nongrwai ha rynsan tang na ka daw ba kim shim la iohlad ban shondur lang bad u.
La ong ba hadien jong katei ka jingshah shoh u Sonu lem bad ka kynhun jong u, ki nongap  pahara kiba la ialeh ban khanglad ia kitei arngut ban shim kabu ki la shah shon lang pynban.
Ki khubor ki iathuh ba ki pulit ka Mumbai kila register ka Case ia kitei arngut bad la pynhap ruh hapoh ka Section 323, 341, 337 jong ka IPC.
Ka jingshah shoh jong u Sonu ka la pynlong ia kiba bun ki nongshong shnong ka Mumbai ban pynrem jur halor kane.
Da ki hajar ngut ki paidbah nongkyrshan ka TMC Mawkyrwat Block ki pdiang sngewbha ha ka sngi Thohdieng ïa ka nongïalam ka TMC kaba dei ruh ka MP Lok Sabha ka Mahua Moitra ha Mawkyrwat ha ryngkat ka jingdonlang u Bah Sounder Strong Cajee uba dei u kyrtong ka TMC na Mawkyrwat konstitwensi.
Ha kane ka sngi, ha shuwa ka jingïalang paidbah, ka la don ruh ka jingïaid da ki thuk thuk ryngkat ki kali naduh shlem treikam ka seng shaduh Madan Saitsnad, Mawlangwir.
Ka Moitra haba ai jingkren, ka la ther tyngeh ïa u Amit Shah, u Myntri korbar ri ka Sorkar Pdeng halor ka jingkynthoh jong u ba ka jylla Meghalaya ka dei ka jylla kaba bamsap tam.
“Nga kwah ban kylli ïa u Amit Shah, mano ba ïalam ïa ka Sorkar ha ka jylla, hato ym dei ka BJP, NPP bad ka UDP kiba la synshar mynta la 5 snem?" la buh jingkylli ka Moitra.
Haba ther shuh shuh, ka Moitra ka la ong, “Phi keiñ phi dei kiba bamsap tam namar phim shym la leh ei ei baroh san snem, phim shym la pynbiang ïa ki lynti ki syngkien, ki jaka sumar bad ki jaka pule kiba biang.
"Ka Moitra ka la ong ba ka BJP bad ka NPP ki ïaleh drama ïa u paidbah mynta, bad ki ïa kynnoh iwei ïa iwei, hynrei ki dei hi kijuh, bad ki ïa bamja na kajuh ka pliang.
Ka la kynthoh jur ruh ïa ka Congress ba kane ka seng saiñ pyrthei kam shym la lah ha ka jingïakhun pyrshah ïa ka BJP bad na kata ka daw, ka sa mih ka TMC da kaba kam ruh ba dei sa tang ka TMC kaba nud ban ïa pynibor bad ka BJP.
Ka la kynthoh jur ruh ïa ka NPP ba ka khlem leh eiei ha kine ki san snem, da kaba kylli, kumno kam lehraiñ, ha ka jingshisha, ka la dei ban rieh noh ïalade bad sa mih pyrthei pat hadien 10 snem.
Kumta ka Moitra ka la kyntu ïa ki paidbah ka Mawkyrwat konstitwensi ba kim dei ban shah pynbiej shuh ha kane ka kynti kumba ki la mad ïa ka jingsynshar jong kiwei ki seng naduh ka Congress, BJP, NPP bad ki seng riewlum.
Kane ka MP na West Bengal ka la kyrpad ruh ba mynta ka kynti, ki paidbah ki dei ban ai noh ka jingkyrshan ïa ka TMC da kaba kular ruh ba lada ki paidbah kin pynjop, kan shimkhia ban warah ïa ka roi ka kiew ha kane ka konstitwensi.
U Myntri jong ka Women and Child Development u Halappa Achar u la ong ba ka sorkar jylla ka la shim ïa ki sienjam ban khanglad ïa ki kam sniew pyrshah ïa ki kynthei bad la ong ba ïa ka bai lutksan ban ai sha ki lanot kiba la shah theh ‘acid’ la pynkiew sha ka T.
10 lak.
Kum ka jingai jubab halor ka jingkylli jong u MLC ka seng Congress u Saleem Ahmed ha Legislative Council, u Myntri u la ong ba ka bailutksan sha ki lanot shah theh ‘acid’ ka la pynkiew na ka T.
3 lak sha ka T.
10 lak.
U Myntri u la ong ba ki heh ba dei khmih ki la pynsted bad pynïaid shakhmat ha kaba ïadei bad ka jingjia jong ka jingshah theh ‘acid’ ba dang jia shen ha Kanakapura bad u la leit ruh ban jngoh sha ka jaka ai jingsumar ïa kawei ka khynnah kaba la shah thombor.
U Achar u la ong ba ka sorkar ka la shim ïa ka rai ban pynshitom da kaba tyngeh ïa kito ki runar kiba donkti kum ha kine ki jait kam bad la tyrwa ban ai sha kum kine ki lanot ba kin ïoh jinghikai pyntbit ha ki kam ba kin sa ïoh trei khnang ba kin lah ban kyrshan ïalade.
Ki la don bun jait ki rukom pyntreikam ba la shim hapoh ka skhim Nirbhaya bad ka Social Welfare Department ka la pynbiang ha ka ban ai jinghikai pyntbit ïa ki khynnah pule kiba sah Hostel kumno ba kin nang ban ïada ïa la kajong ka jingim, u la ong.
New Delhi, Rymphang:Hadien ba ka Election Commission ka la ithuh ïa ka kynhun jong u Eknath Shinde kum ka kynhun bashisha jong ka seng Shiv Sena bad ai jingbit ban pyndonkam da ka shap u khnam bad ka ryntieh, u Myntri Rangbah jong ka Maharashtra u la shah rai ba un long u heh nongïalam jong ka seng ha ka jingïalang kaba nyngkong jong ka kynhun ki nongkitkam jong ka seng ha kaba la pynlong ha Mumbai ha ka janmiet jong ka sngi Ba-ar.
Ïa ka jingïalang la pynlong hapoh ka jingïalam jong u Myntri Rangbah ka jylla u Eknath Shinde.
“Ngi la pdiang ïa u ba un long u nongïalam jong ka seng  Shiv Sena," la ong u Myntri jong ka tnat Industries ha Maharashtra u Minister Uday Samant.
U Myntri u Dada Bhuse u la shah thung ba un long u heh  jong ka Disciplinary Committee jong ka seng katba u Shambhuraj Desai bad u Sanjay More ki la shah thung ba kin long ki dkhot jong ka kynhun.
Ka la rai ruh ban thung ïa u Siddhesh Kadam kum u Secretary jong ka seng ha kane ka jingïalang.
Ïa  ka kyrdan kum u heh nongïalam jong ka seng bad u Working President la weng noh ha ka seng Shiv Sena.
Ha ka  por ba la don ka jingïalang, ki la don ka jingdawa ba la pdiang ha kaba u nongïaleh laitluid jong ka ri u Vinayak Damodar Savarkar u la dei ban ïoh da ka khusnam Bharat Ratna, kyntjhup 80 percent ki kam ba la dei ban ai sha ki nongshong shnong jong ka jylla, kumjuh la dawa ba ïa ki kyrteng jong ka Veermata Ahilyabai Holkar, Chhatrapati Sambhaji Raje la dei ban kynthup lang ha ka thup jong ki riewpawkhmat bad riewshlur jong ka ri.
La kynthup lang ruh halor ka jingdawa ba la dei ban ai noh da ka bhah kaba kyrpang na ka bynta ka ktien Marathi ban lah ban pyndonkam ha ka thoh kot thoh sla, “ïa  ka Churchgate Station ha Mumbai la dei ban nam da ka kyrteng jong u Chintamanrao Deshmukh," u la bynrap.
Ki bor pulit jong ka nongbah Chandigarh ha ka 20 tarik mynta u bnai ki la ïathuh ba u Myntri Rangbah barim jong ka jylla Tripura u ba dei ruh u nongïalam ka BJP – Biplab Kumar Deb u la lait thaw na ka jingïap hadien ba ka kali ba shong u Biplab ka la leit ban tynrah ïa kawei ka kali kaba pynïeng harud ka surok GT Road, Panipat District, Haryana.
Kat kum ka jingïathuh jong u Deputy Superintendent of Police (Samalkha) Om Prakash u la pyntip ba katei ka jingjia ka la jia hapdeng ka shnong Samlakha bad ka shnong Panipat, ha ka por ba u Deb  u dang don ha ka lynti ban leit sha Chandigarh na Delhi.
Na ka liang jong ka Indian Olympic Association (IOA) ka pynbna ba ka la pynkhreh ban sam ia ka jingioh myntoi ha ki jingsumar bapher bapher ia kaba la tip kum ka ‘Medical Insurance’ sha ki nongialehkai kiba mynta bad barim ruh kumjuh; kiba la lah ha ka ban wanrah ia ka nam bad ka burom sha ka ri baroh kawei na ki lympung ialehkai Olympic.
Katei ka synjuk ha ka por ba ka pynlong ia ka jingialang kaba heh jong ka Komiti nongkitkam ka jong ka ia kaba dang shu dep ban pynlong ha Olympic Bhawan, ka lah shim  ruh ia ka rai  halor katei ka bynta sha kita ki nongialehkai bahakhmat eh jong ka ri kiba ju iai khur takma ha ka lympung ialehkai na ka por sha ka por.
Kumta ka lah pynpaw ruh ba ka long kaba biang shibun eh ba bun na ki nongialehkai barim ka ri kiba lah khur ia ki takma bapher bapher ha bun ki jingialehkai ki long ki bym biang satia ha ki bad buh ia ka jingeh kaba khraw na ka bynta jong ki ia ka jingbym thikna ia ka jingioh jingsumar kaba nyngkong ba ki dei ban ioh.
Kumta katei ka synjuk ka lah shim ia katei ka rai ka lah shim ia ka rai halor katei ka bynta khlem da donkam ban siew wat shi damli ruh da ki nongialehkai kiba ju wanrah ia ka nam bad ka burom sha ka ri.
Shuh shuh katei ka synjuk ka lah rai ruh ba ym tang ki nongialehkai barim kin ioh ia ka tei ka jingmyntoi, hynrei wat ki nongialehkai ba mynta ruh kumjuh kiba shimbynta bad don ia ka thong ha ki ban khur takma na ka bynta ka ri.
Namar kata, na ka liang jong ka IOA kan iatreilang ruh bad ka NSFs bapher bapher na ka bynta ban ithuh ia kita ki nongialehkai ka ri ki ban ioh ia katei ka jingmyntoi ha ka jingim ha kaba iadei bad ka jingiai ioh ia ka met ka phad kaba koi tba khiah.
Ha katei ka jingialang lah shim ruh ia ka rai na ka bynta ban thung ia ki briew kiba tbit bad ba shemphang na ka bynta ki shnat treikam bapher bapher khnang ban dup ioh ia ka rukom treikam kaba biang bad ba seisoh na ka bynta ban lah ha ka ban pyntreikam ia baroh ki jingdonkam jong ka National Olympic Committee (NOC).
U Myntri Rangbah ka ri India, u Narendra Modi, u la ïaid da ka kali naduh ka State Central Library haduh Khyndailad bad ruh ban kaweh kti kum ka dak ban pan jingkyrshan na ki paidbah nongshong shnong ka sor Shillong bad ka jylla baroh kawei ïa ka BJP na ka bynta ka ilekshon ka ban long ha ka 27 tarik mynta u bnai.
U Modi uba la poi ha Shillong mynta ka sngi ka 24 tarik Rymphang 2023, u la leit ïuhkjat nyngkong eh ha phyllaw ka State Central Library ban leit buh syntiew ïa ki lai ngut ki riewkhraw jong ka jylla; kita u Tirot Sing, u Kiang Nangbah bad u Pa Togan Sangma bad hadien kata u la ïeng hajrong kali ban kaweh kti ïa ki paidbah kiba la ïeng lypa harud surok haduh ban da poi ha Shillong.
La ïohi ruh ba ka Sorkar Jylla ryngkat ka Sorkar India ki la pynbit pynbiang haduh shi hajar ngut ki bor pahara ha kane ka jingwan ïuhkjat u Modi ha Shillong ban ïalap ilekshon ïa ki kyrtong ka BJP.
Haba u Modi u la kiew ha rynsan u la shong shiphang bad ïeng biang na jaka shong ban khot ïa ki paidbah kiba la shah khang lynti ha ki pulit bad mar kumta ki paidbah da ka jingkmen ki la weng hi ïa ki nar ba la ker da ki pulit ban tur hajan ka rynsan.
Hashwa ban kren u Modi la ïoh ka jingkren pdiang sngewbha na u President ka BJP, Bah Ernest Mawrie ha ka jingïadonlang u Bah Sanbor Shullai, Bah A.
L Hek, Bah M Kharkrang bad kiwei ki kyrtong kiba la ap lypa ha rynsan.
Haba ai jingkren ha kane ka jingïalang u Modi u la ong haba u don ha Shillong u kynmaw beit ba ki nong Meghalaya ki dei kiba don shibun ka sap, ka jingriewspah ka riti ka dustur, ka jingitynnad ka mei mariang bad ka jingsngewtynnad ki sur jingrwai namar kane ka jaka ka dei ruh kaba ieid ïa ka jingïalehkai phutbol.
Nangta u la ong ba ka India ka la kiew bha ha ki kyrdan ba shaneng bad ka Meghalaya ruh ka la don bynta lang ban pynkiew ïa ka ri India.
Nalor kata, u la ong ba u syntiew ‘lotus’ u la ïai phuh kat dang mih ki sngi hapdeng ka jingkren beiñ kiwei ki seng saiñ pyrthei, hynrei ki paidbah ki kwah ïa ka sorkar jong u Modi bad ïa ka sorkar BJP ha Meghalaya.
U la pynpaw ruh ba ki paidbah ki dei ban kyntait mardor ïa ka saiñ pyrthei kaba la synshar tang shi ïing.
Hadien ba u la dep kren, u Modi u la kiew bha ban ïeng ha jingkhang ka kali ban kaweh kti biang sa shisien ïa ki paidbah.
Ha kajuh ka sngi u la leit sa sha Tura ban pan jingkyrshan na ki paidbah ka jylla ban jied ïa ka BJP ha kane ka ilekshon.
:Ka MLA barim ka East-Shillong, Dr.
M.
Ampareen Lyngdoh ka la ujor da ka ejahar halor ka jingsaphriang jong ka ‘message’ ba lamler ha ka rynsan lad pathai ‘WhatsApp’ da ka jingthmu ban pynthut ïa ka ilekshon ka ban wan.
“Nga thoh sha phi ban pyntip ïa kane haba ïadei bad ka dur (screenshot image) kaba la pynsaphriang ha ka rynsan lad pathai ‘WhatsApp’ bad ïa kane kajuh ka dur la buh dak ba la phah pateng bunsien ïa ka (forwarded many times)," la ong ka Dr.
M.
Ampareen Lyngdoh ha ka ejahar sha u ‘Officer In-Charge’, Laitumkhrah Police Station.
Ka la ong ruh ba katei ka dur ka pyni ïa ka jingïakren kaba lamler ha ka ktien Khasi hapdeng iwei i ’riewshimet i bym lah ban ithuh satia bad ka ‘WhatsApp Account’ ba la pyrthuh bud ne ba la shu kam ba dei ma ka.
Ka la kdew ba katei ka ‘WhatsApp Account’ ha katei ka dur ka la pyndonkam ïa ka dur jong ka kum ka ‘Profile Photograph’ bad la ïadon bynta ha ki jingïakren ba lamler halor ka jingpyndonkam be-aiñ ïa ka pisa na bynta ki ‘vote’ ha kane ka ilekshon ban wan sha ka ïingdorbar thawaiñ ka Jylla.
“Nga kwah ban pynshai hangne ba ym shym la don kano-kano ka jingïakren kaba la jia bad kum ka nongmihkhmat kaba don ïa ka jingkitkhlieh kaba la shah jied lah saw sien kynthih sha ka ïingdorbar, ngam pynshlur ne ngam ïadon bynta ha ka jingpyndonkam ïa ki lynti be-aiñ ban khring ïa kaei ka ban sa jia ha ka ilekshon synshar paidbah," ka la ong.
Ka Dr.
Lyngdoh ka la ong ruh ba ki briew ki bym lah ban ithuh satia kiba donkti ha ka ban shna ïa katei ka dur bad jingïakren ba lamler ki la pyrshang ban pyndonkam bakla bad kane ka long ka bym lah pdiang ha ryngkat ka jingthmu ban pynthut ïa kane ka ilekshon sha ka ïingdorbar thawaiñ.
“Ka jingleh jong kine ki briew ka khring ïa ki kyndon jingpynshitom katkum ka Information Technology Act, 2000 ba kynthup ïa ka kyndon 66D, ki kyndon jong ka Indian Penal Code, 1980, ba kynthup ïa ki kyndon 171 (C), 171 (G), 171 (F), 153A, 499, 500, 505(2); bad ki kyndon jong ka Representation of Peoples Act, 1951 ba kynthup ïa ka kyndon 125," ka la ong.
Shuh shuh ka la bynrap, “Kine ki kam ki long ka jingpynkheiñ ïa ka aiñ bad ki lah ruh ban ktah ïa ka jingïaid beit ïaid ryntih jong ka ilekshon.
Nga kyrpad ban pynshitom ïa kito kiba donkti halor kane ka kam.
".
Katkum ka section 6 jong ka RTI (Right to information) Act 2005.
Ngi kum ki paidbah ngi don ia ka hok ban ioh jingtip da kaba apply bad wad ia ki jingtip jong ngi lyngba kane ka ain.
Kum ka nuksa dei lyngba ka jingwad ia ki jingtip ia kawei ka MLA Scheme jong u snem 2019 haduh u snem 2022, kata 3snem ha ki jingiaid lynti ia ka jingpyntrei kam ia kawei na ki MLA Scheme kaba hap hapoh ka C & RD Block Pynursla, ka Constituency kaba hap hapoh ka jingpeit jingkhmih jong u Bah Prestone Tynsong uba dei u MLA jong ka pynursla Constituency.
Ka jinglap jingshem katkum ka RTI na ka bynta kine ki lai snem ka long kumne harum :-a)Ha u snem 2019 – 2020 la pynrung kyrpang ia ka skim na ka bynta ka rep ka riang kaba la don kumba 1000 ngut ki nongrep kiba ioh ia kane ka skim ha ka dor 12,000 /- tyngka uwei uwei u nongrep.
Ha une u snem la lap ba ia ka list ki nongrep la shu type ne print lyngba ki machine, katba ha u snem ba bud kata ha u snem 2020 haduh u snem 2021 pat ki don kumba 1200ngut ki nong-rep kiba la mang kyrpang ha ka dor 12000/- tyngka uwei uwei u ne ka nongrep.
Dei ha kane ka list jong u snem 2020 – 2021, la lap ba ki don 1168 ngut ki nongrep kiba ioh ia kane ka skim bad haba wad shuh shuh ia ki jingtip la ioh kham hadien sa 32 ngut ki nongrep kata ka list ka dei kaba shu Xerox na ki dak kiba shu thoh da ka kti lyng-ba ki Register line ne kopi.
Katba ha u snem 2021 haduh u snem 2022 pat la lap ba la shu thoh da ka kti ia ki kyrteng kito ki briew kiba ioh ia kane ka skim rep, kata ki don 1200 ngut ki nongrep kiba ioh 12,000 /- tyngka uwei u Nongrep.
Hynrei la shem ba dang duna sa kumba 206 ngut ki bym pat don kyrteng ne kiba jah kata tad haduh ka 31.
01.
2023.
Bad kat ruh, ka la iaid la kumba 6bnai naduh basdang ban wad ia ka RTI kata haduh ka 20 tarik u June 2023.
Kumta ha kaba iadei bad ka jingwad RTI, la shem ba ha u snem 2019 – 2020, ki list ne ki kyrteng jong kito kiba ioh ia ka skim rep kwai, rep tympew, sohtrun, sohniamtra bad kiwei kiwei ki mar rep.
Katba ha u snem 2020 – 2021 pat kawei ka list ne ka kyrteng jong kito kiba ioh ia ka skim rep kaba shongdor 12000/- uwei u nongrep uba dei ban ioh.
Ka list ne ka kyrteng ba shu print don 1168, katba 32 ngut pat ka dei kaba la shu serox ne copy.
Khamtam lei lei ha u snem 20212 – 2022 la shu thoh lut da ki kti, na ka bynta ki 1200 ngut ki nongrep kiba ioh 12000 tyngka uwei u nongrep.
Hynrei la ioh tang 994 ngut na ki 1200 ngut ki nongrep kiba dei ban ioh, kata ka mut sa 206 ngut ki dang jah haduh ka 30th Jan 2023.
Kata la palat 6bnai lyngba ki jingiaid lynti jong ka RTI, kaba sdang naduh u bnai June 2022.
Nalor kine ki skim rep, don ruh 10 tylli ki Women Village Organisation (2019 – 2020) kiba ioh ia ki skim ba shongdor 30,000/- tyngka kawei kawei ka organization.
Kine ki organization ki dei kiba shu thoh da ka kti ia ki list ne ki kyrteng jong ki.
Ki shnong kiba kine ki organization ki ioh kynthup ia (1)Mawbyrne (2)Wahkdait (3)Pynter (4)Mawriang(5) Mawkajem (6) Mawlyndun (7) Sohlong (8) Pyrnai (9) Mawryngkang (10) Nongsder.
Nalor kine ki jingioh ia kine ki jingiarap jong ka MLA Scheme, ki don ruh sa katto katne kiba ioh ia ki skim, kiwei kiwei pat.
"Hynrei halor kine ki skim ba ki nongrep ki ioh la don pynban da katto katne ki briew ki bym dei ki nongrep kiba hap pat ha ka thup ki nongrep, kum ki Klass I, Contractor ki Nonghikai kiba ioh ia ka skim ki nongrep kaba 12,000/- na ka bynta shi snem.
Nalor kine don ruh, ki briew kiba ioh ia ujuh shi ujuh u ne ka nongrep ha ka shisnem don kiba ioh haduh 2 ne 3 sien ha ka shisnem bad na ka bynta 3snem don kiba ioh haduh 5 ne 6 sien ia kane ka skim rep kaba 12000/- tyng-ka shisnem.
Hangne ngi iohi ba la pyniaid shiliang ia ki skim.
Bad ha kaba iadei pat bad ki skim ne ki project ne ki work order, ki jingkhein jingdiah kim iaid beit iaid ryntih katkum ki procedures jong ka sorkar.
Kum ka nuska, kawei ka jingmaramot ne repair ia kawei ka iing skul ka dei 5, 00000 /- San Lak Tyngka la shu thoh beit wages ne bainong trei 200000/- katba ki material ne ki tiar 3, 00000/- lak tyngka.
Halor kane ka bynta na ka scheme ka la kylla sha ka scam.
Balei la ong kumne namar katkum ki ain ki procedure, ki skim ki dei ban don ki jingpyni ia ki jingkhein jingdiah kiba biang, katno u rot ne katno u cement, katno u shyiap ne mawria, la pyllut bad katno ngut ki nongtrei ki skil ne unskill labour, sa kawei pat haba shna ia kawei ka Community Hall ka jinglut ka long 7,50,000/- (hynniew lak sanphew hajar) katba ia ka bai trei wages – 1,50,000/- Shilak Sanphew hajar) katba ka bai tiar pat Materials – 6,0000/- (Hynriew lak tyngka).
Kine ki long tang ki nuksa, hynrei kiba bun ki rukom trei kam kiba long kumne,namar ym lah ban thoh lut hangne.
Nalor kane kim shym la don ia ki Utilsation Certification ba kynthup ia ki Bill, Voucher, ki Cash Memo bad kiwei ki bank account jong kito ki briew kiba pyntrei ia kane ka kam.
Hangne ka dei ka scam ka dei ka bynta jong ka bamsap ka corruption kaba ym dei shuh ban jia ne ban dang bteng nangne shakhmat kum ia kine ki scheme paidbah, hynrei ki scheme ki dei ban long fair bad square ne ban biang bad shai ki jingkhein jingdiah.
Nalor kine ki scheme ne project ki don ruh kiba la pyntrei kam ryntih, kiba don ia ki jingkhein jingdiah kiba biang.
Shuwa ban pynkut ia ki jingthoh kum uwei na ki riewpaidbah la sngewdei ban buh artylli ki jingkyrpad, kaba nyngkong kum u paidbah ngi dei ban tip ia la ka hok bad kaba ar pat kum ki MLA ka la dei ka por ban shna ia ki ain ki policy na ka bynta ka jingbit jingbiang jong ki nongshong shnong hapoh ka jylla ym dei ban shu pyrkhat tang ba la wanrah ia ka MLA Scheme ka la biang, namar ka MLA Scheme ka long tang kum ka Report ne ka Progress Report jong ki MLA shisien ha ka 5 snem.
“Help the poorUplift the indigenous CommunityWhen we all are progressWe will shine the countryAnd brings peace in the world"“Iarap ia kiba dukKyntiew ia la ka JaitbynriewBan ia bit ia biang langBa ka Ri kan kiew shaphrangBad jingsuk kan wan ha sla pyrthei".
Ka jaka thep vote kaba don tang khyndiat ngut ki nongthep vote ka dei ka Kamsing.
Kane ka shnong ka don ha Amlarem konstitwensi ha West Jaiñtia Hills district.
Ha kane ka jaka thep vote ki don tang 35 ngut ki nongthep vote, bad ki nongpynïaid ilekshon kin hap ban shong da ka lieng ban jam ïa ka wah sha shiliang ban poi sha kane ka shnong.
Napdeng ki 60 tylli ki konstitwensi, ka Mawlai konstitwensi ka dei kaba heh tam kaba don haduh 50,058 ngut ki nongthep vote, 23,144 ngut ki shynrang bad 26,914 ngut ki kynthei.
Ka Dalu konstitwensi ka dei kaba duna tam ki nongthep vote da ka jingdon tang 22,099 ngut ba kynthup 10,982 ngut ki shynrang bad 11,117 ngut ki kynthei.
Ki don 74 tylli ki jaka thep vote ha ki shnong ki bym pat ïoh surok kat haduh mynta, bad 2 tylli ki jaka thep vote ki dei kiba hap jam ïa ka wah.
Ha South Garo Hills district, ka don ka jaka thep vote ha ka shnong Rongcheng ha kaba ki nongpynïaid ilekshon ki hap ïaid kjat 8 km ban poi sha ka jaka ba don surok.
Nalor ka Rongcheng, ka don ka jaka thep vote ha Nongnam kaba hap ha Mawkyrwat konstitwensi ha kaba ki nongpynïaid ilekshon ki hap ïaid kjat 4 kynta.
Ka Ïïng Kashari ba kyrpang jong ka National Investigation Agency (NIA) na nongbah Guwahati ha ka sngi Palei ba la dep sa shisien ka la khyllie biang ïa ka mokotduma pyrshah ïa u MLA ka jylla Assam, u Akhil Gogoi kaba ïadei bad ka jingïakhih pyrshah ïa ka Citizen Amendment Act (CAA) ha ka jylla Assam kaba la jia ha u snem 2020.
Kat kum ki jingïoh lum jingtip la ïathuh ba na ka liang ka NIA ka la khllie biang ïa katei ka mokotduma pyrshah ïa u Akhil Gogoi hadien ka jingïoh hukum na ka Gauhati High Court.
Ha kawei ka liang la ïathuh pat ba na ka liang ka Supreme Court ka la dep ban mynjur ban pynbiang ïa ki lad jingïada na ka bynta u Akhil Gogoi ba un lait na ki jingshah kem tad haduh ka 24 tarik mynta u bnai.
Halor katei ka jingmynjur jong ka Supreme Court, na ka liang u nongïasaid aiñ jong ka NIA – Pranjal Das u la pynkylla ïa ka tarik na ka bynta ka ‘hearing’ tad haduh ka 28 tarik mynta u bnai.
Dei ha ka 9 tarik u Rymphang ba ka Gauhati High Court ka la ailad ïa ka NIA ban pynrung mokotduma pyrshah ïa u Akhil Gogoi bad ïa 3 ngut kiwei pat kiba la ïa donkti lang ha katei ka jingïakhih pyrshah ïa ka CAA ha Assam.
Ki 3 ngut kiwei pat kiba la shah pynrung mokotduma ki kynthup ïa u Dhaijya Konwar, Bittu Sonowal bad u Manash Konwar.
U Myntri Rangbah barim jong ka jylla Nagaland u ba dei ruh u nongïalam jong ka seng Naga People’s Front (NPF), u Shurhozelie Liezietsu ha ki khyndiat sngi kiba la leit noh u la pyntip ba ka kyrdop ban ïalang paralok bad kiwei kiwei ki seng saiñ pyrthei ha ka ilekshon ka dang plie, hynrei na ka liang ka seng kam pat shym la rai bad kano ka seng saiñ pyrthei ba kan ai jingkyrshan.
Haba ïakren bad ki lad pathai khubor na ka liang u Liezietus u la ïathuh ba kane ka ilekshonÏing Dorbar Thaw Aiñ kaba mynta ka long kaba kham kyrpang.
U la ïathuh ba ha ki por kiba la leit noh ki ju don tang kumba 3 ne 4 tylli ki seng saiñ pyrthei kiba ju ïakhun ïa ka ilekshon, hynrei ha kane ka kynti kaba mynta ki don haduh 12 tylli ki seng saiñ pyrthei.
Hynrei u la ïathuh pat ba ha kane ka ilekshon kaba mynta tang ka NPF ka dei ka seng riewlum bad kiwei kiwei pat ki dei ki ‘national party’.
Halor ka mat kaba ïadei bad ka jingïalang paralok hapdeng ka BJP bad ka NDPP, na ka liang u Liesietus u la ong ba ka ka jingïadei hapdeng kitei ki 2 tylli ki seng ka long kaba kham kyllaiñ namar baroh 2 tylli ki seng ki la kob ba kin ïoh ban thaw ïa ka sorkar tang marwei khlem da synrop lang bad kiwei kiwei ki seng saiñ pyrthei.
U la ong ruh ba katei kan nym lah ban urlong satia.
Ha ka jingïakren bad ki lad pathai khubor u la ong shuh shuh ba ha kane ka ilekshon kaba mynta ka NPF ka la ïakynduh ïa katto katne tylli ki jingeh bad dei na katei ka daw ka la pynïakhun tang ïa 22 ngut ki kyrtong.
U la ïathuh ruh ba ha kane ka ilekshon kaba mynta, ka NPF ka don ïa ka jingkyrmen ban ïoh rah ïa ka nam jop na ki 12 lane 15 tylli ki thaiñ.
Shuh shuh halor ka mat kaba ïadei bad ka jingkren jong u Myntri ka Tnat Kam Pohïing jong ka Sorkar Pdeng – Amit Shah u ba la ong ba ïa ka Armed Forces Special Powers Act (AFSPA) yn sa lah ban weng noh na ka jylla ha ki 3 ne 4 snem ki ban sa wan, na ka liang u Liezietus u la ong ba ka jinglong jingman ha ka jylla Nagaland mynta ka la sdang ban bha bad ha ki 6 snem kiba la leit noh kim shym la don satia kino kino ki jingjia kiba la wanrah ïa ka jingsynjor ha ka shong suk shong saiñ jong ka jylla.
Nalor kiwei kiwei ki mat, u Liezietus u la ong shuh shuh ba ka thong ba hakhmat eh jong ka NPF ka long ban wanrah ïa ka sorkar kaba lait na ki kam bam sap, bad ban wanrah ïa ka sorkar kaba lah ban ai ïa ka jingsynshar kabab ha tam na ka bynta ki paidbah nongshong shnong jong ka jylla.
U la ong shuh shuh ba ka NPF ka dei tang ma ka kawei na ki seng saiñ pyrthei kaba ïeng skhem halor ka nongrim kaba dei na ka bynta ka bha ka miat jong ki paid Naga.
Ïa ka ilekshon Ïing Dorbar Thaw Aiñ jong ka jylla la buh ban pynlong ha ka 27 tarik mynta u bnai (mynta ka sngi).
Ki bor sorkar jong ka jylla Assam ha ka 24 tarik mynta u bnai ki la pyntip ba haduh 115 ngut ki nongshong shnong ka jylla ki la shah kem na ka thaiñ Kokrajhar District na ka daw jong ka jingdonkti jong ki ha ki kam shong kurim ïa ki khynnah rit.
Kat kum ka jingïoh lum khubor la ïathuh ba na ka liang ki bor pulit ka thaiñ Kokrajhar ki la shimkhia halor ki mokotduma kiba ïadei bad ki kam shong kurim ïa ki khynnah rit bad ki la ïoh ban kem ïa kitei ki 115 ngut na ki thaiñ bapher bapher jong ka distrik.
Kat kum ka kyrwoh la ïathuh ba ïa ki 17 ngut la ïoh ban kem na ki thaiñ kiba hap hapoh ka jingkhmih jong ki bor pulit ka Kokrajhar PS, 44 ngut na ki thaiñ kiba hap hapoh ka jingkhmih jong ki bor pulit ka Gossaigaon PS, 5 ngut na ki thaiñ hapoh Dotma PS, 10 ngut na ki thaiñ ba hapoh ka Kachugaon PS, 9 ngut na ki thaiñ ba hapoh ka Kazigaon, 14 ngut na ki thaiñ ba hapoh ka Fakiragram PS, 10 ngut na ki thaiñ ba hapoh ka Bagribari PS bad 6 ngut pat na ki thaiñ ba hapoh ka jingkhmih jong ki bor pulit ka Serfanguri PS.
Kat kum ki jingïoh lum khubor la ïathuh ba ha ka thaiñ Kokrajhar district, ki bor pulit jong ka thaiñ ki la ïoh ban pynrung ïa haduh 204 tylli ki mokotduma kiba ïadei bad ki kam shong kurim beaiñ ïa ki khynnah rit.
Kiei kiei baroh ki la sdang ban paw pyrthei khamtam ha kaba ïadei bad ka jingïakhun ïa ka ilekshon jong u snem 2024.
Ha kaba ïadei bad kane, na ka liang u Myntri Rangbah jong ka Bihar u Nitish Kumar u la paw ba u la long u nongïakhun ba pyrshah jong u Myntri Rangbahduh u Narendra Modi ha ka ilekshon jong ka Lok Sabha ha u snem ban wan.
U la buh hapoh ka jing-artatien ba un long u nongïakhun na ka liang pyrshah.
Kumba la ïathuh ka tyllong khubor kaba ïajan bad u la ong ba u la long lypa u nongïalam jong ka Mahagathbandhan ha Bihar, kynthup ka seng Congress, bad lai tylli ki kynhun left bad ka seng jong u Lalu Yadav ka Rashtriya Janata Dal, nalor ka Janata Dal (United).
Kaba donkam baroh ka long sa tang ka jingaidak na ka kynhun ba ïatreilang bad u, khamtam na ka liang ka seng Congress, na ka bynta ban thaw ka kynhun synrop ha ka ri kynthup kiwei pat ki seng riewlum.
U la ïakynduh ïa ka Sonia Gandhi, hashwa ba u Mallikarjun Kharge un long u President jong ka seng Congress bad ban kyrpad ïa ka ba kan trei shitom katba lah ban pynïatylli ïa ka liang pyrshah.
Ha katei ka por ka la bthah ïa u ba un ap haduh ban da kut ka Bharat Jodo Yatra jong u Rahul Gandhi.
Mynta ka Yatra ka la kut, u Nitish u la ai jingmut ïa ka seng Congress ba kan sdang noh da ka jingïakren bad ki seng ka liang pyrshah.
Kumba la ïathuh ka tyllong khubor, la ong ba ka seng Congress ka la thmu ban pynlong ïa ka jingïakynduhlang na ka bynta ban pynïatylli ïa ka liang pyrshah.
U la ong ba u la shah Phone ha kiwei pat ki seng ka liang pyrshah bad ka seng Congress ka la dei ban sdang ïa kane.
Ki la don kumba lai ngut ki shipai ïada ri kiba la shah pynïap ha ki lehnoh katba arngut kiwei pat ki la mynsaw ha ka por ba la don ka jingïasiat kaba markylliang bad ki lehnoh jong ka kynhun CPI (Maoist) ha Sukma distrik,  ka jaka kaba jngai kumba 500 km na ka bynta ba shaphang Shathie jong ka Raipur ha ka sngi Saitjaiñ.
Ki heh shipai ki la ïathuh ba ïa kiba la mynsaw la pynkit mar mar  sha ka jaka ai jingsumar kaba don ha katei ka thaiñ ha kaba la ong ba kine ki dang shah sumar haduh mynta bad  la ong ba ki la lait na ka jingma bad  kham ïoh bor.
Kumba la ïoh jingtip la ong ba ka kynhun District Reserve Guards (DRG) jong ka Sukma ka la mih ban leit sha katei ka jaka hadien ba la ïoh jingtip halor ka jingdon jong ki lehnoh ha katei ka thaiñ.
Katba ka kynhun jong ki shipai ka dang don ha ka lynti na Jagargunda sha ki bynta ba long khlaw jong ka Kunded, ki lehnoh ki la siat pathar khlem sangeh ha kaba na ka liang jong ki shipai ruh ki la pynphai kylla ïa ka jingsiat.
Kumba la ïathuh ka tyllong khubor, la ong ba ka kynhun jong ki shipai ïada ri ka la shah kerkut ha ki lehnoh ha katei ka thaiñ.
Ha kaba ïadei bad ka jingjia la ngeit ba ki la don bun ngut ruh ki lehnoh kiba la shah pynmynsaw ha ka por ba don ka jingïasiat kaba markylliang.
Ki shipai kiba la ïap ha kane ka jingjia ki kynthup ïa u ASI Ramuram Nag bad arngut ki Constable kiba kynthup ïa u Kunjam Joga bad u Ganjam Bheema.
Hadien ba ka la don ka jingïasiat, ka kynhun jong ki shipai ïada ri ka la pynlong ïa ka jingleit thwet  lehnoh ha katei ka thaiñ.
Ka Sukma ka la long kawei na ki 7 tylli ki distrik kaba la shah ktah jur ha ki lehnoh kaba don ha ka thaiñ ba shaphang Shathie jong ka Bastar.
Katkum ka kaiphod ba la ioh lum da ka tnat Disaster & Emergency Management Authority (AFAD) ha ka step Sngi Saitjaiñ, la ong ba ka jingdon jong kiba khlad na u jumai bah uba la khynñiuh ha Turkey bad Syria ha ka 6 tarik u Rymphang, ka la kot palat ia ka 50,000 ngut.
Kumta la ong ba katei ka tnat Disaster & Emergency Management Authority (AFAD) ka la iathuh ba ka jingdon jong kiba khlad tang na Turkey marwei ruh ka la kot 44,218 ngut tad haduh jong ka miet Sngi Thohdieng.
Hynrei ynda la kheiñ kyllum lang sa bad ka jingdon kiba khlad na Syria 5,914 ngut, ka jingiap jong baroh kiba la shah ktah ha utei u  jumai bah hapoh jong kitei ki ar ri, ka la tam ia ka 50,000 ngut.
Katkum ki khubor la ong ba uwei u heh spah ba paw nam bha jong ka United States, u Thomas Lee, u la bthat jubor noh ia la ka jingim hapoh ka shlem treikam lajong kaba don ha Mahattan ha ka Sngi Palei.
U Lee u la don 78 snem ka rta ha kane ka por ba u la pynkut jubor noh ia la ka jingim.
Ia utei u nongkhaïi ba heh spah jong ka US, la pynbna iap naduh ka por ba la shem ia u ha katei hi ka ophis treikam jong u ha Manhattan ha ka por kumba 11:10 jong katei ka step Sngi Palei.
La ong ba ki pulit ki la ioh ia ka phone ‘Emergency’ lyngba jong u nombar 911 ha katei ka step, hynrei la shem ba utei u heh um shym sah mynsiem bad um don shuh naduh ka por ba ki pulit ki dang poi ha katei ka jaka treikam jong u ruh ha katei ka por.
Kumta ki pulit ki la iathuh ba hadien ba la wad ia ka daw ka jingiap jong u, la sngewthuh shai ba dei ka jingsiat hi jong u ialade namar ka met jong u ka don ia ka dak mong kuli.
La ong ruh ba dei ka nongbud jong u hi kaba la lap ia u, ba u la kyllon iap hapoh ka kamra sum jong u hadien ba u la jah slem bha bad kumta ka la leit ban wad ia u namar kam shym ioh ktien eiei na u la kumba katto katne por.
Shuh shuh la ong ba ki pulit ki la lap ia u Lee ba u thiah iap hapoh ka kamra sum jong u, ha ryngkat ka dak mong kuli na ki bynta jong ka khlieh jong u.
Ki bahaiing bad paralok jong utei u heh spah, ki la pynpaw ka jingsngewsih kaba jur haba iadei bad ka jingshim rai ba lyngkot jingmut jong utei u heh spah uba ka pyrthei baroh kawei ka tip ia u kum u nongkhaïi uba paw nam bad uba shyrkhei ban ia kiwei pat ki nongkhaïi kiba bun.
Hynrei kaba sngew sahnud ka long ba kim tip eiei shaphang ka daw ka jingsiat iap jong u ialade ha katei ka sngi bad ym lah ruh ban tip ia ki jingeh ba u don namar um ju pynpaw na iathuh eiei wat ha ka kurim ne ha ki khun ne ha ka kmie jong u ruh.
Ha ki 46 snem ba la leit, utei u heh spah u dei uba la iadon bynta ha ka jingbei tyngka ia palat $15 billion ki kam khaïi- pateng bad hadien u la kylla long ruh u nongpynmih ia ki jait tiar kiba kham kyrpang bad kiba kham bha kum ka Warner Music  bad Snapple Beverages.
Ha kane ka por la ong ba ka EU ka la pynngat kyndon thymmai biang pyrshah ia ka Russia ha ka Sngi Thohdien, kaba long ruh ka jing pynngat kyndon kaba 10 sien bad kane ka la jia ruh ha katei ka sngi, ba ka jingleit hiar thma jong ka Russia pyrshah ia ka Ukraine, ka la dap shi snem kynthih.
Kumta na ka liang ka EU ka la kyntu ia ka Russia ba ka dei ban sangeh noh mardor ia katei ka jingleit hiar thma ba khlem nongrim jongka pyrshah ia ka Ukraine kaba long ka ri kaba dang rit bad ka bym pat iahap bor ban iakhun pyrshah ia ka.
La ong ba kitei ki jingpynngat kyndon jong ka EU ha kane ka por ka long pyrshah ia ki katto katne ki heh lane ki kompeni kiba ai jingkyrshan ia ka Sorkar Russia, da kaba phah ia shibun jait ki jingïarap bad kumjuh ruh ka jingpynpoi ia ki drone kiba ka Russia ka la ioh ban pyndonkam hapdeng katei ka thma pyrshah ia ka Ukraine.
U khlur iakura ka ri Bilat u Conor Benn mynta ka kynti u la ioh ban phai biang sa shisien sha ka thup kyrdan ha ka pyrthei jong ka WBC hadien ba ka synjuk pyniaid jingialehkai bahakhliehduh ka lah weng noh ia ka mukotduma pyrshah ia u ha kaba iadei bad ka kam dih drok.
Katkum ka jingwad jingtip kaba bniah da kynhun tohkit, la lap dien ia ka jingdon katto katne ki drok ha ka met jong utei u nong-ialehkai haduh ban da pynlong ia utei u nongialehkai uba lah kwah hir-hir ban iakhun ha ka London bad u Chris Eubank Jr being lah hap ban pynsangeh noh shuwa ha u bnai Risaw.
Kumta na ka liang jong ka WBC ka iathuh ba ka kynhun u Benn  mynta u bnai ka lah dep ban phah ia ka kaiphod kaba pura halor katei ka jingjia ia kaba lah mih na ka jingbam ka jong u bad ka jingbam ka jong u ia ki jingdih tei-met ha kaba la lap ia  ka jingdon u droks ha ka met jong u.
Shuh shuh lah shem ruh ba kam shym la don kano kano ka sakhi ban pynshisha ba u Benn da ka jingthmu ka jong u ban dih ia u dawai ba lah khang pyrshah da ka WADA u Clomiphene.
Na ka liang jong ka WBC ka iathuh ruh ba kan iakren ruh bad ka  World Anti-Doping Agency (WADA) halor ka jingkhuslai ka jong ka ia ka jingdon jong u dawai Clomiphene ha ka bam.
Haduh mynta u Benn u dang iaisah hapoh ka jingtohkit ha ka UKAD; ka synjuk bahakhliehduh kaba ha ri Bilat.
Kine ki long ki sngi ki por, kiba pynkulmar, pyngking khlieh ia ki jingmut jong u luk u lak, khamtam kito kiba la dei ka rta ban ia shim bynta ha ka jingiajied ia ki nongmihkhhmat sha ka Dorbar Thaw Ain ka jylla, District Council bad kumta ter ter.
Ki nongialeh ne ia pyni dohksah ki dei kito kiba na ki seng hima sima kiba pher bad don ruh ki riew shimet, bad don ruh kito ki bym ju ia mad ia kum kine ki kam bad ba ka long ka sin kaba nyngkong eh ia ki.
Kumta ha kawei ka liang ki don ruh kito kiba la thong da ka spah ka phew jong ki, bam pyni sha ka pyrthei ia ka jingdon ka jingem ka jong kito, kiba pyni bad thad tyngkrein ia la ka spah ka phew.
Ka jingia tan tyllai ne jingiakhun ka long ka seng synshar ka bat ia ka synshar ka khadar, kata ka BJP.
Ki jingkular ki jong ka long khamtam ia ki nongrep nong-riang, ban pynioh ia ki symbai jingthung jingtep, kum u khaw, u kba, u kew, ki jhur ki jhep bad kiwei kiwei de ki jingthung.
U nongialam ka BJP, u Narendra Modi, uba long  ruh ha kajuh ka por u Myntri Rangbah Duh ka Ri India, u la kren ruh shaphang ka jingkyntiew ia ki samla samhoi, ha ki jingpule kot pule sla, bad ruh ka jing-iohkam ioh jam ha ka treikam jingktah ka jong ki.
Ka la don ruh ka jingkular ban pynioh ei ia u khaw, u kew, ka umphniang bam, ka shini, ka mluh.
Kum kita baroh ki long ki jingkular ha kane ka jingialeh ka BJP, ha ka bor synshar ha ka kti ka jong ka.
Kumta, ka jingiakhun bad jingiaksaid, ka dang iaid ruh napoh napoh babd ruh ha man la ki jingkhang jong ki iing ki sem, ha ki jaka sor bad ruh ki nongkyndong.
Kane baroh ka la long ka tamasa jong ka jingiatan tyllai jong kiba ia kwah ia ka bor synshar khadar.
Katba nang ioh ia ka bor synshar halor kiwei, katta, ka la nang kynshoit shuh shuh ban nang klun bor ha lade.
Hynrei ha kajuh ka por, ki da don pat kiba bym tang ba ki kwah bor, hynrei ba ki donkam ia ka bor ban pynioh ia ka jingangnud jong kiba bun kiba lang.
Kum ka nuksa, ka bor synshar khadar jong ka jingsynshar jong ki hima ki sima, jong ki hima syiem, ki hima ki Lyngdoh, ki Hima jong ki Elaka Doloi, hapoh ka Riti Synshar jong ka Ri India hi baroh kawei, ban batai shai ia kine baroh ha ka KYRNIT KABA HYNRIEW jong ka Ri India.
Kane ka long ka Hok jong ka Ri Hynñiewtrep, Hynñiewskum, ka Hynñiaw – Wasa, kaba la dei ban ioh bad pynjari, naduh ba ka Ri India ka la ioh ia la ka jinglaitluid na ka synshar nongwei jong ki Phareng, na shiliang duriaw.
Hynrei,kane kam pat urlong haduh kine ki sngi kiba mynta.
La shu pyntud da kumne bad da kumtai, da ki sorkar jylla, ki bym shym khia ia kane ka kam kaba kongsan tam.
Ki kyrdan synshar khadar, ki dang naduh ki Dorbar dong, ki Dorbar Shnong, ki Dorbar Raij, ki Dorbar Lyngdoh, ki Dorbar ki Hima, kyrdan pa kyrdan, khnang ban ryntih ka Ri hi baroh kawei.
Kane ka long ruh ka dur synshar khadar kaba kongsan, na ka bynta ban pyntreikam ia ka ban pynroi pynsan lun pyllun, ym tang ka mynta, hynrei kaba haduh ka lashai lashisngi.
Uwei na ki nongialehkai rah-nar na ka ri Kazakhstan uba lah khur ruh ia ka takma Rnong ha ka Tokyo Olympics  ha u snem 2021 u Igor Son, u lah shah khang shim bynta ha kino kino lympung ialehkai haduh 8 snem kynthih namar ka jingdih drok.
Kumta na ka liang jong ka Weightlifting Federation of the Republic of Kazakhstan (WFRK) ka iathuh ba utei u rangialehkai uba lah khur ia ka takma Rnong na ka jingiakob rah-nar  ha ka 61kg ha katei ka lympung ialehkai Olympic ha Tokyo, u long napdeng ki hynriew ngut ki nongialehkai na katei ka ri ban ngat mynta ha katei ka jingshah pynshitom.
Shuh shuh ruh dei ha u bnai Lber 2022 ba lah mih ka kaiphod ba nyngkong ba kitei ki nongialehkai ki don bynta ha ka jingdih ia ki dawai khleh droks hadien ba lah dep ban leh ia ka jingpeitbniah ha ki bad katkum ki nongmuna ba lah lum-thup da ki nongpyniaid bahalor jong ka Anti-Doping ka Kazakhstan.
Ka long ruh ka sien kaba ar ha ka jingim ialehkai ka jong u Son ban shah sospon ialehkai  biang sa shisien hadien ba u lah dep ban shah pynngat ha ka jingshah pynshitom kaba nyngkong da haduh hynniew bnai kynthih ha u snem 2015.
Na ka liang jong ka WFRK  ba ka jingseisoh halor ka jingleh ia ka jingpeitbniah ia u Son kan ym ialam ia utei u nong-ialehkai ban shah sloit noh  ka takma ba u lah khur na ka lympung ialehkai Olympic.
U General Secretary ka WFRK u Aldiyar Nuralinov u iathuh ba ka jingleh ia ka jingpeitbniah kaba long shabar jong ka lympung ialehkai lah shim hadien hynriew bnai kata hadien ka lympung ialehkai shabar-ri ha kaba ki nongialehkai katei ka ri ki lah leit ban shimbynta.
Kumta kam shym la don kano kano ka mat iakren na ka bynta ban sloit noh ia ki na ki kam ba seisoh ba ki lah ioh ban kheit ne ba kin hap ban pynphai noh ia ki takma ba ki lah khur.
Ka ri Kazakhstan ka don ia ka khana-pateng kaba jrong jong ka kam dih droks ha ka kyrdan ba hakhmat eh jong ka jingialehkai rah-nar.
Kumta ruh katei ka ri ha ka thain ba shapdeng jong ka dewbah-Asia ka lah shah sloit noh ki takma ba lah khur da ki nongialehkai naduh u snem ialehkai Olympic ba ka ri ka lah ioh ban shimbynta kata ha u 2008, 2012  bad 2016 na ka daw jong kiba bun tylli ki jingpynkhein jong ka ia ki kyndon ka Anti-Doping.
Kum shi bynta ban pynkhreh halor ki jingpyntreikam na ka bynta ka jingïakhun ïa ka ilekshon Lok Sabha 2024, ka seng BJP ka la bthah ïa ki jaka treikam bad ïa ki nongbud jong ka ba ki la dei ban pynsngewthuh shai sha ki paidbah halor ki skhim ai jingmyntoi ha ka jylla.
Kumba la pynpaw hashwa, la ong ba ka seng BJP ka la don jingthmu ban ïakhun bad kyrmen ban jop ha ki 36 tylli ki konstitwensi na ki 40 tylli ha Bihar.
Ka seng halor kane ka jingthmu ka la pynlong ïa ki jingïalang na ka bynta ban ïamir jingmut halor ki jingpynkhreh na ka bynta ban lah ban pynurlong ïa ki jingthmu ba la buh ha ka ‘Mission-26’ ba la buh thong ban lah ban pyntreikam kumba la thmu da ka seng.
Ha kawei pat ka liang, u President jong ka seng BJP ha ka jylla u Sanjay Jaiswal u la ong ba u Nitish um don bynta ei ei shuh ha ka jylla bad ha ki kam saiñ pyrthei ha ka ri.
U la ong ba ka la don ka daw namar ba u Myntri Rangbah jong ka Telangana u KC Rao um shym khot ïa u Nitish sha ka jingïalang kaba la long ha ka jylla jong u naba u la khot la wer ïa kiwei pat ki Myntri Rangbah ha ka prokram jong ka jingïatylli jong ki seng ka liang pyrshah.
U Jaiswal u la pynshisha da kaba ong ba ka seng BJP kan sa ïoh ïa ka jingjop ha ki 36 tylli ki konstitwensi na ki 40 tylli ki konstitwensi jong ka Lok Sabha da ka jingïakhun hi ha ka General Election ka ban sa long ha u snem ban wan kata  ha u 2024.
Ha kaba ïadei bad kane, u la ong ba ka seng ka la ïoh ban pdiang ïa shibun ki jingkynthoh na ki nongbud jong ka seng shaphang ka jingtlot jong ka ha ki 10 tylli ki konstitwensi.
“Ka seng kan sa khmih bniah kham bha ha kine ki konstitwensi.
La dep ban ithuh lypa ïa ki konstitwensi kiba tlot," u la bynrap.
Kumba la ïathuh ka tyllong khubor, la ong ba ki jingpyntreikam jong ka seng BJP kim shym la khlaiñ bha ha Kishanganj, Gaya, Nawada, Katihar, Munger, Purnia, Vaishali, Jhanjharpur, Valmikinagar, Gopalganj bad Karakat kiba dei ki Lok Sabha konstitwensi ha ki ilekshon ba la dep.
Kum ban shu pynkynmaw, la ong ba ka seng ka la dep ban sdang ha kaba ïadei bad ki jingpyntreikam kum shi bynta ban pynkhreh bha ha ki konstitwensi hashwa ban pynlong ïa ka ilekshon.
Ka Shipara SC ka la rah ïa ka nam lahduh ha ka lympung ïalehkai 3rd Maitsha -phrang Football Tourna-ment ba la pynlong da ka KSU Umden Unit.
Kane ka wan hadien ba ka lah ban pynliem noh ïa ka Umden SC lyngba ka tie-breaker kaba long ha ka Lah Sngi U Blei ha madan phutbol jong ka shnong Umden.
Ha kateika jingïakhun final baroh arliang mamla ki la ïakhun tyngeh naduh kaba sdang, hynrei kim shym la la ban thep kol.
Hapdeng ka jingïakhun kaba ïakhaid, kim shym la lah satia ban pynkhih jar kaba la pynlong ïa u rephri ban pynlong syndon da ka jingïashut tie-breaker.
Ha katei ka jingshut tie-breaker, ka Shipara SC ka la ïoh ban rah noh ïa ka nam jop hadien ba tam da 5-4 kol ïa ka Umden.
Ha katei kajuh hi ka sngi, ka KSU Umden Unit ka la pynkup burom ïa kumba 28 ngut ki samla pule katei ka thaiñ kiba la pass bha ha ki eksamin bapher bapher ba kynthup naduh ka SSLC, HSSLC, Graduate bad Post Graduate ruh kumjuh.
Ha katei ka sngi la wan ban ïadon ryngkat da u samla Pynshai Rani, Publicity Secretary ka KSU sengkmie, u samla Ferdynald Kharkamni, President ka KSU NKHD lem bad kiwei kiwei de ki nongïalam ka seng bad ki riew rangbah ka thaiñ Umden.
Hadien ba ka kompani TATA Group ka lah ioh ia ka hok na ka bynta ban pynpaw ialade shakhmat ha kiba bun ki bynta bad ki lad jingiarap bad jingkyrshan ki jong ka ha ka lympung ialehkai Indian Premier League (IPL) jong ki shynrang, kumjuh ruh mynta ka sien katei ka kompani ka lah ioh ruh sa ia ka hok na ka bynta ka lympung ialehkai ba nyngkong eh jong ki kythei ka Women’s Premier League (WPL).
Kumta na ka liang jong ka BCCI ka pynbna ia ka jingdie ia ki hok na ka bynta ka tei ka lympung ialehkai bad ka TATA ka lah  ioh ia ka hok ha ka ban pyniaid ia ki jingialehkai baroh katkum ka jingkyrshan lem ka jong ka.
Ia ka jingiamynjur hapdeng ka BCCI bad ka TATA  lah iasoi na ka bynta ki 5 snem ba nyngkong jong katei ka lympung ialehkai.
Ka TATA ka long kawei na ki karkhana heh saipan jong ka ri India, bad katei ka hok ba ka lah ioh mynta ka long hadien ka jingpynseisoh ka jong ka ia ka lympung ialehkai jong ki shynrang kaba lah dep long ka IPL.
Kumta ka Tata  & Sons ka lah shim ia ka jaka bad mih bujli ha ka jaka jong ka kompani kaba pawnam na China ka Vivo.
Shuh shuh ruh ka Title Sponsorship  bad ka jingiateh na ka bynta ban pyllait paidbah ia ki jingialehkai bad ka Viacom lah dep ban pynlong ia ka WPL kum kawei na ki kynhun kaba heh tam ha katei ka lympung ialehkai T20.
Haduh mynta ka Tata Motors ka lah iaineh kum ka nongkyrshan ba radbah ha ka IPL ha ki aiom ialehkai ba lah dep, ha ryngkat bad ka Super Striker Award, ryngkat bad ki kali jong ka kum ka Tata Nexon, Tata Harrier  bad Tata Punch kiba katei ka kompani ka wanrah shakhmat kum ki thong hakhmat ki nongialehkai jong ka lympung.
Ka khubor ka iathuh ruh ba ka BCCI ka  die ia ki san kynhun ialehkai na ka bynta ka jingkynthuplang ia ka song pisa kaba lah kot sha ka 4670  klur; ha shuwa ka 951 klur  ka jingiateh jong ka bad ka Viacom18.
Ka jingïalap ilekshon ha baroh 59 tylli ki konstitwensi ha kane ka Jylla kan kut noh mynta ka sngi (Sngi Saitjaiñ) ha ka por 4 baje janmiet, kaba long 48 kynta sha ka jingthep vote na ka bynta ban jied ïa ki dkhot ka Ïingdorbar Thawaiñ kaba khatwei jong ka Jylla.
Ha ka por 4 baje janmiet jong ka 25 tarik Rymphang (Sngi Saitjaiñ) ka dei ka jingpynkut ïalap ilekshon, kaba long 48 kynta haduh ban da pynkut ïa ka por thep vote, kata haduh ka 4 baje janmiet jong ka 27 tarik Rymphang (Sngi Nyngkong).
Ka jingthep vote kan nym long shuh ha Sohïong konstitwensi ha ka 27 tarik mynta u Rymphang hadien ka jingkhlad noh u kyrtong ka United Democratic Party u Bah HDR Lyngdoh, hynrei kan ïaid beit ha baroh 59 tylli ki konstitwensi.
Kumta, khnang ban khanglad ïa ka jingpynkheiñ kyndon ïalap ilekshon, na ka liang ki bor pynïaid ilekshon ha kane ka Jylla ki la hukum lyngba ki District Election Officer (DEO) ïa baroh ba ym dei ban don kano kano ka jingïalap ilekshon ha kano kano ka konstitwensi hadien ba la kut ka por ïalap ilekshon, kata hadien ka 4 baje janmiet.
La bthah ba ki nongkitkam jong ki seng saiñ pyrthei, ki nongwan jingïalang ilekshon, bad ki nongai jingkren ha ki jingïalang ïalap ilekshon kiba la wanrah nabar konstitwensi bad ki bym dei ki nongthep vote hapoh ka konstitwensi ki dei ban mih noh shisyndon na ka konstitwensi tang shu kut ka por ïalap ilekshon ha ka por 4 baje janmiet.
Baroh ki seng saiñ pyrthei ki la pynjur bha ïa ka jingïalap ilekshon bad ki don ki seng saiñ pyrthei ki bym dei na Meghalaya, kiba la wan ïalam da ki nongïalam jong ki kiba na kiwei pat ki Jylla kum ka BJP, Congress, bad TMC.
Ka Congress ka la wan ïalam ïa u Rahul Gandhi bad ka TMC ka la wan ïalam ïa ka nongïalam kaba hehduh kaba dei ruh ka Myntri Rangbah ka West Bengal ka Mamata Banerjee, nalor kiwei kiwei ki MP jong ka TMC kum ka Mahua Moitra, katba ka BJP ka la wan ïalam ïa u Myntri Rangbahduh ka Ri, u Narendra Modi, u Myntri Korbar Ri u Amit Shah bad kiwei kiwei.
U Sidharth Malho tra ula kren halor ka jing angnud jong u ban ioh ak ha ki phlim Super hero ha kaba une u tyng shop nalor jong ka phlim Superhero u sng ew ba ki phlim jingieit ki dei ruh kiba long kyrpang bha na ka bynta ka jingim jong u.
U Sid ha kawei na ki interview ula kren halor ka jingthrang jong  u ban ioh ak ha ki phlim Superhero bad kyrmen skhem ba kin sa don hi ki nongshna phlim ka Bollywood ki ban pyrkhat noh ha kaba kum kine ki  jait phlim.
Une u tyngshop uba dang shu dep ban kyntiew kurim ia ka Kiara Advani ha ka 7 tarik mynta u bnai u sngew ba bun ki nongpeitkai ki angnud ban ioh peit ia ki phlim Superhero kiba la shna da ka Bollywood bad sngew ba ka por ka la biang ia ki nongshna phlim bad direktor ban pyrkhat noh ha kaba iadei bad kane.
U Sid uba la iohpdiang ia ka Dada saheb Phalke Award ha u snem ba la leit na ka bynta ka Shershaah ula kren ruh halor ki phlim jingieit da kaba ong ba kiba kum kine ki jait phlim ki iahap bha bad u bad sngew ruh ba dei ka phlim Shershaah kaba don ruh ia ka khana jingieit halor u Vikram Batra bad ka Dimple kaba la pyniakynduh bad pynshoh jingieit ia u ia ka Kiara.
Kum u tyngshop u Sid u sngew ba u donkam ban pynpher ruh ia ka rukom ak phlim jong u naba kane kan long na ka bynta ka jingmyntoi jong u hi hadien habud.
Haba iakren halor ki phlim thymmai ia u Sid ngin sa iohi ha ka Mission Majnu kaba ula ak lang bad ka Rashmika Mandanna.
Kumjuh ruh ula ak ha ka Indian Police Force kaba direk da u Rohit Shetty bad kumjuh ruh ha ka  Yodha kaba yn pyllait paidbah ha ka 7 tarik u Naitung.
U Michael B.
Jordan u ban direk ia ka Creed III ula kren halor ka jingioh mynsiem jong u ha kaba iadei bad ka kam direk phlim ha kaba kane ka long hadien ba ula iatreilang bad u Ryan Coogler.
Une u tyngshop uba la long ruh u nonglam khmat ha ka Creed u sngew ba dei hadien ba ula iohi ia ka jing long tbit u Ryan ban direk ia ka Black Panther ba u sngew ioh jingmut lem ban direk hi noh ia ka Creed III.
Ka Creed III kan long ka phlim banyngkong ba u Micheal un direk bad ia kane ka phlim la rai ban pynmih ha u Lber da ka Warner Bros.
Pictures.
Ha kawei na ki jingwan shim bynta u Micheal ula ong ba um ju poi pyrkhat satia ialade ban long u direktor bad kmen pat ba u Ryan ula ai mynsiem ia u ha kaba iadei bad kane.
Ha ka Creed III u Micheal ula ak kum u Adonis Creed uba long uwei na ki nongiakura uba la hap ban iakhun ha rynsan bad u paralok ba iajan bha bad u ha ki por ba u dang khynnah u Damian Anderson (Jonathan Majors),.
Ka Warner  Bros ka la shim ia ka rai ban shna ia ka bynta bathymmai jong ka ‘Lord of the Rings’ ha kaba ka jingiakren ha kaba iadei bad kane ka la iaid sha khmat bad ka ‘Lord of the Rings’ ka dei kaba la shim na ka kot kaba la thoh da u J.
R.
R.
Tolkien.
Ha ka jingiakynduh lang ki heh ka Warner Bros bad u CEO jong ka Discovery u David Zaslav ka la mih ka jingiakren na ki hehduh ka Warner Bros halor ka rai ban pynmih bad shna sa ka bynta bathymmai jong ka ‘Lord of the Rings’.
Ha kajuh ka por ka Warner Bros ka la iathuh ruh ba ka la don ka jingiateh hapdeng kane ka kompani bad ka Swedish media company Embracer Group ha kaba iadei bad ka jingpynmih ia katei ka phlim ha ryngkat ka New Line Cinema.
Ka Lord of the Ring ka long ka phlim kaba itynnad bha bad kaba la kamai bha ha ka Box Office jong kiba bun ki ri ka pyrthei.
Haduh 151 tylli ki kynhun pynïaid ilekshon hapoh East Jaiñtia Hills District ki la leit sha la ki jong ki jong ki jaka thep ‘vote’ ba la pynbeit kum shi bynta ban pyntikna ïa ka jingïaid beit ïaid ryntih jong ka ilekshon sha ka ïingdorbar thawaiñ ka ban long mynta ka sngi naduh ka por 7:00 baje mynstep haduh 4:00 baje janmiet.
Ki kynhun jong ka 5-Sutnga Saipung (ST) Assembly Constituency bad ka 6- Khliehriat (ST) Assembly Constituency ryngkat ki Electronic Voting Machines (EVMs), Voters Verifiable Paper Audit Trails (VVPATs) bad kiwei de ki tiar ilekshon ba donkam ki la mih na nongbah Khliehriat mynta ka sngi ban leit sha la ki jong ki jong ki jaka thep ‘vote’.
Lah ruh ban kdew ba napdeng ki 151 kynhun, ki don 11 kynhun kiba la mih lypa naduh ka Sngi Saitjaiñ (25/2/2023), namar ki jaka thep ‘vote’ ba ki dei ban leit ki don sha kyndong eh jong ka distrik.
U nongïalam ba hakhliehduh ka National People’s Party (NPP) u Conrad K Sangma uba dei ruh u Myntri Rangbah ka Jylla, hadien ba u la dep ban thep ïa la ka vote ha Walbakgre LP School, South Tura, u la pynpaw ka jingkmen ban ïohi ïa ka jingmih ryntih jong ki paidbah ban leit thep vote bad u kyrmen skhem ba un ïoh biang ka jingjop ha kane ka kynti.
U Conrad haba wan poi ha katei ka jaka thep vote, u la ïeng da u laiñ ryngkat bad ki paidbah ban ap ïa la ka pali ban thep ïa ka vote ha ryngkat lang ka para jong u, ka Agatha Sangma kaba dei ruh ka MP na Tura.
“Nga dap da ka jingkmen ban ïohi ïa ka jingkyrshan jong ki paidbah bad ngi don ka jingkyrmen ba skhem ba ngin sa jop kham bun ki MLA ban ïa kaba ngi la jop ha u snem 2018," la ong u Conrad haba kren sha ki lad pathai khubor hadien ba la dep ban thep vote.
Haba kylli, u Conrad u la ong, “Ïa mynta ngin nym pat lah ban ong eiei watla ka ‘exit poll’ ne ka jingïathuh lypa katkum ki lad pathai khubor ki la pynmih, ba ngin jop bun bad kumta ïa ka kam ba ïadei bad ka kam thaw sorkar ruh ngin sa ïakren bad ki MLA ki jong ngi hadien ba la pynbna ïa ka risol.
"Shuh shuh haba kylli la kin dang ïatreilang ne em bad ki seng ba ki la ïatreilang ha kane ka sorkar MDA, u Conrad u la ong ba halor kane kin sa ïakren namar ka jingkwah ka long beit na ka bynta ka bit ka biang jong ki paidbah ka jylla.
“Hooid ha ka ilekshon na ka liang kine ki seng ki la kawang ktieh halor ka rynsan ïalap ilekshon, ha kaba ma ngi ruh ngi la kawang ktieh ïa ki, bad kane kam dei kaba dang thymmai, hynrei phin lap beit ha man la ki ilekshon," u la ong.
U Conrad u la ong ba ka seng ka la ïoh bha ïa ka jingkyrshan na u paidbah bad u sngewskhem ban jop biang ha kane ka ilekshon.
“Ngi la ïoh bha ïa ka jingkyrshan na baroh ki bynta.
Ngi la ïohi ïa ka jingmih bha ki paidbah ban thep vote.
Wat ha South Tura constituency, ngim pat ju ïohi kum kane ka jingmih thep vote ha ki snem ba la leit noh.
Kane ka dei ka dak kaba bha bad ngi kmen shibun ban ïohi ba ki paidbah ki la ïamih ban thep ïa ki vote jong ki ha kane ka ilekshon," u la ong.
Ka jingthep vote ban jied ïa ki dkhot ka Ïingdorbar Thawaiñ kaba khatwei ka Jylla kan long ha ka Lah Sngi U Blei ha kaba ki paidbah na ki 59 tylli ki konstitwensi kin leit sha ki 3,419 tylli ki jaka thep vote ban ñion ïa u budam ha ka kor thep vote, katkum ka mon bad jingjied jong ki na ka bynta ban rai ïano kin jied napdeng ki 369 ngut ki kyrtong kiba la mih ban ïakhun ïa ka ilekshon kynthup 36 ngut ki kynthei.
Ka jingthep vote kan sdang ha ka por 7 baje mynstep bad kan kut ha ka por 4 baje janmiet, hapdeng ka jingpahara jur ki pulit bad jingpeitngor ki briew kiba pynïaid ïa ka ilekshon.
Ka jingñiew vote kan long ha ka 2 tarik Lber.
Ki don 369 ngut ki kyrtong kynthup 36 ngut ki kynthei kiba ïakhun ïa ka ilekshon, lait noh ha Sohïong konstitwensi, namar ïa ka jingthep vote la pynsangeh hadien ka jingkhlad noh u Myntri Sorkar barim uba long u kyrtong ka United Democratic Party (UDP), u Bah HDR Lyngdoh ha ka 20 tarik Rymphang, 2023.
Ki nongpynïaid ïa ka ilekshon ki la leit sha kylleng ki jaka thep vote na ka bynta ban pynïaid ïa ka jingthep vote naduh ka sngi Saitjaiñ kumjuh ruh ha ka sngi U Blei.
Kiba kham paw khmat napdeng ki kyrtong kiba ïakhun ha kane ka ilekshon ki long u Myntri Rangbah ka Jylla, uba dei ruh u National President ka NPP, Conrad K Sangma; uba ïakhun ban shahjied biang na South Tura konstitwensi, u Lamphang ka Ïingdorbar Thawaiñ, u Bah Metbah Lyngdoh, uba dei u President ka UDP nalor u nongïalam ka liang pyrshah u Dr.
Mukul Sangma uba long u nongïalam ka TMC uba dei tang ma u uba ïakhun na 2 tylli ki konstitwensi; kita na Songsak bad Tikrilla konstitwensi, nalor u MP na Shillong u Bah Vincent H Pala uba dei u President ka Congress ha Meghalaya.
Na ki 21,75,236 ngut ki nongthep vote ha ki 60 tylli ki konstitwensi, ki nongthep vote ha ki 59 tylli ki konstitwensi ki don 21,40,453 ngut (lait noh ka Sohïong konstitwensi).
Ki don 10,81,342 ki kynthei bad 10,58,929 ngut ki shynrang.
Napdeng kiba bun ki seng saiñ pyrthei kiba pynïeng kyrtong, tang ka Congress bad ka BJP ki pynïeng kyrtong lut ha baroh 60 tylli ki konstitwensi.
U Chief Electoral Officer, Bah F.
R Kharkongor u la ong, baroh ki jingpynkhreh la dep lut na ka bynta ka jingthep vote ha ki jaka thep vote ha ki 59 tylli ki konstitwensi ha ryngkat ka jingpynkhlaiñ ïa ki bor pahara.
Ki don 119 kynhun ki pulit Central Armed Police Force (CAPF) kiba la mang khnang na ka bynta ban phah pahara ha Meghalaya namar ka jingpynlong ïa ka ilekshon.
Hapdeng ka jingwan taplup u lyoh ba dum bad ka jingïam paid dohnud ki bahaïing hasem jong kito ki mynsiem kiba la khlad noh na ka jingtakhuh kali kaba shyrkhei ba la jia ha Sumer, na ka liang ki bor ba dei khmih jong ka Bongaigoan Dioceses ba kynthup naduh ki Phadar bad Sister ha ryngkat ka jingdon jong ki bahaïng hasem bad ki baieid ba thoiñ jong ki, ki la wan ban shimti noh ïa ka met kaba sah na Civil Hospital Nongpoh ha ka sngi Nyngkong.
Kum ban shu pyntip biang, kine kiba la khlad noh ha ka Sngi U Blei ki dei u Rev.
Fr.
Mathew Das, Parish Priest ka Barama Parish, ki lai ngut ki Sister ka Fatima Convent, Barama ba kynthup ïa Sr.
Milagrine Dantes, Sr.
Pramila Tirkey bad Sr.
Rossie Nongrum nalor u nonghikai ka St John’s Higher Secondary School, Barama, u Mairan Ranger bad u nongñiah jong ka kali, u Sanjay Swargiary.
Ïa ka met jong kine ki riewniam baroh saw ngut la rah noh sha ka Bongaigoan Diocese na ka bynta ban pyndep ïa ka jinglehniam kaba khatduh lashai ka sngi, kata ka 28 tarik u Rymphang ka ban sdang da ka Mass ha Christ Light of the World Cathedral Church, Bongaigaon.
Hadien kane, ïa u (L) Rev.
Fr.
Mathew Das yn tep donburom ha u lum jingtep ka St Jude’s Prayer Tower, Kajalgaon naduh ka por 2 baje janmiet, katba ïa ka met jong lai ngut ki Sister yn tep ha u lum jingtep jong ka St.
Paul’s Pastoral Center, Ranggia naduh ka por 10 baje mynstep.
Shuh shuh la ïoh jingtip ruh ba ïa ka met jong u nonghikai ka skul St John’s Higher Secondary School, u Mairan Ranger la aiti sha ki bahaïing hasem bad rah noh sha Darjeeling ban pyndep ïa ka jinglehniam khatduh katba ïa ka met ba sah jong u nongñiah kali uba la tip kyrteng kum u Sanjay Swargiary la aiti noh sha ki bahaïing hasem ban pyndep ïa ka jinglehniam khatduh ha jaka sah ka jong u ha Bongaigoan.
U Parish Priest ka Nongpoh Parish, u Fr.
Peter Syiemlieh uba wan ban synran lang ha kane ka sngi, haba kren sha ki lad pathai khubor u la pynpaw ba kum ki paidbah riewngeit ka Balang Katholik ki dap da ka jingïam briew bad ka jingsngewsih kaba khraw halor katei ka jingjia ka bym shym la poi pyrkhat ba u Blei Un shim noh ïa kitei ki hynriew ngut ki mynsiem briew.
Na ka liang u Fr.
Peter Syiem u la pynpaw ruh ïa ka jingsngewnguh kaba khraw ïa baroh kiba la don bynta ban ïarap bad ai mynsiem ban pyntngen halor ka jingduh noh ïa kitei ki mynsiem briew, ba kynthup naduh ki Phadar, ki Sister, ki Doctor bad Nurse ka Nongpoh Civil Hospital, ki nongmihkhmat ka Jirang bad Nongpoh kiba la pynbiang ïa ki kali Ambulance, ki bor pulit ka Ri Bhoi kiba la pyndep sted ïa ka kam bad ruh ïa ki paidbah ka Ri bhoi hi baroh kawei kiba la wan ban ai mynsiem bad ïadon bynta ha kane ka jingjia kaba sngewsih.
Ha kajuh ka por, na ka liang u Fr.
Peter Syiemlieh u la phah ruh ïa ka kyrwoh sngewlem sha ki bahaïing hasem jong baroh hynriew ngut kito kiba la khlad noh ba U Blei un ïai don ryngkat bad ki ha kum kane ka por ba sngewsih kthang bad ruh ba un ai ïa ka jingjahthait kaba shi junom ïa kitei ki riewniam jong ka Balang Katholik kiba la duh noh ïa la ka mynsiem ba kordor.
Ka jingthep vote ban jied ïa ki nongmihkhmat sha ka ïingdorbar thawaiñ ka jylla na ki san tylli ki konstwensi ka Ri Bhoi ha ka sngi Nyngkong ka la long kaba ïaid beit ïaid ryntih khlem kano kano ka jingthut lane ka jingkulmar.
Ha kane ka sngi la ïohi ba ki paidbah ha kylleng ki polling station jong ki konstitwensi bapher bapher ki la mih naduh dang step phyrngab ban leit ap la ka pali wat lada ka por sdang ka dei naduh ka por 7 baje mynstep.
Kumba la ïoh jingtip na u District Election Officer (DEO) ka Ri Bhoi District, ki don kumba 95 tylli ki polling station kiba la ñiew kum kita kiba don jingma (critical polling station) bad 54 tylli kiba kham don jingma (vulnerable polling station), hynrei wat kine ki jaka ruh ba kynthup lang wat ïa kito kiba don sha ki thaiñ khappud ka Ri Bhoi, ka jingthep vote ka long kaba ïaid beit.
Tad haduh ba la thoh ïa kane ka khubor, la ïoh jingtip lyngba ka Election Commission of India ba ka Nongpoh konstitwensi ka dei kaba lam khmat ha ka jingmih bun eh ki paidbah ban leit thep ïa la ki vote kiba la poi haduh 76.
44% bud sa ka Jirang konstitwensi – 75.
25%, ka Umroi konstitwensi ha ka kyrdan ba lai – 75.
12%, ka Mawhati konstitwensi ha ka kyrdan ba saw – 70.
02% bad kaba khatduh eh ka dei ka Umsning konstitwensi ha kaba ka jingmih jong ki paidbah nongthep vote ka long 69.
37%.
Ha kane ka sngi la ïoh ruh ban ïakren bad katto katne ki kyrtong na ki seng saiñ pyrthei bapher bapher ba kynthup ïa u kyrtong ka UDP na Nongpoh, u Bah Mayralborn Syiem, u kyrtong ka TMC ka Umroi, u Bah George B Lyngdoh, u kyrtong ka NPP na Jirang konstitwensi, u Bah Sosthenes Sohtun, ka kyrtong ka BJP na Nongpoh, ka Kong Marian Maring lem bad u kyrtong ka HSPDP na Umsning, u Bah Primrose Makdoh, kiba la pynpaw ïa ka jingkyrmen ba kin poi sha ka thong jong ka jingjop lyngba ka jingkyrshan jong ki paidbah.
Wat lada ym pat lah satia ban ïoh jingkheiñ kaba tikna bad ka resol ka ban sa pynbna ha ka 2 tarik u Lber, na ka liang kine ki kyrtong ki la ai khublei kyrpang ïa ki paidbah kiba la mih shakhmat ryntih ban thep ïa la ki vote kiba kordor na bynta ban wanrah ïa ka lawei kaba phyrnai na ka bynta ki khun ki kti, ka thaiñ bad ka jylla hi baroh kawei.
U kyrtong shimet na North-Shillong konstitwensi, Bah Michael Kharsyntiew ha ka Lah Sngi U Blei u la kynnoh ba ka don ka jingsuba sam pisa hakhmat jong ka jaka thep ‘vote’ ha Oakland da ki nongïalam jong kawei ka seng saiñ pyrthei.
Katkum ka jingïathuh u Bah Kharsyntiew, katei ka jingjia ka la jia ha ka por mynsngi hapdeng ki kynta katba dang ïaid ka jingthep ‘vote’.
“Ngi la ïoh pdiang ïa ki ‘phone call’ na kiba bun ki ‘volunteer’ halor ka jingdon jong ki briew kiba la ïalum ha kane ka jaka thep ‘vote’.
Mar syn ïohsngew ïa kane, nga la wan sha kane ka jaka, hynrei ngi la sahkut kali namar kata ka jingbun briew," la ong utei u kyrtong uba la ïadonlang ha katei ka jaka lem bad u khun jong u kyrtong ka VPP na North-Shillong, Bah Adelbert Nongrum ban pynsngew halor kaei kaba la jia.
U la ïathuh ruh ba ki don kumba 200 ngut ki briew kiba la ïalum ha ryngkat ka jingdon jong kawei ka kali kaba la ïeng ha katei ka jaka.
U la ong ba hapoh kata ka kali, don ka President Mahila jong kawei ka seng saiñ pyrthei ha ryngkat u State General Secretary jong kawei pat ka seng saiñ pyrthei watla ym shym la don uwei ruh u pulit pahara ha katei ka jaka.
“Ngi la wan, ngi la beh lut ïa ki briew…ngi la ring dur, hadien kane, la wan mih 2-3 ngut ki pulit na kyndong bad ki ong bym don briew hangne, hynrei haba ngi pyni ïa ka ‘video’ kaba ngi la ringdur, ki ong pynban ba ngi duna briew," la ong u Bah Kharsyntiew.
Haba kdew ba ka jaka ba ïalum kitei ki briew kam duna ïa ka 200 mitar na ka jaka thep ‘vote’, u la buh jingkylli ba ki ïaleh aïu hakhmat phalor jong katei ka jaka thep ‘vote’ bad ka kali jong kata President Mahila ka wan ïeng leh aïu ha katei ka jaka.
“Haba ngi kylli na uwei u nongpeit pyrman ka ilekshon ba balei kane ka briew ka don hangne watla kam dei na North-Shillong, u la ong pynban ‘yn leh aïu’.
Haba la don ka jingkynnoh, ha ka jingshisha ki la dei ban pynsangeh ïa ka kali bad talasi bad lehse ki lah ban lap eiei naba bun ngut ki briew ki ïalum ha kata ka kali," u la ong.
Na ka liang jong u, u kyrpad ruh na ka tnad pynïaid ilekshon ban pynsangeh noh shuwa ïa ka jingthep ‘vote’ ha katei ka jaka.
Shuh shuh u la bynrap, “Shi kynta ha shuwa, baroh ki ‘volunteer’ jong ki seng saiñ pyrthei ki la shah beh noh nangne bad kane ka long kaba dei…kumba la leh ha kiwei-kiwei ki jaka…ym shah ïeng ïano-ïano lait noh ki ‘volunteer’, ki beh lut ïa baroh, hynrei kumno na bynta 2-3 kynta, ki briew ki la shu ïalum hangne, kumno la shah, kata ruh ym duna ïa ka 200 mitar na ka jaka thep ‘vote’.
"Nalor kane, u la ong, “U DC u la wan bad u la leit noh…u nongpeit pyrman ka ilekshon u la wan bad leit noh, u la ong pynban ‘yn leh aïu’.
"U kyrtong ka VPP na North-Shillong ruh u la wan poi lang ha katei ka jaka hadien katto-katne por.
Ka jingthep ‘vote’ na bynta ka ilekshon sha ka Ïingdorbar Thawaiñ kaba 11 jong ka Jylla ka la kut noh bad baroh ki kyrtong kiba la ïa aireng ha kane ka kynti ki angnud ban poi sha ka thong jong ka jingjop ha ka sngi ñiew ‘vote’ ka ban sa long ha ka 2 tarik u Lber mynta u snem.
Haba phai sha ki kyrtong na ki seng saiñ pyrthei bapher-bapher kiba ïa aireng na North-Shillong konstitwensi, ki la pynpaw ïa ka jingkyrmen skhem ban poi sha ka thong hadien ba ki la dep ban thep ïa ka ‘vote’ jong ki ha ka Lah Sngi U Blei.
U MLA barim bad kyrtong ka VPP, Bah Adelbert Nongrum haba kren sha ki lad pathai khubor u la ong ba u don ka jingkyrmen skhem ban wanphai biang kum u nongmihkhmat namarba ki paidbah kin sa bishar hi ïa ki kam ba u la leh ha kine ki 5 snem ba la dep na bynta ka roi ka par ha baroh ki liang hapoh konstitwensi.
U la ong ruh ba u tikna ba ki paidbah kin ‘vote’ na bynta ka jingkylla khamtam haba phai sha ka jingbym biang ka synshar-khadar jong ka Sorkar MDA hapoh ka jingïalam ka NPP.
“Ngi la ïohi ïa shibun kiei-kiei hapoh kane ka Sorkar ba mynta la ka long ka jingkhaïi tuh ïa u dewïong, ka jingaiti ïa ka jaka jong ka Jylla sha Assam nalor kiwei-kiwei," la ong u Bah Nongrum.
Une u kyrtong u la ong ruh ba un ïai bteng ban pynsngew ïa ka mat halor ka bhah thung kam, ka jing-ïa-ka-jia pud hapdeng ka Jylla bad ka Assam lem bad kiwei-kiwei.
Ha kajuh ka por, u kyrtong ka BJP na North-Shillong, Bah M.
Kharkrang u la ong ba u kyrmen skhem ban poi sha ka thong naba ki paidbah ki kwah ïa ka jingkylla.
Haba pynsngew ba ka seng kam kheiñ troiñ ïa kano-kano ka seng saiñ pyrthei u la ong, “Ngi la wanrah ïa ka thup treikam (agenda) jong ngi sha u paidbah bad ki la ïohi ba ka BJP ka la pyni ïa kane.
"Ha kawei ka liang, u la pynpaw ïa ka jingsngewsih halor ka jingsaphriang ka jingthoh lamler kaba la kdew ba u la weng noh ïa ka kyrteng jong lajong na ka jinglong kyrtong.
U la ong, “Ka don sa kawei ka jingong ba ka BJP kan ym jop na ki konstitwensi ha Shillong.
Ka don ka shithi kaba la phah nangne sha Delhi.
La pyndonkam ruh ïa kyrteng jong ka BJP ha baroh 2 tylli kine ki shithi lamler.
"Na ka liang u kyrtong ka NPP, Bah Ransom Sutnga u la ong ba u don ka jingkyrmen skhem ban jop ha kane ka ilekshon.
U la ong ruh ba ki jingkynthoh jong ki seng ’riewlum pyrshah ïa ka NPP ki long kum shi bynta jong ka jingïalap ilekshon.
“Ngam ïohi ba kan don jingmyntoi haba ïadei bad ki jingkynthoh na ka liang ki seng ’riewlum pyrshah ïa ka NPP," la ong u Bah Sutnga.
U la ban jur ba ka mat kaba hakhmat eh jong u ka long ban pynleit jingmut ïa ki samla khamtam ha ka ïoh kam ïoh jam.
Shuh shuh u kyrtong ka Congress, Bah J.
A.
Lyngdoh u la bynrap ba ki paidbah ka North-Shillong konstitwensi kin ‘vote’ na bynta ka jingkylla bad u kyrmen ban ïoh ïa ka jingjop.
“Lehse ki nongïalam ki la ieh noh ïa ka seng, hynrei kam mut ba ka Congress baroh kawei ka la jah.
Ki nongkyrshan ba shisha ki dang don bad ka seng," u la ong.
Naba ka jingjur jong ka jingjaboh ka lyer ha Mumbai ka la nang bteng, une u bnai Rymphang u la paw ba u la long u bnai ha kaba la jur bha ka jingjaboh jong ka lyer haba ïanujor bad ki saw snem ba la leit, la pynpaw ka Indian Express Analysis of Daily lyngba ka jingkhmih bniah na ka Air Quality Index (AQI) kaba la wan na ka Central Pollution Control Board.
Kumba la ïathuh ki riewshemphang la ong ba ka jingjur jong ka jingjaboh jong ka lyer ka la ïai bteng wat lada ka la jur ka jingkhriat.
Ha ki sngi ba la leit jong une u bnai, ka Mumbai ka la paw ba ka la don ïa ka lyer kaba jaboh bha haba ïanujor bad ki sngi hashwa kane,  ha kaba ka jingjaboh jong ka lyer ka la neh da kumba phra sngi haba ïanujor bad u snem ba la leit kum ha kane ka por la ong ba ka la jur bha naba ha utei u snem ka la long tang ar sngi.
Ka jingjaboh jong ka lyer ka la long na kiba bun ki daw kumba la lap da ki bor ba dei khmih bad kane ka la long khamtam na ki tdem bad  ki pum pum.
Kane ka la long na ka daw jong ka jingjur jong ka jingkhriat,  ha kaba ka la pynkhuid ïa ka lyer.
Ka jingjaboh jong ka lyer ha kum kine ki por ha Mumbai ka la long hapdeng 2.
5 bad 10 microns (PM2.
5 bad PM10).
Katkum ka jingïathuh jong ka Board, la ong ba ka AQI kaba la paw ba ka bha ka long hapdeng 0 bad 50, “kaba shu biang" ka long hapdeng 50 bad 100, “kaba biang " ka long hapdeng 100 bad 200, “kaba jaboh " ka long hapdeng 201 bad 300, “kaba kham jaboh " ka long hapdeng 301 bad 400 bad “kaba jaboh tam" ka long hapdeng 401 bad 500.
Ka jingthep vote ha ki shnong khappud jong ka thaiñ Block-II ha Ri-Bhoi District ka la long kaba ïaid beit ïaid ryntih hapdeng ka jingpahara kaba khlaiñ bha.
Ha kane ka sngi ki nongthep vote ruh ki la ïoh ban pyndep ïa la ka kamram hapdeng ka mynsiem kaba suk bad shngaiñ.
Lah ban pynkynmaw ba dang ha ka taïew ba la lah, uwei na ki MLA ka West Karbi Anglong u la byrngem ban nym shah satia ïa ki paidbah ka thaiñ Block-II ba kin leit thep vote sha Meghalaya ha kane ka ilekshon.
Ha kaba ïadei bad kane ka jingbyrngem, na ka liang ki bor pynïaid district ka Ri-Bhoi ki la shimkhia mardor bad ban ïakren ruh bad ki bor pynïaid na Assam ban peit ba kan nym don satia kano kano ka jingpynwit hynrei ba ka jingthep vote kan long kaba ïaid beit.
Halor kane, na ka liang jong u Chief Electoral Officer ka Meghalaya u Bah Frederick Kharkongor, u la ong ba halor ka jingmih khubor ba ka don ka jingbyrngem jong uwei na ki MLA ha khappud ban nym shah thep vote ha ki 6 tylli ki polling station, ka shlem treikam ka la shimkhia ban ïakren halor kane bad lyngba ka jingai jingïatreilang na ka liang ka Assam, la ïohi ba ka jingthep vote ka la long kaba jai jai bad kaba ïaid beit khlem kino kino ki jingpynwit.
“Hadien ba ngi la ïohi ïa kane ka khubor, ngi la kren ïa ki bor pynïaid, ha kaba ki bor pynïaid ka Meghalaya bad Assam ruh ki la shimkhia bad ïatreilang halor kane ban peit ba kan nym don ka jingpyndik ne tuklar ban khanglad ïa ki paidbah ban pyndep ïa ka jingthep vote," la ong u CEO.
U la pynkynmaw ruh ba na ka liang jong ki heh ka CEC kiba la wan poi sha ka jylla ha u bnai ba la dep, ki la ai ka jingkular ba baroh kito kiba don kyrteng hapoh ka electoral roll ba kin nym duh satia ka lad thep vote bad dei halor kane, ba ki bor pynïaid district na ki ar tylli ki jylla ki la trei shitom ban peit ba kan ïaid beit ka kam.
U Dr.
Nitin Sahai, Assistant Professor jong ka Department of Biomedical Engineering ka skulbah North-Eastern Hill University (NEHU), Shillong ha ki khyndiat sngi kiba la dep u la ïoh ïa ka khusnam “Long Term ICMR-DHR International Fellowship for Young Indian Biomedical Scientists 2022-23".
Na katei ka khusnam, u Dr.
Sahai un ïoh ïa ka lad ban leit jngoh ïa ka Department of Public Health Medicine, Medical School, University of Pecs, Hungary na ka bynta shi snem.
U Dr.
Sahai u dei uwei napdeng ki 27 ngut ki kyrtong na ka ri India uba bad u dei tang ma u marwei na ka Thaiñ Shatei Lam Mihngi jong ka ri u ban ïoh ïa katei ka khusnam.
U la ïoh ïa katei ka khusnam na ka jinglah jong u ban noh synniang bad pynjanai ïa ki kam ki jong u ha ka sobjek kaba ïadei bad ka ‘Biomedical Engineering’.
Halor katei ka khusnam, na ka liang ka skulbah NEHU ka la pynpaw ïa ka jingsarong kaba khraw ba u Dr.
Sahai u la ïoh rah ïa katei ka khusnam – ha kaba ka jingleit jngoh jong u ïa ka University of Pecs, Hungary kan lah shuh shuh ban pynjanai ïa ki lad jingtip jingnang jong u ha ka laiñ pule ‘biomedical engineering’.
Ïa katei ka ‘fellowship’ la bei tyngka da ka Indian Council of Medical Research bad da ka Department jong ka Health Research (DHR), Sorkar India.
Ki lad wadbniah jong u Dr.
Sahai lyngba katei ka ‘fellowship’ ka long halor ka mat ba ïadei bad ka ‘3D printing’ – ka lad trei kam teknoloji kaba thymmai ban saiñdur ïa ki ‘orthotics’, ‘prosthetics’ bad kiwei kiwei.
Un ïoh ïa ki lad jinghikai halor ki kor teknoloji kiba kat kum kane ka juk stad kaba mynta kum ha ka liang ka ‘3D   printing’, ‘3D design’, ‘prototype production’, ‘3D scanning’ bad kiwei kiwei.
U Dr.
Sahai u la don ha ka skulbah NEHU la kumba 10 snem eiei bad u la lah ruh ban pynlong ïa bun tylli ki ‘workshops/seminars’ bad pynmih paidbah ruh ïa bun tylli ki ‘journal’ halor ki mat kiba ïadei bad ka ‘3D printing’ ha ka liang ka lad sumar sukher.
59 ngut ki phetwir kiba kynthup ia 11 ngut ki khynnah rit bad iwei i khyllung ba dang shu kha shen ki la khlad noh hadien ka lieng kaba ki shong ka la kylla khongpong bad ki la ngam jyllop ha ka thaiñ shathie ka Calabria jong ka Italy ha ka step Sngi U Blei.
Ka tnat iarap jong ka Crotone ka la pyntip ba 12 ngut napdeng jong kitei ki 59 kiba shong ha katei ka lieng, ki dei ki khynnah rit, kynthup ruh ia iwei i khyllung ba dang shu kha bad 33 ngut ki longkmie.
Ki tnat pahara duriaw jong ka Italy ki la iathuh ba katei ka lieng kaba la thynñian bun ki briew, ka la kylla khongpong noh hadien ba la khie ka jing-at-phyllung  ha Crotone.
Kumta, ha katei ka sngi, ki tnat pahara duriaw bad ki tnat iarap ki la leit her mar mar da ki lieng jongki tang mar ia iohi ia katei ka lieng kaba la per ha sla um ha katei ka step.
Ki tnat pahara duriaw ki la iathuh ruh ba katei ka lieng ka la kit palat 200 ngut ki briew.
Kumta u Lat ka Calabria, u la pynpaw ka jingsngewkhia halor katei ka jingjia ba sngewsih ha kaba shibun bah ki mynsiem ki la duh ei ha katei ka sngi.
Ha ka step phyrngab jong ka 16 tarik u Jylliew, ki runar ki bym ithuh satia ki dei kiei ki la leit ban prong tuh ïa 7 tylli ki dukan kiba don ha ka dong Ummawlien jong ka shnong Pyndengumïong, Eastern West Khasi Hills.
U General Secretary ka shnong Pyndengumïong, Bah Lambok Nongrang u la ïathuh ba katei ka jingjia ka la jia ha ka por kumba 2 baje mynstep haduh ka por 4:30 baje mynstep bad la ong ba kitei ki runar ki la rong tuh ïa ka pisa bad ïa katto-katne ki marbam jong ki dukan die marbam.
La ong ruh ba halor katei ka jingjia, ka shnong ka la pyntip noh sha ki pulit ka thanad Mairang bad na ka liang ki pulit ruh mar-mar ki la leit ha katei ka jaka ban pynlong ïa ka jingtohkit.
U Bah Nongrang u la ong ruh ba ïa kitei ki runar la ïohi ruh lyngba kawei ka CCTV jong ka dukan die rong ïa ka dur jong ki runar kiba rah ïa ki tiar tuh na kitei ki dukan.
Na ka liang ka shnong ka la kyntu ruh ïa ki trai dukan ba ki dei ban husiar bad ba kim dei shuh ban buh ïa ka pisa ha ki dukan.
Shuh shuh u la ong ba katkum ka jingïohi jong u, la ong ba kitei ki runar kim dei na kane ka shnong hynrei ki lah ban don jingïadei bad ki trai shnong – ïa kata ym pat lah ban tip hynrei ynda la lah ban kem ïa ki yn sa lah ban pynshisha kiei kiba donkti ha ka kam tuh kam thiem.
Kumta na ka liang ka shnong ka buh ïa ka jingmaham ba lada lap ïa kino-kino kiba shim kabu ha ka kam tuh kam thiem hapoh u pud u sam jong ka shnong kin ym aili bad kin hap ban ai ka jingsneng kaba tyngeh ba ma ki kin sngewthuh ba ki hap ban trei shitom ym ban shu tuh shu thiem da kaba lied lane pynpra ïa ki dukan.
Ha ka jingim ka jong ngi, kaba man la ka sngi, ngi hap ban jied (chose) napdeng ki ar kiei kiei.
Ngi hap namar kata ban shim ia ka rai (decide), kata, ia kano na kita ki ar ba ngin jied.
Kane ka dei ka jingshisha ia kaba ngim lah ban len.
Ki dei ruh ka kamram (duty) bad ka jingkitkhlieh (responsibility), kaba ngim lah ban lait.
Lehse kiba bun napdeng jong ngi kim ju poi pyrkhat ia kane kawei ka jingshisha.
Ngim ju poi pyrkhat ba ia kane ka jingim ka jong ngi la saindur da kita kiei kiei kiba ngi jied hi da la ka jong ka mon sngewbha ne ka mon ba laitluid ka jong ngi.
Kata ka lawei ne kata ka lashai ka jong ngi, lem bad ka pateng ka ban sa wan, kan long kat kum ki jingjied bad ki jingrai ki jong ngi.
Ngi donkam namar kata ia ka jingtip bad ia ka jingshemphang.
U Syiem Solomon u la pynshisha ia kane ka jingshisha, kata, ia ka dor jong ka jingtip bad ka jingshemphang.
La ha kaba ia dei bad kieikiei ruh ngim hap ban jied ia kaba bha tam eh ne ia kaba da dei eh.
Khlem ka jingtip bad khlem ka jingshemphang ngin nym lah ban pyniapher hapdeng kaba dei (right) bad kaba lait ne kaba bakla (wrong).
Ngin nym lah ruh ban pyniapher hapdeng kaba bha (good) bad kaei kaei kaba da bha tam eh (best), na ki baroh.
Ha kaba iadei bad kane ba wat ka por ruh ka long kaba kongsan bha.
Na kata ka daw ba ngim dei ban law law lane ban laplah kumba kam dei ruh iangi ba ngin iai  buhteng.
To tip ba wat ka rai kaba bha tam eh ne ‘the best decision’ ruh ka bijai lehnoh ei noh ynda haba ka la slem than eh ka por, kaba katno tam ynda haba bakla noh sa ka rukom ba ngi pyntreikam (implementation) ia ka.
Tang kiba shemphang kin lah ban shemphang ia kane ka jingshisha.
Lehnohei pat de ban don ia ka jingtip bad ia ka jingshemphang lada duna pat de ka jingtbit ne ia ka jinglah ban pyntreikam ia kata ka jingtip.
Kaba katno tam lada ym don pat de ia ka nongrim jong ka jingshisha ne ia kata ka ‘ethics’ ne ia ka jinglah ban pyniapher hapdeng kaba bha (good) bad kaba sniew (bad) ne ka jinglah ban pyniapher hapdeng kaba dei (right) bad kaba lait (wrong).
Ngi don kyrhai ki khraw pyrkhat ne ki proh jabieng, kiba khraw naduh ha ka jingtip tad haduh ha ka jingshemphang, hynrei ki bym don pat de ia ka nongrim jong ka jingshisha.
Wat lada ki don ia kitei baroh pynban kan dang long lehnohei lada nud pat de ne kim shlur pat de ban kren ia ka jingshisha bad leh ruh ia ka.
Kum ban shu ong noh kiba la iap lehnohei pat de ka jingiatiplem ka jong ki, kat ban kloi wat ban ‘tah’ pyndam noh syndon da ka ‘sia-lieh’ ia kat ka jingshisha.
Ngi don kyrhai ki ‘intellectuals’ ki bym don pat de ia ka ‘ethics’ bad katno tam ia ka ‘moral courage’.
Kumta ka jingshisha (Truth) kan iaisah hi ka jingshisha wat lada baroh baroh ki len bad ki kyntait noh ia ka.
Kaba lamer kan iai dei hi kaba lamler wat lada baroh ki pdiang ia ka kum ka jingshisha.
Kaba bha (good) bad kaba dei (right) ruh kin dang iai dei hi kaba bha bad kaba dei eh, ha khmat jong U Blei, wat lada baroh baroh kim kubur bad kim leh ia ka.
Kaba bakla (wrong) ruh kan iaisah hi kaba bakla wat lada baroh baroh ki leh ia ka.
Ka dei ruh ka jingshisha ba ka jingisnei bad ka jingpynksan ia ki bym hok (guilty) ka dei ka jingban bein ia kiba shida bad kiba luilui.
Ngan pynkynmaw biang ba ka dei ka jingjied bad ka rai ka jong ngi hi ka ban saindur ym tang ia ka lawei ka jong ngi hynrei wat ia ka lawei ki khun ki kti ki jong ngi ne ka lawei jong ka pateng ka ban sa wan.
Ka long kumta wat ha kane ka jingjied ka jong ngi, da la ka mon kaba laitluid, ia la ki nongmihkhmat ki jong ngi sha ka Ing Dorbar ThawAin jong ka jylla.
Lada ngi la kum bakla bad shim ia ka tang kum ka ‘Tamasabah ba Shisien San Snem’ ba ngin sa nang mad shuh shuh ia kiei kiei kiba ngi la dep ban mad.
Nga ngiet ngim shym iai bakla kat ban iai pynkup bor (empowered) ia kiba da lei lei ruh em kam dei ia ki ba kin don ha ka bor.
Nga ngeit ngim shym la iai bakla kat ban iaijied ia kiba kum kita naba kin sa nang iai pyniar bad iai pynjylliew pynban ia kane ka kharai kaba pyniakhlad ia uba pahuh na uba kyrduh bad ruh ia uba donbor na uba tlot bor.
Kan nym don ka jingkylla lada ha kane ka kynti kaba mynta ruh ngi dang iai bakla, kata, kat ban jied biang ia kiba ngi la dei ban kyntait noh sharud.
Te hato ngi dang iai bakla kat ban iaijied biang ia ki juh kiba don ha ka Sorkar MDA ba kin synshar biang sa San Snem, halor jong ngi ?Nga kyrmen ba ha kane ka kynti kaba mynta ngi khlem bakla, kumba ngi ju bakla, ba kumta ngin ia khmih lynti noh ia ka synshar khadar kaba khuid kaba suba naba khlem ma ka kan nym don ka roi ka kiew, la ha kano kano ruh ka liang.
Ngin ia khmih lynti noh namar kata ia ka bor ding iliktrik kaba thikna bad kaba bit dor.
Ia ka um bam um dih kaba tiap haduh ha la rympei ing, kaba khuid kaba suba, kaba thikna bad ruh kaba bit dor.
Ka lad sumar sukher kaba kham bha, kaba thikna bad kaba bitbor.
Ka jingsuk, ka jingsted, ka jingshngain, ka jingthikna bad khamtam eh ka jingkham bit dor jong ka leit ka wan ne ka ‘public transport’ kaba kynthup ruh ia ka rah ka rong ne ka kit ka bah.
Ka lad pule puthi kaba kat kum ka juk kaba mynta bad ruh kaba bit dor Ka jingshongsuk shongsain kaba lem bad ka jingshngain la iano iano ruh.
Ki lad ki lynti ban ioh ia la ka kamai ka kajih, khamtam eh ia ki lad ki lynti ban seng ia la ki jong ki kam ki jam, kat ban lah ban ai kamsa ia kiwei kiwei de.
Ha shwa ban ia kut noh ba ym lah khlem da ai khublei kyrpang bad ai jingiaroh ruh de ia U ‘PRAH’ jong ka VPP.
Ym lah naba ym lah khlem da rymmuin, wei briew, ia ki ban sa shah tait sharud bad shah peh sharud, kha-ma-kha, ha U ‘PRAH’.
U Lat ka Jylla, u Phagu Chauhan u la ong ba ka Meghalaya ka la nang kham kiew ha kine ki 9 snem bad u la ïaroh ïa ka Sorkar Jylla ba ka la pynïaid lang ïa ki jingïohi jngai u Myntri Rangbahduh ka ri u Narendra Modi kiba dei ban pynlong ïa ka ri kaba kiew ha baroh ki liang.
U Lat u la pynpaw ïa kane haba ai jingkren ha ka jingrakhe ïa ka jingdap 9 snem ka Sorkar Pdeng kaba ïalam da u Narendra Modi kum u Myntri Rangbahduh ka ri kaba la pynlong da ka Press Information Bureau (PIB) ha Hotel Vivanta, Shillong ha ka sngi Thohdieng.
U Lat u la ong ba u snem 2023 u dei u snem ba kynjoh 9 snem ka Sorkar Pdeng bad ki lai tylli ki kyntien ‘Seva, Sushasan bad Garib Kalyan’ ki batai ïa ka jingïaid lynti ka Sorkar u Narendra Modi.
Nangta, u Lat u la ong ruh ba ka thaiñ Shatei Lam Mihngi kaba don ruh ka lariti bad ki briew kiba smat ba sting, ka nang sakhi shuh shuh ïa ki jingnang kiew naduh ki kam pynroi ha ki jingtei jingshna, bad ki jingpynïasoh kiba la nang kham biang ha kaba ka Sorkar ka la plie ïa ki lad kiba don ha kane thaiñ.
Kine ki 9 snem la aiti khnang ban wanrah ïa ka roi ka kiew kaba ïoh bynta bad kynthup lang ïa baroh bad kaba neh ha kaba ka Sorkar ka la pyndep ïa ka kular ban wanrah ka lad kaba ïaryngkat na ka bynta baroh ki nongshong shnong bad ka Sorkar ka ngeit borabor ban buh ki thong kiba eh bad ban poi sha ka thong hashwa ka por ba la buh.
Nalor kane, u Lat u la ong ïa kane la lah ban sakhi ha baroh ki tnat treikam ka Sorkar ha ka ri la ka dei ha ka por ba ai tika ïada COVID-19, ka jingkiew eh ka kam khaïi ban shalan shabar ri, ha ka liang ka jingpyndonkam ïa ki kor ki bor ha baroh kawei ka ri, ka jingsam bording bad jingsam umbam sha ki longïing.
U la ong ba ka pyrthei mynta ka la sngewthuh ba ki kam pynroi ki bym neh bad ai jingim kim dei ki kam pynroi ba shisha.
Shuh shuh u Lat u la ong ruh ba ha ka liang ka mariang, hapoh ka jingïalam u Modi, ka India ka la kut jingmut ban pynneh pynsah bad kyntiew ïa kiei kiei kiba la don naduh hyndai hynthai, ha kaba u la ai nuksa ïa ka jingpynbna ka United Nations ba ka 21 tarik Jylliew kum ka sngi kilan met ha ka pyrthei baroh kawei (International Yoga Day) kaba long ka jingithuh ïa kiei kiei kiba la leh bad bud ha India.
Ha kane ka sngi, la donlang ruh ki ophisar ba kynthup ïa ka Sherry Lalthangzo kaba dei ka  Economic Adviser ka NEC, u Air Marshall SP Dharkar uba dei u Air Officer Commanding-in-Chief ka Eastern Air Command, ka Kong Patricia Mukhim kaba kren shaphang ki kam pynroi ryngkat ka jingsumar ïa ka mariang, nalor ki ophisar ka Sorkar Jylla, ka  Additional Director General ka PIB, ka Jane Namchu bad kiwei kiwei.
Ka kynhun A’chik Conscious Holistic Integrated Krima (ACHIK) ha ka Sngi Thohdieng ka la sdang ban pynjur ïa ka jingdawa ban pynlong ïa ka Tura kum ka nongbah ka Meghalaya ha ka por tlang da kaba shong kyllaiñ mungor hakhmat ka Mini Secretariat kaba don ha Dakopgre ha Tura.
Ki ’riew paidbah bad kumjuh ruh ki nongïalam na ki seng bapher bapher ki la wan ban ïashim bynta ha katei ka jingïalang kaba long ka sien banyngkong ha kaba ïadei bad ka jingdawa ban pynlong ïa ka Tura kum ka nongbah ha ka por tlang.
Haba kren ha ka jingïalang, u President ka ACHIK Krima Council, u Thomas M Marak, u la pyntip ba wat la ka dei ka mat kaba la ïamynjur da ki nongseng ïa ka jylla ban pynlong ïa ka Tura kum ka nongbah kaba ar lane ka nongbah ha ka por tlang, hynrei ym shym la pyntreikam pat ïa kane wat hadien ba ka Meghalaya ka la dap 51 snem.
U Macklawrence M Sangma, Working President ka ACHIK Krima Council, u la ong ba ha ki 51 snem ba la leit, kiba bun ki seng na Rilum Garo ki la ai da ka jingthoh ban dawa halor katei.
Hynrei u la ong pat ba ka dei ka sien banyngkong ba ïa katei ka jingdawa la pynsngew ha kane ka rukom.
U nongïalam barim ka GSU uba long ruh u CEM barim ka GHADC, u PK Sangma, u la ïashim bynta lang bad u la kdew ba ka jingpynlong ïa ka Tura kum ka nongbah ha ka por tlang ka dei ka hok jong ki paid nongshong shnong ka Rilum Garo namar ka dei kaba la ïamynjur da ki nongïalam kiba la ïashim bynta ha ka jingïakhih ban ïoh jylla lajong.
U la ong ba ka jingïoh ïa ka jylla Meghalaya kaba pura kam pat biang khlem da pynlong ïa ka Tura kum ka nongbah ha ka por tlang.
Ka Bernita R.
Marak, General Secretary, ACHIK Krima Council, ka la kdew ba lada buh ïa ka nongbah ha ka por tlang ha Tura, kan don ka ïingdorbar thawaiñ, sorkar jylla bad ka ïingbishar ka ban treikam na ka bynta hynriew bnai.
U Laben Ch.
Marak, uba dei u MCS bad MPS barim, u la ong ba ka Reservation Roster bad ka jingpynlong ïa ka Tura kum ka nongbah ha ka por tlang ka dei ka hok jong ki paid nongshong shnong ka Rilum Garo.
Ki nongïalam jong kiwei pat ki kynhun kum ka GSU (Interim), GSMC, FKJGP, TGCSU, Mahindra Pick Up Union bad kiwei ki la ïashim bynta ha katei ka jingïalang.
La shim ruh ïa ka rai ban pynlong ïa ki jingïalang pynsngewthuh bad pynshai halor katei ka mat jingdawa ha ki sngi ban wan sha baroh ki distrik bad ki block ha Rilum Garo.
Ka Directorate of School Education & Literacy jong ka sorkar jylla ha ryngkat ka jingïatreilang bad ka National Council of Educational Research and Training, New Delhi ha ka sngi Thohdieng ka la pynlong ïa ka State Level Science, Mathematics and Environment Exhibition 2022-2023 halor ka phang “Technology & Toys".
Ïa katei ka prokram la pynlong ha Meghalaya Bharat Scouts & Guides, State Headquarter Pine Mount Ridge kaba don ha Laban, Shillong ha kaba la ïohi ba ki khynnah skul na kylleng ki jaka jong ka jylla ki la wan ban ïashimbynta ha katei ka ïew pyninam lane ka ‘Exhibition’ bad ka la don ruh ka jingsam ïa ki khusnam sha ki khynnah skul kiba la jop ha katei ka ‘Exhibition’.
La ïohi ba ki khynnah skul ki la ïa shna bad pynwandur ïa ki jingshna saiñdur bapher bapher jong ki ha ka rukom stad saïan, teknologi, ka jingkheiñ bad ka rukom long ka sawdong sawkun.
Katkum ka jingbatai jong ki katto katne ngut ki khynnah skul kiba la ïashimbynta ha katei ka ïew pyninam la ïohi ba ki khynnah skul ka Pine Mount School, Shillong ki la shna ïa ka jingshna kaba la tip kum ka Hydrobler kaba dei ka jingshna ban ïakhun pyrshah ïa ka plastik ha ka jaka ban pyndonkam da ka plastik kaba ktah ïa ka mei mariang yn lah ban pyndonkam da katei ka jingshna.
Na ka liang u khynnah skul ka Shillong Public School u ba la shna ïa u ‘Earthquake Detector’ ne ka jingshna kaba lah ban tip hashwa ka jingwan jong u jumai.
Haba ai jingkren ha katei ka sngi kum u Kongsan, u Pravin Bakshi, IAS Commissioner & Secretary, u la ong da ka jingpynlong ïa kane ka jingpyninam na ka bynta ki khynnah skul ka la pynlong ïa ki ba kin nang kham shemphang bad ba kin dang ïoh jingnang jingtip kham bniah shuh shuh ha kaba ïadei bad ka jingstad saïan, teknologi, ka jingkheiñ bad ka juk stad mynta ha ryngkat ka jingnang ban pynneh ïa ka sawdong sawkun ka mariang.
“Ngi la sakhi ïa ki saiñdur ba ki khynnah skul ki la pynwandur bad shna da ka jingtrei shitom bad ka jingpyrkhat kumno ban pynwandur ïa ki bad kane ka jingtrei shitom ka jong ki ka la pyni shisha ïa ka dak ba kine ki khynnah ki ju khreh kot bad wad jingnang jingtip bha ha ryngkat ka jingbud thik pa thik ïa ka phang jong katei ka ïew pyninam", la ong u Bakshi.
Ki kali kiba bun kiba don kumba 20.
4 lak tylli, kiba la rim da kumba 15 snem kin sa shah pynduh noh ha Odisha, la ong ka Myntri jong ka Commerce and Transport ka Tukuni Sahu ha ka ïingdorbar.
Ha ka jingai jubab halor ka jingbuh jingkylli jong ka MLA jong ka seng BJP ka Kusum Tete, ka Myntri ka tnat Transport ka la ong ba ka sorkar jylla ka la rai ban khang noh ha ka ban pyndonkam ïa kine ki kali ha kaba kin ym lah ban treikam shuh naduh ka 15 tarik,  Lber, 2023, katkum ka jingtreikam jong ka Registered Vehicle Scrapping Facility Policy 2022.
Napdeng kine ki kali ki la don kumba 13 lak tylli ki Motorcycle/Scooter, 2,37 lak tylli ki Moped,  1.
54 lak tylli ki kali ba ju kit mar, 1.
09 lak tylli ki kali rit,  45,157 tylli ki Tractor, 39,588 tylli ki Trailer, 37,359 tylli ki Autorickshaw, 31,298 tylli ki Mini bus, 12,369 tylli ki bos, 3,010 tylli ki traktor ba ju pyndonkam ha ka kam rep bad 2,034 ki kali Dumper.
Katkum ka jingthoh ba la phah hapoh ka ïingbishar, la ong ba ki la don kumba 80,20,200 tylli ki kali kiba ïaid ha surok jong ka jylla ki la long kiba bit ban treikam naba ki la don ïa ki syrnot kiba biang.
Ha kaba ïadei bad kane, ki kali ki bym bit shuh ban ïaid ha ki surok kiba dei jong ka sorkar kin sa shah pynduh noh ha ka bynta kaba nyngkong jong ka jingpyntreikam bad ki kali jong ki riewshimet kiba la treikam kumba 15 snem kin sa shah pynduh kham hadien.
Ka sorkar jylla ka la bthah ïa baroh ki tnat ba ki la dei ban pynduh noh ïa ki kali sorkar kiba la rim bad treikam slem da kumba 15 snem  ha ka 31 tarik, Lber.
Hadien ba la dep ban pynduh ïa kine ki kali,  ki tnat kin sa hap ban wan rah ka jingthoh ban pynshisha da ki heh ka RTO.
Ka Odisha ka la don kumba 16,369 tylli ki kali sorkar kiba la 15 snem, 300 tylli ki kali kiba la palat ïa ka 15 snem bad hapoh jong ka 20 snem bad 263 tylli ki kali kiba la 20 snem.
U President ka Russia, u Vladimir Putin ha kane ka kynti u la ong ba ka NATO ka iadon kti lang ha ka thma ha Ukraine da kaba buhrieh bad ïeng nadien-nadien bad da kaba pynpoi ia ki tiar thma sha Ukraine.
Kumta ruh u la ong ba ki ri jong ka thaiñ West baroh kawei, ki kwah ban pynpait- pynphret ia ka Russia ha kane ka por.
Kumta, ka Russia ka la ong ba baroh kitei ki ri jong ka NATO ki la phah da ki phew billion- dollar ki tiar thma sha Ukraine.
Kane hi ka la pyni shai ia ka jingleit iadon kti bad jingai jingkyrshan lang jongki baroh ia ka Ukraine hapdeng ka jingiakhun thma jongka bad ka Russia.
Namarkata ruh u Putin u la ong ba kitei ki ri jong ka NATO ki la iasnoh kti lang ban iakhun bad ai jingkyrshan ia ka jingleh-tam ba la sdang da ka Ukraine.
Dei na kane ka daw ruh ba u Putin u la kynnoh ba ki ri jong ka thaiñ West ki kwah ban pynlwet ia ka Russia.
Ia kitei ki kyntien, u Putin u la kren hapoh ka jingialang kaba la pynlong ha Moscow ha ka Sngi Palei jong ka taiew ba lah lah, kaba long ruh ka sngi ba la kynmaw ia ka jingdap shi snem ka jingleit hiar thma jong ka Russia pyrshah ia ka Ukraine.
Ha ka jingiakren bad ki lad pathai khubor, u Putin u la ong ba u la dep tip lypa ba kine baroh kin jia kumne ia ka Russia.
Kumta, u la ong ba katei ka jingleh jong ki ri baroh ka pynlong ia ka Russia ba kan leh kumne kumba long mynta.
Ki pulit ka Search and Rescue Team (SRT) jong ka jylla ryngkat ki nongshong shnong ka Thieddieng ki la ïoh ban sei ïa saw tylli ki metïap mynta ka sngi thohdieng na ka riat kaba hap ka kali pick-up, katba kawei ka longkmie la suba ba ka la shah rong noh ha ka um bad iwei i khyllung i dang jah rngai.
Haba u nonglum khubor na Shillong u la mih dangstep ban leit wad jingtip halor kane ka jingjia u la hap ban ïaid da ka kjat kumba shi kynta shiteng na Mawsynram, East Khasi Hills District ban poi sha katei ka jaka ba hap katei kali namar ka jingsniew palat ka surok ryngkat ka jingdum lyoh kaba kah ïa ka surok khyndew.
Ynda u nonglum khubor u la poi mar shiteng eiei na ka jingïaid kjat ïa ka surok shwa ban poi ha ka shnong Thieddieng, u la lap ïa ki pulit SRT ryngkat ki nongshong shnong kiba dang pynlong ka jingwad ïa ki briew na kawei ka riat kaba ki la pyndonkam ïalade da u tyllai ban hiar sha ka riat kaba jrong kumba 400 meter eiei.
Kat haduh ka por 2:00 baje nohphai sngi la ïoh ban sei ïa ar tylli ki metïap jong ki rangbah, kata u nongñiah lem bad uwei uba nongshong ha katei kali.
Nalor kata la ïoh ban sei sa ïa ar tylli kiwei pat ki met.
Katba kawei ka longkmie kaba dang ïohi mynha ka Sngi palei mynta pat ym lap shuh, hynrei la suba jur ba ka la shah rong ha ka um.
Nalor kane, la ong ba ïa iwei i khyllung ba dang 2 snem ka rta kat haduh mynta ym pat lapdien, hynrei la suba jur ba ki dang jah ha katei ka riat.
Kum ban shu pynkynmaw, katei ka kali (pick-up) kaba kit ïa hynriew ngut ki briew na Mawsynram ban leit sha Thieddieng, East Khasi Hills District ka la hap sha riat kaba kynjang naduh ka 13 tarik mynta u bnai ha ka por 9 baje janmiet kaba shu antad.
Hadien ar sngi jong katei ka jingjia, kata ha ka 15 tarik la lap ïa ka kali hadien ba pynlong ka jingwad shnong naduh ba ki khlem poi sha shnong.
Ka jingsdang ban wad ïa katei ka kali lem bad ki briew ka long hadien ba ka khun jong ar ngut ki briew na kitei hynriew ngut kiba la don lang ha katei ka kali bad kaba sah ha Thieddieng ka la khie shit ha ka miet jong ka 14 tarik mynta u bnai bad ka la wad ïa ka kmie bad u kpa.
Hynrei ki bahaïing kim shym la lap bad dei ha kum kane ka por ba ka shnong Thieddieng naduh ka miet jong ka 14 tarik bad haduh ka step jong ka 15 tarik ki la pynlong ka jingwad shnong ïa u nongñiah ka kali lem bad ïa ki briew kiba khlem poi ïing shuh.
Haba la wad shnong ki la phah peit ha lynti-lynti ïa ki nongñiah kali kiba leit sha Mawsynram bad ki para nongñiah kali ki la lap ba don ki ïit kiba la pait.
Kumta ki nongshong shnong ha ka 15 tarik ki la leit wad sha riat bad la lap ïa kali kaba la noh sha riat.
Kum shibynta ka jingrakhe ïa ka Goa Diwas, ka seng Bharatiya Janata Party (BJP) ha ka sngi Thohdieng lyngba ka “Ek Bharat Shreshtha Bharat" ka la pynlong ïa ka prokram ka ban wanrah ïa ka jingïatylli, ka jingïadei bad ka jingïasam ïa ka lariti bad ka riti ki dustur lane ka Bonding of Culture & Tradition hapdeng ka jylla Goa bad ka jylla Meghalaya kaba la long ha ka shlem treikam jong ka seng.
Ha katei ka sngi la ïoh ïa ka jingkren plie pyrda na u Dipayan Chakraborty uba dei u State Vice- President bad Convener ka “Ek Bharat Shreshtha Bharat", na u Sunil Deodhar uba dei u BJP National Secretary & Northeast In-Charge ka “Ek Bharat Shreshtha Bharat", na u Nilesh Cabral uba dei u Myntri ka sorkar Goa bad na u State President, Bah Ernest Mawrie.
Haba ai jingkren ha katei ka sngi, u Nilesh Cabral kum u Myntri ka sorkar Goa u la ong ba kum ka Ri baroh kawei ka dei ban kiew bad haba ka ri ka kiew, ki paidbah ruh ki kiew lang ha ki liang baroh.
U Nilesh Cabral u la ïathuhkhana shaphang ka jylla Goa kumno ba ka kylla long ka jylla bad ki riti ki dustur kiba katei ka jylla ka bud.
U la ong ba ka jylla Goa bad ka jylla Meghalaya ki dei ki jylla kiba don ïa ka jingitynnad jong ki jaka kiba pynïap biej ïa ki nongwan jngoh kai pyrthei bad kine ki artylli ki jylla ki dei ki jylla kiba ieid ia ka put ka tem bad ki paidbah jong kine ki artylli ki jylla ki dei ki briew kiba bha.
U Nilesh u la ong ba ka jylla ka ju ong ba ka Meghalaya ka don kumba 76% ki briew kiba dei ki Khristan, hynrei u la ong ba ka jylla Goa ruh ka don shibun ngut ki paid Khristan kiba don hapoh katei ka jylla.
“U Myntri Rangbahduh ka Ri, u Narendra Modi u la wanrah thymmai ïa kane ka jingpyrkhat kaba long ban shna na India, ba la shna da ka India bad ba la shna na ka bynta ka India baroh kawei bad kane ka dei kaei kaba ka Ri ka dei ban long.
Kane ka Ri ka dei ban kyrshan iwei ïa iwei bad haba kane ka Ri ka kyrshan iwei ïa iwei, kan nym slem shuh ba hapoh 20-25 snem eiei, ngin sa kiew ha ka liang ka pisa ka tyngka bad ki ban ïoh jingmyntoi bad kiew lyngba kane kin dei ki khynnah samla kiba dei ki lawei jong ka Ri", la ong u Nilesh Cabral.
U la ong ba u la ïoh jingtip ba ki riewngeit khristan napoh kane ka jylla kim da ai than ka jingïadei bad ka BJP bad u la ong ba um tip na ka daw aiu kaba la pynlong ïa ki paidbah ba kin sngew kumne hynrei u la ong ba hapoh Goa ha ka sien ba nyngkong ba ka BJP ka la wan ha ka bor, ki paidbah ka jylla Goa ruh ki ju don kum kane ka jingpyrkhat ba katei ka seng kan pynkut noh bad pynkylla ïa ka jinglong Khristan jong ki hynrei ha ka jingshisha kum katei ka jingjia ka khlem wan jia satia ïa ki para bad ki hymmen kiba dei ki Khristan.
Na ka liang u Bah Ernest Mawrie u la ong ba kane ka sngi ka long ka sngi kaba kmen ba ka seng ka la ïoh ban pynlong ïa ka Goa Diwas bad ban ïasam ïa ka jingïadei hapdeng ka jylla Meghalaya bad ka jylla Goa.
“Ngi kwah ban don ryngkat bad ki briew napoh Goa hynrei hangne hapoh ka jylla la jong ngi, ki don tang khyndiat ngut ki nongbylla kiba shong ba sah watla kata ruh ngi la pyrshang ban khot ïa ki sha kne ka jingïakynduh lang hynrei ki don napdeng jong ki kiba khlem ïoh wan", la ong u Bah Ernest.
U Bah Ernest u la ong ruh ba kum u Khristan na ka Balang Katholik kam ju don satia ka jingleh shiliang khmat ïa u haba u don hapoh ka seng bad leit sha Delhi.
Hynrei baroh ki nongïalam jong ka seng naduh u President rangbah ka seng, u JP Nada bad kiwei ki nongïalam ki la pdiang sngewbha ïa u bad kim ju don kata ka jingpeit shiliang khmat ïa u tang namar ba u dei u Khristan.
U la ong ba lyngba katei ka jingïakynduh lang ha katei ka sngi kam dei ban don ka jingkut hynrei ban bteng ban wanrah ïa kata ka jingïatylli bad ka jingieid ïa ka ri, ka ñiam bad ïa ka riti ka dustur.
Ïa ka met jong ka longkmie-armet ba suba shah pynïap ha ka miet 14 tarik mynta u bnai, ïa kaba la tip kyrteng kum ka Kong Steffanie Lyngdoh Nonglait la tep donburom noh ha ka Sngi Thohdieng ha u Lum jingtep ka Balang Presbyterian ha Lawmali.
Kum ban shu kdew hangne, la lap ïa katei ka longkmie ba ka la khlad noh ha ïingsah jong ka, ha kaba u kurim jong ka, Bah Trophius Nongbri u la kam ba ka kurim jong u ka la shim ïa la ka jingim da kaba shu phasi.
Katei ka jingjia ka la jia ha ka miet 14 tarik Jylliew ha Mawlai Mawdatbaki Mali-I.
Ki bahaïing ha sem jong katei ka longkmie haduh mynta ki dang sah ha ka jinglyngngoh bad kim lah pdiang ïa kaei kaba la jia namar haduh mynta kim pat tip ïa ka daw jong ka jingkhlad noh jong ka.
Hashuwa ban leit ontep, ka Balang ka la pynlong ïa ka duwai ka phirat ha phyllaw ïing ha Mawlai Nongpdeng bad la ïoh ruh ïa ka jingkren na ki bahaïing ha sem bad kumjuh na ka Balang.
U Kñi jong katei ka longkmie haba ai jingkren ha kane ka sngi u la ong ba ka jingpynsngew na u kurim jong ka ha u (Kñi) halor kaei kaba la jia ka ïapher bak-ly-bak na kaei kaba u la pynsngew ha ki pulit.
“Ngim tip kaei kaba jia, ngi sah ka jingdum-jinglyngngoh ba kumno ka jia, hynrei ngi shu lap, ngi shu tip ba i la khlad…ym na ka jingkhlad na ka jingpang-jingshitom, hynrei ka jingkhlad na ki daw kiba ngim lah ban tip," la ong u Kñi haba kren shuwa ban rah ïa ka met jong katei ka longkmie sha Lum jingtep.
“Ka long kaba pynsah lyngngoh ïa ka ïing bad ki bahaïing hasem baroh," u la ong.
Haba ïathuh ba ka pyrsa jong u ka long kaba koit ba khiah ha ka liang ka met ka phad bad ka jingmut-jingpyrkhat, u la ong ba um sngew dei bad um lah ngeit satia ba ka pyrsa jong u kan shim noh la ka jingim namarba ka don la ki khun ki kti ar ngut bad iwei iba dang pun.
“Kumba ki dak ki shin ki paw, nga ïathuh ïa ka jingshisha…ha ka miet 14 tarik ynda nga la ïoh ïa ka ‘phone’, nga la wan mareh bad ynda nga la poi ha ïing kaba ki sah, ki briew, ki bahaïing ki la ïa bun bad nga la rung hapoh bad ïohi ba la pynthiah ïa ka met ha ka kamra kaba rit," u la ong.
U la ong ruh ba u kurim jong ka uba don ryngkat ha katei ka por, u ïam bad lynñiar bad kumta u la khot ïa u ban kylli jingkylli halor kaei kaba la jia.
“Ha kato ka miet u (kurim) ïathuh ïa nga, u ong ba u ruh um tip, ynda u wan na jingtrei, ka phalor kaba nakhmat ka plie bad sa kawei ka phalor ka ban rung sha lum jingtep ruh ka plie.
Ka bording kaba ha baranda kaba ju meh, ka dum bad ynda u la rung ha ïing, u ong ba ka meh lait tang ha ita i kamra rit bad u la ïohi ïa ine i pyrsa jong nga ba i thiah bad tap-op da ka nep," la ong u Kñi.
U la ïathuh ruh ba ynda u kurim u la plied ïa ka nep, u la ong ba u ïohi ïa ka dak saw ha ryndang bad ong ruh ba ki khmat ki peit.
“Nalor kata, u la ong ba u la pyntap ïa ki khmat bad u la pynkup biang ïa ka nep bad mar kumta u la ong ba u la ‘phone’ sha ki bahaïing ha sem hynrei um shym la ïoh, kumta u la khang noh da ka tala bad mareh ban wan ïathuh sha ïing jong ka kmie," u la ong.
U Kñi u la ïathuh ruh ba u kurim u la ïam la lynñiar bad ong ba balei ki briew ki leh than haduh katne, bad haba ki don jingïashun bad u, balei kim leh ïa u bad balei ki leh pynban ïa ka lok jong u.
Haba ïadei bad ka 15 tarik mynta u bnai pat, u Kñi u la ong ba la phah khot biang ïa ki bahaïing sha ka jaka ba jia ka jingjia bad ynda ki pulit ki la wan, la wan ïalam biang ïa u (kurim) ha kata ka jaka.
“Ki pulit ki la kylli tohkit ïa u…ha ka jingbatai jong u ha nga ha ka 14 tarik ka long da kumwei…nga ïohsngew da la ki jong ki shkor namar nga don lang hangto ba ka jingbatai kaba u ai sha ki pulit ha ka 15 tarik u ong ba u la lap bad u la wan lang bad u paralok jong u bad uta u paralok u wan buh ïa u ha ïing da ka ‘scooty’," u la ong.
U Kñi u la ïathuh ruh ba u kurim ka pyrsa jong u, u la ong ha ki pulit ba “Mar syn rung ha ïing, u ong ba ki lap ïa ine i pyrsa jong nga ba i la sdien ha kamra thiah bad haba ki pulit ki ong sdien da-ei…u pyni ïa uwei u nar bad u ong ruh ba sdien da kawei ka jaiñ.
Ki pulit ynda ki la kylli shano kata ka jaiñ…u ong um tip shano ka jaiñ ka la poi, mano ba la shim bad shano ka don…um tip.
"U la ong ba ynda ki pulit ki la tohkit bha ïa u kurim, u (kurim) la leit shim ïa kawei ka jaiñ saw kaba teh pandal na kawei ka borni bad u ai ha ki pulit ïa kata ka jaiñ.
“U la ong ba mar ïa ïohi kumta, u la pynhap noh shapoh ïa ka met bad uta u paralok u la phah phet noh ïa u namar u ong ba kan jynjar lada wan sa ki pulit…hynrei ma u, u ong kumno un ieh ïa ka lok bad u rah na kata ka kamra ha kata ka jingthiah kaba la lap ba ka pyrsa jong nga ka thiah," la ong u Kñi katei ka longkmie.
Shuh shuh haba kdew ïa ki jingthoh ha ka kynroh u la bynrap ba ki bahaïing kim don jingtip eiei mano ba thoh hynrei dei tad ynda u la kylli na ka para jong katei ka longkmie, ka la ïathuh ba katei ka dei ka jingthoh bad ka jingsoi jong ka.
“Ngi sah ha ka umdum namarba ngim sngewthuh…ha kato ka miet, haba nga kylli, u khlem ïathuh ïa ka jingshisha ba ka jia kumta…hynrei u ïathuh da kumwei katba mynnin ha ki pulit kaba nga-nga ïohsngew ka long da kumwei," la ong u Kñi.
Na ka liang ka Kur haba pynpaw ka jingsngewkhia halor katei ka jingjia, ka la ong ba ka kwah ïa ka jingbishar hok na bynta katei ka longkmie.
Uwei na ki rangialehkai Krikret ka New Zealand uba tbit ban ialehkai ha baroh ki bynta jong ka jing-ialehkai u Michael Bracewell, u lah hap ban weng noh shuwa ialade mynta na ka ban iadonlang bad ka kynhun baroh kawei ha ka ICC ODI World Cup 2023 na ka daw jong ka jingshitom.
Utei rangialehkai u lah mad ia ka jingmynsaw ha ka kjat kamon katba u dang shimbynta ha ka jingialehkai na Worcestershire ha ka jing-iakhun T20 pyrshah ia ka Yorkshire.
U Bracewell u long u rangialehkai ba ar jong katei ka kynhun uba lah mad ia ka jingshitom kaba jlan kata hadien ba u Kane Williamson u lah mad ia ka jingshitom ha ka por ba u dang shimbynta ha ka IPL mynta u snem katba u dang ialehkai na ka  Gujarat Titans.
Shuh shuh ka khubor ka  iathuh ruh ba ka jingbym shym la lah  jong utei u rangialehkai uba tbit ha ka liang kawang bol ban iadonlang bad ka tei ka kynhun ka ban sa iakhun ha katei ka lympung, kan long ka jingduh kaba khraw naba u long uba tbit tam eh ha ka kam kawang bol; nalor u nongtied ba pawbha jong ka tei ka kynhun.
Na ka liang jong ka Pakistan Cricket Board (PCB) ha ka jingpyllait khubor ka iathuh ba ka lah jied ia  ka kyrteng jong u rangkawang bol (pace) ka kynhun u Shaheen Afridi na ka bynta ka jingialehkai Test ka ban sa long ha u bnai ban wan ha Sri Lanka, katba u Muhammad Huraira  bad Aamir Jamal ki long kiwei pat ki rangialehkai kiba lah shah khot biang mynta ha ka sien kaba lai sha ka kynhun na ka bynta katei ka jingiakhun.
Na ka liang  jong ka PCB ka pynbna ruh ba u rangkawangbol barim ka South Africa u Morne Morkel u lah shah jied mynta kum u nonpyniaid  jong ka kynhun kawangbol, ha kaba un sa sdang ban pyntyllun ia ka kam ai jinghikai ka jong u sha ka kynhun hadien ba u lah dep ban soi ia ka jingiateh kontrak ba hynriew bnai.
Shuh shuh  ruh ka khubor ka iathuh ba kata ka kynhun ialehkai ba 16 ngut jong ka Pakistan ka ban hap hapoh ka jingialam jong u Babar Azam, kan pynkhreh na ka bynta ban ialehkai ar tylli ki jingialehkai Test ha Sri Lanka ka ban long ruh ka jingsdang ka jingiaid lynti jong katei ka kynhun ialehkai ha ka shalyntem kaba lai jong ka ICC World Test Championship.
Ka khubor kaba lah pynsngewbha ia katei ka kynhun ialehkai ka long ka jingwanphai biang mynta u snar kawangbol pace ka kynhun u Afridi  u bym shym la ialehkai shuh ha kano kano ka jingialehkai Test naduh u Naitung jong u snem ba lah dep na ka daw jong ka jingmynsaw ka khohsiew.
Kumjuh ruh u Shaheen, uba lah mad ia katei kajuh ka jingmynsaw  ha ka jingialehkai ba khatduh ha ka jingialehkai Test, mynta u lah shah kynthup ha ka kynhun ka ban leit Sri Lanka  ha u bnai Naitung bad ha kaba khatduh eh u lah shimbynta bad ka kynhun ha ka jingialehkai T20 World Cup phainal ha ka jingiakhun pyrshah bad ka England u ha u bnai Risaw.
Ka kynhun ialehkai jong ka Pakistan na ka bynta ka jingleit sha Sri Lanka ka kynthup:Babar Azam (C), Mohammad Rizwan (vc & wk), Aamir Jamal, Abdullah Shafique, Abrar Ahmed, Hasan Ali, Imam-ul-Haq, Mohammad Huraira, Mohammad Nawaz, Naseem Shah, Noman Ali, Salman Ali Agha, Sarfaraz Ahmed (wk), Saud Shakeel, Shaheen Afridi bad  Shan Masood.
Ka tyllong khubor kaba iajan bad u Sheikh Jassim Bin Hamad Al Thani ka iathuh mynta ba ki nongiathong na ka ri Qatar haduh mynta ki dang iai ap na ka bynta ban ioh ia ka jingpynshai ne ka jingbit na ka klob ialehkai phutbol kaba bha na London ka Manchester United, hadien ba ka kaiphod kaba lah mih ka ai jingmut ba kita ki nong-iathong na katei ka ri ki lah ban tyrwa mar pyrshah ia ka jingtyrwa ka jong ki ha ka jingiakhun na ka bynta ban ioh thied ia katei ka klob ialehkai ba pawbha ha ka pyrthei.
Kumba ka paw mynta ka long ba ka klob Man United ka lah pynbna ha u Naiwieng ba ka synjuk treikam ba ha khlieh duh jong ka klob ka lah pynpaw ia kawei pat ka lad ka lynti na ka bynta ban iai pynkhlain shuh shuh ia ka klob baroh kawei; kata da kaba tyrwa noh ia ka kaba long kawei na ki lad ki lynti ba ka lah  jied hadien ba ka lah dep ban shong ia ka jingialang.
Nalor kata, ki trai ba dang pyniaid haduh mynta ia ka klob kata ka ‘Glazer’s Family’, ka sngewthuh shai ruh mynta na ka bynta ban pynshongdor ia ka klob ialehkai hi baroh kawei shaduh ka 6 billion pound ($7.
6 billion) bad ka Raine Group lah thied na ka bynta ban peit ban khmih bad pyniaid ia ki kam ki jam ha kaba iadei bad katei ka bynta.
Kumjuh ruh ka khubor ka iathuh ba u Sheikh Jassim u lah pynlong mynta ia ka jingiathong kaba san bad ba khatduh na ka bynta ka klob ha ka taiew ba lah dep bad lah sngewthuh shai ruh ba ka jingtyrwa ka jong u lah niew kum kawei na ki jingiathong kaba lah khring ia ki trai jong ka klob ban ia ka jingiathong kaba lah  wan na u heh spah ka ri Bilat u Jim Ratcliffe.
Ka kaiphod khubor ka iathuh ruh ba lada kata kaa jingiathong ba markhmat yn pdang ia ka bad ka ban leit ruh sha u Sheikh Jassim, khlem pep ka synjuk jong ka klob kan sa khang noh ia ka jingiathong jong u Ratcliffe katkum ka por ba lah buh jong ka jingiathong markhmat.
Hynrei kiwei pat ki khubor ki iathuh ba haduh mynta kam shym la don kano kano ka jingpynthymmai  na ka liang jong u Sheikh Jassim bad kam shym la don ruh kano kano ka por ba lah pynbeit na ka bynta kiwei pat ki sienjam ba hadien.
Ka jingtyrwa na ki heh saipan jong ka ri Qatar ka long ban thied pura ia ka klob baroh kawei kata da haduh 100%.
Shuh shuh ruh ka khubor ka iathuh ruh ba u Ratcliffe u  kwah  ban thied shalade ia ka jingpyniaid ha ka jingiasambynta ka ban long ruh ka lad ka lynti na ka bynta ka ‘Glazers Family’ ban dang iaisah ha ka jingiadonbyntalang ka jong ka bad katei ka sienjam khlem pep kan long ka bym pat da paw than ne jingkyrshan ha kaba iadei bad ki nongkyrshan jong ka klob.
Kawei pat ka Kompani kata ka Nine Two UK Holdings Limited, ka pynpaw ia ka jingdonbyntalang ka jong ka ha ri Bilat ia kaba lah sngewthuh shai ruh  ba kan long kum shibynta jong ka jingpynkhreh u Sheikh Jassim lada ka jingiathong ka jong u ka long kaba seisoh bad ba jop.
Katkum  ki kot ki sla ba lah pynmih ha ka website jong ka Companies House, ka pynpaw ha ka thup kyrteng ia u Sheikh Jassim kum uba shimet u kyrtong ba biang tam eh ha ryngkat ka jinpyniaid ia ka kompani baroh kawei.
Ka Companies House ka iathuh ruh ba baroh ki jingiasam ha ka kompani ba thymmai ka ri UK lah long trai da ka Nine Two Holdings LLC, ia kaba lah pynrung ia ka kytreng jong ka ha ka ri Qatar ha u bnai Iaiong mynta u snem.
Katba ka INEOS Chemical Company jong u Ratcliffe ka paw mynta kum ka nongiakhun kaba hakhmat na ka bynta ban khur ia ka jingjop ha ka jingiathong na ka bynta ban thied ia ka klob hadien ba ka kylla balai jong ka jingiathong lah khang noh ha ki tarik ba kham shadien jong u bnai Iaiong.
Kumba ka long mynta ha kaba iadei bad ka jingiaid lynti jong ka klob, ka long ba katei ka kynhun ialehkai ka lah pynkut noh ia ki hynriew snem jingsah shadien ka jong ka, da kaba khur ia ka jingjop ha ka League Cup  ha u bnai Rymphang bad  ruh kaba lah wan balai ha ka Premier League ha ka jingpyniaid ha ka sien kaba nyngkong jong u manager jong ka u Erik ten Hag.
Ka jingïoh kem ki pulit ka East Khasi Hills ïa arngut ki nongkhaïi drok ha ka janmiet jong ka 15 tarik Jylliew, 2023 na Nongshiliang, Shillong, ka la ïalam ïa ki ban ïoh kurup pat sa ïa ka pistol, kuli, bad san tylli ki kali na uwei na kine ki nongkhaïi drok nalor kiwei pat.
U SP ka East Khasi Hills, Bah Sylvester Nongtnger, ha ka Sngi Thohdieng u la pyntip ba ki pulit ka ANTF ryngkat ki pulit na thanat Rynjah bad Laitumkhrah, ki la ïoh kem ïa arngut ki nongkhaïi drok ba la tip kyrteng kum u Eldikinstar Sohtun bad u T.
James Seiminthang ha ka 15 tarik Jylliew na Nongshiliang.
Na kine ki arngut, la ïoh kurup 40 tylli ki synduk sabon ba la thep da u drok Heroin bad uba khia 423.
09 Gram.
Na ka liang u Myntri Rangbah, Conrad K Sangma, u la pynbna lyngba ka rynsan ‘Twitter’ ba ka jingshongdor jong une u drok ba la ïoh kurup ka long kumba T.
3 klur.
Ha kaba ïadei bad katei ka jingïoh kem, ki pulit ki la pynrung da ka jingujor ha thanat Rynjah hapoh ki kyndon ka NDPS Act bad ka jingtohkit ka la ïaid.
Nalor u drok, ki pulit ki la kurup ïa artylli ki Mobile Phone, kawei ka thuk-thuk (ML 05 R 5271), bad mar kawei ka PAN Card bad ka EPIC.
Hynrei u SP u la ïathuh ba hadien ka jingtohkit ïa kitei ki arngut, ki pulit ha ka step jong ka Sngi Thohdieng ki la leit ban khynra ïa ka ïing sah jong u Eldikinstar Sohtun kaba don ha Mawpat.
Ha kane ka jingkhynra, la lap ïa kawei ka pistol ‘revolver’, hynñiew tylli ki kuli 0.
22, hynriew tylli ki kuli.
38, uwei u kuli ba la dep pyndonkam, san tylli ki kuli 12 Bore, kawei ka Mobile Phone, ka pisa T.
2 lak, kawei ka Air Gun, ar tylli ki kali Mahindra Thar, bad mar kawei ka kali Maruti Zen, Maruti 800 bad Chevrolet Beat.
Da kaba wanphai biang mynta sha ka kam ialehkai hadien kumba saw snem namar ka jingshitom bad mynsaw ba ka Anjali Devi ka lah mad, ka khubor ka iathuh ba katei ka nongialehkai mynta ka kynti ka lah ioh ban pynjanai shuh shuh ia ka rekod ha ka por ialehkai ka jong ka na ka bynta ban khur ia ka nam jop ha ka jingiakob mareh 400m ha ryngkat bad ka takma Ksiar ba ka lah ioh ban khur na ka National Inter-State Championships bad kaba lah pynthikna ruh halade ia ka jingioh jaka ha ka Asian Games ka ban sa long.
Ka khubor ka iathuh ruh ba ka Anjali kaba lah mareh khatduh ha ka 400m  ha u Risaw 2019 ha ka Indian Open Championships ha  Ranchi, ha ka jingiakhun ba mynta ha katei ka lympung ialehkai, ka la lah ban pyndep ha ka por 51.
58 sekhon na ka bynta ban pynliem noh ia ka nongiakhun pyrshah ka Haimashi Malik (51.
76s) na ka bynta ka jingiaknieh ia katei ka takma Ksiar ha ka lympung.
Kumta ruh ka Haimashi, R Vithya Ramraj (52.
49s)  bad kaba lah wan ba saw ka Aishwarya Kailash Mishra (52.
79s) ki long ki thei ialehkai kiba lah mareh hapoh jong ka por ban shah jied sha ka Asian Games.
Hynrei tang ar na ki saw ngut ki nongialehkai kin shah jied naba ka ri India baroh kawei kan lah ban phah la kumno kumno haduh arngut ki nongshimbynta ha kawei ka rynsan ialehkai.
Ha ka jingiakob 400m ki shynrang, u nongialehkai na Sri Lanka u Kalinga Kumarage u lah rah ia ka takma Ksiar hadien ka jinglah ban pyndep ia ka por ialehkai sha ka 45.
64sekhon, katba u nongbat ia ka rekod ha ka ri u Muhammed Anas Yahiya  u lah khur ia ka takma Rupa  da kaba pyndep ha ka por 45.
76s.
Kumjuh ruh u Muhammed Ajmal, bad u Amoj Jacob ki long ki nongialehkai kiba lah wan ha ka kyrdan balai bad ba saw da kaba pyndep ha ka por 45.
90sekhon bad 45.
91sekhon.
Kumta kitei ki saw ngut ki lah nang iai pynjanai shuh shuh ia ka por shah jied sha ka Asian Games kaba da 46.
17sekhon.
kumjuh ruh u B Shiva Kumar na Tamil Nadu u lah paw kum u nongmareh ba paw hakhmat eh da kaba pyndep ha ka por 10.
37sekhon na ka bynta ban khur ia ka takma Ksiar ha ka 100m.
Ka Jyothi Yarraji na  ka long ka thei ialehkai ba sted mareh da kaba pyndep ha ka por 11.
46s na ka bynta ban khur ia ka takma Ksiar ha ka 100m.
Katkum ka khubor ba lah ioh lum ka iathuh ba ki lai tylli ki madan ialehkai Kriket ba pawbha ha ri Bilat, kita ka Lord’s, Oval bad ka Headingley ki long napdeng kiwei pat ki san tylli ki madan ialehkai ha katei ka ri kiba lah shah jied mynta ha kaba ka kynhun ialehkai Kriket na India kan shimbynta ha ki jingialehkai Test ha ka por ba ka kynhun kan leit ialehkai sha katei ka ri ha u snem 2025.
Kumta ruh na ka liang jong ka ECB ka pynbna ia ka prokram ialehkai jong ka ha iing na ka bynta ka shalyntem ba hynniew snem ka ban tyllun hapdeng jong u snem 2025-2031 da kaba kynthuplang ruh ia ki kynhun ialehkai jong ki shynrang bad kynthei ruh kumjuh.
Katkum ka tyllong khubor ba lah ioh lum ka iathuh ba ka India naduh mynta ka lah pynkheh ban leit sha katei ka ri ha utei u snem na ka bynta ki san tylli ki jingialehkai Test ha u bnai Jylliew 2025 bad na ka liang jong ka ECB ka iathuh ba kita ki jingialehkai baroh yn pynialehkai ha Lord’s, Oval, Edgbaston (Birmingham), Headingley (Leeds) bad ha Old Trafford (Manchester) na ka bynta ka Pataudi Trophy.
Ka madan ialehkai Rose Bowl ha Southampton, ha kaba ka India ka mad ia ka jngshah rem ba nyngkong ha ka WTC ha ka jingiakhun phainal bad ka New Zealand ha ki ar snem mynshuwa,  lah pynmih bujli ia katei ka madan da ka Headingley kum ka madan ialehkai ba hakhmat eh na ka bynta ki  prokram ialehkai ha u snem 2029; katba kiwei pat ki saw tylli ki madan ialehkai kata ka Lord’s, Oval, Edgbaston  bad Old Trafford ki iaisah kumjuh.
ka kynhun ialehkai na India ka long tang ma ka hi marwei ka kynhun ialehkai nalor ka Australia ka ban iakhun pyrshah bad ka England ha ki san tylli ki jingialehkai Test; kata ha kaba ka England kan ialehkai ia ki jingialehkai ha-iing bad Shabar ruh kumjuh.
Ka khubor ka iathuh ruh ba ka jingwan biang jong ka England ban iakhun bad ka India kan long ha u K’lyngkot 2024 na ka bynta ki san tylli ki jingialehkai Test ha kaba ki ar kynhun ialehkai kin ia aireng na ka bynta ka Anthony de Mello Trophy.
Ka kynhun ialehkai na India bad ka England ki lah dep ban iakhun ha ki san tylli ki jingialehkai Test hapdeng jong ki naduh u snem 2014,  ha ryngkat bad ka jingpdiang ruh ia ka jingwan ban iakhun ka England sha India ha u 2020-21 ha kaba kawei ka  jingialehkai Test  lah pynduna na ka bynta ban ai jaka ia ka lympung ialehkai ba khyndiat over; ia kaba lah hap ban pynsangeh na ka jingwan lynshop  kaba nyngkong jong ka khlam COVID-19.
Ka lympung ïalehkai phutbol jong ki kynthei kaba la tip kum ka SSA Women Football League 2023, kan sdang lashai ka sngi ka 19 tarik.
Ha kane ka sngi sdang yn pynïakhun ar tylli ki jingïalehkai.
Ïa kane ka lympung yn plie da u President jong ka Shillong Sports Association u Bah Eugeneson Lyngdoh, uba long ruh u MLA barim kum u kongsan nalor ka jingdon lang jong ki nongïalam bad dkhot ka SSA.
Ha kane ka sngi sdang, ka jingïalehkai ba nyngkong kan sdang ha ka por 2.
30 noh phai sngi, ha kaba ka Laitkor Sports Club kan ïakhun pyrshah ïa ka Umpling Sports Club.
Katba ka jingïalehkai ba ar kan long ha ka por 4.
15 janmiet, ha kaba ka PFR Academy kan ïakhun pyrshah ïa ka Mawkriah West Sports Club.
Ka Scotland, Portugal ki la khur ïa ka jingjop katba ka Belgium ka la ïakhaid noh ha ka jingïakhun pyrshah ïa ka Austria ha ka lympung ïaknieh rung sha ka Euro 2024.
Haba phai sha ka jingïalehkai, ka Scotland ka la khur ïa ka jingjop kaba khraw bha naba ka la ïoh ban khyrwit haduh ar tylli ki kol ha shwa ban wai ka jingïalehkai ban lah pynliem noh ïa ka Norway da 2-1 kol.
Ha kane ka jingïaleh kai, ka Norway ka la ïoh ban khyrwit ïa ka kol kaba nyngkong ha ka minit kaba 53 lyngba  u Erling Haaland da penalty.
Kane ka kol kan  i ruh kumba kan dei ka kol ban ïalam lynti ïa ka Norway sha ka jingjop bad ruh ban buh jingkyrmen ha ka Group-A, hynrei ki ar tylli ki kol ba la khyrwit da u Lyndon Dykes bad Kenny McLean ha ka minit ba 87 bad 89 ka la biang pura ïa ka Scotland ban sdang ha ka rukom kaba paka ha kane ka jingïaknieh rung Euro 2024 bad ban pynshaïong hi ngaiñ ïa ka Norway ha ka jingïalehkai kaba la long ha Oslo.
Kane ka jingjop, ka la pynlong ïa ka Scotland ban don hakhlieh duh ha ka Group-A, kata hadien ba ka la khur 9 point na ki 3 tylli ki jingïaleh -kai katba ka Norway pat ka dang khur tang 1 point na ki 3 tylli ki jingïalehkai bad don ha ka kyrdan kaba 4.
Mynta ka Scotland kan pyn-khreh ban ïakhun pyrshah ïa ka Georgia ha ka sngi Ba-ar ha Hampden, ha kaba ka jingjop kan buh jingkyrmen ba kan rung biang sha kane ka lympung.
Ha kawei pat ka jingïalehkai, u Cristiano Ronaldo u la jop ïa ka jingïalehkai kaba 199 ka jong u na ka bynta ka Portugal, kaba la lah ban pynliem noh ïa ka Bosnia-Herzegovina da 3-0 kol bad ban dang pynneh ruh ka jingjop, kata ban jop baroh 3 tylli ki jingïakhun bad kamai 9 point.
Haba phai sha ka jingïalehkai, ïa ka kol ba nyngkong la thep da u Bernardo Silva ha ka minit kaba 44 bad u Bruno Fernandes pat u la khyrwit ar tylli ki kol, ha ka minit ba 77 bad 90+.
U Ronaldo u la ïoh ban khyrwit kol ha ka kylla step, hynrei khlem shym la ñiew satia namar ka jingshah rai ‘offside’ ha u referee, ha ka jingïalehkai kaba la long ha Estadio da Luz.
Kumba ka long mynta, Portugal ka dang don hakhlieh duh jong ka Group-J hadien ba ka la jop lut baroh ki jingïalehkai.
Katba ka Bosnia-Herzegovina ka don ha ka kyrdan kaba saw na ki 3 point na ki 3 tylli ki jingïalehkai.
Katba ka jingïalehkai hapdeng ka Belgium pyr shah ïa ka Austria kaba la long ha Brussels ka la kut noh ha ka jingïa-khaid da mar shi kol.
Ka kol ba la ïoh ban thep da u Romelu Lukaku ha ka kylla miet, ka la ïarap ïa ka Belgium ban ïoh khur shi point ha ka jingïa-knieh rung sha ka lympung Euro 2024.
Ha kane ka jingïalehkai, ka Austria lyngba u Michael Gregori-tsch ha ka minit ba 21 ka la ïoh thep nyngkong, hynrei kam shym la lah ban khanglad ïa ka Belgium bad ha kaba kut ban ïasam mar shi point.
Kumba long mynta ka Austria ka don ha ka kyrdan ba nyngkong ha ka Group-F hadien ba ka la khur 7 point na ki 3 tylli ki jingïalehkai, katba ka Belgium ka don ha ka kyrdan kaba ar na ki 4 point ba ka la ïoh na ki 2 tylli ki jingïalehkai.
Mynta ka Belgium kan pynkhreh ban ïakhun pyrshah ïa ka Estonia ha ka sngi Ba-ar katba ka Austria pat kan ïakhun pyrshah ïa ka Sweden ha kane kajuh ka sngi.
U Pynskhem Mukhim u la ïoh ban khyrwit ïa ka hat-trick kaba la pynlong ïa ka Da-i-hi Sports Club ban pynliem noh ïa ka Nangbah Pohchnong da 6-1 kol ha ka lympung ïalehkai 3rd Division Football Tournament-3rd Adelbert Memorial Trophy.
Ïa kane ka lympung ïalehkai la pynïaid da ka West Jaiñtia District Sports Association ha madan Kiang Nangbah Stadium, Ladthadlaboh Jowai ha ka sngi Saitjaiñ.
Haba phai sha katei ka jingïa-lehkai, kaba dei ruh ka jingïalehkai ba khatduh jong kane ka sngi, ka la long kaba khlaiñ shiliang naba ka Da-i-hi SC kan jop syndon haduh 6-1 kol ïa ka Nangbah Pohchnong.
Ki nongthep kol jong ka Da-i-hi Sports Club ki long u Pyndap Pyrtuh uba la thep ha ka minit kaba 31 bad 52, u Pynskhem Mukhim ha ka minit kaba 33, 37 bad 40 bad u Wanbok Dhar ha ka minit kaba 48.
Katba ïa ka shi kol jong ka Nangbah Pohchnong la thep da u Riyo Dhar ha ka minit kaba 12.
Haba phai sha ka jingïakhun ba nyngkong, ka Madankynsaw Moo-kyndeng ka la pynliem ïa ka Pasyih Youth Cultural da 2-1 kol.
Ïa ki kol ka Madankynsaw Mookyndeng la thep da u Dangri Phawa ha ka minit ba 18 bad 67.
Katba ïa ka shi kol ka Pasyih Youth Cultural la thep da u Ianeh Phawa ha ka minit kaba 49.
Ha ka jingïalehkai kaba bud, ka jingïakhun hapdeng ka Mukhla Umlangshor pyrshah ïa ka Lum-chyrmang Mihmyntdu ka la kut noh ha ka jingïakhaid khlem da don kiba ïoh ban pynkhih jar haduh kaba kut bad ban shu hun noh ka ïa sam mar shi point.
Ka lympung ïalehkai jong ki khynnah skul kaba tip kum ka “District Level Inter School Subroto Cup Football Tournament" ba la pynïaid da ka ophis u District Sports Officer (DSO), West Jaiñtia Hills District kan sdang ha ka 20 tarik Jylliew.
Ka jingïakhun kan sdang naduh ka por 8.
00 baje mynstep haduh 3.
30 janmiet ha ki artylli ki madan ïalehkai kata ha madan Kiang Nangbah Stadium Ladthadlaboh, Jowai bad ha madan ïalehkai ka Kiang Nangbah Govt.
College.
Ki skul ki ban ïashim bynta ha kane ka lympung ki don haduh 54 tylli kiba kynthup 28 tylli ha ka kyrdan Under-17 Boys bad 26 tylli ha ka kyrdan Under-14 Boys.
Ha ka sngi sdang jong ka lympung yn pynïakhun tang ha ka kyrdan Under-17.
Ki skul ki ban ïalehkai ha madan Kiang Nangbah Stadium, ki long ka Ladthadlaboh Sec School pyrshah ïa ka Ïalong Sec School ha ka por 8.
00 baje mynstep.
Ka Laishnong H/S School pyrshah ïa ka Lumpyrtuh Sec School ha ka por 9.
30 mynstep.
Ka Khimusniang Presbyterian Sec School pyrshah ïa ka Nartiang Presbyterian H/S School ha ka por 11.
00 baje mynstep.
Ka Achiever’s Sec School pyrshah ïa ka JNV School ha ka por 12.
30 nohphai sngi.
Ka Amwi H/S School Thangbuli pyrshah ïa ka Ummulong Presbyterian H/S School ha ka por 2.
00 baje nohphai sngi.
Katba ha madan Kiang Nangbah Govt.
College ki long ka Muthlong Pioneer Sec School pyrshah ïa ka Jowai District Presbyterian Sec School, Ïalong ha ka por 9.
30 mynstep.
Ka RC Eve Sec School pyrshah ïa ka Seiñraij H/S School ha ka por 11.
00 baje mynstep.
Ka Police Public Sec School pyrshah ïa ka Mang Hai Ryum Sec School ha ka por 12.
30 mynsngi.
Ka Marian Hill H/S School pyrshah ïa ka Jaintia H/S School ha ka por 2.
00 baje nohphai sngi.
Ka Jowai Presbyterian H/S School pyrshah ïa ka Trangblang Govt UP & RMSA ha ka por 3.
30 janmiet.
Ka Umphyrnai Sports Club, Rangdajied United Football Club bad ka PFR Academy ki la khur ïa ki jingjop ha ki jingïakhun ki jong ki, ha ka lympung SSA Under-14 ( Boys) Football League 2023 ba la pynïaid da ka Shillong Sports Association ha madan Polo.
Haba phai sha ki jingïalehkai ba la pynlong ha ka sngi Saitjaiñ ha madan 3rd Ground (MFA Turf), kata ha ka jingïalehkai kaba nyngkong kaba la long ha ka por 11 baje mynstep, ka Umphyrnai SC ka la lah ban pynliem noh ïa ka Mawlai Sports Club da 2-1 kol.
Ïa ki kol jong ka Umphyrnai la ïoh ban thep da u Baniar Kharjanoh ha ka minit ba 28 bad 50.
Ha ka jingïalehkai kaba ar, kaba la long ha ka por 12.
30 mynsngi, ka Rangdajied United FC ka la lah ban pynliem noh ïa ka Mawpat Sports Club da 3-0 kol bad ïa kine ki kol ka Rangdajied la ïoh ban thep da u Roderick Khongjee ha ka minit ba 12 bad 58 bad u Steward Nongkynrih ha ka minit ba 30.
Ha ka jingïalehkai kaba khatduh pat kaba la long ha ka por 4.
15 janmiet, ka PFR Academy ka la lah ban jop kput ïa ka 4th Mile Kick Start Football Team Academy, kata ban khyrwit haduh 16-0 kol.
Ka Randajied United Football Club (RUFC) ka la rah ïa ka nam lahduh jong ka lympung Meghalaya State League 2023 hadien ba ka lah pynliem noh ïa ka Khliehmawlieh Youth Club da 1-0 kol ha ka final kaba la long ha ka sngi Saitjaiñ ha madan SSA Stadium, Polo.
Kane ka shi kol jong ka jingïalehkai ka la wan ha ka minit ba 9 ba la ïoh ban khyrwit da u Wanlamsuk Nongkhlaw hapdeng ka jingsakhi jong ki paid nongkyrshan kiba la pyndap smam hapoh ka stadium.
Ka jingïakhun hapdeng ka Rangdajied United pyrshah ïa ka Khliehmawlieh ka la long ka jingïakhun kaba itynnad bha ha kaba ki rangïalehkai na baroh arliang ki la sei la ka buit ka bor bad ka sap ka phong ban ïakhun tyngeh ban ïoh rah ïa ka nam lahduh jong kane ka lympung.
Ïa kane ka jingïalehkai final la wan ban sakhi da u Symbud Myntri Rangbah ka jylla u Bah Sniawbhalang Dhar, u Nongaibuit jong u Myntri Rangbah ka jylla, Bah Hamletson Dohling, u Additional Chief Secretary, Dr P Shakil Ahammed, ka Deputy Commissioner ka East Khasi Hills, Kong RM Kurbah, ka Secretary ka tnat Sports and Youth Affairs Kong R Sohkhlet, u MLA barim bad u nong-ialehkai barim jong ka India u Bah Eugeneson Lyngdoh, ki nongïalam bad dkhot ka Meghalaya Football Association nalor kiwei kiwei.
Haba phai sha ka jingïalehkai, ka Khliehmawlieh wat la ka la shah thep shi kol mar ïa sdang, hynrei kam shym la duh jingkyrmen.
Ka la ïakhun tyngeh tangba wat la ka la ïoh ïa ki katto katne ki kabu kam shym la lah pat ban pynkhih jar naba ki rangïalehkai shadien jong ka Rangdajied United ki la lah ban kyrshan tyngeh ïa ka bynta ba shadien ban nym ailad ïa ki rangïalehkai shakhmat ka Khliehmawlieh ban ïoh lad pynkhih jar.
Ha ka por ba la kut ka kylla step, la sam ïa ka ‘Cheque’ kaba T.
2 lak sha baroh ki Association kiba pynïasoh bad ka MFA ha kaban pynlong ïa ka jingïalehkai phutbol ha ki thaiñ jong ki bad kane ka dei kum shi bynta jong ka jingshimkhia ka MFA bad ka sorkar jylla ban pynbiang ïa ki jaka ïalehkai ha baroh ki district jong ka jylla.
Ka Rangdajied United kaba la rah ïa ka nam lahduh jong kane ka lympung, ka la khur ïa ka song khusnam kaba long T.
5 lak bad ka trophy, katba ka Khliehmawlieh ka la khur T.
3 lak bad ka trophy.
Nalor kane, la sam ruh ïa ka song kaba long T.
1 lak sha baroh ki club kiba la ïashim bynta ha kane ka lympung, katba kito kiba la rung sha ka semi-final ki la ïoh sa mar T.
1 lak.
Haba phai pat sha ki khusnam shimet jong kane ka lympung, u Donlad Diengdoh jong ka Mawlai Sports Club u la khur ïa ka khusnam ‘Golden Boot’ hadien ba u la ïoh khyrwit haduh 15 kol, arngut ki rangïalehkai ka Rangdajied kiba kynthup ïa u Banshanlang Sten u la ïoh ïa ka khusnam ‘Golden Glove’ kum u nongapkol ba tbit tam bad u Tremiki Lamurong u la ïoh ïa ka khusnam Golden Ball ne u nongïalehkai uba kynsai tam ha ka MSL.
U Bah Sniawbhalang Dhar u la shim ïa ka bynta ba kongsan ban aiti ïa ki khusnam jong ka MSL ha ka RUFC kaba la long ka lahduh ha ka lympung ïalehkai phutbol.
Ka Meghalaya Football Association (MFA) ha ka sngi pynhap pyrda ïa ka lympung Meghalaya State League 2023 ha ka sngi Saitjaiñ, ka la ïoh ban sam ïa ka ‘cheque’ ba mar T.
2 lak sha baroh ki District Sports Associations (DSA) kiba ïateh lok bad ka Meghalaya Football Association.
Kane ka jingsam pisa kaba T.
2 lak ka long ruh kum ka dak ban ai ka jingithuh ïa ka jingtrei shitom bad ka jinglah ka jong ki, ban pynlong ïa ki lympung hapoh ki district ki jong ki.
Kane ka dei kawei na ki jingïaleh jong ka MFA bad ka Sorkar Jylla (kaba la bei pisa na ka bynta ka lympung MSL) ban pynkhlaiñ ïa ki jingdonkam na ka bynta ka jingïalehkai phutbol ha baroh ki district bad ruh ban plie ruh ka lynti ban nanglah ban poi sha ka thong jong ka jingjop.
Kane ka jingïarap ïa ki association ha ki district ka la ïarap shisha ha ka jingkiew jong ki kynhun ïalehkai, kata kito kiba la wan shakhmat lyngba ka jingïashim bynta bad ki association, kata na ki 19 tylli ki club ha kaba sdang ïa ka lympung Meghalaya State League ha u snem 2017-2018, bad mynta u snem sha ka 25 tylli ki club.
Ki Club kiba la ïoh rung sha ka lympung Meghalaya State League, ki la ïoh pdiang ruh ka jingïarap kaba long mar T.
1 lak, ha kaba kito kiba rung sha ka semi-final, ki la ïoh pdiang sa mar T.
1 lak.
Ka Khliehmawlieh kaba la shah rem noh ha ka final, ka la ïoh pdiang sa T.
3 lak katba ka Rangdajied United kaba la long ka lahduh, ka la ïoh pdiang sa T.
5 lak.
Nalor kane, haduh kumba 80 persen ka jingïarap pisa ba la ïoh pdiang na ka bynta ka lympung MSL, la pynphai biang sha ki club bapher bapher.
Ka Tottenham Hotspurs ka la pyndep ïa ka ban soi pura ïa u Dejan Kulusev-ski uba dei u rangïalehkai ïa uba la shu shim wai na ka club Juventus.
Une u rangïalehkai ka Sweden u la leit pynïasoh sha ka Tottenham kaba la shim wai na ka bynta 18 bnai ha u bnai Kyllalyng-kot, 2022, da kaba buh ruh ka dor ban thied kaba kot sha ka £29.
2m.
Une u rangïalehkai ba dang 23 snem ka rta, mynta u la soi ïa ka kontrak kaba 5 snem bad kane ka club ha ka Pre-mier League, bad katkum ka khubor la ong ba la pynduna ïa ka dor sha ka £25m.
Ha kine ki 18 bnai, ba la shu shim wai na ka Juventus, u Kulusevski na ki 57 tylli ki jingïalehkai, u la khyrwit 7 tylli ki kol bad ïarap ruh ïa ka Tottenham ban ïoh rung sha ka lympung Champions League ha u snem 2021-22.
U dei ruh u rangïaleh-kai uba la thep ar kol na ki 29 tylli ki jingïalehkai na ka bynta ka Sweden bad ha u bnai Nohprah jong u 2022 u la khur ïa ka khusnam ‘Guldbollen’, ka khusnam kaba dei na ka bynta u rangïalehkai ba tbit jong ka Sweden ha utei u snem.
U Kulusevski u la mih na Sweden ha ka snem kaba 16 ban pynïasoh sha ka club Atalanta bad pynlut ïa ka samoi ha u snem 2019-20 ha ka jingshah shim wai ha ka Parma.
Ha ka sngi ba pynïasoh sha ka Juventus ha u Nailur jong u snem 2020, u Kulusevski u la ïoh ban thep kol ha ka jingïalehkai kaba nyngkong bad na ki 74 tylli ki jingïalehkai, u la khyrwit haduh 9 tylli ki kol, shwa ban leit ïalehkai pat na ka Tottenham.
Ka jingdawa ban pynlong ïa ka sor Tura ha West Garo Hills kum ka nongbah jong ka Meghalaya ha ka por tlang (Winter Capital) ka dei kaba la slem.
Na ka por sha ka por, ki seng na Rilum Garo ki la mih shakhmat ban buh ïa kane ka jingdawa.
Hynrei ym pat don kawei ruh ka sorkar kaba la lah ban pyntreikam ïa kane ka jingdawa.
Sa shisien pat, ngi ïohi ba kane ka jingdawa ka la paw bad ki don ruh ki seng saiñpyrthei kiba la ai jingkyrshan.
Ka Tura ka dei kawei na ki sor ba la rim tam ym tang ha Meghalaya, hynrei wat ha ka thaiñ Shatei Lam Mihngi.
Kane ka jaka ka la paw naduh ki por bym pat phiah ïa ka Meghalaya na ka Assam.
Na ki snem sha ki snem, ki jingkylla ki la wan ha kane ka sor watla ka jngai kumba 300 km tam na Shillong.
Ki la nang mih bun ki shlem jingpule, madan ïalehkai, jaka sumar, ki shlem treikam ka sorkar, bad kumta ter-ter.
Dang ha ki khyndiat sngi ba la lah, ka kynhun A’chik Conscious Holistic Integrated Krima (ACHIK) ha ka Sngi Thohdieng ka la sdang ban pynjur ïa ka jingdawa ban pynlong ïa ka Tura kum ka nongbah ka Meghalaya ha ka por tlang da kaba shong kyllaiñ mungor hakhmat ka Mini Secretariat kaba don ha Dakopgre ha Tura.
Ki riew paidbah bad kumjuh ruh ki nongïalam na ki seng bapher bapher ki la wan ban ïashim bynta ha katei ka jingïalang kaba long ka sien banyngkong ha kaba ïadei bad ka jingdawa ban pynlong ïa ka Tura kum ka nongbah ha ka por tlang.
U President ka ACHIK Krima Council, u Thomas M Marak, u la pyntip ba watla ka dei ka mat kaba la ïamynjur da ki nongseng ïa ka jylla ban pynlong ïa ka Tura kum ka nongbah kaba ar lane ka nongbah ha ka por tlang, hynrei ym shym la pyntreikam pat ïa kane wat hadien ba ka Meghalaya ka la dap 51 snem.
U Macklawrence M Sangma, Working President ka ACHIK Krima Council, u la ong ba ha ki 51 snem ba la leit, kiba bun ki seng na Rilum Garo ki la ai da ka jingthoh ban dawa halor katei.
Hynrei u la ong pat ba ka dei ka sien banyngkong ba ïa katei ka jingdawa la pynsngew ha kane ka rukom.
