La kynnoh shuh shuh ba la une U Director, ula pyndik ia U Dr Tony Ete, uba dei u samla jong ka thain, uba pyntbit ialade ha ka Cardiology bad la pyndik ia u, ha ki rukom bapher, na ka bynta ban nym ailad ba un rung ha katei ka Hospital.
Nangta la iathuh shuh shuh ba ki don ki arrear jong ki doktor, kiba shu sahteng naduh U Kyllalyngkot 2016, ha kaba ym shym la siew satia haduh mynta bad U Dr Warjri, u khmih lynti ba ka tnat ka koit ka khiah, kan shim khia ia katei ka kam, kaba ki doktor ki hap ban pynlong da ka jingiakhih kaba tyngeh.
Shillong: Ki katto katne ki nongshong dukan ha iew Lyngkhat kaba don hajan pud hapdeng ka India bad ka Bangladesh, ki la kynnoh ba ki la ju shah pyndik ha ki shipai Border Security Force (BSF) man ka por haba ki wan rah ia ki mar ki mata na Shillong ban leit die ha dukan ha Iew Lyngkhat.
Ha ka jingiakren bad ki katto katne ki nongdie dukan, ki la kam ba bunsien ki BSF, ki ju pyndik da kaba thlia ba haba kit tiar na Pynursla, na Shillong, ki kynnoh ba wan kit na Bangla ne ba thmu ban leit sha Bangladesh.
“Bunsien ki thlia, ki pyndik lada wan kit mar na thain Pynursla ne na Sor Shillong, da kaba kynnoh ba ngi wan kit na Bangla ne thmu ban leitdie sha Bangla", la kam i kong Stil Khongsdir iba ju die jingdie la bun phew snem ha kane ka iew.
I la ong ba ha ka jingshisha, ki shipai BSF ki dei ban iarap ia ki briew lajong hynrei ki pyndik bunsien.
“U BSF u phah plie ia ki jingteh ia ki mar, ba don kumne kumtai, u bat khlem pyllait bad u pyllait ruh hadien ba la pyndik slem bad ha ka por slap hap ban ap wat hapdeng ka jhieh ruh tang namar ba u thlia ia ki mar ki mata", la kam I kong Stil.
I la ong ba don ka por ba u shipai BSF u pynphai biang ia ka mar bad don ba kim ju pynphai shuh.
Katba I kong Sinora Khongsdir I la iathuh ba don ki khep ba ki shipai BSF kila kynnoh ba ki shipai BSF ki pyrkhing bha ia ki nong-India ban thied ban die ia ki mar ki mata katba ia ki briew na Bangladesh, um shym la pyrkhing bha.
“Bunsien u BSF u ju pharep sniew ba ngi mut ban leit die sha Bangla, um tip ba ngin leit die shano shano bad thlia ia ki briew.
Teng teng haba iaid lynti, u suba sniew ba ngi mut ban leit die mar sha Bangladesh", la kynnoh I kong Sirdora.
Ki la ong ba kim sngew nang shano ban pyntip ne ban ujor haba ki shah pyndik ha ki shipai BSF namar ba ka jinglong nongkyndong jongki, kim ithuh lynti.
Ki la pynpaw ba ki BSF kiba peit ia ki nongshong shnong ka ri, ki dei ban iarap ban iada ia ki kum ki nongshong shnong ka India, ym ban pyndik ne ban thlia ia ki trai shnong.
Ha kawei ka liang, kine ki nongshong dukan ki la pynpaw ba ka iew Lyngkhat kaba la bna bha ha ki por mynshwa, mynta ka la nang pjah naduh ba la pyrkhing ki shipai BSF.
Nongpoh: Myn hynnin ka sngi ki heh nongialam jong kiwei kiwei ki party kiba don hapoh ka jylla, ki la hiar sha Madan Umsning na ka bynta ban ialap Ilekshon ia ka kyrteng u Dr.
Jemino Mawthoh, u Kyrtong monlang jong ka sorkar MDA, uba la ieng ban aireng na ka Party UDP.
Kitei kiba la wan ban ai kyrshan ia u Dr.
Jemino Mawthoh, ki kynthup ia u Bah Jason S.
Mawlong bad ka Kong Macdalyne Sawkmie, kiba dei ki MLA/MDC na Umsning, kiba la wan na ka PDF, u Bah Donkupar Sumer, MDC barim ka Umsning na ka UDP, u Bah Clement, President ka NPP ha Ri Bhoi, u Bah Dipul Ryntathiang, na ka HSPDP lem bad kiwei kiwei.
Haba ai jingkren ha kane ka sngi, u Dr.
Jemino Mawthoh, u la ong ba ha kane ka kynti kaba mynta, ka la dei ka por kaba biang eh ba ki paidbah ki sngewthuh bad phaikhmat noh sha u kyrtong ka Party Riewlum bad kata ka long hadien ba baroh ki Party Riewlum ki la iatylli kawei na ka bynta ban pynieng ia u Kyrtong monlang ha kane ka Ilekshon MP 2019.
Ha kane ka sngi, u Dr.
Jemino Mawthoh, u la pynpaw ruh ba kane ka dei ka sien kaba nyngkong ba baroh ki Party riewlum, ki da pynpaw shisha ia kata ka jingiatylli hakhmat ki paidbah bad kane hi ka la dei kata ka sakhi kaba ki paidbah kim dei shuh ban bakla lane ban jied sha kiwei pat ki party bad khamtam eh ia ka party Congress.
Shuh shuh, u Dr.
Jemino Mawthoh, u la ong ruh ba ki Party riewlum ki dei shisha kita ki Party kiba kwah ban kyntiew ia ki Riewlum bad kiba tip ba kumno ban pynneh ia ki riti dustur bad khamtam eh na ka bynta ban wanrah ia ka roi ka par hapoh ka jylla hi baroh kawei.
Nga da kyntu ia ki paidbah ba kin sngewbha ban ai ka jingkyrshan kaba radbah ha kane ka ilekshon MP, namar kum u kyrtong uba la iamonlang da ka sorkar MDA bad khamtam eh ba nga la ioh ia ka jingiamynjurlang da baroh ki party riewlum kiba don hapoh ka jylla, nga da don kata ka jingthrang ban trei na ka bynta ki paidbah, namar kumba ka long mynta hi ka jylla da dang don ia shibun ki kam, kiba donkam ban iasaid hapoh ka Parliament na bynta ka jingmyntoi jong ka jait bynriew.
Ha kane ka sngi, la ioh ruh ia ka jingkren na kitei ki nongialam jong ki Party bapher bapher, ha kaba ki la pynpaw ba ha kane ka kynti kaba mynta hi kim don jingartatien ba u Dr.
Jemino Mawthoh, uba dei u kyrtong monlang ka sorkar MDA ba un jop, namar kumba ka long mynta hi ki paidbah, ki la iohi ia ka jingiatylli jong ki party Riewlum na ka bynta ban pynjop ia u Dr.
Jemino Mawthoh.
Ha kajuh ruh ka por, kitei ki nongkren ki la ther tyngeh ia ka Party Congress, da kaba kynnoh ruh ba ka Congress, ka dei kata ka Party kaba shu nang tang ban pynthohbria ia kiwei pat ki Party, hynrei kim shem peit pat ia ka jingbymler ka rukom treikam ha ka por ba ki ioh ia ka bor synshar, namar ha ka por ba ka Congress ka ioh ban synshar ki mih shibun ki kynrum kynram hapoh ka jylla, kynnoh kitei ki nongialam jong ka NPP, PDF, UDP bad HSPDP.
Tura: U Shri Ram Singh, IAS, Returning Officer, 2-Tura Parliamentary Constituency (WGH) u la ujor ba ka don ka post kaba ha facebook kaba iadei bad ka jingleh da uwei u briew uba kyrteng u Kairul Islam ban pynmih ia ki nongthep vote kiba dei ki Muslim jong ka ri lum Garo ba kin vote ia uwei u candidate uba ki mon ha ka por elekshon.
Ka screen shot jong kane ka post ha facebook la dep post biang da u Greaterborn A’gitok ha ka page jong u ha Facebook “The Times of Garo Hills" bad kane ka juh la pynsaphriang kylleng ki jaka lyngba ka Whatsapp.
Kane ka post kaba la saphriang kylleng ha ka social media ka lah ban wanrah jingkulmar ha baroh artylli ki jaka kata hapoh kane ka jaka bad kumjuh ruh shabar, bad ka lah ruh ban ktah ia ka shongsuk jong ka imlang sahlang bad ka ain ka kanun ha kane ka por elekshon ha kane ka jaka.
Ki Nongshongshnong Pomlakrai Pyllun ki la bitar shla ia ka jingthmu ki Myntri ka Raid Mylliem ban tei  ia ka Park /jaka jngoh kai pyrthei(Tourist Spot ) ha Lum Shyllong(Shulong), katkum ka shithi Notification – KA/RM/HM/2018-2031 bad shithi ka jing khot sngewbha- KA/RM/HM-2018-2032 dated 28-11-2018 ba la soi da u Secretary Raid Mylliem Hima Mylliem (Midnight born Kharlukhi) bad plie da u Acting Syiem Kum u Kongsan.
Naduh mynhyndai hynthai,la sumar sukher ia u Lum Shyllong (Shulong) da ka  Pomlakrai Pyllun ba u hap ha u pud u Sam jong ka shnong Pomlakrai Pyllun bad la thung dieng khnang ba ki markhap shnong kin ioh umbam umdih, kaba haduh kine ki sngi, la ioh iaki khyndai umdih khyndai umtong na u, ba la  bsa um iaka Ri khasi Jong ngi.
U long ruh u Lum kyntang ba ngi ju ia kiew ban lehniam man la u snem ha kliar jong u, katkum ka Niam ka Riti ka Dustur ki mynbarim.
Hynrei Kane ka jingthmu ban shna Park, kan wanrah pynpan ia ka jingleh sang ia u Lei Shyllong  Syiem Shyllong(Shulong) naba ka Raid Mylliem hi ka ju lehniam man la u snem.
Mynshwa ha u snem 1984-1985 ka la don ka jing leh donbor jong ki bor  Synshar ka Hima Mylliem ban pynjulor ia utei u Lum, ha kaba la iada hi da ki Nongshongshnong Pomlakrai Pyllun.
Mynta pat la thmu sa da ki Myntri Ka Raid Mylliem ban pynkylla mulot ia ka jingkyntang U Lum Shyllong (Shulong).
Kumta ka dei ka hok ban pynneh pynsah ia u Lum Kyntang -Law Kyntang, ban ri ban sumar ia ki hok nongkynti ki Mynbarim.
Ia uba ym don hok ba ki Myntri San Kur, Khatwei Kur, kin kam trai Kam Jong bad leh kat Kaba ki  mon ia U Lum Raid Jong ki Khun ki Hajar ka Raid Mylliem hi baroh kawei.
Kumba ha ki snem ba la dep mynshwa, ngi   pynkynmaw ba wat ia ki Tower Mobile la weng noh bym bit ban pynkiew ne shna kano Kano ka jingtei ha u Lum Shyllong (Shulong)-Lum Kyntang.
Te, mynta ruh ym bit ban pynjakhlia ne tei jingtei ha sawdong ka phyllaw bad ha u pud u Sam Jong U Lum Shyllong (Shulong).
Kumta la kyntu jur  ia ki Khun ki Hajar ka Raid, Hima Mylliem bad ka Ri Khasi hi baroh kawei ban iasnohktilang ban ym shah da lei lei ruh ban pynlong jingkamai bad pynsniew dur ha U Lum Kyntang ka Jaitbynriew Khasi da ki katto  katne ki riew shimkabu.
D.
Marbaniang,Nongshongshnong Pomlakrai PyllunM.
Tariang,Nongshongshnong Pomlakrai Pyllun.
Shillong: Ki kynthei ka Meghalaya, ki la jop mynta ka sngi, ha ka jingialehkai pyrshah ia ka Bihar, da 10 wiket ha ka jingialehkai kaba la pynlong ha Bhubaneshwar.
Ki nongialehkai kynthei jong ka Meghalaya.
Ka Bihar, ka la jop ha ka jing ia kynting pisa bad ka la tied nyngkong, hynrei ki nongtied jongka, ki don tang arngut kiba poi sha ki phew run bad baroh ki nongialehkai ki la hap lut haba ki ioh tang 104run na ka 43.
4 over.
Ka Trisha Bera ka ioh 4/16 na ka liang jong ka Meghalaya, ka DD Dutta 3/16 bad ka Pinky Chanda 1/24, katba ka Vandana Mahajan ka kamai ar run bad ka pynhap ruh ia arngut ki nongtied jong ka Bihar.
ki nongialehkai ka Meghalaya, ki la ioh kamai 107 run na ka 23 over bad ka Saee Purandare, kam shym la shah pynhap satia ha kaba ka la ioh 59 run bad ka Dutta, kam shym la hap satia ha ka jingioh kaba 39.
Ka Meghalaya, ka la jop kynthih ha ki saw sien ialehkai, ha kaba mynta ki ia kamai mar 16 point bad ka Uttarakhand bad ka Uttarakhand, kan iakhun pyrshah ia ka Meghalaya, ha ka 12tarik Nohprah 2018.
U Narendra Modi, myntri rangbah duh, haba kanbas paidbah mynta ka sngi ha West Bengal, ula kynnoh ba ka Mamata Banerjee, kaba dei ka myntri rangbah jong ka West Bengal, ka long kum ka speed breaker bad kaba pynthut ia ka roi ka par jong ka Jylla.
Ha ka jingialang paidbah ha  Siliguri, U Modi, u ong ba ka BJP, ka trei tyngeh ban pyllait noh ia ka Bengal, na kti jong ka  “speed-breaker Didi".
“Ka dei ka jingshisha ba ngim shym la lah ban wan rah ia ka jingroi ha West Bengal, kumba ngi leh ha kiwei pat ki Jylla bad kane ka dei namar ba don u speed breaker ha West Bengal, ha kaba la tip kum ka  Didi (Mamata Banerjee).
Kam kwah ban pynduh noh ia ka jingduk.
Lada ka jingduh ka duh noh, ka sain pyrthei jongki, kan jah noh bad ki kwah ban iohi ia ka jingduk tasam bad na kata ka daw ki khanglad ia ki kam pynroi, kiba dei ban lait sha u duk u raitoi" ong U Modi.
" Ka Mamata Banerjee, ka khang lad ia ki skhim jong ka sorkar India, ka khanglad ia ka  Ayushman Yojna, kaba sumar ei ia kiba duk, kaba shongdor haduh T.
5lak bad kam pyntrei kam ia ka skhim pynroi ia 70lak ngut ki nongrep bad kam pyntrei kam ruh ia ka RERA, kaba ngi khang ia ki nongtei iing, ba kin nym lute ia ka pisa jong ki paidbah" ong U Modi.
Ha kawei pat ka liang ka Mamata Banerjee, ka ong ba u dei u babu, uba la kut por bad ka kob ruh ia u, ban ia tainia mar khmat.
Ha ka jingialang paidbah ha Cooch Behar District, ka Mamata, ka ong ba ki jingkren jong U Modi, ki dei tang ki nia thok suda bad ka ong shuh shuh “Nga ngam dei U Modi bad ngam ju thok".
Ka Mamata ka ong shuh shuh ba ki don 12hajar ngut ki nongrep, kiba pyniap ialade ha ka sorkar jong U Modi, katba ha Bengal, ka jing kamai ki nongrep, ka kiew haduh lai shah, ha ka sorkar jong ka TMC.
Ka jingioh kurup jong ki bor pyniaid elekshon, ia ka T.
1.
8klur na ki kali ha ka miet jong ka sngi hat majai ha Arunachal Pradesh, ka la ai daw ia ka Congress, ba kan kynnoh ba katei ka pisa, ka dei na ki kali kiba iaid bad U Pema Khandu, myntri rangbah jong ka Arunachal Pradesh bad kaba mut ban siew pisa sha ki nongthep vote.
U Randeep Surjewala, nongai ktien ka seng Congress, ula kynnoh ba ia katei ka pisa, la ioh na ki kali kiba iaid lang bad U Pema Khandu, myntri rangbah ka Arunachal Pradesh.
La iathuh ba la ioh kurup ia katei ka pisa, ha ka jing ujor jong uwei na ki dkhot ka seng Congress.
“Hato ka dei kane kata ka T.
80lak klur ka pisa tuh, kaba la kular da U Modi ban wan rah noh, hapoh 100sngi ba u shimti ia ka jingsynshar?" kylli U Randeep Surjewala.
U Kaling Tayeng, Chief Electoral Officer ka Arunachal Pradesh, u iathuh ba katei ka dei ka pisa, kaba la ioh kurup ha ka miet jong ka sngi hat majai, hynrei um pat shym la ioh ban ai jingtip kaba bniah, namar ba U Deputy Commissioner bad U Superitendent of Police jong ka East Siang District, ki bunkam ha ka jingialang paidbah U Modi ha Pasighat.
U Tayeng, u kyntait ruh ka don ka jing ioh kurup pisa kaba T.
9klur na ki katto katne ki bos ha Arunachal.
U Surjewala, u pyni ba katei ka pisa, ka dei kaba la ioh kurup ha ka por 10.
30 mynmiet jong ka sngi hat majai na ka kali jong U Pema Khandu, myntri rangbah katei ka Jylla bad la pyni ba la sei ia katei ka pisa napoh kali lem bad ki number jong ki ar tylli ki kali kiba kit ia ka pisa.
U Surjewala, u kynnoh ba ka jinglap ia kitei ki video, ka pyni ba ka don ka jingtheh tyngka pliah kaba jubor bha ha katei ka miet bad la kynnoh ba katei ka dei ka pisa kaba thmu ban pynbieit briew, na ka bynta ba kin ia shim bynta ha ka jingialang paidbah jong U Narendra Modi bad la dawa ruh ba dei ban ujor ejahar pyrshah ia U Myntri Rangbahduh, ia U myntri rangbah ka Arunachal Pradesh, ia u myntri rangbah ba ar bad kumjuh ia u heh jong ka seng BJP, U Tapir Gao.
Nongstoiñ: Ka jingiakhun semi phainal ba khatduh jong ka lympung 2nd Invitation Knock out Football Tournament ba la pyniaid da ka New Nongstoiñ Sport Social Cultural Club (NNSSCC) kan long biang ha ka 13 tarik mynta u bnai ryngkat ka jingshitrhem khamtam eh ia kito ki jingialehkai kiba la dep.
Katei ka jingiakhun semi phainal ba khatduh kadei ruh ka jingiakhun ia ka second leg hapdeng ka Laban SC pyrshah ia ka Assam Regiment kan long biang sa ha ka 13 tarik mynta u bnai bad ki ban iaknieh ruh ban pynioh ia u nam tam na ka bynta ban poi sha ka phainal bad ban iakhun ruh ia ka Umiam United na ka bynta ban iaknieh ia ka nam lahduh.
Kum ban shu pyn kynmaw ba ka jingiakhun ha ka first leg ka la long kaba itynnad bha namar ba ka Laban ka la ioh ban pynphai noh ia ki 4 tylli ki kol ba ka la shah thep bad ka shah tam ruh tang 1 kol ha ka Assam Regiment ha katei ka jingiakhun jong ka first leg.
Kumta kane kan long shisha ka jingiakhun kaba itynnat.
Shillong: Ka 11th Babu Ondromoni Dkhar Memorial bad ka 14th I.
P.
Das Memorial Inter School Cricket Tournament 2019 jong ka Under-17 bad Under-14 ba la pynlong da ka Shillong Cricket Association ka la sdang myn hynnin ka sngi ha madan ialehkai kriket ka MCA, Polo.
Ha ka jingialehkai banyngkong ha ka U-17 hapdeng ka RB Anup Chand bad ka Arya Kanya Vidyalaya school.
Ka RB Anup Chand ka la jop da 10 wiket ia ka Arya.
Ha ka jingiakhun kaba ar, ka KV Upper Shillong ka la pynliem ia ka Tender Child Secondary School da 6 wiket.
Ka Tender Child ka la tied nyngkong bad ioh ban kamai 91/9 ha ki 15 over lyngba u Suraj Chettri 14 run na ki 12 bol bad Sagar Rai 11 run na ki 10 bol, katba ki nong kawang bol u Shadab Alam ula khur 3 wkt bad u Akash Singh 2 wiket.
Ha kawei pat ka jingiakhun ka Gorkha Pathshala (Umsning) ka la jop da 25 run ia ka BSF School.
Ka BSF kaba ka wan ban beh nadien ka la ioh kamai tang 72/10 ha ki 12.
4 over lyngba u Appaji YM 10 run bad u Mridul Das 7 run na ki 7 bol, katba na ki nongkawang bol u Samir Mizar ula khur 4 wkt bad u Siraj Ali 2 wiket.
Shillong: Ka jingialehkai District Level Chief Minister Under-12 Football Tournament 2019 ka East Jaintia hills kala poi sha kaba kut noh.
Ha kane ka jingia khun, ka Lakasein SC kaba mihkhmat iaka Sai pung block ka la ioh iaka jingjop hadien baka la pynliem ia ka Dein chynrum SC da 1-0.
Ha ka liang ki khynnah kynthei pat ka Khliehriat HS kala jop ia Arkynhun Sec da 4-0.
U kongsan ha kane ka sngi u bah Radius Lapasam, Waheh Shnong ka Deinchynrum ba la iadon lang u DSO, u bah James Sutnga (working president ka EJ Football Association), u bah R.
Shadap (GS ka SBSA).
La iadon lang ruh ki wei ki rangbah bad ki dkhot jong ki seng bapher bapher.
Nongpoh: Ka kynhun ki nong niah Auto ha Nongpoh, hapoh ka lama jong ka Nongpoh Region Auto Owners & Driver’s Association (NRAO&DA), hynnin ka sngi ki la leit ban kynduh ia u Bah I Khar mon, DTO ka Nongpoh ban pan jingpynshai halor jingeh kaba ki la iakynduh hapoh katei ka ophis treikam tang namar ka jingbym thikna ka rukom wan u MVI uba don hapoh katei ka ophis u DTO ha Nongpoh.
Ki nongialam ka NRAO&DA kiba la leit kynduh ia u DTO hynnin ka sngi ha NongpohHa kane ka jingleit kynduh ia u DTO ka Nongpoh, la ialam da u Bah Marcus Marten, President ka NRAO&DA, ha ryngkat ka jingsyllang kiwei ki nongialam kaba kynthup ia u Bah Joseph Syngkli lem bad kiwei ki nongniah Auto, ha kaba ki la ioh ban pynpaw ia shibun ki jingeh, kaba kum ki trai kali lane ki nongniah Auto, ki ju iakynduh jingeh ha ka por ba ki thmu ban leit pynthymmai ia ki kot ki sla kali.
Haba kren sha ki nongthohkhubor, u Bah Marcus Marten, u la ong ba kum u nongialam ia ka synjuk ki nongniah Auto, um lah khlem da pynpaw ia ka jingsngewkhia ban tip ia katei ka jingeh kaba la iakynduh da ki trai bad nongniah Auto, tang namar ka jingbym thikna ka rukom wan treikam da u MVI ha katei ka ophis u DTO.
U la ong ruh, ba kane ka jingbym thikna ka rukom wan da u MVI, ka pynshem jingeh shikatdei eh ia ki trai bad khamtam eh ia ki nongniah Auto, kiba kwah ban leh hi ia ki kot ki sla.
U Bah Marten, u la ong ruh ba katkum ka jingiathuh da ki Nongniah Auto, la ong ba ha ka por ba ki trai bad nongniah Auto, ki mut ban leit leh ia ki kot kali, ki mih shibun ki daw na katei ka ophis treikam u DTO, ha kaba bunsien hi la shu aidaw beit da kata ka jingbym don Link bad kaba la pynlong ba ki briew kiba thmu ban pyndep ia ki kot ki sla jong ki kali ki hap ban sahteng noh.
Shuh shuh, u la ong ruh, ba ka synjuk ki nongniah Auto, ka sngewlyngoh ban tip ba watla ka ophis u DTO ka pynmih ia shibun ki daw ha ka por ba ki trai kali lane lane ki draibar ki thmu ban leit pynthymmai ia ki kot ki sla kali, hynrei kam don jingthut ei ei lada kip hah leh ha ki Dalal kiba don hapoh jong katei ka ophis treikam, ha kaba ki lah ban pynioh wat tang hapoh shisngi bad kane hi ka la pynlyngoh shikatdei eh ia kiba bun ki trai bad ki nongniah kali, u la ong.
Hadien katei ka jingkynduh DTO, na ka liang ka synjuk ki nongniah Auto, ki la pynpaw ia ka sur bad kyntu ia ka sorkar ba ka dei ban shimkhia ha ka ban bujli noh da uwei pat u MVI hapoh katei ka ophis treikam, namar utei u MVI uba don mynta um shem la lah ban pynbiang ia ka jingdonkam jong ki paidbah ba bun balang bad kaba la pynlong ia kiba bun ki paidbah ba kin shem jingeh ha ka por ba ki thmu ban leit pynthymmai ia ki kot ki sla kali, u la bynrap.
Shillong: U President ka NPP u Conrad K Sangma u la kynnoh ba ka sorkar barim ba ialam da u Dr Mukul Sangma ba ka long kum ka JCB kaba shu kyntur naphang katba ka sorkar MDA kaba ialam da ka NPP mynta, ka long kum ka trok Dumper kaba theh sha ki paidbah.
Haba kren ha ka jingialang paidbah jong u kyrtong ka MDA u Dr.
Jemino Mawthoh kaba la long mynta ka sngi ha Madan Polo, u Conrad K Sangma u la ong ba ha ka por ka sorkar jong u Dr.
Mukul Sangma, u kpa jong u, u Purno A Sangma u la kylli na uwei na ki myntri sorkar kumno ki lap ki shem ia ka sorkar u Dr.
Mukul hynrei u la ong ba ki la jubab kaba ai da uta u myntri sorkar ba iadon lang bad u Mukul, uba dei ruh ha kane ka sorkar MDA, ka long, “Kane ka sorkar te sahep, ka dei ka sorkar JCB, u Dr.
Mukul u shu khat beit ym don ba nud ban kren eiei ne leh eiei".
Hynrei da kaba kam ba kane ka sorkar MDA , ka dei kum ka Dumper, u Conrad u la iathuh ba don uwei u nongialam na Garo u la ong ba ka sorkar u Mukul dei ka sorkar JCB hynrei kane ka sorkar mynta pat dei ka sorkar Dumper kaba mut ba ka dei ka sorkar ka ban theh lut sha ki paidbah.
Ha ka jingialang kaba la long ha Madan Polo, la don wan iadon bynta lut ki nongialam rangbah jong ki seng kiba don hapoh ka kynhun jong ka sorkar MDA ba kynthup naduh u Dr.
Donkupar Roy u President ka UDP, u bah K.
P Pangniang u President HSPDP, u bah Prestone Tynsong Dy.
Chief Minister, u bah Ivanlum Marbañiang u President ka PDF, u ba Lambor Malngiang u MLA shimet.
La donlang ruh ki myntri ka sorkar MDA, ki MLA ki Chief Execvutive Member na ki ar tyll ki District Council JHADC bad KHADC, ki MDC na baroh 2 konstitwensi bad kiweipat ki nongialam Party jong ki Party bapher.
Shillong: U Kyrtong mon lang ka kynhun Meghalaya Democratic Alliance (MDA) u Dr Jemino Mawthoh u la kyntait war ia ka jing kynnoh jong ka Congress bad kiwei ki party ba ki seng riewlum kim lah ban leh eiei ha dorbar Parliament namar ba kim don MP shibun.
Haba kren myn hynnin ka sngi ha ka jingialang paidbah ha madan Polo, Shillong ba la sakhi da ki paidbah bad synran lang ki nongialam na ki party bapher bapher ba don ha kane ka sorkar, u Dr Jemino u la ong, “Ka Congress ka la ong ba kam don jingmut ban mihkhmat na ka seng riewlum ban phah sha Parliamen namar ba ki seng riewlum ki kut tang ha Khanapara hynrei nga buh ia kane ka jingkylli, ngi la sei la pynmih ia ki MP na ka Congress, nga kwah ban kylli, la bun ki snem ba la jop ka Congress sha parliament, kiei ki kam ba ki la leh na ka bynta ka jaitbynriew jong ngi bad ka jylla.
U Prof GG Swells (bam kwai ha Duwar u Blei) u MP marwei na ka seng riewlum u la long u Deputy Speaker, u Ambassador bad kane ka dei ka jubab ia ki, u la wanrah ia ka NEHU, ka jinglong trai ia u dewiong".
U Dr Jemino u la ong ba ki don kiba pyrshah ia kane ka jingiatylli, khamtam ka Congress kaba la ong ba ka jingiakhun ka dei hapdeng ka Congress bad ka UDP hynrei kane ka dei kaba bakla.
“Ka jingiakhun mynta ka dei hapdeng ka Congress bad u kyrtong monlang jong ka MDA bad ka shap ka dei ka Bom", la ong u Dr Jemino.
U la bynrap , “ki nongialam ka Congress ki la nang ban beh bih bad ki la kren da ki ktien bym iahap satia bad ki paidbah kim dei ban ailad ia ka Congress kaba thmu ban pynjot ia kane ka jingiatylli ka jaitbynriew namar ngin ioh ia ka jingjop ha kane ka kynti ba mynta".
U la ong ba khlem ki paidbah ym long eiei.
“Khlem ma phi, ngam long eiei bad sngew kmen ba lada ngan ioh lad ban mihkhmat sha ka dorbar bah ka ri lyngba ka bor jong phi ki paidbah bad ngan iasaid ia ki jingeh jong ka jaitbynriew".
Nongstoiñ: Hynnin ha ka por kumba 12:00baje nohsngi, u wei u rangbah na ka shnong Umyiap kaba don ha ka thaiñ Langpih katba u dang thmu ban leit sha la ka pynthor u la lap pynban ia kawei ka metiap jong i khynnah kaba la thiah iap ha katei ka pynthor jong u.
Hadien katei ka jingjia u tei u rangbah u la her shala shnong na ka bynta ban leit khot briew bad la ong ruh ba hadien bala ia peit bha katei ka metiap kadei jong i wei i khynnah kynthei i ba dang 11 snem karta i ba dei ruh na katei hi ka shnong bad ka jingiap jong i tei i khynnah kala pynsuba ruh ba i la shah  pyniap dusmon.
Ka tyllong khubor ka iathuh ruh ba katei ka khynnah kala mih na ïing ha ka sngi U Blei jong ka taiew na ka bynta ban leit ban leit lum khaw kham (Khaw Balang) bad hadien nangtei kala leit noh sha ïing jong ka meisan jong ka ha katei ka shnong.
Ym tang kata la ong ruh ba katei ka khynnah ka shait sah miet ruh ha ïing jong katei ka meisan bad ha katei ka sngi ka meisan jong ka kala ong ban sahmiet hynrei katei ka khynnah ha kapor janmiet kala mih ban leit noh shala ïing hynrei naduh katei hi ka sngi kam shymla poi ïing.
Na ka liang jong kiba ha ïing ruh kim shymla poi pyrkhat ba ka jah namar ba ka meisan kala pyrkhat ba lala leit phai ïing bad kumjuh ka kmie ka pyrkhat ba ka sahmiet sha ïing ka meisan hynrei kyndit ha ka janmiet jong ka sngi Nyngkong u wei u rangbah u la lap ia katei ka metiap na ka pynthor ka jong u bad u la leit ruh ban pyntip noh sha ka shnong.
Watla ka jingiap jong katei ka khynnah kala pynsuba sniew ia kiba bun hynrei ia ka daw jong ka jingiap ym shym pat la lah satia ban tip namar ba ki pulit ki dang pynlong ia ka jingtohkit kit bniah.
Shillong: Ka Khasi Students’ Union War Jaintia hapoh ka jingialam u President Samla Laitphar Syngkrem bad u Organising Secretary jong ka Jaintia Hills District Samla Leningrad Tariang mynta ka sngi la leit ai ia ka shithi (quit notice) ha ka Sub Divisional Officer Kong J.
U.
Kharpuri na ka bynta ban phah beh noh ia ki trok bar jylla kiba kamai beain hapoh War Jaintia hapoh shitaiew.
Ha ka jingiakren bad I Kong Kharpuri ngi pynpaw ba ka Seng kam kwah ban shim ia ka Ain ha kti, ka shong ha ka office ban peit ia kane bad lada ka office ba dei peit kim lah ngim banse ban ia mih biang sha surok ban phah leit phai ia kine ki trok.
Ka Seng ka pyrshah jur tang ia kito ki trok badei trai da ki bar jylla, kam pyrshah ia kito ba dei trai ki Khasi.
Na ka liang ka S.
D.
O ka la ong ban ai sha ka ia kito ki number jong ki trok kiba la shim da ka Seng ha ka por ba leit jurip bad I la ong ruh ban aipor ia ka namar ka dang bunkam bad kan sa phah ia ki officer ban leit peit ia ki kot ki sla jong kine ki trok ki bym biang ki kot ki sla kan sa beh noh ia ki.
Ka Seng kan ym shongthait na ka bynta kane ka kam namar ka ktah shaba palat ia ka thain baroh kawei, ki driver jong kine ki trok ruh bun ki mynder ri suda suki suki lada ki ioh ban leh kumne kan sa ktah ia ka imlang sahlang jong ngi sha ki thain War Jaintia, ngin ym ailad ia ki riew shim kabu ha ka jingmyntoi shimet jong ki ki kdup ieit ia kine ki bar jylla ban pynjot ia ka imlang sahlang, ong ka kyrwoh la phah da u General Secretary Samla Lurman B.
Talang.
Jowai: Kumba ju leh man la u snem ha shwa ban hiar rep hiar riang, katkum ka dustur jong ki Pnar, khamtam kiba dang long niamtre, la ju pynlong ia ka Shad Sukra kaba long shibynta kum ka jing ainguh aidem ia ka mei mariang ha shwa ban hiar shala ki hali ki lyngkha ban sdang ka rep ka riang.
Mynta u snem ka Seiñ Raij Tuber kan pynlong ia ka Shad Sukra jong u ne u snem 2019 ha Law Kyntang ka Raij Tuber haka 6 tarik Iaiong ka ban sdang naduh ka por 11 baje mynstep haka ne ka sngi yn iashimbynta daki dong ki shnong bapher bapher kiba hap hapoh ka Raij Tuber.
Kumta ka Seiñ Raij Tuber ka khot ka wer iaki khun hyniewtrep hynniew skum ba kin wan sakhi iakane ka jing lehkmen leh sngewbha da ka Shad Sukra.
Shillong: La ioh khubor mynta ka sngi, ba ka Central Bureau of Investigation (CBI), Shillong ka la pynlong ia ka jingleit khynra jongka, ha kiba bun ki jaka ha Shillong bad shabar ruh, halor ka jingdon ka kam bamsap kaba T.
14.
34 klur ha ka Meghalaya Rural Bank.
Ka khubor ba la pynmih da ka news portal jong ka North East Today, ka iathuh ba la lap ia katei ka bamsap, ha ka jingtohkit ba la pynlong da ki nongtrei hi jong katei ka tnat.
La iathuh ba ka CBI, ka la ioh ia katei ka jingtip na U General Manager, ka  Meghalaya Rural Bank (MRB), Shillong ha ka 27tarik Lber 2019 bad la iathuh ba katei ka bamsap, ka dei ha ki snem 2017-2017.
Mynta ka sngi, la pynlong ia ka jingleit talasi jong ka CBI, ha kiba bun ki jaka kum ha  Mawlai, Mairang, Upper Shillong, Pynursula, Raid Laban, Lumparing bad Jaiaw Laitdom bad ha kiwei de ki bynta jong ka nongbah Shillong.
Kan bha lada u Rupang un pynmih iaki kyrteng kita ki Nongtrei MRB ba bam sap ban iatip ban kiar ia treikam etc.
Ki nongialam jong ki saw tylli ki seng kiba thaw ia kane ka sorkar Meghalaya Democratic Alliance (MDA) kila iakiew rynsan lut mynta ka sngi ha ka jingialang kaba long ha madan Polo, Shillong ban ialap elekshon ia u kyrtong u Dr Jemino Mawthoh uban iakhun na ka shap ka Bom.
Naduh u president ka UDP, u Dr Donkupar Roy, u president ka NPP u Conrad K Sangma, u president ka PDF u bah Ivanlumlang Marbaniang, u president ka HSPDP u bah KP Pangniang, nalor baroh ki myntri kane ka sorkar, ki MDC kynthup ki CEM jong ka KHADC bad JHADC kila iashong rynsan lang khrui.
Na ka NPP la ioh ia ka jingkren na u bah Sniawbhalang Dhar katba na ka HSPDP la kren da u bah KP Pangiang bad na ka PDF la ai jingkren u bah Ivanlumlang nalor u MLA shimet u bah Lambor Malngiang.
Baroh kine ki nongkren kila kyntu ia ki paidbah ban ailad ia u kyrtong ka MDA u Dr Jemino Mawthoh ba un long u MP ka jaitbynriew sha ka dorbar Parliament hakane ka kynti bad ban bret shi syndon ia ka Congress, kaba la jop lynter tait na kane ka jylla hynrei kaba khlem leh eiei ia ki jingeh jong ka jaitbynriew.
U Bah Sniawbhalang u la ong ba ki don kiba ong ki don ki briew kiba kynthah ba balei ka UDP bad ka NPP ki iashong lang mynta haba ki iashoh iadat ha ka por elekshon, hynrei ka jubab ka long ba haba poi sha ka jingiasngewthuh jingmut sha ka jingiadei, kam don jingeh ban iabam lang ka jaka ha kajuh ka pliang.
Katba u bah Pangniang u la ther ia u bah Vincent H Pala uba la jop ar sien ia ka MP na ka jylla hynrei khlem leh eiei ban kren ia ki jingeh ka jaitbynriew naduh u pud u sam, ka jingkhang dewiong bad kiwei.
“Hato tang ba dei na ka party heh ka Congress, lada dei u thlong ruh long she  ban jied", la buh jingkylli u president ka HSPDP.
Kumjuh u bah Ivanlumlang u la khot ia ki paidbah ban ai ka jingkyrshan ia u kyrtong ka MDA khnang ban ioh ia ka jingjop kaba don burom.
Ia kane ka jingialang bah ka MDA la pyniaid da u bah Metbah Lyngdoh uba dei u nongialam ka UDP bad u myntri kane ka sorkar.
Arngut ki briew kiba shong ha kawei ka Ambulance AS-11-AC-9999, ki la khlad noh hadien ba katei ka Ambulance kaba ki shong, ka la leit ban tynrah ia kawei ka Trok kaba don ia u number ML-05F-3279, kaba dang ieng harud jong ka surok NH-6 ha Shangbangla, Ri Bhoi District.
Katkum ka jingtip kaba la ioh ban lum na ki Pulitt ka Ri Bhoi, la iathuh ba katei ka Ambulance kaba la niah da u Saley Ahmed (22) snem ka rta, ka la kit ia hynriew ngut ki briew kaba kynthup ia uwei u Nongpang ban leit phah sumar sha Nongbah Gwahati, hynrei haba la poi ha katei ka jaka ka la kum leit tynrah ia katei ka trok kaba la ieng harud surok.
La iathuh ruh ba hadien ba katei ka Ambulance ka la leit ban tynrah nadien jong katei ka trok, u Gautam Roy uba la shong ha khmat jong u la khlad noh hashen, katba u Prahalad Das uba dei u nongshitom u la khlad noh ynda la poi ha Civil Hospital Nongpoh.
Ia katei ka Ambulance la niah da u Saley Ahmed (22) snem ka rta bad hapoh jong katei ka Ambulance, ki la don hynriew ngut kiwei pat kiba la synran ia utei uba shitom ki la ngat ha kajuh ka apot jingmynsaw.
U bah Donny Wahlang, uba dei u ophisar MCS, ula khlad noh mynta ka sngi.
La ioh khubor ba U bah Wahlang, ula khlad na ka jingpang kyndeh shadem, katba u dang don ha ophis trei kam jongu ha ka por 1baje nohsngi.
U bah Wahlang, u dei U Joint Secretary jong ka Urban Affairs bad u leit trei hi kumba ju long mynta ka sngi ruh, hynrei la iathuh ba u kem pang kynsan.
La leit rah ia u mar mar sha Civil Hospital, Shillong, hynrei la iathuh ba ula khlad noh.
Hynnin ka miet, ki briew kiba iaid lymbuid ialade, ki la leit rung ha ka iing dorbar jong ka House of Commons, katba ka jingiakren ka dang iaid halor ka Brexit bad kitei ki briew kiba shiteng lymbuid, ki la leit rung beit ha ka jaka shong jong ki riew paidbah.
Kitei ki dei kiba la tip kum ki kynhun ‘Extinction Rebellion’ ki ieng ha syndah jong ki MP, ba la pyn ia khlad da ka iit bad katei ka la pynlong ia ki MP, ba kin kum peit lorni ia ki met ki phad jong kitei ki briew kiba riam lymbuid mar shiteng ki met jongki.
La iathuh ba katei ka  jing ioh rung ki briew, ka dei ha ka sien kaba la pyndkoh tyngeh ia ka jing pahara ia ka iing dorbar, hadien jong u snem 2014.
U lamphang ka iing dorbar, U John Bercow, ula kren sha ki dkhot jong ka iing, kiba lap miet ban ia peit kai, ha kaba ula bthah ba kim dei ban lorni ia kitei kiba wan shiteng lymbuid, hynrei ba kin bteng ia la ka jong ka jingiakren.
La iathuh ba ki don ruh ki samla pule, kiba don bynta lem ha katei ka jingrung lymbuid ha katei ka iing dorbar.
Kham hadien ki pulit kiba pahara ha iing dorbar, ki la kem ia ki 12ngut ki nong iakhih bad ka daw ka long namar ba ki pynlehrain ialade, da kaba ki rung lymbuid sha ka iing dorbar.
Shillong: Ka Department of Tourism and Travel Management, Lady Keane College ka la pynlong ia ka jingai jinghikai  ha ka 29tark Lber, 2019 ha ka shnong Mawlyngbna halor ka phang “Guest Relations and Housekeeping Skills".
Ha kane ka prokram la ia shim bynta da ki khynnah ka Tourism Department ka college ban pynshai bad pynsngewthuh ia ki nongshong shnong halor ka jingdonkam jong ka Guest Relations bad Housekeeping Skills khamtam ia kito kiba ia don bynta ha ka ban trei bad kyntiew ia ka kam jngoh kai pyrthei ha ka shnong Mawlyngbna.
Ha kane ka sngi, la sakhi lang ia ka programme da ki nongshong shnong ka shnong Mawlyngna, ki tour guide, ki trai jong ki homestays lem bad ki nongpyniaid ia ki kam jngoh kai pyrthei.
Ha kane ka sngi la sam khusnam ruh sha ki nongshong shnong kiba ia shim bynta ha katei ka programme.
Shillong:Ki 24 kynta ba ladep, ki la long ki kynta kiba jur slap bha ha ka Jylla Meghalaya, ha kaba ka jingkhein, kaba wan na ka tnat peit mariang jong ka sorkar India, ka pyni ba ka jinghap slap ha ka nongbah Shillong, ka long 25.
4 millimetre.
Katei ka jinghap slap, ka long ha ka sien kaba nyngkong eh jong une u snem 2019, kaba la jia hadien ka jingrang ryngkhiang ha kine ki bun bun bnai ba ladep bad katei kam shym la jia satia tang ha ka nongbah Shillong, hynrei katei ka jingkhie eriong, ka la ktah kham jur ha ki shnong kyndong jong ka Ri Khasi Jaintia.
Ka tnat peit mariang, ka maham ruh ba ha ki 24 kynta, ki ban sa wan, kan dang don biang hi ka jingkhie eriong lem bad ka jinghap slap, ha kaba ka jingkhlain jong ka eriong, kan long hapdeng ka 50 haduh 60 Kilometre ha ka shi kynta, ha ki katto katne ki bynta jong ka Jylla bad kan don ruh sa ka jingwan lang jong u slap uba jur ha kine ki kynta ki ban sa wan.
Shillong: U  Additional Chief Secretary jong ka sorkar  Meghalaya, General Administration (A) Department u pyntip ba baroh ki ophis sorkar kin ioh shuti ha ka 11tarik Iaiong 2019, ban ailad ia ki paidbah ba kin leit thep vote na bynta ka elekshon Lok Sabbha 2019.
La bthah ia baroh kito kiba trei ha ki kam karkhana, lane kiba bylla sngi ruh, kiba hap ha ki kyndon jong ka  N.
I.
Act, 1881, kin ioh shuti, khlem da shah ot ka bai bylla sngi jongki.
La pyntip ruh ba ha ka 15tarik Iaiong 2019, kan don ka shuti ha East Khasi Hills District, namar ba ka dei ka Shad Suk Mynsiem.
Shillong: Ka Khasi Students’ Union Jaintia Hills District hapoh ka jingialam jong u Samla Justice Paul Lyngdoh Education Secretart ha ryngkat ka jingiadonlang ki Nongialam ka District, ki la leit ia kynduh ia u Principal ka JNV Mukhla, ha ka 30tarik Lber 2019,  hadien ba ka lah ioh ka jingujor na ki katto katne ki khynnah pule hangtei ba don ka jingshim klas ha ki Sngi U Blei.
U Principal jong katei ka skul, u iathuh ba  kam don satia kum kata, ka jingphah wan ia ki khynnah ha ka sngi u Blei bad la iathuh ba kiba kwah wan ki lah ban wan hynrei ki bym kwah wan ka shong ha ki.
Ka Seng ruh ka la dawa na u Principal ban pynrung shuh shuh khambun ia ki khynnah Khasi ha katei ka jaka pule, namar ba don ki khynnah kiba shah pynduh jaka ha katei ka skul, ong ka kyrwoh na  U Publicity Secretary Samla Laitphar Syngkrem.
Ka Government College ha Ri Bhoi, ban pynheh ia ka surok Umsning Mawhati Jagiroad sha ka Two-Lane ne National highway bad ban shimkhia halor ka ioh kam iohjam ia ki khun samla ka dong Ri Bhoi, ki dei ki mat ba kongsan kiba ka Ri Bhoi Student Union, RBSU, Sengkmie, ki la shim hynnin ka sngi Saitjain ha ka por ba ki la pynthymmai ia ki nongkitkam ka RBSU, Sengkmie, kaba la long hynnin ka sng Saitjain ha Pahamsyiem.
Haba pynkynmaw halor ka Government College ha Ri Bhoi, kitei ki nongialam ka RBSU, ki la ong ba kum ka seng mynta la 10 snem kynthih ka seng, ka la iai dawa ban buh noh da ka Government College ha Ri Bhoi bad haduh mynta hi kane ka mar jingdawa ka dang dei kaba hakhmat eh kaba ka seng ka la buh.
Haba iadei bad ka jingdawa Government College ha Ri Bhoi, ka seng ka la shimkhia ban wad da Ka RTI na ka Education Department, ha kaba ka seng ka la ioh ia ki jingpynshisha ba kumba ka long mynta hi baroh ki District hapoh ka jylla, ki la don ia ki Kolej Sorkar, hynrei dei tang ka Ri Bhoi ka bym pat ioh haduh mynta.
Ym tang katta, hynrei ka seng ka la shim ruh ia ka rai ban buddien ia ka Umsning Mawhati Jagi Road bad kata ka long ban dawa na ka sorkar ba ka dei ban kyntiew noh sha ka Two-Lane ne sha ka Natioanal Highway.
Ha katei ka General Council jong ka seng, la shim ruh ia ka rai ban pynkhlain ban buddien halor ka Political Appointees (Ka jingthungkam da ki Political Party) ha ki tnat treikam sorkar bapher bapher.
Haba pynthymmai ia ki nongkitkam ka RBSU, Sengkmie na bynta u snem 2019 haduh u 2022, la jied ia u Bah Everjoy Nongpluh kum u President, u Bah Amberlight Masharing kum Working President, u Bah Aibanshan Syngkli kum u General Secretary lem bad kiwei kiwei ki nongkitkam ba hakhmat ka seng.
Shillong: U Conrad Sangma, nongialam ba rangbah jong ka seng NPP, ula leit kanbas mynta ka sngi ha ki bynta jong ka  North bad ka East Garo Hills, ha kaba ula kren ha ki jingialang paidbah ha  Rongrong Abema, Mangsang bad ha  Chibonga  bad  mynta ka sngi, U Conrad, u leit da ka helicopter ban kanbas tyngeh ia ka Agatha K Sangma, kaba iakhun na ka tiket ka NPP, na ka   Tura Parliamentary constituency.
Ha kitei ki jingialang, U Conrad, u pynkynmaw ia ki kam radbah ba U Purno Sangma, ula ju shakri ia ki trai shnong nylla jong ka thain shatei lam mihngi.
U Conrad, u kren shai ruh ba ka NPP, ka ieng halor ka nongrim, ba kan iai pyrshah tyngeh nangne shakhmat, ha kaba iadei bad ka  Citizenship Amendment Bill bad u ong “Ka Meghalaya, ka dei kaba nyngkong eh ban pyrshah ia kane ka bill bad ngi la pyn ia tylli ia ki seng sain pyrthei jong ka thain shatei lam mihngi bad ngi la pynsngew ia ka sur jongngi ha Delhi bad ngi pynthikna ba katei ka bill, kam trei kam satia ha Rajya Sabbha" ula ong shuh shuh.
U Conrad, ula ong shuh shuh ba ka Congress, ka la sngew thikna ba kan nym wan shuh satia ha ka bor bad kumta ki la sdang ban kynnoh ba ka NPP kan ia treilang biang bad ka BJP bad ula ong “Ka Congress ka dei ka seng kaba la pass bha na ka University jong ki riewthok bad kin iai bteng ban thok ia u paidlang ka Ri" ula ong shuh shuh.
U Conrad, ula ong shuh shuh ba ha ka por ba U Mukul Sangma, u long u myntri rangbah ka Jylla, ula ia trei lang bad U Narendra Modi bad U Conrad, u ong ba ka jing ia treilang bad ka BJP, ka dei namar ki kam pynroi bad U Mukul ruh ula leh lem hi kumta.
New Delhi: Palat 70,000ngut ki poiwir kiba don ha Assam, ki la jah rngai noh ha shwa ban beh noh ia ki, ong ka sorkar Assam, ha ka jubab mynta ka sngi ia ka  Supreme Court.
“Mynta ngim lap shuh ia ki bad lehse, ki la ia khleh lang bad ki trai shnong" ong U  Solicitor General, U Tushar Mehta, haba iathuh ia ka ben jong U Ranjan Gogoi, Chief Justice ka India.
U Mehta, u iathuh ba ka sorkar Jylla, ka la pynkhreh ban beh noh ia ki, hynrei mynta ki la ia khleh bad ki trai shnong ha ka Jylla.
Katei ka jubab jong ka sorkar Jylla, ka la pynbitar ia ka kashari, ba lada kitei ki 70hajar ki jah rngai, kumta kumno tam ia kito kiba dang don ha ka jingtohkit ha kine ki sngi.
Ka kashari, ka kren bitar jur ba U Chief Secretary, um shym la don satia ha katei ka jingshong bishar mynta ka sngi, kumba la bthah ba un don lang bad katei ka la pynlong ia U Chief Justice, ba un ong “Ngin pynmih da ka hukum ban kem noh ia u".
U Mehta, ula ong ba un sa bthah ia U Chief Secretary, ba un don lang ha kawei pat ka jingshong bishar, hynrei ka kashari, ka la bthah ba un wan noh ha ka Lah Sngi U Blei bad ba um dei ban leit sha Assam, khlem da ioh jingbit na ka kashari.
Ki briew jong ka tnat Income tax, ki la ioh kurup ia ka pisa kaba T.
9klur na kawei ka kudam dewbilat, kaba dei trai ia uwei u nongialam jong ka seng DMK.
Katei ka jingjia, ka la pynlong ia ki nongialam jong ka seng DMK, ba kin kynnoh ba ka don ka jingthmu kaba sha lyndet, halor katei ka jingleit sei pisa na kudam dewbilat.
“Katei ka  jingleh, ka long ban pyntieng koh tympan iangi" ong U MK Stalin, nongialam ka DMK.
Kaba kum katei ka jingjia, ka la jia ruh ha Karnataka, ha kaba U HD Kumaraswamy, myntri rangbah ka Jylla, ula mih sha surok ban pyrshah jur halor ka jing talasi naphang ka tnat lum khajna ha ka Jylla.
La iathuh ba kitei ki pisa la thep hapoh ki byrni dewbilat bad la thoh ruh ia ki kyrteng ki jaka, ban pynsuk ia ki briew jong ka seng DMK ban sam sha ki jaka ba ki thmu, ong u heh jong ka tnat lum khajna.
“Hadien ba ngi la ioh jingtip na uwei u nongialam sain pyrthei, ngi la leit ban khynra ia ka phyllaw jong U Durai Murugan, uba dei u nongbat pisa jong ka seng DMK, ha kaba u khun jongu, U Kathir Anand, u ialeh ia ka elekshon Lok Sabbha na Vellore bad ngi la ioh kurup ia bun bah ka pisa bad katei ka dei ka pisa, kaba la phah na kawei ka kolej Engineer bad ba la buh bha ha ka kudam, kaba la long trai da U  Srinivasan," ong u heh ka tnat Income Tax.
U MK Stalin, nongialam ka seng DMK, ha Tamilnadu, u shim ba katei ka jingleit talasi, ka dei ka buit pynbudnam sain pyrthei.
New Delhi: Ka Facebook, ka pyntip mynta ka sngi, ba ka la weng noh ia 687 tylli ki peij bad ki account, kiba don jing iadei bad ka seng Congress bad katei ka dei ha shwa jong ka jing pynkhreh ia ka elekshon MP 2019 bad ka daw, ka long namar ba ka don ka jingialeh khlemakor ha kitei ki peij.
Katei ka jingleh la shim, ba ka la long ka rai kaba khor shibun ia ka seng Congress.
Ka Facebook, ka don kumba 300 million ngut ki nong pyndonkam facebook ha India, kaba long ka jing pyndonkam kaba bun tam ha ka pyrthei.
Ka jinglap jong ka facebook, ka long ba ha kitei ki peij, la ju kren pyrshah ia U Narendra Modi, myntri rangbahduh bad kumjuh ia ka seng  Bharatiya Janata Party (BJP).
La iathuh ruh ba kitei ki briew, ki don ia ki peij kiba thok bad kitei ki ia long paralok bad ki briew bapher bad nangta ki ia kren ia khana bad ki ia wohnia bad ialam bakla ia kitei ki paralok kiba don ha ka facebook peij.
“Katba kitei ki briew, ki buhrieh ia la ka jong ka kyrteng ba shisha jongki, hynrei ha ka jingbuddien bha jongngi, ngi lap ba ki dei kiba don jingiadei bad ka seng INC (Indian National Congress) IT Cell," ong U Nathaniel Gleicher, Head of Cybersecurity Policy jong ka Facebook, ha ka jing pynmih khubor bad la iathuh da U  Gleicher, ba la weng ia kitei ki account, namar ki jingthoh jongki, ba ki long ki bym bha satia.
Ki don ar tylli ki nuksa ba la pyni bad kitei ki kynnoh ia U Modi bad ki kam jongu bad ki iawer ban kyrshan noh ia ka seng Congress bad ia U Rahul Gandhi.
Na ka liang jong ka seng Congress, ha ka tweet ka pynshai ba kim don satia ki peij jongka, kiba la weng noh bad la iathuh ba kito ki peij, ba la pyniaid da ki briew jong ka seng, kim shym la ktah eiei satia.
“Ngi dang ap ia ka jubab na ka facebook, ba kan pyni ia kitei ki peij, kiba ki la pynduh noh" ong ka jing pynshai na ka seng Congress.
La iathuh shuh shuh ba ki don pat sa 103 tylli ki peij, ki group kiba trei kam na Pakistan bad kiba don jingiadei bad ka  Inter-Service Public Relations department jong ki shipai Pakistan, namar ba kitei ruh ki pynmih ia ki jingthoh kiba long khlem akor bad kiba pynshit briew.
Ki nongjop jong ka fbb Femina Miss India  Northeast na ki phra tylli ki Jylla jong ka dong shatei lam mihngi, kin ia shim bynta ha ka jingiakob jong ka East Zonal Crowning, ka ban long ha Westin, Kolkata ha ka 23tarik Iaiong 2019, ong ka khubor ba la pynmih da ka North East Today mynta ka sngi.
Ka Sangeeta Das, ka Femina Miss India Meghalaya 2019Ki nong iakob kiba kham wan bha shakhmat, na ki san tylli ki Jylla jong ka  East Zone ki long ki long ka Miss India Chattisgarh, Miss India Bihar, Miss India West Bengal, Miss India Jharkhand and Miss India Odisha ha ryngkat bad ki nongjop ha ki jingiakob ha ki Jylla jongki, kum na  Assam, Arunachal Pradesh, Manipur, Meghalaya, Mizoram, Nagaland, Tripura bad  Sikkim kin ia khun ia ka nam lahduh ha Mumbai ha ka 15tarik Jylliew 2019.
La pynlong ia ka jing peit bniah ia kitei ki nongiakob ha  fbb store ha VK Trade Centre, Guwahati bad ki nong bishar, ki long U  Rohit Khandelwal: Mr World 2016, ka Nandini Barua: Ace Fashion Designer, ka Lily Darnei: fbb Colors Femina, ka  Miss India Mizoram 2018, ka Mary Kmenlang Khyriem: fbb Colors Femina Miss India Meghalaya 2018, ka Sunaina Kamath: fbb Colors Femina Miss India Assam 2018.
Katkum ka khubor ba la iohlum, la iathuh ba u President ka AICC u Rahul Gandhi u lah ban nym wan ialap elekshon shuh sha Shillong namar ba u dang bunkam palat sha kiwei ki jaka.
Katkum ka khubor ba la iohlum na ka party Congress ha kane ka jylla, la iathuh ba haduh mynta kim pat ioh khubor ban pynthikna ba u Rahul un wan sha kane ka nongbah hynrei la shu pyntip ba u lah ban nym wan namar ba u la bunkam palat.
“Ngim pat ioh ka jingpynthikna la un wan ne em haduh mynta bad katkum ka jingsngewthuh jong ngi, u (Rahul) lah ban nym wan shuh namar ba u bunkam palat", la ong ka khubor ba iajan na ka part Congress ha kane ka jylla.
Ha ka jingshisha, ka la don ka jingialap ba u Rahul un wan sha Shillong ha ka 4 tarik mynta u Iaiong ban ialap elekshon ia u kyrtong ka party, u bah Vincent H Pala, bad la thmu ruh ba un kynduh ia ki nongkitkam ka party ha State Convention Centre, Shillong.
U Taimur Ali Khan, u lah ban dei uba dang ar snem ka rta, hynrei ula kylla long noh u aktor, ha kaba un ak ia ka phlim thymmai jong u Karan Johar.
Ha katei ka phlim ba un ak U Taimur, un ia ak lang bad U Shah Rukh Khan, ha kaba U Shah Rukh, un long kum u kpa jong U Taimur.
U Shah Rukh Khan, uba dei u paralok, uba iajan bha bad U Karan, un shim ia katei ka bynta, kaba la shim ba kan long kaba iahap bha bad U Taimur.
Khadduh pat, ngi hap ban ia peit kai, la katei kan urlong shisha ne em, namar ba U Karan, u pynbna mynta ka sngi, namar ba ka dei ruh ka sngi thok.
Ka eriong kaba jubor bha ka la syllad mynta ka sngi ha Nepal bad katei ka la pyniap ia 29ngut ki briew bad pynmynsaw sa 600ngut kiwei pat, ong ka khubor.
Ka eriong, kaba jubor bha, ka la lynshop ia ki bynta jong ka Bara bad ka Parsa District jong ka Nepal.
Ka  District Police Office (DPO) ha Parsa, ka iathuh ba kiba iap, ki lah ban nang kiew shuh, namar ba ka jing iarap ia kitei ki shem lanot, ka dang iaid shakhmat.
U KP Sharma Oli, myntri rangbahduh ka Nepal, u pynpaw ia ka jingsngew lem, halor katei ka jingduh ei jong kitei ki mynsiem briew ha katei ka jingjia.
Bah Monarch ShabongKi seng trai Ri, kin ia kynduh ha ka 2tarik Iaiong 2019 ha madan Polo bad lehse kan long ka jing sdang jong ka jing ia sngewthuh jingmut jong kitei ki seng bapher, ha ka lama jong ka Meghalaya Democratic Alliance (MDA).
Ngin ia peit katno spah ne hajar, ki ban wan, hynrei kaba eh, ioh bun sa kiba tieng slap bad sa kawei pat ka long ioh ba ka jingai bai kali ka duna bad hangta, kan lah ban poi pynban sha ka jing wan poi duna u paidlang.
Ki nongialam seng trai ri, khamtam ki nongialam jong ka seng UDP, namar ba dei beit dalade hi ha doh, ki rit mynsiem bad ki kyndeh shadem jur ha kine ki kynta, namar ba lada ka jingwan poi Polo, ka duna briew, kumta la ioh nion jem jai da ka kynhun U Ma Vincent Pala.
Ngim iakren jrong shuh ia kane ka phang, hynrei ka mat bah hangne ka long, la ka jing ia treilang jong kine ki shiteng dorjon tam ne duna ki seng, ka long kaba khuid ne kaba ar sap bad katei ka long ka jingkylli kaba donkam bha ha kine ki sngi bad katei ka long, ba kane ka jing ia treilang, kam dei shuh ban pynjrong ryndang tang ha Madan Polo, hynrei ka lyngkha trei, ka dei kaba iar shi katdei bad katei ka donkam ban lum ban lang ia u paidlang ha ki 36 tylli ki Con stituency ha Khasi, Jaintia Hills.
Ngi tip shai, ba ki don kito kiba ia thlong mluh thlong sying, ha ki ar tylli ki elekshon hapdeng ka bom bad ka kot, ka kot bad u sing, u mombati bad u syntiew lotus bad kumta ter ter bad kane ka dei ka por ban ia ieid ia thoin, ia kdup ia kdun hapdeng kitei ki jing ia at bad ki jingiapher kiba la jia ha kine ki shisnem tam eiei.
Ki nongialam jong ka kynhun MDA, ki dei ban shim, ba kane ka jingiateh lok ha kane ka kynti, lehse kan dei ka jingsdang jongki, lada ki kwah ban kyndat noh sharud ia ka Congress bad ia ka BJP ruh kumjuh na ka lympung sain pyrthei jong ka Jylla bad ha kajuh ka por, ki hap ban sngewthuh ruh ba lada ki pheil, ha kane ka kynti ban pynjop ia u kandidet jong ka seng UDP, hangta kan mih sa ka jing ia kynad kaba nang jur bad hangta kan mih ka jingkren kaba ong “lah u nongshun uba paw, ban ia u lok uba shet kylla" bad ka dei namar kata, ba ki nongialam jong ka kynhun MDA, kim dei ban ia kyrkait tang ha madan Polo, hynrei lada ki ia khuid jingmut, ki dei ban trei khlem jing khohnion.
Da u Bah Philip Marwein.
Shillong:U Bah Jemino Mawthoh kandidet MP jong ka seng United Democratic Party (UDP), ba la kyrshan da ka kynhun Meghalaya Democratic Alliance (MDA), un pynlong ia ka jingialang paidbah ha madan Polo, ha ka 2tarik Iaiong 2019 ha ka por 10baje mynstep, na ka bynta ban iakren ia ka elekshon MP 2019.
Haba iakren bad U bah Alan Dkhar, uba dei u nongialam jong katei ka seng, u iathuh ba ha katei ka jingialang, yn wan shim bynta da ki nongialam jong ki seng trai ri bapher, ba kynthup ia U Conrad K Sangma, nongialam jong ka seng NPP, Dr Donkupar Roy, nongialam jong ka seng UDP bad kiwei de ki nongialam kiba don lang ha ka sorkar synrop MDA, kin ia wan ban shim bynta lang.
La iathuh shuh shuh, ba kin don ruh ki paidbah kiba na ki 36 tylli ki Constituency, ki ban wan sakhi lang ha katei ka sngi.
Ia kren ia iap ka im ka jaidbynriew te sngew dei,  ki kam elections te nga lah kdang.
Shillong:U Bah Sanbor Shullai, u dei u kandidet jong ka seng BJP bad u dei u khun jong U Bah (L) B Khongwir, ha kaba u shong u sah ha Kench’s Trace, Laban.
Ha ka aphidavit jongu sha ka tnat elekshon, u pyni, ba u don 52snem, hynniew bnai bad u pyni ba u don pisa ha kti T.
2lak, katba ka kurim jongu, ka Polly Rabon, ka don pisa T.
1lak.
U Bah Sanbor, u don kawei ka pistol,.
32, kaba shongdor T.
70,000 bad u don jaka ha Lawsohtun bad ha Kenchs’ Trace kiba heh 16,000 square ft bad kaba 4,300 square feet, katba ka kurim jongu, ka don jaka kaba 3,000 square feet ha Kench’s Trace.
Baroh ki jingdon jingem jong U bah Sanbor, ki poi sha ka T.
1,85,0000,00, katba ki jingdon jong ka lok jongu, ka long T.
85,00,000.
00.
U bah Sanbor, ula pyndep ia ka PUC, 1st Year ha u snem 1986.
La pyni ruh ba U bah Sanbor, u don ki tiar kiba lah ban pyn kynriah kiba shongdor T.
3,86,08,604.
65, katba ki tiar ki bym lah ban kynriah ki shongdor T.
80,80,000.
U Bah Sanbor, u don pisa ha SBI, Shillong Branch T.
19,67,780.
57, nangta ha SBI Kench’s Trace T.
70,16,431.
84 bad nangta ha State Bank of India, Kenchs’ Trace hi, u don T.
1.
95,70,981.
90 nalor kiwei pat.
U Mukul Sangma, u dei u khun jong U (L) Benoy Bhushan Marak bad u don 53snem ka rta, ha kaba u shong u sah ha Chengkompara, Ampati, South West Garo Hills.
U Mukul u don pisa T.
2lak ha kti jongu bad ka kurim jongu ruh ka Dikanchi Shira, ka don T.
2lak.
Haba khein lang ia ki pisa kiba u buh ha Bank lem bad kiwei de, la pyni ba ka jingdon jingem jongu, ka poi sha ka T.
1,70,60,617,34, katba ka kurim jongu ka Dikanchi, ka don T.
1,89,95,119.
37.
U Mukul, u don ia ka kali Mitsubishi Pajero kaba shongdor T.
25lak bad ka Audi AG, kaba shongdor T.
38,30,405.
00.
U Mukul, u don ia ka pistol erma werte, kaba.
32 kaba shongdor T.
80,000 bad ula pyndep ia ka jingpule MBBS na Manipur ha u snem 1989.
U Mukul bad ka lok ki don ruh shibun ki jaka puta, kiba bun ki dei ki jaka rep bad kiwei de bad ka lok jongu ka don 27 tylli ki jaka, katba U Mukul u don 5 tylli ki jaka rep nalor kiwei.
Shillong: Ki don 25 ngut ki khynnah ki samla kynthup ki kynhun (group) kiba la rung ban ia aireng pat ha ka phainal ka Meghalaya Superstar Season-3 kaba la pynlong da ka Meghalaya Dancers’ Association (AMDA) bad Sain Productions kaba la buh ban long ha ka 4 tarik u Jymmang, 2019.
Ki ba la rung sha ka phainal ki kynthup ia ki samla donsap ha ka shad ka rwai, ka put ka tem, ka rwai na kylleng ki jaka ka jylla Meghalaya hi baroh kawei.
Na ka bynta ka phainal, ka rukom ban jied ia ki nongjop kan long 50% ki vote na ki paidbah nongkyrshan jong uwei pa uwei/ kawei pa kawei u/ka nongiashim bynta bad 50% ki vote na ki nongbishar kiba la jied khnang ban bishar ha ka jingiakhun phainal.
Kum ban shu pyn-kynmaw ruh ba kane ka dei ka sien jam balai jong kane ka lympung iakob pyni sap.
Ki kmie ki kpa jong ki khynnah ki samla kiba la rung sha ka phainal jong kane ka lympung ki pynpaw ba ka rukom pyniaid ha ka phainal ia kane ka lympung ka long kaba ia dei bad sngew iahap ha kaba ki nongia-shim bynta kin ioh vote lang na ki nongbishar ym tang na ki nongkyrshan jong ki.
Ki kmie ki kpa ryngkat ki nongia-shim bynta ki pynpaw ba kim don jingsngew duh mynsiem namar kiba lah ban die lut ia ki vote coupon sha ki nongkyrshan ruh hynrei pynban kin hap ban leh bha pat ha ka jingiakhun pyni sap ha khmat ki nongbishar.
“Lada ngi lah ban leh bha ban ioh vote na baroh ar liang ngin lah ban jop da kaba khuid kaba suba bad kaba ym don jingbuh rieh bad ym pher lada jop uno uno ne kano kano ruh", la ong ki nongia-shim bynta kiba la pdiang hun ia kane ka rai pyniaid na ki nong-pyniaid.
“Ngi kum ki kmie ki kpa ngi pynshlur ia ki khun ba kin pyni pyrthei ia ka sap ba ki don lyngba kane ka rynsan iakob kaba la pyniaid da ka AMDA bad Sain Productions bad ngi iohi ba ka long kaba don ka jingkyrmen na ka bynta ki khun ban jam sha kiwei pat ki rynsan", la ong ki kmie jong ki khynnah.
“Ngi iohi ba ka rukom pyniaid kam dei kaba don jingthmu ba ki nongia-shim bynta ki dei ban ioh beit tang ki vote nongkyrshan lyngba ki vote coupon hynrei ka shong ha ki nongia-shim bynta ban leh bha ha ka rynsan ruh namar 50% ka vote kan wan na ki nongbishar" la ong ki longkmie.
“Ka AMDA bad Sain Productions ka la pynlong ia ki lympung iakob ha kylleng ki jaka ha shwa ka semi final jong kane ka lympung iakob ban plie lad ia ki khynnah don sap kiba wan na ki longing ba duna ka ioh ka kot ruh ba kin ioh bynta lang", la ong iwei i longkmie iba la bynrap, “Kane ka lynti ba shim da ki nong-pyniaid ka ai jingkyrmen ia ngi ki kmie ki kpa kiba duna ka jingioh jingkot".
Shuh shuh ki khynnah ki samla ia shim bynta kiba la rung sha ka rynsan phainal kane ka lympung ki pynpaw ba ym tang kiba don pisa ban thied ne die lut ia ki vote coupon ki don jingkyrmen ban jop namar lada kim leh bha pat ha khmat ki nongbishar kan nym don jingmyntoi.
“Ki khynnah ki samla kiba iakhun ha kane ka phainal ki sngew hun ia kane ka rukom pyniaid bad ka ai mynsiem ia ki ban pyni bad sei ia ka sap kaba ki don ha khmat ki nongbishar bad ki paidbah ha ka sngi ba pynlong ia ka jingiakhun phainal", la ong u samla Bobby Shangdiar bad u samla Bloomingstar Sylliang, kiba dei ki nongia-shim bynta.
U Bah Kitbok Thabah u la ong ba u don ka jingkyrmen ba ki samla ia shim bynta kin leh bha ha ka phainal.
“Ha ka jingiakhun kin don beit kiba jop bad kiba shah jop hynrei kum na ka liang ki nong-pyniaid ngi don ka jingkit-khlieh ba ka rukom pyniaid kan long kaba beit ba ryntih bad kaba yn pdiang hun mynsiem da ki nongia-shim bynta".
“Na ka liang ka AMDA bad Sain Productions ngin nang iai bteng ban pynlong ia ki rynsan ban kyntiew ia ki samla donsap ba kin lah ban sei ia ki sap jong ki tang ha ka jylla hynrei shabar ka jylla bad India hi baroh kawei.
Ngin iai bteng ban leh ia kaba bha tam kaba ngi lah ban leh", la ong u Bah Kit Thabah, President ka AMDA.
Shillong:Ha ka 28tarik Lber 2019, ki pulit bad u majistor, ki la ioh bat ia san tylli ki trok, kiba don ia ki number AS-11BC-9107, ML-11-5322, ML-05Q-7682, AS-01GC-1550 bad AS-01JC-8078.
Kitei ki dei ki trok kiba kit dewiong bad kiba pynkhein ia ka hukum jong ka NGT.
Kitei ki trok, ki dei kiba dang iaid na Dkhiah bad Moowakhu, East Jaintia Hills.
Nongstoiñ: U wei u rangbah uba la tip kyrteng kum u Homding Jyrwa 48 snem na ka shnong Umtap u la duh noh ia la ka jingim, hadien ba u la hap na jrong ka kali Bolero pick up kaba dang iaid.
Katkum ka tyllong khubor la ong ba katei ka jingjia ka la jia ha ka step jong ka 28 tarik mynta u bnai ha kapor kumba 08:00 baje mynstep, ha kaba u tei u rangbah u la shong halor jong katei ka Bolero Pik Up kaba don ia u number ML-06-7317 bala niah da u Skhemlang Lyngdoh na ka shnong Mawkhap.
Shuh shuh ka khubor ka ong ruh ba katba u tei u rangbah u dang shong ha jrong jong katei ka kali ban leit jingleit u la lehkai mobile ruh artad hynrei kyndit kynsan kynsan u la hap na jrong jong katei ka kali kaba dang iaid stet haduh ba un da mynsaw jur bad u tei u rangbah kham hadien u la khlad noh ha shwa ban rah sha jaka ai jingsumar namar ka jingjur palat ka jingmynsaw.
Ha kaba iadei bad katei ka jingjia na ka liang jong ki pulit ki la pynlong ruh ia ka jingtohkit kaba bniah bad katkum ka jingtohkit na kiba la sakhi ia katei ka jingjia ki pulit kim shymla lap ba kadon ka jingsuba sniew halor katei ka jinghap jong u tei u rangbah bad kadei beit ka jingjia aksiden.
Na ka liang jong ki ba ha iing, ki la leit ban kyrpad ia u Magistrate ban pyllait noh ia ka post mortem bad hadien ba kila ioh ianka jingbit na u Magistrate kila ioh ban rah noh ia ka met jong u tei u rangbah na ka bynta ban pyndep ia kaba sah.
Shillong: Ki pulit jong ka Ri Bhoi District ha ka jingkhynra ia ki kali ba iaid ba ieng ha lad Umroi, ki la ioh ban kurup T.
2,00,000/- na kawei ka kali.
Kane ka jingioh kurup ka long ha ka por miet.
Ka Deputy Commissioner jong ka Ri Bhoi District kaba dei ka District Election officer na ka bynta ka Ri Bhoi District, ha kren ha u SP News Agency kala iathuh ba ka dei ka jingshisha ba ki pulit jong ka Ri Bhoi, ki la ioh kurup pisa T.
2,00,000/- tyngka.
Kane ka jingkhynra jong ki pulit ia ki kali kiba iaid ba ieng naduh ki kali kamai haduh ki kali jong ki riew shimet kala long kylleng ha man ki dang bad ki jong ki ha baroh ki district kiba hap hapoh jong kane ka 1-Shillong Parliamentary Konstitwensi.
Da kane ka jingioh kurup jong ki pulit ia ka pisa mynnin ha ka miet, ka jingioh kurup pisa hga kane ka jylla Meghalaya kala kot sha ka T.
32 lak tyngka.
Na ka liang jong ka election kala dep ban maham ia ki paidbah ba la khang pyrshah ban rah pisa palat ia ka T.
50,000/- tyngka.
Shillong: Ki shipai BSF, ki la ioh kem ia 179 tylli ki masi na Muktapur, Lyngkhat, East Khasi Hills bad Rajai, South West Khasi Hills district, ha ka 30tarik Lber 2019.
Kitei ki masi, ki shongdor T.
38lak bad ki dei kiba thmu ban shalan sha Bangladesh.
Ha kawei pat ka jingjia, ha pdeng ka Dumnikura bad ka Gasuapara, ki BSF ki la ioh kurup ia 80 tylli ki masi bad ki la ioh bat ruh ia san tylli ki trok kiba kit ia kitei ki masi.
Shillong: Ka Khasi Students’ Union Shnongpdeng Unit kum shi bynta ban kit ban bah lang na ka bynta ka imlang sahlang hapoh ka Shnong, ha ka 30tarik Lber 2019 ka la noh synniang da ki tin sop iing sha ki katto katne ki long baduk kiba don hapoh shnong Shnongpdeng.
La don ryngkat ha kane ka sngi u President KSU War Jaintia Circle Samla Laitphar Syngkrem bad u Waheh Shnong Ma Bnai Syngkrem uba long u kongsan ha katei ka sngi u la sam ia kine ki tin bad u la ai ka jingkitbok kitrwiang ia ka K.
S.
U Shnongpdeng Unit kaba la lah ban noh synniang da ki tin sha ki paid nongshong shnong kaba long kawei na ki jingkyrkhu ba khraw tam na ka bynta kine ki longing baduk bad ula ai ka jingkitbok kitrwiang ia ka KSU Shnongpdeng Unit ba kan nang lah shuh shuh ban shakri bad ban wad ki lad jingiarap na ka byna ki briew ba shem jinglanot hapoh shnong.
Ka KSU hapdeng ka jingtlot kan nang wad ia ki lad ki lynti ban wanrah ia ki lad ai jingiarap ia ki paidbah hapoh ka shnong ka thaw baroh kawei, ong ka kyrwoh ba la phah da u President Samla Kindly Khyriem, KSU Shnongpdeng Unit.
Shillong: Ki paidbah nongthep vote ka Ranikor bad South Tura konstitwensi kin jied mynta ka sngi ka 23 tarik u nailar ia u MLA ba thymmai jong ki.
Ha Ranikor ki don 29, 685 ngut ki nongthep vote bad ki don 4 ngut ki kyrtong.
Ki 4 ngut ki kyrtong ki long u Martin M Dango ka NPP, u bah Pius Marweiñ ka UDP, u bah Pynshngaiñ N Syiem ka PDF bad u Jacquish Sangma ka Congress.
Ha Ranikor napdeng ki 29,685 ngut ki nongthep vote , 15, 183 ngut ki dei ki shynrang bad 14,487 ngut ki dei ki kynthei.
Ki don 65 tylli ki Polling Station.
Ha South Tura ruh ki don 4 ngut ki kyrtong u myntri rangbah ka jylla uba ia khun na ka NPP, ka Charlotte W Momin ka Congress bad 2 ngut ki kyrtong shimet u John Leslee uba dei u MLA barim bad u Cris Kabul A Sangma.
Hangtei ki 30,231 ngut ki nongthep vote bad na kitei 14,846 dei ki shynrang bad 15,351 dei ki kynthei, ki don 36 tylli ki Polling Station hangtei.
Lah ban kdew ba ka elekshon shiteng samoi ka la wan ha kitei ki ar tylli ki konstitwensi ka dei na ka jingrisaiñ noh ki MLA kiba la shah jied ha u Lber, 2018.
U M.
M Dango ka Ranikor u la risaiñ noh namar ka jingphet seng jong u na ka Congress sha ka NPP katba ka Agatha Sangma pat ka la risaiñ ban plie lad ia u hynmen jong ka u Conrad Sangma ba un ioh ban bteng biang ia ka kam myntri rangbah.
U CEO ka tnad elekshon ha kane ka jylla u bah Fedrick Kharkongor u la ong ba ka jingialap elekshon ha baroh ar tylli ki konstitwensi ka la iaid beit iaid ryntih khlem kano kano ka jingpynthud lait noh tang ha Ranikor ba ka la don ka jingioh pisa kaba haduh T.
12 lak tyngka hynrei ia katei u la ong ba ka komiti kaba khlieh da ki Deputy Commissioner kan tohkit ban lap la katei ka pisa ka dei kaba don jingiadei ne-em bad ka elekshon.
U la ong ba ka jingpynkhreh na ka bynta ka sngi thep vote ruh ka la biang lut nadong shadong.
Ka 27 tarik kan dei ka sngi niew vote na ka bynta kitei ki ar tylli ki konstitwensi.
: Ka jingjia basngewsih ha step synia jong ka sngi U Blei, ha ka por kumba 2:30 eiei shaneng,ha kaba kumba 15 tylli ki dukan bad 3 tylli ki kali ki la shah thang ha ki thylliej ding kaba klang ha Mawlai Stand bos, Phudmuri.
Kane ka dei ka dukan jong ka kong Karamon Lyngdoh Nongbri bad ki don baroh kumba 15 ngut eiei kiba shong dukan die jingdie hangne.
Lai tylli ki Kali ki la ing lang, kiba pynieng ha karkhana ba don ha kane ka jaka, ka Maruti, ka kali kit um bad ka Mahindra pick up.
Katkum ka jingiathuh kiba haiing katei ka dukan ba pluh, la iathuh ba ka jingpluh ka la sdang ha ka por kumba 2:30 baje eiei bad kumba 80-90 lak ka jingjulor ka la kot.
Hynrei haduh mynta ki dang sah ha ka um dum ia ka daw jong ka jingkem ding bad pluh kine ki dukan namar ba ka jia ha ka por ba baroh ki dang bang ka thiah.
Mar ia tip ia kane ka jingjia,u MLA ka Mawlai Bah PT Sawkmie, u MDC Mawlai Bah Teibor Pathaw, rangbah shnong Mawlai Phudmuri, RS Mawdatbaki bah BR Kharmujai, ki Seng Samla Mawlai Phudmuri kiba la poi iarap lang.
Shillong: U Bah Sanbor Shullai, kandidet jong ka seng BJP na Shillong, ula pyn kynmaw ba ka seng BJP, ka don mynta ha ka jing ia treilang bad ka seng AGP bad ka BPF (Assam Gana Parishad bad Bodoland People Front) ha Assam, katba ka Congress ka ia treilang bad ka AIUDF (All India United Democratic Front) ka seng ba la thaw da U  Badruddin Ajmal, uba dei u nongialam ba snar jong ki poiwir Muslim, kiba na Bangladesh.
U bah Sanbor, u ong ba ka jing iatreilang ka Congress bad ka AIUDF, kan buh jingma kaba khraw ia ka jinglong ka thain shatei lam mihngi, kynthup ruh ia ka Meghalaya.
La ong shuh ba ka dei tang lyngba jong ka seng BJP bad lyngba jong Narendra Modi, kaba lah ban pyllait ia ka Ri, na kitei ki jing ia dei paralok bym khuid.
U District Election Officer, West Jaintia Hills u la iathuh ba katkum ka hukum ba la bthah da ka Election Commission jong ka Ri India baroh ki nongthep vote kiba la ioh ia ka Electoral Photo Identity Card (EPIC) ki dei ban rah lang bad ki sha polling station ha ka sngi thep vote.
Ia kito ki nongthep vote ki bym pat ioh EPIC ki lah ban pyni da kino kino ki identity kum ki passport ba dang trei kam, ki driving license, ki Service identity card kiba don dur ba la ai daki ophis sorkar pdeng, Meghalaya ki Public sector undertaking, public limited companies, ki passbook ba don dur ba la plie ha ki bank, post office, PAN card, Smart card ba la ai na ka RGI hapoh NPR, MNREGA job card, Health Insurance Smart Card ba la ioh na ka Ministry jong ka labour, ki pension payment order ba don dur, ki official identity card ba la issue da ki MPs,MLAs,MDCs lane ka ADHAAR card.
U Rahul Gandhi, President jong ka seng Congress, un iakhun mynta ka kynti na Wayanad Lok Sabbha Constituency ha Kerala bad nangta na Amethi ha Uttar Pradesh.
La iathuh ia katei ka rai, da U AK Antonty, u nongialam ba rangbah jong ka seng Congress, ha kaba u pyntip ba U Rahul, ula pdiang ia ka jingkwah ki paidbah na Kerala, Karnakta bad Tamil Naduh, ba u dei ban iakhun ia kawei ka Constituency na South India.
“Ki la don shibun ki jingiakren, ha kaba jied ia ka  Wayanad, hynrei kaba kham kongsan, ka long ba ka dei ka jaka, kaba don jing iasoh bad ki ar tylli kiwei pat ki Jylla, ka  Karnataka bad ka Tamil Nadu".
AIS SujaKa long kaba sngewphylla ba kumno ka jylla Meghalaya ka la ioh la ka jong ka jylla (State) kaba khlem u pud u sam ba thikna naduh ki snem 1970-72, bad haduh mynta ym don u pud ba thikna, hato ka long mo ka jingbiej jong ki longshuwa manshuwa? Ne ki nongsynshar ba mynshuwa ba ki la pdiang jylla khlem da pynthikna ia uta u pud ne u maw pud ba ka sa mih ka kulmar pud kumne.
Ki rangbah ki ju parom ba u pud ka Jiantia Hills lei te mynshuwa u la poi shaduh kitaki kut Syiem Sajar ba hap mynta ha North Cachar Hills, bad shathie pat haduh Jaintiapur ba don ka iing Syiem u Syiem Sutnga hyndai.
Hynrei sngewphylla ba kumno kine ki pud ki la nang jah ka Ri Jaintia ka la nang rit, kumjuh ruh ka Ri Khasi.
Kane ka jingkyntur pud ka la long thik kum ba kiew ki um level jong ka duriaw ha kaba khadduh tip hangno yn ia shong ia sah namar la nang tyllep da ki nongkyntur pud.
Ka jingbakla ka la long naduh ba sdang bad mynta ruh namar ki ain ki jingsynshar ki tlot palat shu khlain tang ha ki por election da kaba kular ba lada jop ngin pynbeit noh ia u pud u sam hynrei ynda la dep pat la leh klet ia kita baroh bad ka kutnoh kumne man ki snem katba ka Ri pat ka la nang rit bad raikhoh.
Haba pule na ki kotkhubor, iohi ba la pan RTI na kata ka tnat Revenue ka sorkar hynrei kam lah ban ai ka jingtip kaba bniah halor u pud u sam.
La ong ruh ba la don ka jingiakynduh haduh 20 sien jong ki Myntri Rangbah ne Chief Minister Meghalaya Assam, bad ruh jingiakynduh para Chief Secretary hynrei ym poi shaei shaei, kut tang ha jingiakynduh.
46 trylli ki snem ba la ioh MDC, MLA bad MP, hynrei u pud um beit shuh ka shu long kam kai namar ka kut tang ha ki por pyrta election.
Namar kata dei ban sian noh u paidbah jied MP uba nang ban kren na ka bynta u pud u sam hapoh Parliament ym da uba tiengeit bad uba biej, peit ka Ri ka la nang rit, ka la long ka jingtim ia ka mynta bad ka ban sa wan.
Ka jylla Meghalaya ym tip sa katno kan nang rit namar shathie u Bangladesh u la nang tur nang kiew.
Na ki khubor ngi iohi ba ha kine ki sngi ba kita ki shipai Bangladesh ki la byrngem ia ki jaid bynriew jong ngi ba ki ia shna lynti iaid kjat ha wah Umngot ha shnong umsyiem, ha kaba kata ka lynti kjat ka la don naduh 100 snem mynshuwa! Kumno u khar bangla u nud ban khang ani ka la phylla shisha, te sa katno ka jylla kan sa nang rit nangsdot da ka jingthombor ia ki jaka puta na shatei na shathie! Bun ki jaka ba itynnad yn sa duh yn sa dam noh na ka jylla jong ngi kaba itynnad.
Lada ka jylla kam don u pud uba thina ka long ka jingkordit bad jingtim ia ka Ri ka jaid bynriew jong ngi bad kaba mih nangne kan long ka jingiaknieh bad ka thma.
Kumta donkam kyrkieh ba ki bor synshar ki sorkar ban shim khia noh ia kane ka kam pud kam sam namar lada kan iai long kumne, ka jylla bad ka Ri Khasi Jaintia kan don tang u Syiem khlem ka hima.
Ngi tip ba ka jingheh jong ka jylla Meghalaya ka long 22,430 square Kilometer, hynrei la thoh (Approximately) ne ba shu antad, ka mut ym thikna, ka mut lada ym don u pud u sam ka mut ym thikna ia ka jingheh sawdong ka jylla ka lah ban don ne ym don kat kata.
Na kata ka daw ka shong ha ki bor nongsynshar bad ki sorkar ia kiba u paidbah u la jied ban shim khia ia kane ka kam ka long hi kam iap kam im u paidbah jon g ka Ri ka jaid bynriew kaba rit paid.
Namar kum ba ka long haduh mynta, pleng ngi don ka jylla kaba khlem u pud u sam u ba thikna.
Tang hadien lai bnai, hynrei ka jing ia poi kha jong ka Priyanka Chopra bad U Nick Jonas, ka don ha ka jing synjor kaba jubor bha ha kine ki sngi.
Ka OK! Magazine ka pynmih ia ka khubor, kaba ong ba kitei ki shijur, kim don satia ia ka jing iadei kaba jan hapdeng jongki bad kumta, ki la pynkhreh ban ia pyllait sanshyieng noh.
La iathuh ba ka daw kaba kongsan, ka long namar ba ka Chopra kaba don 36 snem ka rta bad U Jonas, uba don 26 snem ka rta, ki la ia kyrkieh palat ban ia poi kha, khlem pat da ia tip bha iwei ia iwei pat bad mynta, haba ki la nang tip ia ka jinglong jingman iwei ia iwei pat, kumta ki la sdang ban ia sngewjlep ha ka jing iadei jongki.
“Ki la dang ban ia mai halor ki kam bapher bapher bad mynta ka jing ia dei jongki, ka don ha ka jing synjor kaba khraw shibun eh" ong ka khubor.
La iathuh ba U Nick, u iohi ba ka Priyanka, ka dei ka briew kaba im laitlan bad ka bym don jing kitkhlieh satia.
Ym tang katta, la iathuh ruh ba ka don ka jinglong khluit khlieh, kaba U Nick, um pat ju tip satia mynshwa.
La iathuh ba na iing jong U Nick, ki la bthah ia u, ba u dei ban ia pyllait noh bad katei ka tnga thymmai jongu, namar ba ki iohi, kumba ka Priyanka, kam dei satia kaba la pynkhreh ban ia shong ia sah bad u bad ban don la ki khun ki kti, hynrei la iathuh ba ka dei ka briew kaba bang ha ki kam sngewbha, la kum ka khynnah samla kaba dang 21 snem.
Kitei ki shijur, ki dang shu dep iathuh ha U Nohprah 2019, ha kaba ki la iathoh ha Jodhpur, ha kaba ka jing iathoh, ka long ha ka rukom pyniaid ka niam Khristan bad ha ka niam Hindu ruh kumjuh.
U Officer-in-Charge, Civil Defence, Ri Bhoi District, u la pyntip ba ka office jong ka Civil Defence, Ri Bhoi District ka donkam ia ki Home Guards/ Civil Defence volunteer kiba la ioh jinghikai na ka bynta ka Election MP 2019.
Ki volunteer ki lah ban leit mih sha ka ophis jong ka Civil Defence ha Umlyngkdait hajan DC Bungalow ha Nongpoh ha ka por longtrei hapoh ka 5 tarik Iaiong, 2019.
Ia ki jingtip ba kham bniah, ki Home Guards/ Civil Defence volunteer ki lah ban phone ha ki number 7005644560/ 9774034818/ 9862204818.
Lada ki pynmih biang ban lt volunteer haka civil defence hakane ka election MLA mnta u snem 2023sa pyntip lang bd fone ha une u number 9378191862.
Itanagar: Ha shwa ka elekshon, ka ban long ha ka 11tarik Iaiong 2019, ka la don ka jing ioh kurup pisa kaba la kot sha ka T.
3.
27klur ha ka Jylla Arunachal Pradesh.
Katei ka long ka jingthoh kaba la pyni da ka elekshon komishon of India, ha ka website jongka.
Nongpoh: Ka Nartap Youth Sports Club, ka la ioh ban rah ia ka namlahduh ha ka lympung ialehkai kaba la tip kum ka Invitation Football Tournament 2019 ha shnong Nartap, hadien ba ka la lah ban pynliem noh pyrshah ia ka Jyntru Youth Sports Club da da 2-1, ha ka jingiakhun phainal kaba la long hynnin ka sngi ha shnong Nartap, Ri Bhoi.
La pynkut ia katei ka lympung ialehkai phutbol da ka jingdon u Bah Dipul Ryntathiang, kum u Kongsan, ha ryngkat ka jingdonlang u Samla Mission Tron kum symbud kongsan lem bad kiwei ki riew rangbah jong katei ka thain.
Haba phai sha katei ka jingiakhun phainal, ha ka kylla step jong ka jingiakhun ka Jyntru kaba la lah ban lamkhmat ia ka jingiakhun lyngba ka shikol, ha kaba ka kylla step, ka la long ba ka Jyntru ka la tam ia ka jingiakhun da 1-0.
Haba bteng ka kylla miet, ka jingiakhun ka la nangitynnad namar ki rangialehkai jong kitei ki arkynhun, ki la iakhun tyngeh bad ki la sei shisha ia kata ka sap ka phong bad kaba la pynshohbiej shikatdei eh ia ki paidbah kiba la sakhi ha katei ka jingiakhun phainal.
Katba ka jingiakhun ka la nangiaid shakhmat, ki rangialehkai ka Nartap ki la ioh ia ka kabu kaba biang ban thep ia ka shikol bad kaba la pyniakhaid da 1-1.
Hynrei shwa ba ka jingiakhun kan poi noh sha kaba kut, ka Nartap ka la ioh biang ia ka kabu ban thep biang sa shikol bad kaba la pynthikna syndon ia ka kynhun ba kan iohran syndon ia ka nam lahduh ha katei ka lympung ialehkai, hadien ba ki la pynliem noh ia ka Jyntru da 2-1.
Ka Nartap kaba la ioh ban rah ia ka nam lahduh, ka la ioh ban khung ia ka song pisa kaba T.
30 hajar lem bad ka Trophy, katba ka Jyntru kaba la shah rem noh ha katei ka phainal, ka la ioh ban khung ia ka song pisa ba T.
15 hajar lem bad ka Triphy.
Nalor ka khusnam sha ki kynhun kiba la poi sha phainal, na ka liang ki nongpyniaid jong katei ka lympung, ki la sam ruh ia ki khusnam shimet, ha kaba ia ka nam Best Player la ioh da u Lucas Syngkli, Best Goalkeeper la ioh da u Bankyrshan Nongsiej bad u Edwin Maring u la ioh ia ka nam Top Scorer.
Shillong: Ka Shillong Lajong Football Club bad ka sorkar Meghalaya lem ka Asian Development Bank (ADB) ban hikai bad ban ai jinghikai ia kito kiba kwah ne angnud ban long coach ha ka D License bad C License Coaching Certification.
Yn pdiang 312 ngut ki Youth Coach ha Meghalaya khlem kano kano ka jingsiew.
U coach na ri Spain uba dei u UEFA Pro License, kum u Technical Director, u Jose Carlos Rodriguez Hevia, un shim ia ka bynta ban ai ka jinghikai katkum ka Spanish bad ka European Models sha ki 288 ngut kiban shah jied kiba dei jong ka D License & Grassroots Program bad 24 ngut kiban shah jied jong ka C License Program.
Kane ka jingai jinghikai kan long shiphew (10) bnai tam, kaban kynthup ia ka jingpule bad ka praktikal.
Hadien ba ki la pyndep ia ka jingshah hikai, ia ka D License Certification Course yn sa pyllong sa ki briew ka AIFF sha ki jaka ban sa pyntip katba ia kiba pyndep ia ka C License Certification Course yn pyllong da ka AFC da ka rukom kaba iapher.
Ki jaka ba jied ban hikai jong ka D License Program kin dei, ha Shillong (ar kynhun), Pynursla, Sohra, Nongstoin, Mawkyrwat, Nongpoh, Bhoi Rymbong, Jowai, Khliehriat, Williamnagar & Tura.
Ia ka C License Program yn pyllong beit ha Shillong ia kiba la dei lypa kiba ioh ia ka AIFF certified D License Coaches.
Kiba kwah ban ioh jinghikai ki lah ban ioh ia ki phom na Shillong Lajong Football Club Office, Hotel Centre Point Building, Khyndai Lad, na ophis ka Meghalaya Football Association Office, JN Stadium, Polo.
Yn sam ruh ia ka jingtip sha ki District Football/ Sports Associations kiba don ha ka jylla.
Ki kyndon ki long ba ki dei ban long 18 snem shaneng, kiba kha ne heh san ha Meghalaya bad ki dei ban don ka jingtip shaphang ka phutbol.
Yn kham pyrkhat kyrpang ia ki nongialehkai kiba ialehkai shabar ka jylla, kiba trei ne don ha ki klob, ki skul kum ki coach.
Kiba kwah kin hap ban pyndap ia ki phom bad phah sha ophis ka Shillong Lajong FC lane sha ka ophis ka MFAshwa ka 8 tarik Iaiong 2019.
Kohima: Ka la long ka jinglehrain kaba khraw ia U Neiphiu Rio, myntri rangbah jong ka Nagaland, haba ka jingialang paidbah, kaba u dei ban kren ha Tuensang, ka don tang 100ngut ki briew bad namar ba ym don briew, U Rio, u hap ban pynpep noh ia katei ka jingialang paidbah.
Ki lad khubor ki iathuh ba U Rio, ula hiar da ka helicopter ha katei ka jaka jingialang, hynrei, hadien ba ula shongkai kumba shi kynta ha katei ka jaka, ula leit phai noh, namar ba ki duna palat kiba wan sngap.
Ki nongpyniaid ia katei ka jingialang, ki la khmih lynti ba ka jingpoi briew kan long kumba 3hajar ngut eiei, hynrei haba ym don ba poi sha katei ka jaka, kumta ka bam bang, kaba la pynkhreh ha katei ka jingialang, ka la shu lehnohei lut khait.
Ki nongialam jong ka sengki kam ba ki don 500ngut ki briew, hynrei kito kiba don ha katei ka jaka, ki kam ba ki paidbah, kin nym palat ia ka 100ngut.
Shillong: U Rophul S Marak, uba dei U MLA barim jong ka Meghalaya, ula pyniasoh ialade mynta ka sngi bad ka seng Congress ha ka nongbah Baghmara ha South Garo Hills District.
U Rophul, u dei U MLA shimet na  Rongara-Siju bad u dei uba wan ba ar, hadien jong U Rakkam Sangma, u MLA jong ka seng  NPP, ha ka elekshon MLA 2018.
U Rophul, ula pyniasoh ialade sha ka seng Congress, ha ryngkat U Kenadik S Marak (Rongara) bad U Dr Saljagringgrang Marak, uba dei sa uwei pat u kandidet uba iakhun elekshon na  Baghmara.
La pdiang sngewbha ia kitei sha ka seng Congress, da U Mukul Sangma, kandidet MP jong ka seng Congress, U Lazarus Sangma MLA ka Chokpot nalor kiwei pat.
Nalor kitei ki nongialam, ki la don ruh ki nongkyrshan jongki, kiba pyniasoh ialade sha ka seng Congress.
U Paresh Baruah, nongialam ka ULFA (I), u don ha kine ki sngi, ha ka jingshah sumar ha ka hospital ha China.
La iathuh ba U Baruah, u la mynsaw ha ka jing iatyngkhuh ka thuk thuk jongu, ha u snem ba ladep hajan Ruili, kaba don ha khappud jong ka China bad ka Myanmar bad katei ka jingmynsaw jongu, kam shym la iarap satia bad mynta u don ha ka  First People’s Hospital ha Jiegao, kaba don 6 kilometre shathie jong ka Ruili, kaba ha ka Jylla Yunnan bad ula don mynta la bun bnai ha katei ka jingshah sumar.
Ki jing mynsaw jong U Baruah, ki long ha ka krung, ki kjat bad ki kti jongu ruh.
La iathuh ba hadien ba ula kham iohbor, ula leit phai sha  Tenchong, kaba don sha marpud bad ka  Myanmar, kaba don hajan ka  Ruili, hynrei namar ba u don ka jingpang diabetes, ula sdang ban ioh pang sa na kiwei pat ki jait jingpang bad kumta ula dei ban leit shah sumar biang.
U Barua, u don ha Ruili, kaba dei ka jaka, kaba u shong u sah naduh u snem 2009.
Shillong: Ar phew san ngut ki nongleit jingleit ki la mynsaw, haba ka trok, kaba ki shong ka la kylla noh ha shwa ban poi sha Lawbyrtun ha West Khasi Hills.
Katei ka jingjia, ka la jia mynta ha ka por 7.
30 mynmiet, katba ki briew, ki dang ia wan na ka jaka iathoh.
Ia kiba mynsaw la leit ialam sha Civil Hospital Mairang, katba ia uwei uba kham shitom la pynkit sha Shillong.
Jowai: Kawei ka dukan die marbam mardih ka la shah bam duh haka ding haka shnong Iooksi hynnin miet.
Kane ka jingjia pluh ding kala jia ha ka por kumba 11 PM ha kaba ka ding kaba la klang jur kala bam duh ïaki jingdon jingem hapoh ka dukan kaba tip kum Ka Rabon Store kaba dei trai ka Fatima Rabon bad u ma Bikas Langbang.
Ha kane ka jingjia kawei pat ka dukan ha syndah jong Ka Rabon Store kala lait thaw na ki tylliej ding.
Ki pulit pynlip ding ruh kila wanpoi ha katei ka jingjia, hynrei ka ding kala dep bam shngiam ïa katei ka dukan.
U Rahul Gandhi, President jong ka seng Congress, un don ha Shillong, ha ka 3 bad 4tarik Iaiong.
U Rahul un poi ha Shillong, ha ka janmiet jong ka 3tarik, ha ka por 7baje janmiet.
U Rahul un ia kynduh bad ki nongkitkam jong ki  District Congress Committee (DCC) lem bad kiwei de ki nongialam jong ka seng Congress ha ka State Convention Centre, ha ka 4tarik Iaiong 2019 ha ka por 10baje mynstep, ong ka khubor.
Shillong: U Bah Justice Kharbasanti, kandidet jong ka seng CPI, u don ar tylli ki ram hapoh Bank, kawei ka dei ha Indus Bank, kaba T.
90hajar kaba dei ka ram thied kali bad nangta sa kawei pat kaba um shym la pynpaw ha ka affidavit jongu, ka dei kaba T.
2.
5lak, kaba u shim na ka Bank Nongkyndong, Nongrah.
Ha ka jingiakren bad U Rupang, U bah Justice, u iathuh ba katei ka ram kaba T.
2.
5lak, kam dei kaba u shim ialade, hynrei, u shim na bynta kiwei, tangba u shim ha ka kyrteng jongu pat.
U Bah Justice, u iathuh ba U Branch Manager uba thymmai ha katei ka Bank, ula wad ia u nongbah khlieh (guarantor), hynrei namar ba um lap, kumta u leit pyndik ia U Bah Justice.
“Ka jingweng noh na ka jingialeh, kam dei na ka jingshim ram, ka dei ka daw shimet jongnga hi" ong biang U Bah Justice.
“Ngam sngew eiei ba nga weng noh, na ka jingialeh; 4,5 snem lah wan biang, dang lah hi ban ia khun biang" la ong biang U Bah Justice bad u ong shuh shuh, ba haduh mynta um pat rai ban kyrshan iano iano ruh bad haba la kylli, la un kyrshan noh ia u kandidet BJP, ula ong “Ka thong jongnga, ka long ban pynkhyllem ia ka sorkar BJP, ka CPI, ka dei na bynta kiba suk".
Haba la kylli pat la ki nongkyrshan jongu, ki sngewsih ne em, haba ula weng noh na ka jingialeh, U Bah Justice, ula ong “Don hi jing aiu te" tangba ula pynthikna ba ha ka sien ka ban wan te un iakhun beit, wat la u ong “Yn sdang noh shwa da kaba rit".
Shillong: U Executive Member ka KHADC ba peit ia ka tnad khaii, u bah Paul Lyngdoh u la ong ba ka Council kan pyntreikam noh da ka buit thymmai na ka bynta ban pyrkhing ia ka jingai trading license ia ki bar jylla, kiba pan trading license.
U bah Paul u la pyntip ba mynta u snem 2018-19, kiba la ai trading license ki don 261 ngut, hynrei kane ka Executive Committee kaba thymmai kam pat shym la ai license namar ba ka kwah ban pynthymmai shwa ia ka rukom treikam.
U EM u la jubab ia kane halor ka jingkylli ba la wanrah da u bah Ronnie V Lyngdoh, u MDC ka Mylliem uba kwah tip ia ki bar jylla ba dang shu ai trading license ka EC.
“Nga pynthikna hapoh kane ka iing dorbar ba kane ka EC ba thymmai kan pyrkhing tyngeh ia ka jingai trading license ia ki bar jylla bad mynta kan dang pynkhreh da ki buit treikam kiba thymmai", la ong u bah Paul.
Ha kawei ka liang, u EM ba peit ia ka tnad bylla, u bah Teibor Pathaw u la pyntip ba ia kane ka tnad la ai wai da ka EC barim ha u riew shimet ban ai labour license sha ki bar jylla.
“Haduh mynta kiba la ioh labour license ki don 5712 ngut", la ong u bah Teibor.
Hynrei na ka liang u EM u la ong ba ka EC thymmai kan sa pyrkhat thymmai halor kane ba ka lah ban nym ai wai shuh ia kane ka tnad, namar ba ka ktah ia ka jingwan ki briew nabar ban ioh license.
Shillong: Ka dorbar mang tyngka ka KHADC ka la pdiang ia ka mang tyngka 2019-20 kaba duna pisa T.
48,540 hajar.
Ia kane ka mang tyngka la wanrah da u Deputy CEM u bah Pyniaidsing Syiem ha ka sngi shong dorbar ka sngi kaba nyngkong bad la mynjur myn hynnin ka sngi kut.
Ka jingmang pisa baroh ban pynlut mynta u snem ka long T.
215,36,17,400 klur bad ka jingmih kan long T.
215,35,68,860 klur.
Ha kane ka jingmang pisa, ka Executive Committee ka la mang ban siew tulop ia ki nongtrei, ban siew ia ki bill, ban pyntrei ia ki kam pynroi bad kiwei.
Haba pynshai kham bha halor kane, u bah Pyniaidsing u la iathuh ba kane ka Executive Committe ka la pynkhreh ban phah shah hikai ia ki nongtrei ka District Council sha ka MATTI khnang ba kin kham sngewthuh kham tbit ha ka rukom treikam na ka bynta ka jingbit jingbiang jong ka Council.
U bah Pyniaidsing ula pyntip ruh ba ka EC ka don ka jingpynkhreh ban pynjyrngam ia ki khlaw ba shrah ka district council nalor kiba bun kiwei ki kam naduh ka tnad khaii pateng, ka tnad ri dohkha, ka tnad enforcement, ka tnad pule puthi bad kiwei.
U la iathuh ba ia ka tnad Sports and Youths Affairs la mang ruh mar 6 lak uwei u MDC na ka bynta ki jingdonkam ki samla bad kiwei ki kam.
Shillong: U Chief Executive Member (CEM) ka Khasi Hills Autonomous District Council (KHADC), u bah Teinwel Dkhar u la kular hapoh ka iing dorbar ba ka Executve Committee (EC) kan sa pyndam noh shi syndon ia ka No Objection Certificate (NOC) ba la ai da ka EC barim sha ka Geological Survey of India (GSI) ban surbe ia ki marpoh khyndew ha ka thain South West Khasi Hills, lada ka dei ban tih ia u uranium.
Haba pynshai halor ka mat ba la wanrah da u MDC na Nongpoh u bah R Rani, u bah Teinwel u la ong ba kane ka mat ka dei kaba khia bha namar ba ka dei kaba la pyrshah da ki paidbah baroh.
Hynrei u la ong ba katkum ba paw ha ki lad pathai khubor, u director ka GSI u la kam ba ka jingsurbe kam dei satia ban tih uranium hynrei ka dei ia kiwei ki marpoh khyndew kum ia u bauxite.
“Ngin khot markhmat ba kin pynshai bad lada ym sngew hun, ngin weng noh shi syndon ia ka NOC ba la ai da u CEM barim u bah HS Shylla", la ong u bah Teinwel.
Shwa ia kane, na ka liang u Executive member ba peit ia kane ka kam, u bah Mitchell Wankhar u la ong ba ia kane ka kam la leh da u Executive Committee kaba rim ba ialam da u bah HS Shylla.
U la ong ba katkum ka jingtip ka jingsurbe kam dei ia u uranium hynrei na ka Council kan sa bishar bniah ia kane.
Shillong:Ka Supreme Court, ka la shong bishar biang myn hynnin ka sngi, halor ka kam dewiong ha ka Jylla bad U Additional Solicitor General for India, ula ai ia ka kaiphod sha ka Supreme Court, ba ka sorkar India, kan ai noh ia ka kaiphod jongka, halor ka kam tih dewiong ha ka Jylla bad ka la pan por katto katne na bynta katei ka phang.
U Shekhar Naphade, Senior advocate ha ryngkat U Advocate General, ula pynsngew ba ka rai jong ka National Green Tribunal (NGT) ka dei kaba sniew bad kumta u dawa ba dei ban weng noh sharud ia katei ka rai.
Kumjuh U A.
Sharan Senior Advocate, uba ia said bad U Advocate General, ki la pynpaw ia ka jing pyrshah jongki, halor ka rai jong ka NGT, ha ka 4tarik Kyllalyngkot 2019, ha kaba ka la dawa ban siew T.
100klur bad la pyni ba katei ka long ka rai kaba sniew bad ka Supreme Court, ka la bthah ia ka NGT, ba kan jubab halor ka jing ujor jong ka sorkar Meghalaya.
Ka la don ruh ka jingiakren, na ka bynta ban pyllait noh ia u dewiong bad ka Supreme Court, ka la bthah ia ka sorkar Jylla, ba kan ai da ka kaiphod jong ka technical committee halor katei ka phang.
U Rajnit Kumar, uba dei U Senior Advocate, uba mihkhmat ia U Ma Lber Laloo, ula dawa ba dei ban weng noh ia katei ka jingkhang dewiong, namar ba u ong ba katei ka rai kam lah ban shu sah kumto khlem da pynkut noh bad u dawa ba dei ban weng noh ia katei ka hukum, wat la ka sorkar Jylla kam shym la pynpaw ia ka phang kaba ka thmu.
Halor katei ka mat ka Supreme Court, ka la buh sngi ha ka 24tarik Iaiong 2019, ba kan tian bishar khadduh bad nangta sa kiwei pat ki jing mudui jong kiwei pat ki liang, kan sa shim lang ha katei ka sngi.
Shillong:Kat haduh myn hynnin ka sngi jong ka jingpeit bniah ia ki kyrteng jong ki kandidet, ki don 6ngut ki kyrtong kiba la thikna, ba kin ia kynduh ia ka elekshon Lok Sabbha na Shillong, ha ka 11tarik Iaiong 2019.
Kitei ki kandidet, ki kynthup ia U Bah Jemino Mawthoh, na ka seng UDP, U bah Sanbor Shullai na ka seng BJP, U Ma Vincent Pala na ka seng Congress, U Bah Romeo Phira Rani, Bah Samuel Hashah bad U Bah THS Bonney, baroh lai ngut ki kandidet shimet.
Kiba la weng noh na ka jingialeh, ki long U Bah Kennedy Khyriem, uba dei u kandidet bynrap ka Congress bad U bah Justice Kharbasanti, kandidet ka CPI.
Shillong: Ka All Meghalaya Dancer’s Association ha ryngkat ka Sain Production ka la ioh ban pynhap pyrda ia ka Semi Final jong ka Meghalaya Super Star Season – III myn ha ka 23tarik Lber, 2019 hapoh U Soso Tham state Central Library Hall, ha kaba la wan ban sakhi da ki nongkyrshan jong ki riewdonsap bapher bapher na kylleng ka jylla Meghalaya.
Ha kane ka sngi la sakhi shisha ia ka jingdon jong ka sap kaba paka jong ki nongrwai bad ki nongshad kiba tbit.
La plie ia ka Semi Final da u President Bah Kitbok Thabah, ryngkat u Ban Sain Kupar D.
Fankon, ha kajuh ka por I hep rit Stacy Mawrie, top 12 ha poh ka Dance India Dance Little Master 2018, I la sam ia ka khusnam sha u Samla Bloomingstar Sylliang uba la ioh ban rah ia ka nam Best Singer of the day bad sha u samla Boby Shangdiar uba la ioh ia ka nam Best Dancer of the day na ki point jong ki nongbishar, ha kaba ki nongbishar ki kynthup ia u Anup Suna uba dei ruh u nonghikai shad Bollywood hapoh Mumbai bad uba nyngkong eh ban hikai ia ka training jong ka Folk Fitness bad Bollywood Fitness King, u la trei ruh ha Mumbai la 8 snem, u la hikai shad ruh ha ki Film Marathi bad Bollywood Film, u dei ruh u student jong u Shiamak Daver, u dei ruh u nonghikai shad ha kylleng ki State kum ha Mumbai, Assam, Delhi, Nepal, Bengalor.
U Bah John Lanong u Nongialehkai Magic ba paw khmat ka Jylla Meghalaya, Ibanisha Pathaw nongrwai iba la jop ha ka North East Highway Star, u Wilter Kharkongor uba ju khot Michael Jackson Shillong, Pancreshos Ryndong u nongrwai Hindi ha ka North East Got Talent, Sanjesh Marbaniang u nongrwai Rock Country Song napoh Mairang, kiba la wan ban bishar ha katei ka sngi, ha ka jingdon lang u Goldenstar Suchiang (Bahduh) Actor Khasi Jaintia bad Sonica Khyllait kiba dei ki Host lane Nongpyniaid ia k Programme.
Ia ka Meghalaya Super Star Semi Final yn sa pyllait noh shen hapoh u Batesi channel, You Tube bad ha kiwei pat ki Channel TV.
Bad ia ka Grand Final yn sa pynlong ha ka 4tarik Jymmang, 2019 hapoh u Soso Tham Auditorium.
Nongpoh: Hynnin ka sngi ha ka por 10 baje ei ei mynstep, kawei ka riew tymmen, kaba la 60 tam na ka shnong Umduba, Killing ha Ri Bhoi, ka la khlad noh hashen, hadien ba ka la shah ban kynsan ha u maw ha ka por ba ka dang shongthait, kata hadien ba ka la leit tam maw na kawei na jaka, kaba don ha katei ka shnong.
Ka jingtip kaba la ioh ban lum da u nongthohkhubor, la iathuh ba katei ka riew tymmen kaba la tip kyrteng kum ka Henolis K.
Sangma na ka shnong Umduba,  ka la leit ban tam maw lem bad ki paralok jong ka, hynrei ka la mad ia katei ka apot ha ka por ba ka shongthait, namar ha katei ka por ka la shah ban ha u maw tad haduh ba kan da khlad noh hashen.
Shillong: U bah THS Bonney, uba thep kyrteng kum u kandidet jong ka seng  Khun Hynniewtrep National Awakening Movement (KHNAM), un hap iakhun noh mynta kum u kandidet shimet bad ha kawei pat ka liang, U bah Justice Kharbasanti, uba dei u kandidet jong ka seng CPI, ula weng noh ialade na ka jingiakhun kum u kandidet ha kane ka elekshon Lok Sabbha 2019.
U Abhishek Bhagotia, Returning Officer, haba iakren bad ki kotkhubor, u iathuh ba ula pynmih ia ka rai, ba U bah Bonney, un iakhun kum u kandidet shimet, wat la U bah Bonney, ula thep kyrteng ialade kum u kandidet jong ka KHNAM.
La iathuh ba U bah Bonney, ula jied ia ka shap jong u shabi, ha kane ka elekshon, katba U Bah Justice Kharbasanti, ula weng noh ialade na ka jingialeh, ha ka por 1.
15 mynta ka nohsngi.
Na ka liang jong ka CPI, ka mynjur ba ka don ka ram kaba U Bah Justice, um pat shym la siew satia ha  Meghalaya Rural Bank bad ka dei na katei ka daw, ba U Bah Justice, ula hap weng noh ialade na ka jingialeh.
Ki kandidet kiba la thikna ba kin iakhun ha kane ka elekshon, ki long U Ma Vincent Pala, kandidet jong ka seng Congress, U Bah Jemino Mawthoh kandidet jong ka seng UDP, U Bah Sanbor Shullai kandidet ka seng BJP, U Bah Romeo Phira Rani bad U Bah Samuel Hashah, ki kandidet shimet.
Jowai:  Kawei ka longkmie kaba iohlok da u khar Nepali ka la shah pyniap dusmon ha la lok la jong hynnin ka miet ha kawei ka jaka (kaba la suba jur ba katei ka jaka tih dewiong) kaba don ha Deinchynrum Bypass, hajan ka DC Office, Khliehriat.
Ka tei ka longkmie ba la shah pyniap dusmon la tip kyrteng kum ka Kong Rita Nongtdu da kaba pom da ka wait na bun ki bynta ka met jong ka.
Utei u lok u dei uba la tip kyrteng kum u  Dulbi Lama u ba dang khamrit ka rta ban ia ka tei ka lok jon g u.
“Kam ju don satia ha shnong bad kadei ka briew kaba ioh lok dkhar bad sah ruh sha krem dewiong tang teng teng eh ka poi shnong", la iathuh ka khubor na Byndihati.
“Hooid, la tep ia ka mynne hi ka sngi", la bynrap ka tyllong khubor kaba tikna.
Ki pulit ki la ioh ban kem ia u tei u runar uba la phla ba u la leh ia ka tei ka kam bymman khlem jinglehrain ne jingtieng.
Ka Ingbishar ha East Jaintia Hills ka la hukum ban set ia u ha along bad ban pynshitom kat kum ka ain.
Ia ka metiap jong ka tei ka longkmie la aiti noh sha ki bahaing hadien ba la dep ban leh ia ka ba donkam baroh ha ka ba la pyndep ia ka jinglehniam lehrukom hynnin ka sngi ha ka shnong jong ka.
Bah Monarch ShabongU Bah Ronnie V Lyngdoh, MDC jong ka Hima Mylliem, ula leit rah ia ka mat ia tai ha ka dorbar jong ka Khasi District Council, ha kaba ula kynnoh ba U Syiem jong ka Hima Mylliem lem bad ki myntri, ki iaid kanbas pyrshah, na ka bynta jongu bad ki da sam pisa ruh sha kito kiba kyrshan sha ka liang kaba ki ia mon lang ma ki.
U MDC, u khlem iathuh la U Syiem jong ka Hima Mylliem lem bad ki myntri jongu, ki kyrshan iano, namar ba lehse, katei kam dei ka jingiakren tang hapoh ka iing dorbar jong ka Council, hynrei ka donkam ban iakren halor kato ka T.
5lak, kaba la mang da ka tnat District Council Affairs, ban pynlut elekshon bad la katei ka jingbei pisa, ka don ne em ha ka jingkhein, kaba kitei ki kandidet ki pynlut, lane ioh lehse ka long kaba shu sei pahuh da kitei ki myntri bad ki Syiem, sha ka liang ba ki iahap.
Ban kanbas elekshon, haba shu sngap, ngim da dei eh ban peit khmat iano iano, namar ba lada ngi peit khmat ia uwei U Syiem, kumta baroh ki Syiem, kin sngew ngiah noh ban ia kanbas elekshon, nangta lada ngi peit khmat ia uwei U Pastor, kumta kiwei ki Pastor ruh kin ngiah noh ban ia kanbas bad lada ngi kynnoh shuh ba kiba trei politiks, ki dei kiba tuh bad ki riew lali, kumta kito kiba bha bad ki bym lali, kin ngiah noh ban ia kyrsum ha ka politiks bad lada ngi ong pat ba kiba trei politiks, ki dei kiba dih kdang, kiba shait kynthei bad kumta ter ter bad katei kan ailad ia kiba kum kitei ki briew ba kin ia kyrsum ha ka politiks.
Na ka jingkren U MDC ka Mylliem bad lehse na ka jing jubab jong U Executive Member ba peit ia ka kam Elaka, la sngewthuh ba kim ai jingmut ia ki Syiem, ba kin shim bynta ha ka politiks bad haba iakren halor kane ka mat, ngi dei ban kynmaw ba U Bah HS Shylla, CEM barim, ula kren jlew mynsiem, haba ka dorbar Hima, kaba la khot da ka Hima Mylliem, ba kiba poi ki don tang da ki spah ngut ki briew bad katei ka pyni ba u paidlang mynta um sngew don jing iadei shuh bad ki Syiem bad ka mat ka lah ban long ba ki Syiem, ki trei kam tang ha ki saw kynroh jong ki dorbar Hima.
Ka politiks hi ka dei ka sobjek salonsar, ha kaba wat ia u nongbuaid ruh hap ia kdup, kumta ngim dei ban teh lakam iano iano ba kin shim bynta laitluid, wat la ngim mynjur pat ban iatheh pisa.
Nongstoiñ: Myn hynnin ka nohsngi, ha ka por kumba 2:30 eiei, ka eriong kaba jur ka la wan kynsan kynsan ha ka thaiñ Nongthliew ha kaba kiba bun tylli ki ïing ha ki shnong jong katei ka thaiñ ki la julor lut.
Katkum ka tyllong khubor ba la ioh lum, la ong ba katei ka eriong ka la ioh ban jynrat ia kumba 40 tylli ki ïing ha katei ka thaiñ bad ki shnong kiba la shah ktah jur ha katei ka eriong ki kynthup ia ka Nongthliew, ka Umthlong Kyrsen, Umthlong Kharmuti bad Langkyrteng kiba hap hapoh ka Mairang C&RD Block.
Shuh shuh ka tyllong khubor ka iathuh ruh ba ha katei ka jingjia, ki la don ruh ki briew kiba mynsaw bad ia kitei kiba mynsaw na ka liang jong ki bor ba halor jong ka Mairang Civil Sub-Division, ki la pynkit noh sha ki jaka ai jingsumar.
Haduh bala thoh ia kane ka khubor ym shym pat la lah satia ban ioh jingtip ka bniah namar ba ki bor ba dei peit ki dang pynlong ia ka jingjurip bad ruh ban ai jingiarap ia ki lanot ha katei ka jingjia.
Shillong: Ka jingkren ai khublei kyrkhu kyrdoh ia u symbud shongknor ka Khasi Hills Autonomous District Council (KHADC) u bah Alvin Sawkmie namar ka jingmih kynsan ka jingiania hapdeng ki dkhot ka Council.
Kane ka jingiania ka la mih ha ka por ba ka Kong Grace Mary Kharpuri ka MDC ka Congress na Nongshken, kala wanrah ia ka mat da kaba ong ba ka long ka bym sngew tynnad ia ka jingshah thad u chairman u bah Pynshngain Syiem ha u Deputy Chief Executive Member (Dy.
CEM) u bah Pyniaidsing Syiem kumba la paw ha ki lad pathai khubor.
Kane ka jingkren ka kong Grace ka la pynlong ia u MDC ka Sohra u bah Titossterwell Chyne ban pyrshah ia kane ka jingkren kynthah ka MDC ka Congress, namar ba ka dei ka jingkren kyrkhu kyrdoh ia u Symbud Shongknor, ym ban iakren kynthah.
Ha kane ka por, u Chief Executive Member (CEM) u bah Teinwel Dkhar ula ieng lang ban pyrshah ia kane ka jingkren ka MDC ka Nongshken.
“Kam long kaba sngew tynnad ban mih ha ki lad pathai khubor ban shah thad u Chairman namar ba ka shong ka jingtbit jongu ban pyniaid ia ka dorbar", la ong ka kong Grace.
“Kane kam dei ban iakren ia ki mat hynrei ka dei ban iakren kyrkhu kyrdoh, lada phi kwah ban kren ia kane, wanrah ha kawei ka bynta ym ha kane ka jingiakren kitbok", la ong u bah Titossterwell bad u bah Teinwel.
Shillong:Ha ka 25tarik mynta u bnai, ha ka por 1.
30 nohsngi, U Anshuman Dutta, ula ujor ba ula thep pisa T.
17,50,000/- ha SBI Khanapara Branch (RB).
Mar ia aiti ia katei ka pisa ha ka jaka niew pisa, utei uba niew u iathuh ba ka pisa ka duna T.
1,06,000/-.
Kham hadien, la ai jingmut da U Branch Manager jong ka Bank, ban shu ai da ka jing ujor, na ka bynta ban ioh peit ia ka CCTV, hynrei kitei ki nongtrei jong ka Bank, kim shym la pyni satia ia katei ka dur cctv bad U Dutta, u don ka jingsuba ba lehse utei u nongtrei ula pyndonkam bakla ia katei ka pisa lane ba ula buhrieh noh halade.
Shillong: Ki nongshong shnong jong ka Gumaghat, ki ia kynduh jingeh shi katdei ban iaid na shiliang sha shiliang jong ka Wah Jadukata.
Kane ka jingeh ka jia bha ha ka por lyiur, ha kaba kitei ki 10-12 tylli ki shnong kim lait ban jam na shiliang sha shiliang.
Na ka liang jong ki BSF, ki la pynbiang ia ka lieng ban kit na shiliang sha shiliang ia ki paidbah jong kine ki shnong, lyngba katei ka wah.
U Kuldeep Saini, Inspector General, BSF Meghalaya, ula plie ia katei ka jing pyniaid lieng hynnin ka sngi, ha ka jingdon ki Nokma ka Gumaghat bad kiwei de ki shnong ba marjan bad ki bor shnong, ki la ai khublei bad pynpaw ia ka jingsngew nguh jongki, halor katei ka jingiarap jong kitei ki shipai khappud.
Nongpoh: Ki paidbah nongshong shnong ka Mawdiangum, Nongpoh, hynnin ka sngi ki la ioh ban tam ia ka Metiap jong u Samla Farming Lyngdoh, uba la ngam jyllop noh ha Wah Lailad ha Ri Bhoi.
Kum ban shu pynkynmaw hangne, dei ha ka 21 tarik mynta u bnai, utei u samla lem bad ki paralok jong u, ki la leit ban khwai doh sha katei ka wah da kaba sahmiet artad, ha kaba ki la thmu ban wanphai ha ka 24 tarik, hynrei utei u samla pat u la jah kyndit kyndit ha ka por ba u dang ia don bad ki paralok ha katei ka Wah.
Tang mar iatip halor ka jingjah utei u samla, kiba haiing, ki paidbah nongshong shong lem bad ki Pulit, ki la leit ban wad ia utei u samla.
Kumta ha ka jingiai wad kaba khlem sangeh dei tad haduh hynne ka step ha ka por 6 baje ei ei mynstep, ki paidbah ka shnong Mawdiangum, ki la lap noh ia katei ka metiap jong utei u samla kaba la per ha sla um jong katei ka Wah.
Hadien ba la ioh tam ia katei ka metiap, la pynkit noh sha Civil Hospital Nongpoh ban pyndep ia ka post Moterm bad hadien kata sa aiti noh sha ki bahaiing.
Shillong: Ka Khasi Students’ Union War Jaintia Circle, sa shisien ka pynsngew halor ka jingiaid kamai jong ki trok jong ki bar Jylla sha katei ka thain.
Ka seng, ka pynsngew ba ka la dep ujor hapoh ka ophis jong u Deputy Commissioner Jowai ha ka 17tarik Nohprah 2018, ia kitei ki trok bar jylla kiba kamai beain sha ki thain War Jaintia ki bym biang ki kot ki sla naduh ki Special Permit, Trading License, Labour License.
Ka Seng ka pynrem jur ia kane ka jingbymshim khia ka ophis, ban tehlakam ia ka jingwanrung kyrthep jong kine ki kali bar jylla kaba buh jingma ia imlang sahlang bad ka kamai kajih jong ki trai Ri trai muluk.
Ka Seng kan ym ailad satia bad kan ialeh katba lah ban rat diengkhong ia kine ki trok bar jylla bad ka buh ruh ia ka jingmaham ia ki riew shim kabu ban wanrah ia ki trok ba nabar tang na ka bynta ka jingmyntoi shimet jong ki.
Ka Seng ka kyrpad ia baroh ki nongkhaii maw sha Bangladesh ban iatylli bad ban ym ailad ia kine ki trok ba nabar ba kin wan kamai ha ki thain, khnang ban lah ban pyrkhing ia ki briew ba nabar ban wan buhai shnong sha kane ka thain War Jaintia.
Na ka liang ka ophis jong u Deputy Commissioner ka dei ban bah khlieh hi ia kine ki trok sha ki thain War Jaintia kiba la nang bun arshah ha kine ki sngi bad kadei ban phah beh mardor ia kine ki trok hapoh shitaiew.
Ka Seng kan ym shong kli kti namar kim don hok ban wan kamai khlem ki kot ki sla kiba biang, ong ka kyrwoh na u General Secretary Samla Lurman B.
Talang.
Shillong: U Bah Alvin Khyriem Sawkmie, MDC jong ka sengNational People’s Party (NPP) na Mawsynram, ula jop mynta ka sngi, khlem don ba ialeh pyrshah, ban long u lamphang khynnah jong ka dorbar  Khasi Hills Autonomous District Council (KHADC).
La pynbna ia ka kyrteng jong U bah Alvin, da u lamphang dorbar jong ka KHADC, U Bah PN Syiem mynta ka sngi.
La synran ia U bah Sawkmie, sha ka shuki jongu lamphang dorbar khynnah, da U Bah PN Syiem ha ryngkat U Bah Pyniaid Sing Syiem Deputy CEM.
Ki dkhot na baroh ar liang jong ka iing, ki ai khublei ia U Bah Alvin, haba u shimti ia katei ka kam.
“Ngi kyrmen ba phin pyniaid ia ka iing, katba kum ki AD rule" ong U bah PN Syiem.
Haba kren ha katei ka sngi, U bah Alvin, u ong “Nga sngewthuh ba nga dei ban buh noh sharud ia ka jinglong seng jongnga bad nga pynthikna ba ngan trei hok ban pyndep ia la ka jong ka kamram, katba kum ki ain" ong shuh U MDC ka Mawsynram.
Kolkata: Ka Mamata Banerjee, myntri rangbah ka West Bengal, ka kynnoh ba U Rahul Gandhi, u dei tang u khynnah rit bad kumta kam kwah satia ban jubab halor kaei kaba ula kren pyrshah ia ka sorkar West Bengal, ha ka jingialang, kaba la long ha ka 23tarik Lber 2019 ha Malda.
“Ngam kwah ban kren eiei halor kane, sngewbha wat kylli ia kum kitei ki jait jingkylli.
Ngam kwah ban kren eiei, ia kaei kaba u khyllung u kren shaphang jongnga lane shaphang ka sorkar jongnga" ong ka Mamata.
Ha ka sngi saitjain ba ladep, U Rahul Gandhi, ula kynthoh ha ka jingialang ha Malda, ha kaba ula kynnoh ba ka Mamata bad U Modi, ki dei ki arngut ki nongialam kiba pyniaid ia ka sorkar khlem da ia syllok bad no bad no ruh.
‘Don tang kawei ka breiw kaba pyniaid ia ka Bengal bad kam ju ia syllok satia iano iano ruh" ong U Rahul, haba kren pyrshah ia ka Mamata ha katei ka jingialang paidbah.
Jowai: U ma Thombor Shiwat.
Chief Executive Member ka Jaintia District Council, uba bat ia ka pla tyngka ka District Council u la wanrah ia ka Mang Tyngka kaba duna haduh 19.
99 klur tyngka bad la wanrah ia ka na ka bynta ban iatai bad ban ioh ia ka jingiamynjur na ka iing dorbar.
Ka EC u ma Thombor Shiwat ka la wanrah ia ka mang pisa kaba haduh T.
168,67,37,500 ka jingpynlut bad ka jingmih pat la mang T.
148,67,41,200 kaba mut ba ka dang duna sa 19.
99 klur tyngka.
Haba kren hapoh ka iing dorbar, u ma Thombor Shiwat u la iathuh ba ka jingmih kaba bun eh kaba ka District Council ka la ioh ka long lyngba ka Royalty kaba la ioh lum lyngba ki Mar Pohkhyndew kiba kynthup ia u Mawshun bad Dewiong bad kumjuh na kitei kiwei ki mar pohkhyndew.
“Hynrei naduh ba la khang dewiong, ka jingioh ka Council ka la hiar na ka 48.
12 klur sha ka 42.
89 klur ha u snem snem 2018-19 ha kaba iadei bad u Mawshun bad Dewiong kiba dei ki major mineral katba ha kaba iadei bad ka tih chyiap bad kiwei kiwei ki mar poh khyndew kiba rit kum ki minor mineral ka la hiar na ka 29.
48 klur sha ka 11.
85 klur", la ong u ma Thombor Shiwat.
U ma Thombor u la iathuh shuh shuh ba na ka bynta ban kyntiew ia ka pla tyngka ka JHADC, ka EC ka la pyrkhat ban kyntu ia ka Sorkar jylla ba kan bhah mar katjuh ia ka jingiohlum khajna na ki mar poh khyndew kaba mut mar 50 percent.
“Kumba long mynta ka sorkar jylla ka ioh 75 percent bad ka JHADC ka ioh tang 25 percent ha kaba iadei bad ki major Mineral katba 40 percent pat ka la ioh na ki minor mineral", u la ong.
U CEM ka JHADC u la iathuh ruh hapoh ka iing dorbar ba la donkam ban pynkylla noh ia ka Jaiñtia Hills Autonomous District Village and Town Administration Act, 1974 kaba dei ka ain kaba ai bor ia ki nongshong shnong ban shna iing shnasem ha kito ki jaka kiba shabar ka Municipal Area.
Tura: U Conrad K Sangma, President jong ka NPP, ula ther tyngeh myn hynnin ka sngi, ia U Mukul Sangma, halor ka jingleh mynthi jongu, ha ka por ba u long kum u myntri rangbah ha ka Jylla bad katei ka jingleh jongu, ka la ktah jur ia u paidlang ka Jylla, na ka jingshah khang dewiong.
U Conrad, u ong ba U Mukul Sangma, um shym la ujor pyrshah ia ka rai jong ka  National Green Tribunal (NGT) bad katei ka dei ka daw, kaba buh jingeh than ia ki paidbah na ka jingkhang dewiong.
“Ha u snem 2014, ka NGT ka la khang ia ka jingtih dewiong ha Meghalaya bad nga kylli ia U Mukul Sangma, ba kumno um shym la ujor ia ka rai jong ka NGT sha Supreme Court.
Ha u snem 2018, ha ka por ba ka wan ka sorkar MDA ha ka bor, ngi hap ban iakynduh ia ki kynhun bapher ban pynbeit ia katei ka jingkhang tih dewiong, na ka bynta ka bha ka miat ki paidbah" ong U Conrad, haba kren ha Jadi hynnin ka janmiet kaba hap ha South Garo Hills.
“Ka NPP, ka la ujor pyrshah ia katei ka rai bad ka dang iakhun ia katei ka mukotduma ha Supreme Court" bad u ong ba ha u snem 2015, haba ka sorkar India, ka pan jingshai na ka sorkar Jylla, na ka bynta ban pyllait noh ia ka Jylla na ka ain  Mine and Mineral (Development and Regulation) Act, ka sorkar kam shym la jubab satia.
U Conrad, ula ong shuh shuh ba U Mukul, u don ia la ka jong ka jingthmu, namar ba u dei uba don bynta ban khaii marwei ia u dewiong ha Meghalaya bad kumta um salia satia ia ka jingeh jong ki paidbah.
“Ha u snem 2016, ka tnat dewiong jong ka sorkar India, ka la pynkhreh ia ka ain ban weng noh ia ka Jylla na ki ain jong ka MMDR, ha kaba ka jingmynjur ka la wan na ka tnat kam poh iing jong ka sorkar India, hynrei U Mukul Sangma, um shym la jubab satia bad katei ka shithi ruh ula pynjah.
Nga kwah ban kylli namarkata ba balei U Mukul Sangma, um shym la leh eiei ia ka jingeh jong ki paidbah?"La ong shuh U Conrad, ba lada jia hi ba ka sorkar U Mukul, ka la shim khia ia kane ka kam, kumta katei ka kam mynta ka la dei ban beit.
“Mynta ka Congress, ka thaw ia ka video pyrshah ia ka seng NPP bad ka wan rah ia ka jingsngew thuh bakla ha ki paidbah, hynrei ka jingshisha ka long ba ngi shim khia bha ia kane ka kam, na ka bynta ban sdang biang ia ka jingtih dewiong ha ka Jylla bad ngi dang peit ruh ia ki lad ki lynti ban nym pynjot ia ka mariang".
Shillong: UK.
H Upendra Singh na Nongkhyriem, Nongthymmai, Shillong,ula ujor sha ki pulit ba ka khun kynthei jongu, ka la iateh ktien bad ka dei ban ia poi kha bad U Th.
Ashok Kumar Singh ha ka 26tarik Lber 2019.
Na ka liang jong U Upendra, u iathuh ba ki la pynkhreh pynkhrum, na bynta katei ka jingiathoh, kaba la kot sha ka T.
4lak ka jinglut; hynrei ha ka 17tarik Lber, kiba ha iing jong U Ashok Kumar, ki la ujor ba katei ka jing pynkhreh iathoh kam pat i iahap satia bad kumta ki la pynpep noh ia katei ka jingiathoh bad katei ka la pynmih ia ka jinglut phut kaba jur na ka liang jongu bad ha kajuh ka por, kaba la pynjah burom ruh ia ka khun kynthei jongu.
U Deputy Chief Executive Member (Dy.
CEM) ka KHADC u bah Pyniaid Sing Syiem u la kynnoh ba u bah Pynshngain N Syiem uba long u chairman ka Council, u thmu ban pynjah burom ia ka Executive Committee (EC), da ka jinghukum  jongu ba ka EC ka dei ban pynbiang bha ia ki jubab hapoh ka iing dorbar.
Haba kren mynta ka sngi sha ki lad pathai khubor, u bah Pyniaid u la kynnoh ba u bah Pynshngain u la leh ia kane tang namar ba u kwah ban pyni sha ki paidbah ba kane ka EC ka dei kaba tlot namar ba u kwah shuki CEM.
“Ka jingleh u chairman ka long ba u kwah ban pyni sha ki paidbah ba ka EC ka dei kaba tlot namar ba u kwah ia ka shuki CEM", la kynnoh u bah Pyniaid.
Lah ban kdew ba ha ka sngi shong dorbar ha ka 25 tarik, u bah Pynshngain u la bthah ia ka EC ba ialam da u bah Teinwel  Dkhar ban pynbiang ban pynkhreh bha ia ki jubab ba la kylli ki dkhot ka liangpyrshah.
U bah Pyniaid u la ong ba kam don kano kano ka jingjubab haba wanrah ia ki jingkylli lait noh tang ki katto katne kiba donkam ban ioh ia ka jingtip kaba thikna namar ban shu ai jubab ia bym thikna, ka long kumba ialam bakla ia ka iing dorbar bad ia ki paidbah.
U bah Pyniaid u la ong ba la dep ban ujor pyrshah ia u bah Pynshngain sha ka party kynthup sha ka NPP, UDP.
Katba u bah Pynshngain N Syiem u la ong ba u Deputy CEM u bah Pyniaid Sing Syiem u dang long thymmai bad um pat sngewthuh ia ka kam jong u Chairman.
Katei ka jingkren u bah Pynshngain ka dei halor ka jingkynthoh jong u bah Pyniaid ia ka jingshah kynthoh ka EC ha u Chairman ha ka dorbar mang tyngka namar ka jingbym lah ban jubab ia ki jingkylli.
“Ban pyniaid ia ka dorbar ha kaba kut ka dei ka jingkitkhlieh jong nga u Chairman", u la ong.
U bah Pynshngain u la pynpaw ruh ka jingbym sngew iahap ba la ujor ia u sha ki Party bapher ka liang synshar bad u la ong ba dei ban pynbeit shuwa hapoh ka Party NPP shuwa ban poi shata.
Shuh shuh u CEM barim ka KHADC u la ong ba u Dy.
CEM u dei ban pynleit jingmut ha ki ishu kiba pynmyntoi ia u paidbah, ym ban thaw ishu ia ka jingbthah jong u ia ka EC ban leh home work.
Ka dei ka jingjia kaba sngew kyndit shibun eh bad kata ka long ba u kandidet jong ka seng NPP, na  bynta ka elekshon shiteng samoi ha 26 Aonglendeng, U  O.
Tinujungshi Longkumer, ula jah rngai hadien ba ula dep thep kyrteng ha ka 26tarik Lber 2019, hadien ba ula dep thep kyrteng ialade.
Ki nongialam jong ka seng NPP, ki la ap ia U Longkumer mynta la ar sngi, hynrei, haba um shym la wan phai shuh, kumta ki la ujor noh sha ki pulit.
U General Secretary ka NPP ha Nagaland, U  Vivekraj Wangkhem, u ong ba Longkumer, u dei u hynmen jong U MLA ba la khlad noh, U  Imtikumzuk Longkumer bad u don ka jingkyrmen ba un jop ha katei ka elekshon.
Ki nongialam jong ka seng NPP, ki don ka jingsuba ba don ba ki don kiba donkti ha katei ka jingjah noh jong u kandidet.
Party kai la jied kandidet ruh pat tip sumar ia la ki jong.
Aizawl: Ka  Lalthlamuani, ka dei ka kandidet kynthei ba nyngkong ban iakhun ia ka elekshon Lok Sabbha, hynrei ka iathuh ba kan iakhun ia katei ka elekshon, namar ba ka dei ka jingphah jong U Blei.
“U Blei, u phah ba ngan ialeh ia kane ka elekshon bad ban pynneh ia ka jait ka kynja jong ka jaitbynriew jongnga" ong katei ka kandidet kaba don 63snem ka rta.
“Ngi ki Mizo, ngi dei ka jaitbynriew ba la jah jong ki Israel bad ngi donkam ban pynsngew ia ka sur jongngi sha ka sorkar India".
“Nga buh ruh hangne ia ka jingiakob sha baroh ki kynthei, ba lada kum manga kaba rit bad kaba duna ka jingnang jingstad nga nud ban iakhun ia ka elekshon Lok Sabbha, kumta kiwei pat kiba la kham nang kham tad, ki dei ban mih shakhmat bad ban wan rah ia ka jingkylla.
Nga kyrpad ia baroh, ha ka kyrteng jong U Blei ba kin thep vote ia nga" ka la ong shuh shuh.
Ka dei ha ka sien ba nyngkong ha ka histori jong ka Mizoram, ba kan mih ka kynthei ban iakhun ia ka elekshon Lok Sabbha kaba don tang uwei u dkhot sha Lok Sabbha.
Ka Lalthlamuani, ka dei ka jaitbynriew Jew bad kan iakhun kum ka kandidet khlem seng bad kan ia khun pyrshah ia san ngut ki kyndidet shynrang.
Aurangabad: U Abdul Sattar, MLA jong ka seng Congress, ula khie bitar namar ba um shym ioh tiket ban iakhun ia ka elekshon MP ka ban sa wan bad kumta ka jingsngew pyrshah, ula rah lut noh ia baroh 300 tylli ki shuki na ka ophis jong katei ka seng, kaba don ha  Central Maharashtra ha ryngkat bad ki nongbud jongu.
U Sattar, uba dei U MLA  na Sillod, u iathuh ba ula iehnoh ia ka seng Congress bad kumta, ula rah lut noh ia la ki jong ki shuti.
La iathuh ba katei ka jingialang, ka dei kaba la khot da ka seng Congress, ha ryngkat bad ka NCP ha  “Gandhi Bhawan" ha Shahgunj.
U Sattar, la iathuh ba ula khmih lynti bha ban ioh ia katei ka tiket ban iathun na  Aurangabad Lok Sabha Constituency.
Hynrei ka Congress, ka la pyniakhun da U MLC jong katei ka seng, U  Subash Zhambad bad ka dei na katei ka daw, kaba la pynkhie bitar ia U Sattar.
Haba kren sha ka PTI, U Sattar, u ong “Ki shuki ki dei ki jongnga bad ngi pynbiang ma ngi, na bynta katei ka jingialang jong ka seng Congress, mynta haba nga la mih na katei ka seng, nga shim noh kein ia ki shuki lajong bad uto uba ioh tiket, u dei ban pynbiang hi ia ki shuki".
Shillong:"Ka inner line permit" ka dei ka mat kaba ki nongpule ba bun jong U Rupang.
com ki kwah ba kan long kawei na ki mat elekshon ba kongsan ha kane ka kynti 2019.
Ha ka jingkylli ba la buh da U Rupang.
com ha ki nongpule, la pyni ba na ki 872 ngut kiba vote, ki don 507 vote lane 21 percent, kiba kwah ban iakren bha ia ka inner line permit ha kane ka elekshon MP 2019 bad nangta ka wan ba ar, sa ka jingdawa ban ithuh ia ka ktien Khasi, ha ka 8th Schedule, ha kaba ki don 388 vote lane 16 percent.
Ka ishu ia kajia pud hapdeng ka Assam bad ka Meghalaya, ka wan ba lai, ha kaba ki don 349ngut kiba vote lane 15 percent, katba ka ishu pyllait dewiong, ki don 339 ngut kiba vote lane 14 percent, katba ka Citizenship Amendment Bill, ka ioh 281 vote lane 12 percent.
Ka ishu border hat, ka ishu pynkylla niam bad ka ishu ban khang bam doh masi, kim da dei eh ki mat kiba ki nongpule, ki da sngew donkam namar ba kitei ki ioh tang 6 percent, 5 percent bad 4 percent.
Nongpoh: Haba pynpaw ia ka jingsngewkhia halor ka jingnang jyllei ki Nepali, kiba la wan sah beain ha ki katto katne ki jaka, kata naduh Khanapara ter ter sha ki thain Byrnihat, hynnin ka sngi na ka liang ka HYF, Byrnihat Circle, ki la leit ban ujor sha u Pa’iem Ken Syiem, Syiem ka Raid Marwet, da kaba kyntu ruh ia u ba u dei ban shimkhia lane ban leh ei ei halor katei ka jingwan sah beain da kitei ki Nepali.
Ym tang halor katei ka jingwan sah beain ki Nepali, hynrei na ka liang ka HYC ka la buh ruh ia ka jingujor sha u Syiem, halor ka halor ka jingiohlad ki Nepali ban buhai shnong pathar hapoh ka Raid, tad haduh ba kin da ioh syndon ia ka lad ban long kum u rangbah shnong, kumba ka la jia ha kawei na ki shnong ha ki thain Narbong, Byrnihat.
Hadien ba kynduh ia u Syiem ka Raid Marwet, u Bah Warnes Lamin, President ka HYC, Byrnihat, u la ba ka daw kaba la pynlong ia ka seng ba kan ujor syndon sha u Syiem, ka dei hadien ba ka seng ka la ioh jingtip ba bun Nepali, kiba la wan ban sah beain ha ki jaka kiba don ha katei ka thain.
Shuh shuh, u la ong ruh ba ka seng ka la ioh jingtip, ba kitei ki Nepali hadien ba ki la ioh jaka ba shong, ki sdang pat ban ri masi, ha kaba ka la wanrah ia ka jingjaboh bad sma ha ki shnong ki thaw bad kaba wanrah jingma ruh ia ka koit ka khiah.
Haba iadei bad katei ka jingujor da ki dkhot ka HYC, na ka liang u Syiem ka Raid Marwet, u la kular ba u sa shimkhia bad pynlong ruh ia ka tohkit, na ka bynta ban lap ia ki jingshisha baroh ba mano ba ai jingbit ia kitei ki Nepali ban sah ha kitei ki jaka, kumba la ujor da ka HYC.
Shillong: Ki bor pyniaid elekshon ha Garo Hills, ki la ioh kurup ia ka pisa kaba T.
2.
5 lak hynnin ka sngi bad lyngba katei ka jingioh kurup, kumta ka pisa baroh kaba la ioh ka poi sha ka T.
25lak.
Ka jing ioh kurup pisa kaba nyngkong, ka dei kaba T.
20lak ha South West Khasi Hills ha ka 16tarik Lber 2019 bad hadien kata la ioh kurup sa T.
3lak ha ka 20tarik Lber 2019 na Ampati.
Hadien kata la ioh kurup biang sa T.
1lak na Ampati ha ka Sngi U Blei ba ladep.
Ki pulit ki la ioh kurup ia shibun ka kyiad na Mawryngkneng, East Khasi Hills, ong U bah Fredrick Kharkongngor Chief Electoral Officer, hynnin ka sngi.
Shillong:U Executive Member (EM) ka KHADC u bah Paul Lyngdoh, ula ong ba ka Council kan thaw noh la kajong ka met ne ka tnad ban ai jingbit ia ki jingshna ïing shabar ki jaka ba hap ha Municipal.
U bah Paul u la ong ba ka EC ka la ioh ia ka jingthoh na ka sorkar jylla ha ka 1 tarik Rymphang 2019, kaba la bthah ba ia ka jingai jingbit ban shna iing, lah ban pan na ka Meghalaya Urban Development Authority (MUDA) ne na ka District Council.
Halor kane, u la ong ba ka la don ka jingbym shai halor kane, namar ba ka jingphah pan jingbit na ki ar tylli ki tnad, kan wanrah ka jingkulmar ia ki paidbah bad ka Council kan sa shong pyrkhat kaei kaban leh halor kane mar ia dep ka dorbar.
U bah Paul u la ong ia kane haba jubab ia ka mat ba la wanrah da u MDC ka Mawphlang u bah Lamphrang Blah ha ing dorbar mynta ka sngi.
“Kane ka jingphah pan jingbit na baroh ar tylli na ka MUDA ne na ka District Council kala wanrah ka jingbym shai ia ki paidbah, ngin iashong ban iathir iawoh bha ia kane hadien ba la dep ka dorbar", la ong u bah Paul.
U la ong ba haduh mynta ka EC kan sa buh ruh ia ka dor tangba kaban long kaba rit bha ban siew ki paidbah haba shim ne pan jingbit ban shna iing ne shna kino ki jingtei ba heh.
Katkum ka jingong u bah Paul, ka ain shna ing kan nym dei kaban shu shim kylliang na ka MUDA hynrei kan sa pyrkhat ka EC halor kane.
Hynrei ha kajuh ka por, u la ong ba ki dorbar shnong kim pat lah ban ai jingbit ia ka jingshna ia ki iing ki sem ne ki jingtei kiba heh namar ba kim don ki stad ki jhad bad ka Council kan shim ia ka bynta ban leh ia kane.
Ula ong ruh ba ka donkam ia ka jingiatreilang hapdeng ka sorkar bad ki District Council ban pyniaid beit ia ki kam ki jam ym ban iatyngkhuh hynrei ban iakynduh man ka por.
Shillong: U MDC ka Mawhati u bah Charles Marngar u la kynnoh ba ka Karbi Anglong Autonomous Council (KAAC) ka la ot khajna na u synsar T.
4 shi kilo na ki nongrep kiba don ha ka thain Block-II.
U bah Charles uba wanrah ia kane ka mat ha ing dorbar ka KHADC myn hynnin ka sngi, u la kynnoh da kaba ong, “Ki nongrep ki la shah khrong khajna ha ka Karbi Anglong Autonomous Council (KAAC) ha ki 3 tylli ki jaka".
U MDC ka Mawhati u la ong biang, “Ka KAAC ka shim khajna T.
4 shi kilo u synsar kaba mih tang lai bnai naduh u Rymphang haduh Iaiong na Umsohphoh bad kawei ka pik-up ka hap siew haduh T.
8 hajar".
U la kyntu ia ka Executive Committee ba kan tuklar ia kane khnang ba ki nongrep kin lait na ka jingma.
U MDC ka Mawhati u la kren ruh halor kawei ka longing kaba la duh ia uwei u dkhot halor ka jingkynnoh ba u shah tied ha uwei u Nepali ha ki bnai ba la dep.
U la ong ba kane ka longing ka la shah tyrwa ban ai jingiarap pisa na ki pulit ka Assam hynrei kim treh bad kyntait ia kane.
“Ki pulit Assam ki la pan ia ka account number jong kane ka longiing hynrei ki la kyntait", la ong u bah Charles.
U la dawa ruh ban pynbeit noh ia u pud u sam jong ki shnong kiba hap ha katei ka thain.
Na ka liang u Chief Executive Member (CEM) ka Khasi Hills Autonomous District Council (KHADC) u bah Teinwel Dkhar u la ong ba ka District Council kan leh ia kaba donkam ban pynbeit ia u pud u sam jong ki shnong bad kumjuh ban kyrshan ia ka sorkar ha kaba iadei bad ka jingpynkhlain ia ka jingkam ia ki jaka ba iakajia bad ka Assam, khnang ba kin hap sha Meghalaya.
“Watla ka kam iakajia pud kam dei ka mat jong ka district council hynrei na ka liang ka council kan leh ia ka bynta ban kyrshan ia ka sorkar halor kane da kaba pynbiang ia ki kot ki sla", la ong u CEM.
Shillong:Shisngi hadien ba U bah Sanbor Shullai, ula kynthoh bad ki seng sain pyrthei, kim lah satia ban iakhlad bad ka BJP, hynrei mynta ka sngi, U Dr WR Kharlukhi, nongialam ka seng BJP, ula ong ba ka seng BJP, ka dei ban sngewnguh, ia ka BJP, namar ba la ai bynta lem ia ki, ba kin don ha kane ka sorkar synrop MDA.
“Ka BJP, ka dei ban sngewnguh ha ka jingshisha, namar ba ka dei ka jingsngew synei jong ka NPP, ba la pynrung lem ia ki ha ka sorkar MDA" ong U Dr Kharlukhi mynta ka sngi.
Hynnin ka sngi, U bah Sanbor Shullai, ula ong ba ha ka por elekshon, kiba bun ki seng sain pyrthei, ki kynnoh ia ka BJP, hynrei mar ia wai, baroh ki la ia ieid ia thoin bad U bah Sanbor, u ong shuh shuh ba ki seng sain pyrthei, ki donkam ia ka BJP, na ka bynta ban ioh pisa kham bun na Delhi.
Na ka liang U Dr Kharlukhi, u ong shuh “Kat kaba dei ka pisa jong ka sorkar Jylla, ka dei ka kamram jong ka sorkar India, ba kan pyllait bad u paidlang ka jylla, u ju siew da ki khajna bapher".
Halor ka jingbuh kandidet pat jong ka BJP na Shillong bad na Tura, U Dr Kharlukhi, ula ong ba ka jingiatreilang ha ka MDA, ka dei kaba hadien ka elekshon bad kam dei satia kaba ha shwa ka elekshon.
Shillong: Ka Bakur Social Welfare Sports Club kan pynlong iaka jingiaknieh ia ka nam lahduh jong ka 4th U -14 Invitation Football Tournament ha ka 28 tarik mynta u bnai hapdeng ka Mawshun bad ka Kongwang ha ka por 2.
30pm ha madan Bakur Dawki.
Kum ban pynkynmaw, ka Mawshun kala jop iaka Nongmadan Pynursla da 2-0 bad ka Kongwang kala jop iaka Nenggate da 1-0 haka jingiakhun semi phainal bala long haka 20 tarik Rymphang 2019.
U Ravi Shankar Prasad, ula leit jngoh mynta ka sngi, ia ka nongbah Patna, hadien ba la pynbna ia u, ba un iakhun kum u kandidet na ka Patna Sahib, kaba dei ka Constituency, kaba la ju mihkhmat da U Shatrughan Sinha, hynrei katba u dang leit sha katei ka nongbah, la pynher da ki lama iong ia utei u myntri jong ka sorkar India, da ki nong kyrshan hi jong ka seng BJP bad katei ka la pynmih ia ka jingiashoh para nongtrei BJP, hajan ka kad liengsuin ha Patna, ong ka khubor.
La iathuh ba la pynher lama iong ia U Prasad, uba dei u nongshong shnong jong ka Patna, da ki nong kyrshan jong U RK Sinha, uba dei u dkhot jong ka Rajya Sabbha, uba kwah ban ioh ia katei ka tiket, hadien ba ki la pynduh tiket ia U Shatrughan Sinha.
Ha katei ka jing ia pyni bor bad ia shoh jong kitei ki ar liang mamla, la hap ban pyn ia khlad da ki pulit kiba don ha katei ka kad liengsuin.
U Sinha, u dei uba na ka jaitbynriew Kayastha bad kumta ki nongialam jong katei ka kynhun, ki kwah ba un iakhun hi da U Sinha, namar ba u dei na kajuh ka jaitbynriew bad U Shatrughan Sinha bad ki la kren shai ruh ba kin nym pdiang satia ia U Ravi Shankar Prasad.
New Delhi: U Murli Manohar Joshi, u nongialam ba rangbah jong ka seng BJP, un nym iakhun elekshon shuh satia ha kane ka kynti bad ha ka jaka jongu, la pynmih da U Satyadev Pachauri, uba dei u myntri jong ka sorkar Uttar Pradesh bad utei un iakhun na Kanpur.
Ka jing bym ialeh U Joshi, ka dei hadien ba U LK Advani, uba dei u nongialam ba rangbah jong ka seng BJP, um shym la mih shuh ban iakhun ia ka elekshon Lok Sabbha bad la mih bujli da U Amit Shah, u ban iakhun na Gandhinagar.
Ka BJP, ka la pynbna ruh ba ka Maneka Gandhi, kan ialeh noh mynta na Sultanpur, katba U Varun Gandhi, un ialeh na Pilibhit.
Ka Jaya Prada, ka aktress ba paw bha, kaba dang shu iasoh mynta ka sngi sha ka seng BJP, kan ialeh na Rampur.
U Joshi (85), ula jop na Kanpur ha u snem 2014, hynrei la iathuh da ki nongialam jong ka seng BJP, ba un nym ioh ialeh shuh  ha kane ka kynti.
U Joshi, ula kynriah noh ialade na Varanasi, ha u snem 2014, ban ailad ia U Narendra Modi, ba un iakhun na katei ka Constituency.
Ha ka jingthoh kaba ula phah sha ki nongthep vote mynta ka sngi, U Joshi, u thoh “Dear Voter jong ka Kanpur, U Ram Lal, General Secretary (Org), Bharatiya Janata Party, ula kren ianga mynta ka sngi, ba ngam dei shuh ban dang iakhun elekshon na Kanpur ne na kano kano kawei pat ka jaka ha kane ka sien kaba mynta".
Ka khubor, kaba la pynmih da na news portal jong ka North East Now, ka iathuh ba mynta ka sngi, ka la don ka jingialang paidbah jong ki kandidet ka seng BJP ha Karimganj bad Borjhar Guwahati, ha kaba la wan da ki kandidet jong katei ka seng, U  Kripanath Mallah bad ka Queen Ojha, hynrei la iathuh ba ym don briew satia kiba poi sha kitei ki ar tylli ki jingialang paidbah.
Ki shuki kiba shong thylli ha Borjhar, ha ka Sngi Hat Majai.
Ha ka jingialang paidbah ba la wan shim bynta lang da U Mahendra Singh, myntri ka sorkar Assam, nangta sa U  Parimal Suklabadya bad U Kabindra Purkayastha, hynrei kam shym la khring satia ia ki paidbah nongsngap bad ki shuki ki la shong thylli ha katei ka madan.
La iathuh ba ki nongialam BJP, ki la thied shibun ki mit mit ban kiwei de ki jingbam ban khring ia ki paidbah, hynrei la iathuh ba kitei ki mit mit kim shym la lah ban pynlum briew.
Na ka jingwan duna ki paidbah, kumta kitei ki nongialam BJP, ba kynthup ia U  Mahendra Singh bad kiwei pat ki la hap ban ap haduh shi kynta.
Ha Borjhar ruh la iathuh ba ka jingialang jong ka  Queen Ojha, kam shym la long kaba shongshit satia.
Ka jingbeh ka lyer iong, ka la pynjot noh ia ka rynsan jingialang paidbah bad la iathuh ba katei ka jingialang, ka dei ka ban iashim bynta lang da ki nongialam ka seng AGP, ba kynthup ia u  Siddhartha Bhattacharya, Ramendra Narayan Kalita, Atul Borah, Kamala Kalita bad kiwei kiwei.
: U Deputy Chief Executive Member (Dy.
CEM) ka KHADC u bah Pyniaid Sing Syiem u la ong ba ka Council ka la ioh pdiang 34 klur na ka sorkar jylla ha kaba iadei bad ka bhah kaba dei ban ioh haduh mynta.
U Bah Pyniaid u la pyntip ia kane halor ka jingkylli ba la wanrah da u MDC ka Mawphlang-Diengiei u bah Lamphrang Blah uba kwah ban tip ia ka Grant ba la ai ka sorkar sha ka Council.
U Bah Pyniaid u la ong ba kane ka pisa ka dei jong u snem 2018-19, bad ka dang sah sa kumba T.
52 klur tam eiei ba ka Council ka dei ban ioh.
U la ong ba ka jingbym pyllait lut ia ka pisa ka dei namar ba wan noh ka elekshon MP na ka jingtreikam ka ain elekshon.
U la pyntip ba baroh ka pisa ba ka sorkar jylla ka la pyllait ka long T.
77.
51 klur sha ki 3 tylli ki district council na ka T.
111 klur.
U Dy CEM u la ong ba katkum ka kyndon lada ka sorkar kam pyllait lut baroh hapoh 15 sngi, kan hap siew sa ia ka sut ruh.
Ha shwa ban pynlong ia ka elekshon dorbar Jylla ha Arunachal Pradesh, ha ka 11tarik Iaiong 2019, ka BJP, ka la nang jop lypa ha ar tylli ki Constituency.
U Kiren Rijiju, myntri kam poh iing ka sorkar India, ula tweet “Ka BJP, ka la ioh ia ka jingjop kaba nyngkong, U  Kento Jini na 31-Aalo East Constituency ha Arunachal Pradesh ula jop khlem don ba ialeh pyrshah.
"Kham hadien U Rijiju, ula  tweet biang “Sa uwei u nongjop sha ka BJP, U Taba Tedir, u dei U MLA uba ar ban jop khlem da don ba ialeh pyrshah bad utei u dei na  16-Yachuli Assembly Constituency ha Arunachal Pradesh.
"Ka jingjied ia 60ngut ki dkhot jong ka dorbar Jylla ha  Arunachal Pradesh, kan long ha ka 11tarik Iaiong 2019, ha kaba U  Kiren Rijiju un iakhun kum u kandidet BJP ba Arunachal West bad U Tapir Gao, un iakhun na  Arunachal East.
Shillong, 24 Jylliew: Wat la u myntri rang bah, ula kren na ka por sha ka por, ba ka sorkar Jylla, ka la phah tohkit halor ka jingdon kti jong ki riew sain pyrthei bad ki seng kaikhlaw, hynrei U Director General of Police (DGP) u Peter James Pyngrope Hanaman, u la ong ba ka sorkar kam shym ka bthah eiei ia ka tnad pulit ba kan pynlong ia ka jingtohkit halor ka jingkynnoh donkti jong ki politishian bad ki seng lehnoh.
Wat u Myntri Rangbah ka jylla ruh um shym la ai kano kano ka jingbthah halor kane.
Haba kren mynta ka sngi, sha ki nongthoh khubor, u DGP u la ong ba u Myntri Rangbah ka jylla ym shym la bthah eiei ia ka tnad pulit ban pynlong ia ka jingtohkit halor ka jingkynnoh donkti ia ki politishian bad ki seng lehnoh kumba la mih ha ka thain Garo Hills.
Kham mynshwa, u Myntri Rangbah u la ong ba la dep phah tohkit ha ki pulit ia ka jingkynnoh donkti jong ki politishian bad ki seng lehnoh.
U la kubur ruh ba ka lah ban don eiei ba ki politishian ki lah ban iadon kti bad ki seng lehnoh.
Hynrei na ka liang u DGP u la ong, “Ngam tip eiei ia ka jingtohkit.
Ngam don bynta eiei bad kano kano ka jingtohkit halor kane".
Hapoh ka iing dorbar ki dkhot ka liang pyrshah ki la dawa ba ka sorkar ka dei ban aiti ia ka jingtohkit ha ka CBI halor ka jingkynnoh donkti ia ki politishian bad ki seng lehnoh hadien ba u political affairs secretary ka ANVC(B) u Ajaju Marak u la pynbna paidbah da kaba kynnoh ba u myntri rangbah u Mukul Sangma u don kti bad ki seng lehnoh.
U heh ka tnad pulit ka jylla, ha kawei ka liang u la iathuh ba ki langiong kiba don ha ka tnad pulit ki la shah pynngat katkum ka ain bad la pynngat ruh ia ki ha ka MPDA Act, namar ka jingdonkti jongki bad ka seng lehnoh.
U DGP u la kubur ba don ki langiong ha ka tnad pulit kiba iarap ia ki kynhun lehnoh bad na ka liang ka tnad ka la leh da kaba tyngeh.
“Ngi don ki langiong ha ka tnad pulit, ba ngi la beh kam bad la pynngat ia ki katkum ka ain Meghalaya Prevention Detention Act (MPDA).
".
U la ong ba ki pulit kiba shah pynshitom namar ka jingdonkti bad ki seng lehnoh ki long u Havildar Betharstone R Marak ka 4th Battalion uba shah kem ha u Lber 2010 lem bad ka tiar, u pulit langrut Balgra Marak, u Jimberth R Marak bad kiwei.
U chairman ka GNLA u Champion Sangma uba dei u DSP u la shah pynngat ha ka MPDA.
U DGP u la ong ba kane ka jingleh jong ki pulit kan dei ka khubor ban maham ia kiwei ban nym bud ia ka jingdien jat jong kiwei.
Shillong,16 Jylliew: 6 ngut ki nongshong shnong ka Shangpung –Mission Compound ki la byrngem ban leit rah sha ka ain ia ki briew kiba la pynsaphriang ia ka hamsa ia ba ki dei ki nongmane ksuid, bad ia mynta ki la ong ba kim pat lap ia ka tynrai naei katei ka jingkynnoh ka mih hynrei kin wad haduh ban da lap bad kin leit ban ujor sha ki bor ka ain pyrshah ia kita ki briew.
U samla Eikihun Chullet, uwei na ki nong shah kynnoh haba ia kren sha ki nongthohkhubor mynta ka sngi, u la ong ba u la kyndit ban tip ba bun na ki briew ha katei ka shnong ki la ong ia u ba u dei u nongmane ksuid, bad haba la kylli kim shym la iathuh ia ka tynrai ba la mih katei ka jingkynnoh hynrei ki shu ong beit ba ki shu ioh sngew na ki briew.
U la ong ba katei ka jingshah kynnoh nong mane ksuid jong u – ka la saphriang mynta la saw-san sngi bad ka par lut sha manla ki kyndong kynshrot jong ka shnong mynta la ar sngi, u la ong ba ka jingkynnoh nongmane ki kynnoh tang ia u shimet ym ia ka ing jong u, ki la don ruh 5 ngut kiwei pat ki paralok kiba ia rung ia mih bad ki ia dei kam bad u kiba la shah kynnoh nongmane ksuid, ki paralok jong u kiba la shah kynnoh nongmane ksuid ki dei kiba la tip kyrteng kum ka kong Julida Lytep, Yurika Ymbon,Lim Phadong, Ribul Sungoh, Tei Law.
Halor katei ka jingshah kynnoh, na ka liang u bah Chullet u la kynnoh ba ki briew kiba la pynsaphriang ia katei ka khubor lamler ki dei ki briew kiba bishni bad kiba kwah ban pynjah burom ia u, u la ong ba ha k ajingshisha u la thmu ban leit ia kynduh ia ki bor shnong, hynrei u la iathuh ba ka khubor ka la saphriang shaba palat kumta ban tem shuwa ia katei ka ding u la wan ban ia kynduh shuwa ia ki nongthohkhubor bad hadien un sa leit ban ia kynduh ia ki bor shnong ban ia kren halor katei ka ka kam.
U bah Chullet u la iathuh ba kiba leh ia katei ka kam ki dei tang ki nongbishni bad kiba kwah pynjah burom ia u bad u la kynnoh ba ki dei ruh ki briew kiba napoh ka shnong jong u hi, ha kaba u la ong ba un wad haduh ban da lap na iwei pa iwei na ei ka mih ka tynrai jingkynnoh bad hangta un sa leit ban pyntip sha ki bor ka ain.
Shillong, 20 Jylliew: Ki pulit jong ka West Garo Hills ki la ioh kem ia u dkhot jong ka seng pyntriem ka A’chik Songna An’pachakgipa Kotok (ASAK) na kawei ka jaka kaba don ha shnong Purakhasia ha West Garo Hills ha kane ka sngi Thohdieng.
Ia une u dkhot kane ka seng pyntriem la ithuh kyrteng kum u Balsrang Ch.
Momin, 28 snem bad u la shah kem ha ka jingkhynra jong ki pulit ha iing jongu ha shnong Junungpara hajan ka Purakhasia kaba don ha khappud ka India bad ka Bangladesh kaba jngai kumba 48 km na sor Tura.
U SP ka West Garo hills u Mukesh Singh u la ong ba ki pulit hadien ba la ioh ia ka jingtip kaba bniah halor ka jingdon jong utei u dkhot katei ka seng, ki la leit ban pynlong ia ka jingkhynra bad ha kane ka jingleit, la ioh ban kem ia u na ka iing sah jong u.
La kem ia u ha ka por 10:30 baje mynstep hynne ka sngi Thohdieng.
Katkum ka jingiathuh une u heh pulit, une u dkhot u la phla ba u dei u dkhot jong katei ka seng bad ka jingtohkit ka dang iaid.
Ka seng ASAK ka dei kaba pait na ka Garo National Liberation Army (GNLA) bad ia kane ka seng la ialam da u Finance secretary barim ka GNLA u Reding T Sangma.
Ia kane ka seng la thaw ha u Rymphang mynta u snem.
Jowai, 10 Jylliew: Na ka jingtih dew iong krem khnai,mynta ka mih ka jingeh, na ka bynta ban shna iaka ophis jong u Deputy Commissioner East Jaintia hills District Khliehriat.
Ka East Jaintia Hills ka dei kawei naki district bathymmai jong ka jylla bad kumba long mynta kam pat don laka jong ka ophis jong ka ha Khliehriat, kaba long nongbah jong ka East Jaintia hills.
Na ka liang jong ka sorkar ka la pynkhreh ban thaw ia ka ophis bathym mai jong u Deputy Commissioner East Jaintia hills, ha ka jaka sorkar kaba don hajan jong ka ophis ba shipor mynta; hynrei ka jingshisha ba la iohlum, ka ong ba jaka kaba ka sorkar ka thmu ban dei ia kane ka ophis kam biang satia naka daw ba ki don ki par dewiong krem khnai hapoh kane ka jaka.
Haba iakren bad ka kong A.
Phawa ka Executive Engineer jong ka PWD Building, Jowai, ka la iathuh ba naka liang jongka ophis, ka la ai jingmut ba kam long satia kaba bha ban shna ia ka ophis ba saw mala ha kane ka jaka, na ka daw ba ki don ka jingtih dewiong shapoh ka mei ramew, kaba dei ban don katei ka ophis jong U Deputy Commisioner jong ka East Jaintia Hills District.
Ka kong Phawa ka la ong ruh “Ngi sheptieng ba ka khyndew kan ym lah ban kit ia ka iing kaba khia kumta ngi la ai jingmut ia u DC ban wad jaka noh shawei ban shna ia ka ophis DC ha Khliehriat".
“Na ka liang jong ngi; ngi lah ban ai jingmut iaka sorkar ban thaw tang da ka iing ba shi mala ne ka Assam type ha kane ka jaka, naka daw jong ki par dewiong kremkhnai kiba don ha kane ka jaka, ha kaba kan long ka jingma kaba khraw ban shna iing bun mala ha kane ka jaka" la ong ka Engineer.
Ka kong Phawa kala iathuh ruh ba na ka daw ka jingdon ki par dewiong ha kane ka jaka ba la thmu ban shna ia ka Ophis DC ha Khliehriat, kumta naka liang ka sorkar ka la pynkhreh ban shna noh iaka Ophis DC Khliehriat kaba thymmai ha ka jaka kaba don ka BSF camp ne ka jaka kaba ju sah ki BRTF kaba long ka jaka jong ka PWD.
Ka jaka kaba la thmu ban shna ia ka ophis DC thymmai, ka dei ka jaka sorkar kaba la don lypa, naduh ba ka Khliehriat ka dang dei tang ka Civil Sub Division, kumta ka jingkylli ruh ka long ba kumno ki briew ki lah ban tih dewiong ha ka jaka sorkar?.
Shillong, 11 Jylliew: Ki dkhot ka liangpyr shah mynta ka sngi Balang ki la takrain ia ka sorkar ba kam lah ban pynbiang ia ki tiar ha Shillong Civil Hospital ban ai jingsumar ia ki nongpang bad bun sien haba ki nongpang ki leit ban shah sumar, la phah eksamin sha ki hospital shimet.
Hynrei na ka liang u myntri ka koit ka khiah u Bah AL Hek u la iasaid nia da kaba ong ba ki nong pang ki leit sha ki jaka sumar shimet ym namar bym biang hynrei namar ba ki kwah shuh shuh ban eksamin.
Katkum ka jingkren jong u MLA ka Mairang u Bah Metbah Lyngdoh, ka X-Ray machine ha Shillong Civil Hospital kam shai namarkata, la phah ia ki nongpang sha ki jaka sumar bym dei sorkar.
U Bah Hek u la kubut pat ba ka Shillong Civil Hospital kam lah ban ianujor bad ki jaka sumar shimet.
U Bah Hek u la ong ba la don kumba 27 ngut ki doktor specialist ha Shillong Civil Hospital.
Shwa ia kane u la ong ruh ba ka jingthut ka rukom treikam ha Civil Hospital Shillong, dei namar ka jingbym biang ka bording, ka um, ka jaka buh pynpjah, acid blood gas (ABG) bad kiwei.
U Bah Hek u la ong ba ka sorkar ka la shim ia ki lad ki lynti ban buh ia ka generator ban ai bording khlem pynthut.
La iakren ruh bad ka PHE ban pynbiang um khlem jingthut ha kane ka hospital.
Shillong, 16 Jylliew: U MLA ka UDP u Bah Paul Lyngdoh u la pynpaw ia ka jingsngew khia ia ka jingjaboh ka sor Shillong bad kane ka dei baroh namar ka jingbym ler ka tnad sor.
“Ka long kaba pang met ban iohi ia ka jingjaboh ka sor Shillong.
Ka jing long jingman jong ka sor ha kine ki sngi ka isangsot bad ka daw ka dei namar ka jingbym don ka plan kaba biang na ka liang ka tnad sor", la ong u Bah Lyngdoh haba wanrah ia ka Cut Motion hapoh ka iing dorbar thawain mynta ka sngi Nyngkong.
U la ong ba ia ka Shil long la pynlong kum ka nongbah ka Assam ha ka por mynshwa ha u snem 1864 namar ka jingkhuid bad ka jingitynnad jong ka.
U MLA ka UDP u la ong ba ka la dei ka por ia ka tnad sor ba kan shim ia ki polisi kiba biang ban pynkhuid ia ka sor Shil long.
‘Lada ailad ba kan long kumne, kan long kaba eh ban leh hadien", la ong u Bah Lyngdoh haba kdew ia ka jingdon kam ka jingkhuid.
U la ong ba ka sor kar ka dei ban khot ia ki riew shimet ne ki kynhun ban pynkhuid ia ka sor namar ba tang ka sorkar kam lah ban leh eiei.
Nalor kane, ka sor kar ka lah ban pyntreikam da ki ain ia ki briew kiba leh pathar khnang ba kan long ka jinghikai ia ki ban lehkhuid ha ka nongbah.
U la ai jingmut ruh ban buh da ka jaka ia ki nongkhrong ne nongdie madan khnang ba kan nym long pathar.
“Ngi tip ba ki nongtrei ka Shillong Municipal Board (SMB) ki shem jingeh ban beh ia ki nongdie madan namar bym don ka ain kaba biang.
Ka lad kaba biang eh ka long ban pynkynriah ia ki nongdie madan", la ong u Bah Lyngdoh.
U la ong jingkylli ba kan long ka jingeh ia ka sorkar namar ba ka sorkar BJP na Delhi ka la pynduh ia ka JNNURM.
U la ong ba ka sorkar ka dei ban shim ia ki lad ki lynti ban pynthikna ba ki bos bad maxi ba la ai da ka sorkar pdeng na ka skhim JNNURM, kin nym long ka jingkit khia ia ka sorkar.
“Ka jingiaid jong ki kali JNNURM dei ban long kaba neh bad kaba shakri ia ki paidbah, ym tang ban long shi por", la ong u Bah Lyngdoh.
Haba jubab halor kane, ka myntri sor ka Kong Ampareen Lyngdoh ka la ong ba bun bah la donkam ban leh ban pynbha ia kane ka sor Shillong.
“Ka nongbah Shillong ka don hapdeng ka jinglong kaba khapngiah da ka jingnang bun ki briew bad ki iing ki sem nalor kiwei ki jingdonkam", la ong ka Kong Lyngdoh.
Ka la ban ia ka jingdonkam ia ka jingiatreilang hapdeng ki MLA, ki paidbah bad ka sorkar ban wanrah ia ka sor kaba khuid.
Ha kajuh ka por, ka la ong ba la donkam ban don sa kawei ka jaka theh nuit khnang ban tehlakam ia ka jingkhuid ha ka nongbah.
“Ka jaka theh niut ha Marten ha Mawlai Mawiong ka la shlei bad kan poi ka por kan buh jingeh shuh shuh lada ka sorkar kam ioh jaka thymmai" la ong ka myntri sor.
Ka la ong ba ka sorkar ka shem jingeh ban buh ia ka jaka nongdie madan namar bym don jaka.
Ka la ong ba ka jingshakri jong ki kali JNNURM ka la ailad ia ka tnad ban thied shuh shuh ia ki kali namar ba ka biang bha.
“Ngi leh bha haba ianujor bad ka jingtreikam ka Meghalaya Transport Corporation (MTC)," la ong ka Kong Lyngdoh.
Ka la ong ba kam don kano kano ka jingthmu ban pynduh noh ia ka JNNURM bad ka sorkar ka dei ban pyrkhat bha shwa ban leh ia kane.
Shillong,17 Jylliew: U EM ka tnad khaii pateng ka KHADC u bah Latiplang Kharko ngor, u la iathuh ba ki la don haduh 140 tylli ki dukan bar jylla ki bym don ia ka laisen khaii pateng (Trading License) ha kylleng ki jaka kiba hap hapoh ka jing peit ka KHADC.
Ha ka jingjurip shuh shuh ia ka jingdon ki dukan be-ain jong ki bar jylla ki bym don ia ka laisen khaii u EM u la iathuh ba la lap ba ha Iewduh ki la don 4 tylli ki dukan bar jylla ki bym don Laisen hynrei ki la ioh pat ia ka kot Pata na u Syiem ka hima Mylliem.
