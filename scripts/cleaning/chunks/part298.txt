Hadien 8 sngi ba bteng ka jingshah thngan jong  u President ka Voice of the People Party (VPP) u Bah Ardent Miller Basaiawmoit, ka Sorkar jylla mynta ka sngi ka la pynjem khnap hakhmat ka jingdawa bad rai ban pynlong da ka jingïalang bad baroh ki seng saiñpyrthei ban ïatai ïathir halor ka bhah thungkam lane ka Reservation Policy ha ka jylla.
Lah ban kdew hangne ba na ka liang ki nongïalam  ka VPP, ha ka sngi ba la don ka jingïalang jong ka All Party Meeting, ki la mih jyndat na ka jingïalang hadien ba ka sorkar ka la kyntait ban ïakren halor ka reservation policy halor ka nongrim ba kane ka policy ka dei ka ba noh shiliang, ha kane ka juh ka sngi na ka liang u President ka VPP u Bah Ardent Miller Basaiawmoit u la shim ka rai ba yn sdang da ka jingïakhih shah thngan khlem buhpor ban pynbor na ka sorkar ban ïatai halor ka reservation policy.
Ha ba pyntip halor kane ka Myntri ka tnad ka koit ka khiah ka jylla ka Kong Mazel Ampareen Lyngdoh ka la ïathuh ba ka Sorkar jylla ka la ai ka jingbit ïa ka Committee on Roster ban kynthup lang ïa ka jingïatai halor ka Reservation Policy.
“Nga kum ka Chairman ka Committee on Roster ba la thung da ka sorkar jylla, nga la ïoh ïa ka shithi ba ai jingbit ban kynthup ïa ka jingïatai halor ka Reservation Policy bad la shah ïa ngi ban ïakynduh bad ki nongmihkhmat na ki seng saiñpythei bapher bapher ha ka jylla, ban ïa kren, ban ïa thir bad ban sngewthuh lang halor ka reservation policy", la ong ka myntri.
“Ngi kyrmen ba kane ka jingailad jong ka sorkar jylla, ïa ka Committee ban shim ïa kane  sienjam ba donkam kan long kata ka lad ka lynti bad ka kabu ksiar ïa ki seng saiñpyrthei baroh ki ba don ha ka jylla jong ngi, ban ïoh ban pynsngew halor kane policy", ka la bynrap.
Ka la pyntip ba ka Committee ka la khot ïa ka jingïalang ka ban long ha ka 31 tarik Jymmang ha Conference Hall jong ka Secretariat, bad bynrap “Kane ka jingïalang ka long ban sngewthuh, kumno ban rah ïa kane ka mat kaba la ktah ïa ka leit ka wan, ka ïaid ka ieng, ka imlang sahlang,  ka shnongsuk shongshngaiñ ha kine ki khyndiat sngi ba la dep".
Ka Kong Ampareen ka la ong shuh shuh, “Nga kitbok kit rwiang ba ki paidbah nongshong shnong ba kin ïoh ïa ka jinghun mynsiem hadien ba ka sorkar ka la shah ban ïathir halor ka reservation policy ka ba la long kum ka khana na ka daw ba wan ka jingbthah ka ïingbishar ban pyntreikam ïa ka reservation policy da ka ba thaw ïa ka roster ki ba u paidbah, ki nongmihkhmat bad baroh ki ba don bynta kin sngewthuh lang halor kane ka mat".
Ka la pynpaw ruh ïa ka jingkyrmen ba baroh ki seng saiñpyrthei ki ba don ha ka jylla kin wan ban ïa shim bynta lang ha kane ka jingïalang ka ban long lashai ka sngi ha conference hall.
Ka jingïaid lynti jong u Bah Ardent Basaiawmoit, President ka Voice of the People Party (VPP) ban ïakhun pyrshah ïa ka sorkar kaba pyneh ryndang halor ka bhah thungkam thungjam da kaba shah thngan naduh ka 23 tarik Jymmang, ka la long kaba seisoh mynta ka 30 tarik Jymmang, hadien ba ka sorkar ka la pynjem khyndiat da kaba khot ïakren bad kane ka seng, kata ban ïakren lang halor kane ka mat ba ka seng ka ïeng, ka Reservation Policy.
Ha kaba ïadei bad kane, u MLA ka seng Congress na Gambergre Konstitwensi u Saleng Sangma haba kren halor ka jingthaw thymmai ïa ka Committee na ka bynta ban ïakren halor ka Roster System bad ka Reservation Policy, u la ong kaei kaba ka sorkar la leh ka long kaba biang namar kin lah ban ïakren bad ban poi sha ka jing ïasngewthuh bad u la ong ruh ba kaba bha ka dei ban don beit tang kawei ka bhah, kata 80 percent ïa baroh ki lai jaitbynriew bad kat kiba tbit kita kin ioh.
Haba kren bad ki nongthoh khubor ha MLA Hostel u Saleng u la ong ha ka jylla Meghalaya ki don lai tylli ki riewlum kiba bun paid, ki Khasi, Jaintia bad Garo, ha shuwa ban don ka jylla Meghalaya, ngi ïakhun da ka jngïatylli, kata ki Khasi, Jaintia bad Garo ban ïoh la ka jong ka jylla na ka jylla Assam.
“Baroh ki ïa tylli mlon tang ka wei hapoh ka APHLC.
Lashai lashisngi lada ki Jaiñtia ki sdang ban dawa la kajong ka bhah thungkam, ka lah ban mih biang ka jingeh hapdeng ki Khasi bad ki Jaiñtia.
Hangne ka ei kaba ngi ïa khun naka bynta ka Meghalaya lai ha ka wei, mynta kan long ba hapoh ki Khasi kin sa ïa khun ar la ka wei, ha Garo hills ruh lada ki Atong ki ïakhun bad pynpaw ba ki kwah la kajong ka bhah, kumne shibun ki jingeh kin mih," u la ong.
U la bynrap da kaba ong, “Kan bha ban don 80% ka ban dei ïa ka jylla Meghalaya baroh ka wei, ngim dei ban pynduna na kaei kaba ngi don, napdeng ki riewlum ai kiba leh bha kin ïoh.
"U la bynrap da kaba ong, “Ngim dei ban ong Khasi Jaintia Garo, bad ha ka jingim jong nga kum u politician nga la ïohi ba ki don beit tang uwei lane ar ngut ki myntri Garo.
Ha ka por u Mukul Sangma ruh, ki don tang lai ngut ki myntri kiba dei na Rilum Garo ha ka kynhun myntri jong u".
U Saleng u la ban jur da kaba ong, “Ngi dei ban long ka wei, ngam sngew ba nga dei u Khasi ne Garo nga sngew ba nga dei u Meghalayan, ngi baroh ngi long ka wei.
Lada don kiba sngew da kumwei ka dei ban don kaei kaei ka ban pynbha khamtam lada don kino kino ki jingeh, ka bha shibun ba ka sorkar ka la ailad ban ïakren halor ka Reservation Policy.
"“Ngi dei ban ieid iwei ïa iwei pat, ha kine ki sngi, ngi sngewkmen ba u wei na ka jylla u pass ïa ka eksam UPSC, hynrei um dei u Khasi, ne Jaiñtia ne Garo, wat la ngi sngewsih hynrei ngi dei ban kmen ba u dei na ka jylla Meghalaya, ngi hap ban pdiang ïa ka jingshisha," u la ong.
U la bynrap da kaba ong, “Nga kwah ki Khasi, ki Jaintia bad ki Garo ba ki pass ïa ki Eksamin UPSC, ngi dei ban ïakhun ïa kum kine, ka pule puthi ha ka jylla ka hiar bha, ngi dei ban ïa khun ha kane ka bynta," u la ong.
U la bynrap ruh da kaba ong ngi hap ban ïa khun pyrshah halor ka ïoh kam ïoh jam ha ka jylla katno tylli ki skul shimet ki don, ki kompani la kine ki ai kam aijam ne em ïa ki samla jong ka jylla ngi hap ban peit ïa kane.
Shuh shuh u la ong ba ngi dei ban ïakhun ban ïoh rung 50% ha ka ïohkam ïohjam ha NEHU, ha NEIGRIHMS, katno ngut ki Khasi ki jaintia bad ki Garo la ailad ban shah hikai kum ki Doctor.
Kaei ka  Percentage ha AIMS, ha IIM Shillong, kine ngi dei ba ngi hap ban ïakhun ban ioh rung khamtam haba ïa dei bad ka ïoh kam ioh jam.
Halor ka jingpdiang ka sorkar ban ïakren ïa ka mat Reservation Policy katkum ka jingdawa jong ka seng Voice of the People Party, na ka liang u Bah A.
L.
Hek u la pynpaw ba kane ka dei ka sienjam kaba biang eh ba la shim da ka sorkar namar ba baroh ki seng saiñpyrthei kin ioh ban ïakren bad ïathir halor kane ka jingeh kaba ïadei bad ka bhah thungkam thungjam kaba la don mynta la palat 50 snem bad ong ruh ba ka sorkar kan ïakren beit ïa ka jingeh jong ki paidbah kiba don ha ka jylla.
“Kane ka dei ka sienjam kaba biang bha ban tem ïa kane ka jingeh, namar baroh ki seng saiñpyrthei kin ïa ioh bynta ban ïakren ha kane ka committee", la ong u Bah Hek.
U Bah Hek u la kren shai ruh ba kaei ba ka sorkar kan ïakren kan long beit halor ka jingeh jong ki paidbah, kam dei na ka bynta kano kano ka seng saiñpyrthei, hynrei kane baroh ka dei beit na ka bynta ka bha ka miat jong baroh ki paidbah kiba don ha ka jylla.
“Ngin ïakren na ka bynta ka jingeh jong ki paidbah ym jong kano kano ka seng saiñpyrthei.
Ngi sngewkhia ïa ka jingkwah jong ki nongshong shnong ka jylla jong ngi", la ong u Bah Hek.
Haba kren pat halor ka jingleit ïakynduh jong  Bah Hek ïa u Bah Ardent Miller Basaiawmoit ha ka jaka shah thngan jong u ha kine ki khyndiat sngi, u la ong ba kane ka jingleit ïakynduh kam dei ka kam politik, hynrei ka dei beit namar ba u dei u para nongthawaiñ ha ka iing dorbar thawaiñ ka jylla bad ruh kum ki dkhot ba ïadon bynta lang ha kaba seng ïa ka seng FKJGP.
“Nga leit tang ban ïakynduh bad u, kam don kano kano ka kam politik, kam don ruh kano kano ka kam kaba ïadei bad ka sorkar, nga shu leit tang kum u paralok", la ong u Bah Hek.
Ka ophis jong u District Sport Officer (DSO) Shillong, East Khasi Hills District, ka la ïoh ban pynhap pyrda noh ïa ka lympung 28th Chief Minister District Level Inter School Athletic Meet 2023 ha ka sngi thohdieng jong ka taiew, ka 28 tarik Ïaiong.
Ïa kane ka lympung la ïoh ban pynlong hapoh ka madan ïalehkai jong ka Sports Authority of India kaba don ha kut jong ka phyllaw jong ka skulbah NEHU kaba la sdang naduh ka 26 tarik Ïaiong ha kaba kila don haduh 32 tylli ki skul kiba la wan ban ïashim bynta ha kane ka lympung mynta u snem.
Ha katei ka sngi pynhap pyrda u Tiranta Chavan Assistant Director SAI, STC, Shillong ula long kum u kongsan, Bah P.
B War Nongbri Assistant director sports bad youth affairs ka sorkar jylla kum u Symbud kongsan, Fr.
Anthony Kharkongor principal St.
Anthony’s Higher secondary school, Gunin changmai SAI archery coach, ha ryngkat ka jingïadonlang ruh u Bah O.
Mawthoh District Sports Officer, East Khasi Hills District ki nonghikai na ki skul bapher bapher bad kiwei kiwei.
Ha katei ka jingïalehkai, ka Alethea C.
L.
Nongpiur na ka skul Loreto Convent, Laitumkhrah ka la khur ïa ka nam best athlete ha ka kyrdan U14 Girls, u Wedan Jachugrik B Marak na ka skul St.
Anthony’s Higher Sec School, Laitumkhrah u la khur ïa ka nam best athlete ha ka kyrdan U14 Boys, ka Chitra Malik na ka skul St.
Mary’s Higher Sec School, Laitumkhrah ka la khur ïa ka nam best athlete ha ka kyrdan U16 Girls, u Embhahlang Lyngdoh na ka skul St.
Anthony’s Higher Sec School, Laitumkhrah u la khur ïa ka nam best athlete ha ka kyrdan U16 Boys, ka Anrisha Klein na ka skul O.
M Roy Memorial Higher Sec School, Mawlai Kynton ka la khur ïa ka nam best athlete ha ka kyrdan U18 Girls, bad u Renaldi Dhar na ka skul H.
Elias Higher Sec School, Nongthymmai u la khur ïa ka nam best athlete ha ka kyrdan U18 Boys.
Katba ha ka liang jong ka skul, ka St.
Mary’s Higher Sec School, Laitumkhrah ka la khur ïa ka nam best team ha ka kyrdan U14 Girls hadien ba ka la khur hynniew tylli ki takma, ka St.
Anthony’s Higher Sec School, Laitumkhrah ka la khur ïa ka nam best team ha ka kyrdan U14 Boys hadien ba ka la khur phra tylli ki takma, ka St.
Mary’s Higher Sec School, Laitumkhrah ka la khur ïa ka nam best team ha ka kyrdan U16 Girls hadien ba ka la khur khatar tylli ki takma, ka St.
Anthony’s Higher Sec School, Laitumkhrah ka la khur ïa ka nam best team ha ka kyrdan U16 Boys hadien ba ka la khur khatar tylli ki takma, ka H.
Elias Higher Sec School, Nongthymma ka la khur ïa ka nam best team ha ka kyrdan U18 Girls hadien ba ka la khur hynriew tylli ki takma, ka St.
Anthony’s Higher Sec School, Laitumkhrah ka la khur ïa ka nam best team ha ka kyrdan U18 Boys hadien ba ka la khur khatlai tylli ki takma bad ka St.
Anthony’s Higher Sec School, Laitumkhrah ka la khur ïa ka nam overall champion hadien ba ka la ïalehkai bha ban khur haduh 33 tylli ki takma baroh.
Shen yn sa sdang ka lympung ia lehkai kynjatbol jong ka 7th Invitation Knockout Tootball Tournament ba pyniaid da ka Wahiajer Sports Club.
Ka klob ka khot ka wer ia ki klob ialehkai ban wan ban iashim bynta ha kane ka lympung ialehkai jong ka 7th Invitation Knockout Football Tournament.
Ka kynhun ka ban ioh rah ia ka nam lahduh jong kane ka lympung kan long  2,30,000 tyngka bad ka kynhun ialehkai kaba ioh ia ka kyrdan runners up, kan ioh ban rah ia ka song pisa kaba long 1,20,000 tyngka.
Ha kane ka jingialehkai kan don ruh ka jingai khusnam kyrpang lane ka khusnam shimet, kata ka Man of the Match.
Ki kynhun ialehkai kiba kwah ban ia shim bynta ha kane ka lympung ialehkai, ka bai rung ka long 3,500 tyngka.
Ka tarik kaba khatduh na bynta ban pdiang ia ka bai rung kan long ha lane shuwa ka 24 tarik Jymmang 2023.
La kylli ïa uwei u nongïalam jong kawei ka ri kaba donnam, kaei ka jingdonkam kaba ha khmatduh kaba phi iohi ba ka ri jong phi ka donkam ha kum kane ka por? U jubab da kaba ong, ka long ka jingdonkam kaba baroh ka ri jong ka pyrthei ka khmihlynti.
Ki don artylli kiei kiei u ong, kaba nyngkong ka long kaba ïa dei bad ki nongïalam bad kaba ar pat ka long bad ki samla.
Ka ri ka donkam ïa ki nongïalam kiba lah ban kit ïa ka lyngkor kaba la bynshet ha ki bad ki samla ki kwah ban iohi ïa ki nongïalam kiba lah ban long ka nuksa na ka bynta jong ki.
Lada ngi bakla ban shim ïa ka rai ha kine ki ar tylli ki bynta kaba donkam, kan ym don kano kano pat ka jingkyrmen na ka bynta ka ri bad ka jaitbynriew.
Ki por bad ki sngi ki la nang iaid bad kam slem shuh ïa ngi ba ngin ioh pat sa kawei ka lad ban shim ka rai na ka bynta ka ri bad jaitbynriew.
Nga tharai kane ka rai kaba ngin shim mynta kan long kaba donkam haduh katta katta ha kaba iadei bad ka jingkiew bad jinghiar ka jaitbynriew.
Hynrei ka jingkylli pat kaba mih ha kine ki sngi na kiba bun ka long, ngin jied pat ki briew kiba kumno? Uwei hadien uwei ki long kumjuh bad kam don satia kano kano ka jingïapher halor ki nongïalam jong ngi.
La jan baroh ki la kylla long tang ka ktien ha ka lyer, kiba la pyntriem ïalade kumno ban kren bad ring ïa ki briew tang ha ka jingsngew bad ka jingmutdur, ym da ka jingmut jingpyrkhat kaba janai.
Ka long keiñ kaba shisha haba ki ioh ban ring bad bat ia ka jingmut dur jong kiba bun, ki ioh keiñ ïa ki.
Ka long kaba eh shisha ban ioh ka jingshaniah hadien bun snem ki jingduh jingkyrmen.
Ha ka jingpeit jong nga, nga shem ba kane ka long kaba shisha, lada ngim ioh ïa ki briew kiba lah ban iohi ïa ka jingithuhpaw ïa ka lawei ka ri, ka ri bad ka jaitbynriew kan duh noh.
Nga ngeit ba ka ri bad ka jaitbynriew jong ngi ka donkam ïa ka jingkylla ha kaba ïa dei bad ka rukom jied nongialam.
Ha ka jingpeit jong nga, kaba hakhmat kam dei ban shong ha ka jingdon spah, jingstad ne kaei kaba ki la iaid lyngba ha ka kam bad ngam mut ban ong ba ka spah bad ka jingstad ka long ka bym donkam, hynrei kaba hakhmat duh ka dei ban long ia u/ka ban don ka mynsiem kaba khia bad kaba don ka jingkitkhlieh na ka bynta ka ri bad ka jaitbynriew bad hadien ki bud kein sa kiwei pat ki jingdonkam.
Ka jingkylli pat kaba mih na kane ka long, baroh shi katta ngi la ïa kyrshan ia ki nongïalam kiba ong ba ki don ka jingkitkhlieh bad ka jingieit ïa ka ri bad ka jaitbynriew, hynrei ki soh kiba ki pynmih kim long shisha kiba ai mynsiem ïa kiba bun? Nga tharai ka long kaba eh ban tip ïa ka jinglong jong ki briew kiba ngi jied, hynrei kawei ka kamram kaba ngi donkam ban leh ka long ba ngin wad bad khmih ïa ki ha shuwa ban jied bad kam long da shisha kaba eh lada ngi trei shitom bad shim ka jingkitkhlieh kyndiat na ka liang ka jong ngi ha kaba ïa dei bad kane, ban ïa kaba shu jied ne bud kat shaba beh ka lyer.
Shim kum ïa kane kawei nuksa, ki don ki briew jong ngi kiba long ki nongkyrshan jong ka seng ba na rithor, ki pynpaw ha ki kot khubor ïa ka jinglah jong kane ka seng ha ki kam pynroi jong ka.
Nga sngewtynnad ban iohi ba ki don shisha kata ka mynsiem kaba rhem ban ioh ïa kata ka roi ka par ha ka ri bad ka jaitbynriew jong ngi, tangba nga hap ban ong ba khlem kane ka seng na ri thor  ruh ngi lah ban kyntiew ïa ka ioh ka kot, ka roi ka par ha ka ri bad ka jaitbynriew jong ngi.
Nga lah ban ong ba, wat lada ka ri Amerika, Bilat bad kiwei kiwei ki ri kiba riewspah kin wan ban bei tyngka bad pyrshang ban iarap ban kyntiew ïa ka ioh ka kot ha ka ri bad ka jaitbynriew jong ngi, ngim ym long kiba seisoh lano lano ruh lada ngim lah ban sngewthuh ïa kane kawei ka jingshisha ba kam dei kaei kaei kaba shabar kaba donkam ïa ka jingkylla hynrei ka dei kaba hapoh u briew kaba donkam ïa ka jingkylla.
Nga ngeit baroh ngi la iohsngew ïa ki jingkren jong ki katto katne ki nongïalam jong ngi kiba ong ba, “ Kan eh aiu ïa nga ban pynkylla ïa ka Shillong kum ka ri Switzerland ne kum ka Times Square.
" Kane ka pynpaw ba ka daw hangne kam dei satia ka pisa, ka jingstad ne kaei kaba ki lah iaid lyngba ha ka kam hynrei kane ka pynpaw ba ka don sa kaei kaei kaba kham jylliew ban ïa ka pisa, ka jingstad bad kaei kaba ki lah iaid lyngba ha ki kam baroh kiba ki trei.
Kaei ba nga kwah ban ong ka long ba, hooid ka long shisha ka kam kaba lah ïa ngi ban pynduh ïa ka jingbam sap kaba la ngam jyrsieh bad ki jingsniew kiba ngi iohi ha ka imlang sahlang jong ngi bad wat ban kyntiew ïa ka ioh ka kot, hynrei ngim dei ban klet pat ba katba ki tnat treikam jong ngi ha ka imlang sahlang kiba bapher bapher ki dang pyniaid hi da u briew uba dap da ki jingduna bad uba kynriang, un iai pyrshang katba lah ban pyntreikam ïa ki kam bamsap jong u ha ka rukomtreikam kaba thymmai.
Haba kumta don jingmyntoi aiu ha kaba pyrshang ban wanrah ïa ka jingkylla ha ka imlang sahlang? Ngi tip ba ka jingeh kaba ngi ïa kynduh kam long kaba shabar, hynrei hapoh kaba long ka tynrai bad nangne mih ki soh kiba ngi iohi bad kiba paw ha ka imlang sahlang kaba ngi don.
Kane ka paw shai ba ngin nym lah ban leh eiei ban wanrah ia ka jingkylla.
Ngam mut ba ngim dei ban pyrkhat shuh shaphang ka jingkylla kaba ngi kwah ban iohi, hynrei ngi dei ban pyrkhat bad nang pyrkhat jylliew halor ka jingpyrshang ban wallam ïa ka jingkylla ha ka imlang sahlang bad ha ka synshar khadar.
Kaei kaba nga kwah ban ong ka long ba, kine ki jingpyrkhat jong ngi baroh ki long tang ha ka jingmutdur lada ngim sngewthuh ba dei tang ka mynsiem briew kaba shimet shimet kaba shlur bad ka bym arsap ne bishni kaba lah ban pynlong bad wallam ïa ka jingkylla.
Namarkata, lada ngi don ïa kane ka jingsngewthuh ba ka jingeh kaba ngi ïa kynduh kam dei kaba shabar, hynrei ka dei kaba hapoh u briew bad jin da ngi la tip ia kane ka jingshisha ka ri bad ka jaitbynriew jong ngi kan jin da la lait na ki jingeh kiba bun kiba ka mad mynta.
Ka jingiakhun kaba ngi ïa khun mynta kum ka jaitbynriew ka long ka jingïakhun kaba ha ki jingmut jingpyrkhat.
Namar ba baroh ki sdang nangne bad dei nangne keiñ ki pynlong ïa ngi kumno ban pyrkhat bad ban peit ïa ka pyrthei kaba ngi im.
Ka kamram jong ngi kum ka jaitbynriew kaba ngi dei ban leh ka long ban pyrkhat.
Ka jingeh ba ka ri bad ka jaitbynriew jong ngi ka ïa kynduh ha kine ki sngi ka long kaba shisha bad bun napdeng jong ngi ngim shim wat tang ïa ka por ban pyrkhat.
Ngi la shu ia bud kat shaba ka beh ka lyer, don tang katto katne kiba shim ïa ka por ban pyrkhat ha kaba ïa dei bad ka jingim kaba shimet, ka imlang sahlang bad ka ri bad ka jaitbynriew hi baroh kawei.
Ka long kaba donkam ïa ngi ban hikai ïalade bad ïa kiwei ruh kumno ban pyrkhat da ka jingmut jingpyrkhat kaba janai ha kaei kaei kaba ngi rai, khamtam ha kaba ïa dei bad ka im ka iap jong ka jaitbynriew.
Ka long kaba sngewsih ban iohsngew ha kine ki sngi ym tang ki bym nang bym stad kiba don ïa kane ka jingmut, hynrei wat ïa kiba ba nang ba stad ruh kumjuh, ki ong ba ngan ai beit ka jingkyrshan sha uno uno u nongïalam uba lah ban ai pisa ïa nga.
Katba ngi dang don ïa kane ka mynsiem kumno ban pynhun ïalade bad ïa la ka jong ka ïing ka sem, ngin ym lah da lei lei ruh ban iaid shaphrang kum ka jaitbynriew.
Haba peit ïa ki jingeh ba ka jaitbynriew ka ïa kynduh ka long shisha kaba eh ban batai, ka jingshah nion bein kiba sah ha ki jaka khappud, ka jingbym ioh kam ioh jam, ka ILP, ka jingpyrshang ban wanrah lynti rel, ka jingtuid ki briew ba na bar, ka issue halor uranium, ka jingkiew ha ka jingkhaïi bad dih drok bad kiwei kiwei de.
Kane ka lah ban urlong tang lada ngi ioh ki nongïalam kiba peit jngai bad kiba don ka jingithuhpaw ïa ka lawei jong ka ri, lem kumta kan shem jynjar ïa ngi katba ngi dang jam shakhmat.
Nga iakynduh shibun ki briew kiba pynpaw ka jingbitar haba ki iohi ïa ka jinglong jong ka ri bad ka jaitbynriew, hynrei bunsien ki kut tang ha ka jingïakren.
Kane ka long kaba sngewsih, namar bun na ngi, ngi kren shaphang ka jingeh bad ka jingsniew kaba ngi iohi ha ka imlang sahlang bad ngi pyrkhat ba ka daw ka long ba ka pyrthei ka la sniew palat, hynrei ngim ju pyrkhat ba ka daw ka dei ma ngi ki briew ba bha ki bym shym la leh eiei na ka bynta kine kiei kiei baroh kiba ngi iohi.
Ngi donkam shisha ki riewshlur ha ka por jong ngi mynta kiba lah ban ïa said na ka bynta ka jaitbynriew hi baroh kawei.
Ngi donkam shibun ki Tirot Sing kiba long ki khlawait, ym da kaba pyndonkam da ka wait ne ka ryntieh, hynrei kiba nep ha ki jingmut jingpyrkhat bad kiba lah ban ïasaid ïa ka khia ka shon jong ka jaitbynriew hi baroh kawei.
Ngi iohi na kiba bun ki nongïalam jong ngi kiba mynta ki long da shisha kiba la iaw ha ka rta, hynrei ha ka jingmut jingpyrkhat pat ki dang long shisha kiba khynnah bad ki bym skhem ha ka pyrkhat pyrdaiñ.
Ngi donkam ruh ban pynthymmai ïa ka jingmut jingpyrkhat ha kaba ïa dei bad ka rukom peit jong ngi ïa la ka jong ka ri bad ka jaitbynriew.
Tang ki ktien jingduh jingkyrmen suda haba peit ïa la ka jong ka jaitbynriew bad ka jingong ka mih na ka por sha ka por kum kane, kumba ka kmie u Tirot Sing ka die ïa la u khun, kumta ma ngi ngin die iwei hadien iwei bad ngi ong ba ka dei ka raibi kaba hiar pateng.
Nga tharai kane kam dei satia ka raibi, hynrei ka dei ka rukom pyrkhat jong ngi, namar kaei kaba ngi pyrkhat, ka ri jong ngi ruh kumta hi kan long.
Ka long kaba donkam haduh katta katta kaei kaba ngi pyrkhat, namar nangne mih kein ki soh kiba thiang bad kiba kthang ïa ka ri bad ka jaitbynriew jong ngi.
Namar kaei kaba ngi peit bad kren ka ktah shibun la ka long ka jingim shimet, ka imlang sahlang bad ka ri bad ka jaitbynriew hi baroh kawei.
Kano kata ka ri bad jaitbynriew kaba stad bad kaba shemphang? Ka ri bad ka jaitbynriew kaba stad bad kaba shemphang ka long, ka ri kaba ai ïa ka jingshngaiñ bad ka jingïada na ka bynta ki ban dang wan.
Kino kino ki bym shym la shahshkor ban ioh ïa ka jinghikai na ka por kaba la leit, kin poi ban leh biang ïa kajuh ka jingbakla.
Ka synjuk jong ka West Jaintia District Sports Association (WJDSA) shen kan sa pynlong ïa ka lympung ïalehkai phutbol jong ka 3rd Division Football kaba la ai kyrteng da ka Adelbert Laloo Memorial Trophy.
Ïa kane ka lympung ïalehkai phutbol jong ka  Adelbert Laloo Memorial Trophy yn pynïaid da ka West Jaintia District Sports Association.
Kino kino ki kynhun ïalehkai kiba kwah ban ïashim bynta ha ka lympung jong ka Adelbert Laloo Memorial Trophy ki lah ban wan ryngkat ka bai rung kaba long 2500 bad ka jingpynrung kyrteng jong ki rangïalehkai kan long 30 tyngka marwei.
Ki kynhun ïalehkai kiba ïashim bynta ha kane ka lympung ïalehkai ki dei ban soi ïa ki rangïalehkai ym palat ïa ka 25 ngut shaneng bad ym duna ïa ka 20 ngut shapoh.
Ka tarik kaba khatduh na bynta ban pdiang ïa ka bai rung jong ki klob ïalehkai kiba kwah ban ïa shim bynta ha kane ka lympung ïalehkai kan long ha lane shwa ka 10 tarik Jymmang 2023.
Ka Shillong Lajong Football Club ka la lah ban pynliem noh ïa ka East Bengal Football Club Reserve da 5 la 0 ha ka jingïalehkai kaba la long hapoh madan MFA Turf, Polo Ground Shillong jong ka lympung ïalehkai Hero 2nd division I-League 2022-23.
Ki rangïalehkai ba tbit jong ka Shillong Lajong FC kiba la ïoh ban thep ïa ka san kol na bynta ka kynhun ki long u Sangti Janai Shianglong uba la ïoh ban thep ïa ka kol ha ka minit kaba 42 bad 75, u Wadajied Kynsai Ryngkhlem u la ïoh ban thep ïa ka kol ha ka minit kaba 85, u Ronaldkydon Lyngdoh Nonglait u la ïoh ban thep ïa ka kol ha ka minit kaba 90 bad u Hardy Cliff Nongbri u la ïoh ban thep ïa ka kol ha ka minit kaba 90+5.
Katba ki nongïalehkai jong ka East Bengal Football Club Reserve ki khlem lah ban pynkhih jar ha kane ka jingïalehkai kaba la long pyrshah ïa ka Shillong Lajong FC.
Ka kynhun ïalehkai jong ka Shillong Lajong FC hapoh ka jingpynïaid jong u Bah Bobby Nongbet ka la pynmih lai ngut ki rangïalehkai kiba la bujli (substitute) hadien, kata u Hamedamanbha Wahlang u la mih bujli ha ka jaka jong u Amon Lepcha ha ka minit kaba 78, u Guidle Syiemlieh u la mih bujli ha ka jaka jong u Bishal Lama ha ka minit kaba 90+2, bad u Pynche Ia-i Tyngkan u la mih bujli ha ka jaka jong u Everbrightson Sana Mylliempdah ha ka minit kaba 90+5.
U Sangti Janai Shianglong u la khur ïa ka nam player of the match hadien ba u la ïoh ban thep 2 kol ha kane ka jingïalehkai kaba la long mynta ka sngi pyrshah ïa ka East Bengal.
Ka Shillong Lajong Football Club mynta ka la ïoh ban rung sha ka kylla jong ka phainal round ha kaba kan sa ïa kynduh lang noh bad ka Delhi FC kaba la nongjop jong ka Group-A, ka United SC ka nongjop jong ka Group-B, ka FC Bengaluru United ka nongjop jong ka Group-C bad ka Ambernath United ka nongjop jong ka Group-D,  kine ki sa ïa kynduh lang ha ka phainal round ha kaba ki kynhun ïalehkai kiba don ha ka top two kin sa ïoh ban kiew kyrdan sha ka lympung ïalehkai jong ka I-League ha kane ka samoi ïalehkai ban wan mynta.
:Ka ding ka ba klang ha ka por shiteng synïa jong ka 30 tarik Ïaïong ka la bam buh ïa kawei ka ïing, ka karkhana ot dieng bad ïa ki kamra jong ka Dispensary ha Rynjah, Shillong.
Kane ka jingpluh ding ka la jia hapdeng ka jingdum ïongngit jong ka pyrthei ka mariang hadien ba ka Meghalaya Energy Corporation Ltd ka la pyllip ïa ka bording elektrik jong ka ha ka por shiteng synïa.
Ha ka jingleit jurip jong u Kynjatshai ïa kane ka jingjia, ki bahaïing hasem kiba la ïakynduh ïa kane ka jingjia basngewsih, ki la ïathuh ba ka ki la ïohi ia ka ding kaba klang kaba la mih ha katei ka jaka ha ka por 1 baje mynstep.
Kane ka ding ka la bam duh ïa ka ïing jong I Kong Rosina Kharkongor, ka karkhana ot dieng jong I Bah Boniefast Kharkongor, ia ki lai tylli ki kamra jong ka Dispensary, ïa ka dukan die ja jong I kong Macdaline Kyrsain bad ïa ka dukan Fast Foot jong I Kong Kharpuri.
Ha kane ka jingjia, ka ding ka la bam lut khoit ïa baroh kawei ka ïing kyntup ïa kot pule jong ki khun jong katei ka longïing longsem.
Ha kane ka jingjia, ka ding ka la bam duh ia ka karkhana ot dieng jong I Bah Boniefast Kharkongor kynthup ïa ka mashin dot dieng, kiwei ki tiar ot dieng, ki dieng bad ki lyntang.
Kine ki bahaïing hasem ki la ong ba ki tang shu ïohi ia katei ka ding kaba klang, ki la pyrshang ban phone sha ka ka ophis jong ka Fire Service kaba don ha Fire Brigate, Nongthymmai, hynrei kine ki artylli ki telephone ruh kim shym la trei kam.
Kumta marmar ki la leit hi da ka met sha katei ka jaka.
Hynrei, kitei kiba pulit jong ka Fire Service ruh, la ong ba kim shym la long kiba la pynkhreh.
La kynnoh ruh haba la ïathuh ïa kitei ki pulit ding shaphang kane ka jingjia, ki la phah ap pynban ïa ki da kaba ong ba kin hap ban pyntip bad ban ïoh jingbit na ki bahalor jong ki.
La ong ba kane ka jingleh jong ki ka la nang pynslem shuh shuh ia kata ka jingwan jong ki kali pynlip ding.
Kine ki bahaïing ki la ïathuh ba ki kali pynlip ding kiba la dei ban wan wut wut, ki la shim por haduh arkynta duna ban poi na Fire Brigade ha Rynjah.
La ïathuh ruh ba u MLA jong ka Nongthymmai Constituency u tang shu la ïoh ïa kane ka jingtip ba la don ka jingpluh ding ha Rynjah, mar mar u la poi sha katei ka jaka ban ïa donlang bad kitei ki bahaïing hasem.
La ong ruh ba u MLA u la hap ban ap lang bad kitei ki bahaïing ba kin wan kitei ki kali pynlip ding jong ki pulit.
La ïathuh ba u Bah Charles Pyngrope ula don ban peit lem ka jingeh kiba la mih ha katei ka por bad leit phai noh sha ïing ynda la 5 baje mynstep.
Kine kiba haïing ki la ïathuh ba ki kali pynlip ding kiba la dei ban poi mar mar, ki la poi ha katei ka jaka haduh arkynta duna.
Ha kane ka jingjia, la don ruh ka jinging jong kawei na Mini trok.
Ki marjan, ki bahaïing hasem kiba la jan bad najngai jong kane ka longïing longsem kaba la mad ïa kane ka jingjia basngewsih, ki la wan ban pyntngem lem ïa ki.
Hadien ba ka Hills Farmer’s Union (HFU) kiba la sdang ïa ka kam Ri Syiar la katto katne bnai, hynrei ki la mad ka jingeh namar ka jingpyn-lip bording bad ruh ka jingrem palat ka bai bording.
Lah ban kdew ba ka seng HFU, ka la sdang nyngkong ïa ka kam Ri Syiar ban pynkha ïa ki pylleng saw, ha ka shnong Sohnidan kaba don ha ka Mawhati Konstitwensi kaba jngai kumba 40 km naduh ka shnong Umsning.
Haba kren bad u Kynjatshai u Secretary ka HFU u Bah Alfond Kharsyntiew u la ong ba ka thong jong ka seng ba ka jingthmu bad ka thong jong ka seng hi, ka long ban hikai ïa ki nongrep ban Ri ïa ki syiar ba pynkha pylleng saw, kawei ruh ban aikam aijam ïa ki.
“Bunsien ngi ïohi ba ki nongrep ki ïoh pisa tang arsien ha ka shisnem.
U la ong ba kiba bun hi ki nongshong shnong khamtam sha ki thaiñ khappud ki shaniah beit tang ha ka rep ka riang.
Kumta ngi kwah ban hikai ïa ki nongrep ba ynda la kha kine ki syiar ïa ki pylleng saw, kin sdang ban ïoh pisa man la ka sngi".
Ka jingeh ba kine ki nongri syiar ki iakynduh, kawei ba ka jingrem palat ka bai jingbam syiar  namar ngi hap ban thied bad shaniah beit na ïew ïa ki bam.
Kaba ar pat ba kum ki nongrep ki ïakynduh ka long, ha ka por ba sdang ban ri ïa kine ki syiar, kadei ha ka port lang bad kadei ruh ka aïom kaba khriat bha, bun kine ki khun syiar ki ïap noh namar ka jinglip khah khah ka bording namar kim ïoh ban pynsyiad ïa ki.
Kawei pat ka jingeh ka long ka jingkiew palat ka bai thang bording,Kawei pat ka jingeh ba kine ki nongrep ki ïakynduh ka long, “Hadien ba kine ki syiar ki la sdang ban kha pylleng bad la sdang ban pynïaid ïew hynrei ki wan noh da kiba nabar kum na Khanapara ka Pylleng kompeni, kiba wan da ki trok ki trok, kane ka pynïap ïa ki nongrep jong ngi, kiba dang sdang ïa kane ka kam, namar ngim lah ban ïaleh bad ka dor.
Ka dor ba ki kompeni ki ai shi tray ka long T.
210.
katba mangi pat ngi hap kheiñ nadong shadong ngi hap ban die haduh T.
270".
U la ong ba kam long kaba suk namar ban sdang ïa kane ka kam ki shim da ka ram na ka bank, nalor kane ki shaniah ïa ki jingbam bad ki symbai tang na ka jylla, ym nabar, nalor kane ka jingwan ki pylleng ba nabar ka khniot ïa ka dor bad kane ka pynduhnong shi katdei eh ïa ki.
“Kumba 80 ngut ki nongrep ki la applai na ka bynta kane ka Poultry Mission da kaba shim da ka ram na ka bank hynrei ki dang pyllait ïa ka pisa tang 17 ngut kiba la biang lut ki kot ki sla na ka bynta ka Phase-I kaba T.
1 lak", la ong u Bah AlfondHa kawei pat ka liang, haba ïakren bad uwei na ki trai jong ka Progressive Primary Multi Purpose Co-Operative Society (MUCOOP) u nongshalan ïa ki pylleng saw ha Ri-Bhoi kumjuh ha sor Shillong u Bah Bantei Sing Phanbuh u la ong, “Mynta ngim lah ban pynïaid bha ïa kine ki pylleng saw namar ka dor ka jingpynmih jong ki nongrep jong ngi na kane ka shnong naduh ba dang rit ki khun syiar haduh da kha pylleng ka la shongdor kumba T270 shi tray.
Hynrei haba ngi leit ban die sha ïew ka dor ba kito ki nongshong ïew ki pat, haduh ba ngim lah shuh ban pan, namar ngim lah shuh ban pynkhyllie ïa kata ka nong ka jong ngi.
Kane ka la long shaba palat namar ba ka pylleng ba nabar ka wan ki die ha ka dor kaba tad bha  tang kumba T.
210 shi tray".
U Bah Bantei u la ong ba kam long kaba suk ban pynsangeh ïa kita ki pylleng kiba wan nabar namar ka jylla kam pat lah ban pyndap tang hapoh ka sor Shillong ruh namar ba dang duna eh ki nongrep.
Shuh shuh u la ong ba kane ka pynduh mynsiem ïa ki kum ki nongrep bad haduh mynta mynne ruh kine ki pylleng saw ba pynmih na kane ka jaka kim pat lah ban pynïaid ïew bha namar ka jingwan jong ki kompeni ba nabar.
U Bah Bantei u la ong ba kawei pat ka jingeh ba ki ïakynduh, “Nalor ka dor, kawei pat ka jingeh ba kum ki nongri syiar ki ïakynduh kadei ka jingpynlip bording khamtam ha ki thaiñ nongkyndong, namar khlem ka bording kine ki syiar kiba dang rit kim lah ban im.
Lada kam don ka bording ka shem jingeh ïa ki nongrep ba ri ia kine ki khun syiar".
Haba kylli kiei ki jait syiar ba ki ri, u Bah Bantei u la ong, “Ha jylla hi ki jait syiar ba ngi ri, bun ba ngi ri hi kidei ki BV3 hynrei na ka liang jong ngi pat ngi ai symbai sha ki nongrep da ki Indbro Brown Layer namar ki long kum ki syiar local ba ngi lah ban ai da ki jingbam, kum ki jhur.
Kane ruh ka lah ban ïarap ïa ki nongrep ha ka jaka ban pyllut shi kilo ki jingbam syiar la pynduna sha ka 900 gram ha ka shisngi".
Haba kylli halor kumno ka jingpynïaid ïew ïa ka pylleng saw, u Bah Bantei u la ong, “Ka jingdawa ïa ka pylleng saw ka bun bha bad haba peit ïa ka jingwan ka pylleng saw nabar jylla shisngi shisngi ka poi beit da ki trok hapoh ïew.
Kumta ngi pynslur ia ki nongrep jong ngi ban ri ïa kine ki syiar ba kha ïa ki pylleng saw namar ka jingdawa kaba jur hapoh ka jylla baroh kawei".
Na ka liang ka Society bad ka seng HFU ka kyntu ïa ki paidbah ba kin pyrshang ïa kane ka kam ban pynmih ki pylleng saw napoh ka jylla, bad ki la kyntu ïa ki paidbah ba kin thied da kine ki pylleng saw kiba pynmih hi napoh jylla.
Ngi buh ruh ka jingkyrpad ïa ki nongdie hapoh ïew ba kin sngewthuh lang ïangi, namar ngi kwah hi ban pynmih ki jingri napoh ka jylla khnang ba kan kyntiew lang", la ong u Bah BanteiHa kajuh ka por, na ka liang ka Society bad ka HFU ka buh ka jingkyrpad ia ka sorkar ban leh ei ei ban ïarap ïa kine ki nongrep kiba la sdang ban ri ïa kine ki syiar bad ruh kim lah ban pyniaid ïa ki.
U kyrtong jong ka National People’s Party (NPP) na Sohïong konstitwensi u Bah Samlin Malniang u la ther ïa ki nongïalam jong ka United Democratic Party (UDP) ba lada kidei ki khun kiba dap shynrang ka kmie, weng shwa ïalade na ka sorkar Meghalaya Democratic Alliance (MDA.
2) bad sa kynthoh katba mon.
Kane ka jingkren ka long hadien ba ki katto katne ki nongshong shnong ki la kynnoh ba ki khlem ïoh ïa ka shim MLA hadien ka jingwad da ka Right To Information (RTI) da kaba kynnoh ba kiba dei ban ïoh ki khlem ïoh ïa kine ki skhim.
Haba kren ha ka jingïalap elekshon ha Rang-skhen ha ka sngi Saitjaiñ, u Bah Samlin u la kynnoh ba dei ki nongialam ka UDP ba la ai nong ïa kito ki briew kiba pan jingtip lyngba ka Right To Information (RTI) halor ka shkim MLA, katba na ka liang ka jong u ha kine ki san snem u la dep ban ai jingïarap sha kumba 8600 ngut ki longïing.
U la buh ka jingkylli hato balei ïa ki 14 tylli ki bym pat ïoh ka jingïarap ki khlem wan ban pynbeit hynrei ki la shu leit thad ha ki lad pathai khubor.
“Kato ka jingleit jong phi ym dei ba phi leit da lade hynrei don ki nongai pisa, kamut ki leit ban thad hynrei ynda la kylli ki jingkylli ym lah jubab".
“Ka jingpynthame, ka jingkynthoh ïa ki nongialam ba radbah jong ngi naduh u myntri rangbah ka jylla u Conrad K Sangma, u Sym-bud Myntri Rangbah ka jylla u Bah Prestone Tynsong, kito ki khynnah kiba kyn-thoh dei ba hikai ki nong-ïalam jong ka UDP, namar ki kynthoh kat ïa u nongïalam uba la ïalam ïa ka jylla baroh ha ki 5 tylli ki snem, ngi kum ki nongkyrshan ka NPP ngin ym lah ban pdiang ïa ki bad ngi pynrem jur ïa ki", la ong u Bah SamlinU nongaiktien ka NPP u Bah Bajop Pyngrope u la ong ba kum ka Sohiong konstitwensi kaba la stad kin jied jur ïa u MLA ha kane ka kynti ruh da ujuh uba la trei shitom bad shakri ïa ki paidbah ha kine ki san snem ba la dep.
“Nga ngeit ba ka Sohïong konstitwensi kadei kaba stad ban jied ïa u MLA uba la trei shitom ha ki san snem ba la dep bad uba la pynbha la ki shnong ki thaw kiba la dep ban shah pynpra ha ki por ba la leit".
U la ai jingïaroh ïa ka Pynursla konstitwensi kaba la sei ïa u Symbud Myntri Rangbah ka jylla, Bah Prestone Tynsong, wat hapdeng kiba bun ki jingpyrshah ki paidbah ki khlem pynsngap.
Ha kawei pat ka liang u Symbud Myntri Rangbah ka jylla u Bah Prestone Tynsong u la ong ba u bah Samlin u long kum u khun khatduh ka NPP bad lada ki paidbah kim jied ïa u ki la dei kiba biej haba ka kabu ksiar ka la poi ha ka kti jong ki.
“Mynta ki Myntri ha ka sorkar jylla bad 25 tylli ki tnad ba ki peit, lada 8 ngut ki myntri ki bat ïa ka sorkar jylla, lada ki nong Sohïong kim jied ïa u Bah Samlin, ki la dei ki biej haba ka kabu ksiar ka la poi ha kti jong ki," la ong u Bah PrestoneShuh shuh u la bynrap ba lada ki paidbah ka Sohïong ki dang jied da kiwei ki kyrtong ha ka 10 tarik Jymmang 2023 bad lada uta u MLA u wan ha kamra jong u haduh 100 sien ruh um ym ioh ei ei.
U la ong, “Lada ki nong Sohiong kin pynjop biang ïa u Bah Samlin uba la long teng u MLA ha kine ki san snem ba la dep, tang shu rung ha kamra u myntri rangbah ka jylla u Conrad Sangma, un kylli beit u kwah aïu bad ka jingmyntoi ïa ki paidbah kane ka konstitwensi namar ïa u shabi jong ka Secretariat la bat ma ki".
U Conrad K.
Sangma, Myntri Rangbah ka Meghalaya u la ong ki samla pule ki dei ban pynkhlain ia ka bor pyrkhat pyrdain bad don ka bor jingthrang katba ki dangiaid shaphrang ha ka jingim.
U la ong ki kyrdan bad kyrdan pule kin iai long kiba ai jingmyntoi.
Haba kren ha ki samla pule Graduate bad Post Graduate ka ICFAI University ha IV Convocation Ceremony ha Tura, u Myntri Rangbah u la ban jur halor ka nongrim kaba u la ioh jinghikai.
“Nga la sdang da ka kam.
Nga sngewtynnad ia u dak ‘P’ namar ai ia nga ka thong, ka ai ha nga ia ka ktien jingieid, kaba pynthi-kna ba ngan ym iehnoh da kaba suk.
Nga dei u briew uba la pheil la bunsien ha ka jingim", u la ong.
U la ong ka jingpulom kam ju pynsyier ia ka myn-siem jong u, hynrei ka nangpynkhlaiñ shuh shuh ia u.
“Ngam shym jop ha kiba bun kiei kiei, hynrei nga iaid shakhmat.
Nga ngeit ha ka bor jong ka jingduwai bad nga ju phai sha U Blei na ka bynta kiei kiei baroh.
Ainguh ia u Trai Kynrad haba kiei kiei baroh ki iaid beit iaid ryntih haba kiei kiei kim biang, ngi ju don ka jingshaniah ha uba donbor tam", u la bynrap.
Haba ai khublei ia ki 544 ngut ki samla pule Graduate kiba la ioh Degree ha ka jingdon lang u Chancellor ka ICFAI University u Lt Gen Dr Arvinder Singh Lamba bad Vice Chancellor Dr Alicia Gatphoh, u Myntri Rangbah u la pynpaw ia ka jingsngewskhem ba ki samla pule kin noh synniang na ka bynta ban kyntiew ia ka khana pateng jong ka Meghalaya bad ka ri baroh kawei.
“Ha ki san snem ba la lah, ka India ka la long ka shlem shna jingshna kaba khraw tam, ngi la long kiba skhem tam ka ioh ka kot ha ka pyrthei ha kine ki sngi.
Bun ki ri ki iaid lyngba ki jinghiar arsut, hynrei la khein antad ba ka India lehse kan long kawei napdeng ki katto katne ki ri ban ym shah ktah.
Wat lada ka ioh ka kot ka pyrthei ka hiar arsut, ka India kan neh", u la ong.
Ka Hynñiewtrep Youth Council (HYC) ka la dawa ba dei ban thung da u kyrtong trai muluk na ka bynta ka kam Professor ha North Eastern Hill University (NEHU), Shillong.
Ha ka shithi ba la thoh sha u Vice Chancellor ka NEHU, ka seng HYC ka la kdew ba ka jingpynkhreh ban thung ïa nonghikai na ka bynta ki kam Professor bad Assistant Professor ka la ïaid shaphrang.
Kumta ka seng ka la dawa ba dei ban thung da ki dkhot ka Khasi-Jaiñtia ba la biang ki kyrdan pule kum ki Professor bad Assistant Professor ha ki prokram bad ki tnad bapher bapher ka NEHU.
Ka la kdew ba ki don bun ki nonghikai ba la biang ka kyrdan pule na ka bynta ka kam Professor bad Assis-tant Professor na ka jaid-bynriew Khasi-Jaiñtia.
Kumta ka HYC ka kyntu ïa ki bor pynïaid ka NEHU hapoh ka jingïalam u Vice Chancellor ban jied shuwa ïa ki jaidbynriew Khasi-Jaiñtia.
Ha ka shithi ba la soi da u Bah Roykupar Synrem, General Secretary ka HYC Central Executive Committee bad u Bah Mandor Diengdoh Swer, General Secretary ka HYC NEHU Unit, ka seng ka la kyntu ia u Vice Chancellor ban peit ïa kane ka kam bad ban peit shuwa ïa ki jaidbynriew Khasi-Pnar na ka bynta kitei ki kam.
Ka seng ka la kdew ruh ba kane ka dei ka mat kaba kongsan bad lada u Vice Chancellor u lehsting ïa kane ka kam, ka HYC Central Body kan hap ban ïaid da ki jingïakhih kiba katkum ka riti synshar jong ka ri.
Ki nongshongshnong ka Umroi Nongrah kaba don ha Ri Bhoi District ki la pynpaw ïa ka jingsngewkhia kaba khraw halor ka jingleh donbor u Rangbah Shnong, u Bah Baiateilang Lapang, namar u la thmu ban die ïa ka nan jong ka shnong khlem ka jingtip lang jong ki.
Ki katto katne ngut ki nongshongshnong ki la kynnoh ba kane ka jingjia ka la poi sha ka jingïakhih kaba khluit bha, haba ki la buh ïa ki jingthoh ban pynbna ban ym die ïa kane ka nan khlem ka jingpynjur ka Dorbar lane ki nongshongshnong.
Kane ka kynrum kynram ka la sdang haba la saphriang ki khubor ba u Bah Lapang u la die ïa ka nan khlem ïaphylliew jingmut bad ka Executive Committee jong ka Dorbar Shnong.
U Bah P Dkhar, Rangbahshnong barim ka Nongrah u la maham ïa ki nongthied ba kane ka nan ka dei ka mar nongkynti ki paidbah bad ki nongshongshnong kin ym shah satia ban die da lei lei ruh.
Ki nongshongshnong ki la ujor ruh ia u Bah Lapang uba pyrshang ban die ïa ka nan khlem jingmynjur ne jingtip ka Dorbar Shnong.
Ki la pynrem ruh ïa ki jingleh jong u, da kaba kdew ba kane ka nan ka dei ka tyllong ba kongsan ka shnong bad ym dei ban die duh na ka bynta ban ïoh myntoi shimet.
Ka tnat Tourism jong ka jylla, ha ryngkat ka jingïatreilang bad ka Umïam Sailing Club bad Yacht Association of India, mynta ka sngi ki la sdang ïa ka tamasa king lieng ba nyngkong eh ha ki thaiñ shatei lammihngi jong ka Ri, ryngkat ki jingpynbyrngia da ki concert naduh ka 29 tarik Ïaïong haduh ka 2 tarik Jymmang, hapdeng ka ingitynnad jong ka wah Umiam Watersports Complex.
La wan plie ïa kane ka tamasa da u myntri ba dei khmih ïa ka tnat Tourism, u Bah Paul Lyngdoh.
Kumba 100 tam ki nong ïashim bynta na palat 10 tylli ki jylla ka Ri ba kynthup ïa ki 12 tylli ki klob ban ïa shim bynta ha ki ne ki 5 sngi bad ki kynhun jong ka Indian Army bad shipai Navy ruh kin ïa shim bynta ha kine ki 5 sngi.
Haba kren ha kane ka sngi sdang ïa ka tamasa, u myntri ba dei khmih ïa ka tnat, u Bah Paul Lyngdoh, u la ong, “Dei ban burom ïa ka jingitynnad jong ka jylla, bad lyngba ka tnat Tourism jong ka jylla, la lah ban pynpaw pyrthei shuh shuh ïa ka jingitynnad jong ka, bad kane kan nang khring shuh ïa ki nongjngoh kai pyrthei".
U la pynpaw ruh ba ka kam jngohkai pyrthei ka don ïa ka lad ban ai kam ai jam ban bsa ïa ki ba bun ki long iing ha ka jylla bad ka dei shisha ka sienjam ka ba bha tam na ka bynta ka jylla.
“Ngim duna ïa ki riew donsap ha kane ka kam ïalehkai, ngi lah ban pynmih ïa ki briew ki ba donsap ban mihkhmat ha ka ri bad wat ha ka pyrthei ruh.
Ka jylla Meghalaya ka don ka jingthmu bad ka jingthrang ban pynlong shuh shuh kum kine ki jait jingïalehkai ha ki snem ban wan.
Kine ki jait jingïalehkai, kin ai mynsiem ruh ïa ki samla ka jylla ban kiew ha kane ka kam ïalehkai.
Nga da ïaroh ïa ka tnat jngohkai pyrthei ka jylla kiba la trei shitom ban pynkiew ïa ka jylla sha ki kyrdan ba kham shajrong ha kane ka liang.
"Ha kine ki 5 sngi jong kane ka tamasa king lieng ne ka Regatta kumba tip ha ka ktien nongwei, nalor ka jingïaking lieng yn sakhi ruh ïa ki concert ha ka 29 tarik bad 30 tarik u Ïaïong, ka ban shim bynta da ki riew donsap na ka jylla, ryngkat ki nongrwai ba bun na ka Ri bad ka pyrthei.
Ha pneh ka mei mariang kin don ruh ki jingïashang kai ne nature excursions, camping, bad ka jingshangkai da ki lieng ha Umiam.
Ha ka concert mynta ka sngi yn rwai da u nongrwai K-Pop, u Kim Woojin na South Korea kum u nongrwai nyngkong ha kane ka concert, ha ka sngi ba ar –ban tem da ka kynhun na Delhi, ka Twin Strings.
Kin don ruh kiwei ki nongrwai ba kynthup ïa ki Lynx, Ricaa Stella, Banrap, Rum & Monkeys, LB3, Young Natee, Larger Than 90, DJ Favian, bad kiwei kiwei.
Ym donkam bai rung sha kine ki concert baroh.
Ha kane ka sngi sdang la wan pynshngaiñ ruh da u Bah Titosstarwell Chyne, u Chief Executive Member ka Khasi Hills Autonomous District Council, u L.
R Bishnoi, Director General of Police, u Dr.
Vijay Kumar D, Commissioner and Secretary, Govt.
of Meghalaya, Cyril V Diengdoh, Director of Tourism bad u Lt.
Col.
Alok Yadav, Technical Director, Umiam Sailing Club.
Sa shisien, da ka jingkmen mynsiem la sdang ka tamasa ïa kinglieng ba nyngkong eh, ka Northeast Regatta ha pung Umiam Watersports Complex.
U MLA ka Nongkrem Konstitwensi, u ba long ruh u President ka Voice of People Party (VPP) u Bah Ardent Miller Basaiawmoit, u la ong ba ka thong ba ha khmat tam jong kane ka  party  ka long ban pynthikna ban phah ïa u Member of Parliament (MP) na kane ka party bad kumjuh ban ïoh bat ïa u lakam synshar ha Khasi Hills Autonomous District Council (KHADC) bad ka Jaintia Hills Autonomous District Council (JHADC).
U Bah Ardent M Basawiamoit u la ong ba “Ka VPP ka don hangne ha Mawkyrwat ban pynthikna ïa ka jingjop na ka bynta ka MDC bad MP election, u paidbah u jied ïa u MLA  na Mawkyrwat Constituency na ka UDP, na Mawkynrew Constituency na ka PDF, na Mawthadraishan na ka HSPDP hynrei hato ki paidbah ki ai jingbit ïa ki ban leit ban pynïasoh ïalade sha ka NPP".
U la bynrap ba “Hato ki paidbah ki dei ki tang ki nongjied ïa ki katba ma ki kin lah ban leh katba mon, ne ngi don ka bor ban ong ba khlem ka jingbit jong ngi phi leh la ka mon wat wan phai shuh sha ngi.
Ngin pyni ïa kata, lada ngi long ki paidbah ki bastad la dei ban ong wat ïatrei bad ka NPP namar ngam sngewbha, da ki ong tang ba pyngngad ban  ïoh ban shong ha tnum bus ruh em ngam sngewbha".
U la ong, “Da shit kyrang katno katno ka sngi ruh wat ai daw ba pyngngad ban shong ha tnum bus namar u paidbah um sngewbha, lada u paidbah u long kumta kamut ba yn sa ai ka jubab ka ba biang ha ka MDC bad ka MP Election", u la bynrap.
“Lyngba ka MDC bad MP Election kane ka long ka jingsneng ïa ki seng saiñpyrthei ki ba ju pynbiej paidbah, ki seng ba shu mih tang ban ïaleh election kin kut noh bad kan ieng rasong tang ka VPP".
U la ong shuh shuh ba “Lada ka VPP hadien ha bud ruh kan bakla donkam ban bret ïa ka ruh, wat ong ba tang ba nga la rung ngan ym mih shuh, ka thong jong ngi ka long ban bat ïa u lakam synshar hapoh ka KHADC bad JHADC.
Ka thong jong ngi ka long ban ïakhun ïa ka MP election, bad ban phah ïa u briew ban kren halor ki jingeh, jong ka jaitbynriew hapoh ka Parliament namar ba ym pat don haduh mynta u ban kren ïa ka jingeh jong ka jaitbynriew".
U la bynrap, “Hadien ba ngi la jop 4 ngut ki MLA ngim ju kynthoh ïa u paidbah bad ngi ai ka burom ïa u paidbah bad ïa ka kamram jong ngi, bad hapoh ïingdorbar thawaiñ ngi la ïasaid hynrei kane ka sorkar ka la pyrshang ban khanglad ïa ngi, hynrei ngi la ong ba lada kim ailad ïa ngi hapoh ïingdorbar, ngin mih sha surok bad mynta ngi la sdang ïa kane".
“Kane ka dei ka eiei ka  ba ki paidbah ki sdang ban phai khmat sha ngi.
Ka jingïohi jngai jong ngi ka long ban pynim pat, ban pynbha pat bad ban pynkylla dur ïa ka jylla jong ngi, ngi kwah kum ka seng ban wanrah ïa ka dur ka dar kumba ka  ju long ha ki por mynshwa namar kane ka dei ka por ban ïa tei ïa ka ri bad ka jaitbynriew", u la ong.
U Bah Ardent u la ong shuh shuh ba, “Ka VPP tang  katno bnai ka la rah ïa ka burom jong ka jaitbynriew, ïa u Khasi mynshwa ym ju don ba khamtip, ki national party ki ju ong ba ki sengriewlum tang ha Khanapara ki la kut, ym don ba ithuh shuh hynrei ïa ka VPP la ithuh shaduh ka South India bad ha ka Ri India baroh kawei.
“Balei ki tip, kane ka long namar ba ka VPP ka shlur bad ka jingskhem nongrim ka VPP kaba la ïengrangbah hakhmat u Lat ka jylla ban ong wat kren da ka Hindi namar ba ngim sngewthuh.
Kane ka jingleh ka VPP ka la rah ïa ka burom jong ka jaitbynriew, namar ba ym pat ju dan mano mano ba nud".
Ka Nongbah Shillong shen kan sa ïoh ïa ka Animal Rescue Centre and Shelter lane ka jaka ban ïarap bad ban ai jaka sah ïa ki mrad ki bym don trai ban ri, kaba dei ruh kaba nyngkong eh ha ka jylla.
Ka Sorkar Jylla, kan sa buh ïa kane ka centre ha Upper Shillong, ka ban sa plie shen, ïa kane la ïathuh da u ophisar ka tnad Animal Husbandry and Veterinary.
Kane ka rescue centre kan dei ka ban long ban sah ki  kumba 50 tylli ki mrad kane ka centre kan don da ki kali kin ban leit ban ïarap ïa ki mrad ki ba ju im ha ki surok.
“Lada don ki ba pyntip, ha u number helpline ba la buh, ki nongkitkam kane ka center kin leit ban ai ka jingïarap da ka rescue van haduh ka jaka ka ba don ki mrad ki ba mynsaw ban pynkit ïa ki sha ki jakasumar," la ong une u Ophisar.
Ïa kane ka jaka ri ïa ki mrad yn ai ban pynïaid da ki riewshimet, ha kaba don na ki katto katne tylli ki seng ki ba la wan shakhmat ban shimti ïa kane ka kam.
Ka tnad kan sa pynbha shuh shuh ïa ka veterinary clinic ha Garikhana da ka ba kan wanrah ïa ki kor ki bor sumar ka ban kynthup ïa ka digital X-ray bad ka ultrasound machines, bad kiwei kiwei ki jingdonkam.
Hynrei ka veterinary hospital ka ba pura yn sa shna shem ha Upper Shillong.
Kane ka tnad ha ka sngi Saitjaiñ ka la rakhe ïa ka World Veterinary Day, bad plie ruh ïa ka Indo-Dan Multipurpose Hall ha Upper Shillong.
Ha kane ka sngi u Myntri ba dei peit ïa ka tnad u Bah Alexander L Hek u la plie ïa ne ka shlem, ha ka jingdonryngkat u Dr Manjunatha C, u secretary ka tnad, u  Dr A Laloo, uba dei u director, bad kiwei kiwei.
Kum shi bynta ban noh synñiang sha ka imlang sahlang ha kaba ïa dei bad ka jingkoit jingkhiah, ka Universal Sompo General Insurance Company Ltd (USGICL), ha ka 29 tarik Ïaïong ka la ai ïa ki tiar sumar nongpang Haemodialysis Machines, Cardiac Monitor Machines, Ultrasound Machine bad Dialysis Couches ïa ka Civil Hospital in Shillong.
Ka jingai sngewbha jong ka seng ïa kitei ki tiar sumar ïa ka Shillong Civil Hospital ka biang ki jaka buh ïa kine ki tiar bad ban sumar ïa ki nongpang kat kum ka jingpang jong ki, la ka long ha ka liang ki dawai dashin, ki jingpuid briew, jingsumar ïa kiba pang shyieng, jingsumar ïa ki khmat, jingpang klongsnam, jingpang bniat, jingpang baktah ïa ki jingmut jingpyrkhat radiology bad kiwei.
Ka Shillong Civil Hospital ka long ka jingim na ka bynta ki nongshong shnong ka Sor Shillong bad jong kiwei.
Haba kren ha katei ka sngi ba ai ïa kine ki tiar sumar nongpang, u Sharad Mathur uba long u Managing Director bad Chief Executive Officer jong ka Universal Sompo u la ong ba ka jingdon ïa tiar sumar nongpang ka long kaba donkam haduh katta katta ban ai ïa ka jingsumar kaba biang, la ka long ha Meghalaya lane ha kari hi baroh kawei.
“Kane ka jingai jong ngi ïa ki tiar sumar nongpang ïa Shillong Civil Hospital ka long ki paidbah nongshong shnong jong ka Meghalaya kin long kiba kham shait kham khlaiñ.
Kane ka jingai jong ngi ïa kine kit air sumar nongang ka long ba ka seng ka buh jingmut ïa ka jingdonkam jong ki nongpang", la ong u Sharad Mathur.
“Ka jingthmu jong ka jingai ïa kine kit air sumar nongpang, wat sha ki jaka bajngai bad bakyndong kum ka Sor Shillong kaba don Shatei Lam Mihngi ka long ban pynbiang ïa kata ka jingduna ha ka liang ka koit ka khiah bad ki paidbah nongshong shnong kin yn hap shuh ban leit sumar sha ki jaka bajngai.
Ngi kyrmen ban ïai bteng ïa kane ka jingkyrshan jong ngi da kit air sumar nongpang khnang ba ka ri hi baroh kawei kan long kaba koit bakhiah".
Ha kine ki khyndiat snem ba la dep, ki khun u Hynñiewtrep u Hynñiew Pansngiat, kim shym la salia shuh wan ban shah ïa ka jingther jong u ‘lapbah ban pynsngew sha ki bor jong ka aiñ, sha ki bor Sorkar bad sha ki seng saiñ hima sima, bad ki Dorbar Shnong ba dei ban don ki aiñ ki ban pynim ïa la ka jong ka jaitbynriew.
Um tang katta, ki dkhot bamynshuwa jong ka Khasi Hills Autonomous District Council, ki nongïalam  jong seng bhalang, kynthup ïa ki dkhot ka seng saiñ hima sima, ki la pynlong ïa ki jingshah thngan ban pynsngew sha ka Sorkar ïa ka jingdonkam ban pynkup bor ïa ki Dorbar Shnong bad ïa ki Rangbah Shnong khnang ba ka synshar shnong kan long kaba ïaid beit ïaid ryntih, kumba la seng la buh u ‘ñi u kong.
Hynrei, haduh mynta, ngim pat ïoh ïa kata ka aiñ Synshar Shnong ka ban pynhun hi jrut ïa ki paid.
Dei ban pynim biang ïa kitei ki jingsngew.
Kane ka thong kaba hakhmat eh ka dei ban long ka jaitbynriew.
Ki nongmih khmat jong ngi, ki dei ban sngewthuh ba ka shuki ka long tang shi por.
Hynrei, lada ki lah ban shna ki aiñ kiba lah ban pynim ïa ka ri bad ka jaitbynriew, ka kyrteng bad ka nam jong ki kan ïai sah pateng la pateng.
U Myntri ki ka main bamynshuwa jong ka Sorkar Meghalaya, U Bah Martin Majaw, u la tei ïa la u jong u mot sah kynmaw da kaba wanrah ïa ka aiñ Land Transfer Act, kaba khang lad ïa kiwei kiba ym dei ki trai muluk ki trai jaka ba thied jaka ha kane ka jylla.
Mynta sa tang khyndiat sngi, kan sa don ka jingjied ïa u dkhot jong ka ïing Dorbar Thaw Aiñ jong ka Meghalaya na ka bynta jong ka Sohiong Assembly Constituency.
Kane ka jingjied nongmih khmat kan long ha ka 10 u Jymmang bad ka jingñiew bad ka jingpynbna ia ka result kan long haka 13 tarik u Jymmang mynta ka snem.
Ym tang katta, sa tang katno ngin hap ban jied ïa ki nongmihkhmat sha ka Khasi Hills Autonomous District Council bad ruh ka Jaintia Hills Autonomous District Council.
Ha kaba kum kine ki por, ki nongthep vote ki dei ban buh jingmut ba ka thong kaba ha khmat eh jong ngi, ki dei ba kine ki nongmihkhmat jong ngi, ki dei ban shna ïa ki aiñ ki ban ïada, ban pynim, ban pynneh ïa la ka jong ka lariti bad ka jaitbynriew.
Ka jingjied ïa ki nongmih khmat ka dei ka kam kaba kyntang.
Ka jingjied jong ngi ïa ki nongmihkhat ka dei ka hok jong ngi kaba ngi ïoh na ka jingsynshar paidbah.
Ki bun ki nongshong shnong ha ki ri ba synshar da ki shipai bad ha ki ri ba synshar da u nongsynshar lahduh, katno ki thrang ban ïoh ban jied ïa u nongïalam jong ki da ka jingthep vote.
Hynrei, ma ngi pat kiba ïoh ïa kane ka lad, teng teng ngi klet noh ïa ka jingkordor jong ka jingsynshar paidbah.
Teng teng, ngi sngew ba tang kawei ka vote jong ngi kam lah ban thaw pyrthei.
Hynrei, kane kam dei ka jingshisha.
Hynrei, lada pynlang ïa kita ki vote ki kylla bun bad ki lah ban wanrah ïa ka jingkylla ha ka seng saiñ hima sima.
Don kiba ym treh ban leit thep vote namarba kim sngewdonkam ïa ki MLA bad ki MDC jong ngi.
Ki ba nang bastad kim smat ban leit thep vote bad ki sngew ba ka jingleit thep vote ka dei ka kam jong u luk u lak.
Kane ruh ka long ka jingsngewthuh bakla.
Ka nongrim jong ka  jingjied ïa ki nongmihkhmat ka long ban wanrah ïa ki jingkylla na kiei kiei kiba bha sha kiei kiei kiba kham bha.
Ka jingjied ïa ki nongmihkhmat ka long ban saiñdur thymmai ïa ka imlang sahlang.
Ka jingjied jong ngi ïa ki nongmihkhat shisien san snem ba kin ïoh ïa ka lad ban shakri ïa ki paidbah.
Lada ngim sngewtynnad ïa ki, ki lah ban jied noh da kiwei.
Hynrei, ka thong kaba hakhmat duh jon ka jingjied ïa ki nongmihkhmat ka long ba kin shna ïa ki aiñ ki ban kyntiew ïa ka ri, ka jait bynriew bad ïa ka jylla.
Dei na kane ka daw ba ngi ong, ba ngi jied ïa ki nongmihkhmat sha ki ïing Dorbar Thaw Aiñ, ka mut ba ka kamram jong ki nongmihkhmat ki long ban shna aiñ bad kiwei kiwei ki sa bud hadien.
Ka Shad Suk Mynsiem ba-ar sngi jong ki khun u Hynñiewtrep u Hynñiew pansngiat ba la pyllong da ka Seng Khasi Laitkor Pyllun ha Madan Laitkor, kaba ïatyngkhuh bad ka jingwandoh wandiat jong ki kjat sngi basyaid jong ka Pyrem ïa u khun bynriew ka la kut nohha ka 30 tarik Ïaïong.
Ka jingpynlong ïa kane ka Shad Suk Mynsiem mynta la 15 snem kyntih, ka long ba ainguh ïa u Trai Kynrad Nongbuh Nongthaw bad Nongpynlong ha kane ka por ba ki dieng ki siej ki sdang ban khie lung, na ka bynta ka jingpyndap kyrhai jong u ïa ki khun u Hynñiewtrep, la ka long ka ka liang ka jingkoit jingkhiah, ha ka khiahkrat khiahstang, ha ka kamai kajih, ka shong suk ka shong shngaiñ, ka thoh ka pule, ka khaïi ka pateng, ka rep ka riang bad kiwei pat ki bynta jong ka jingim.
Ha kane ka lehkmen leh sngewbha kaba mih na thwei ka dohnud jong ki khun u Hynniewtrep ban pynpaw ïaka jingsngewnguh ïa u Trai Nongthaw Nongbuh, ha ryngkat ka shad ka kmen jong ka jingkynud baty-siang jong ki syiem ki jingput jingtem, ka Tangmuri, ka jingriew ka chaw chaw, ka bom, ka nakra bad ka ksing padiah, ka long ruh ba kyrpad ïa u Trai Nongbuh Nongthaw ba un nang ri nang sumar ïa kane ka jait bynriew ba ieid ki ‘blei.
Kane ka shad ka long ruh kum shibynta ban ainguh ïa u Trai Nongthaw Nongbuh ban kyrkhu ïa ki paid jong ka Niam Khasi.
Ka Seng Khasi Laitkor ka la sdang ban pynlong ïa ka “Shad Suk Mynsiem" ha u snem 2007.
Hynrei na ka jingwan ka khlam ka ngoh ha ki snem ba la dep, ka la hap pynsangeh noh shuwa ha u snem 2020 bad 2021.
Ha kane ka kynti ka shad ka la kynjoh sha ka sien kaba khadsan bad na i jingsdang iba rit, mynta ka la nang iphuh iphieng katba nang mih ki sngi bad ki snem.
Ka jingjied ïa u nongmihkhmat sha ka ïing Dorbar Thaw Aiñ ka Meghalaya na ka bynta ka Sohiong Assembly Constituency, East Khasi Hills District kan long ha ka 10 tarik u Jymmang, 2023 bad ka jingñiew bad ka jingpynbna ïa ka result kan long ha ka 13 tarik u Jymmang, 2023.
Ka Sohiong ka dei kawei na ki sanphew san tylli ki Assembly Constituency kiba la mang kyrpang na ka bynta ki riew lum ka Meghalaya ha ka ïing Dorbar Thaw Aiñ jong ka Meghalaya kaba don hynriewphew ngut ki nongmihkhmat.
Ka jingjied ïa u nongmihkhmat jong ka Sohiong Assembly Constituency la pynsangeh shuwa ban pynlong ïa ka jingjied ïa ki nongmih khmat sha ka ïing Dorbar Thaw Aiñ jong ka Meghalaya.
Kane ka jingpynsangeh noh ïa ka jingjied ïa u nongmihkhmat jong ka Sohiong Assembly Constituency, ka long na ka daw jong ka jingkhlad noh jong uwei na ki kyrtong jong ka Sohiong, u Bah H.
D.
R.
Lyngdoh, uba long u kyrtong jong ka United Democratic Party.
Ka jingïakhun kan long hapdeng u kyrtong ka UDP u Bah Synshar Kupar Roy Lyngdoh Thabah, u Myntri Bamynshuwa jong ka Meghalaya, u Bah Samlin Malngiang u kyrtong jong ka seng saiñ hima sima National People’s Party, u Bah S.
Osborne Kharjana u kyrtong jong ka seng Congress, u Bah Sandondor Ryntathiang u kyrtong jong ka HSPDP, u Bah Seraph Eric Kharbuki jong ka Bharatiya Janata Party bad bah Stodingstar Thabah.
Hynrei, ïa ka bok ka kupar jong kine ki nongmihkhmat kan shong ha ki nong vote jong ka Sohiong Assembly Constituency kiba haduh 34,783 ngut.
Kawei ka vote ka long kaba donkam haduh katta katta ban rai ïa ka jingjop jong u kyrtong.
Kawei ka vote ka lah ban rai ïa ka jingïoh ïa u nongmihkhmat uba lah shisha ban ai ïa ka jingshakri kaba bha tam na ka bynta jong ki paidbah.
Ki nongthep vote ki dei ban sngewthuh ba ka vote jong ki ka long kaba kordor haduh katta katta.
Ka jingpynjop lane ka jingpynrem ïa u kyrtong babha ka shong ha ki.
Kane ka dei katta kaba ngi ong ka bor jong ka jingsynshar paidbah.
Ha ka synshar paidbah la khmih lynti ba baroh ki dei ban leit thep vote ban jied ïa ki nongmihkhmat.
Ka riti synshar jong ka ri India ka kdew shai ba ka jingleit thep vote ka dei ka hok jong ki nongshong shnong jong ka ri India.
Hynrei, kaei kaba ngi shem pat ka long ba ka jingwan thep vote kam ju long shispah na ka shispah.
Haba shu kheiñ kyllum na ka jingpynlong ia ki jingjied nongmih khmat ba la dep, ka jingwan jong ki nongthep vote kan long tang kumba phraphew na ka shispah.
Mano keiñ kine kiba jah.
Kine ki bajah, ki dei kito kiba ym sngewdonkam ban leit thep vote.
Kine ki bym leit thep vote ki dei kito kiba ong ba kam lei lei lada kim leit thep vote nambar ba kawei ka vote kam lah ban thaw pyrthei.
Hynrei, lada bun kiba kum kita, ka pynpoi sha kito ki arphew na ka shispah ki bym wan thep vote.
Kine ki arphew na ka shispah ki long kiba kongsan ban rai ïa ka jingïoh ïa u nongmihkhmat uba la ha kit ïa ka ri, ka jaitbynriew bad ïa ka jylla hi baroh kawei.
Te, namarkata, ym dei ban jah ban jied ïa u nongmihkhmat jong ngi.
Ha ka jingjied ïa ki nongmihkhmat ha ri India, ka jingsngew niam, ka jingpyndonkam ïa ka pisa, ka jingleh donbor, ka ieid party bad ka jingsngew jaitbynriew kiba long kiba trei borbah.
Hynrei, kawei kaba ngi dei ban sngewthuh ka long, ba ngi ka long ba ngi jied ïa u nongmihkhmat u ban long u nongthaw ïa ki aiñ kiba lah ban ïada ïa ngi na ka jingshah tyllep noh ha kiwei.
Lada ngim pynjop ïa kiba theh pisa ha ka por elekshon, ma ki ruh kin shu jah la ka jah.
Kawei kaba dei ban rung ha ka jingmut jingpyrkhat jong ngi, ka long ba kawei ka vote kam iaryngkat bad ka lut sanspah ne lut arhajar.
Ka vote jong ngi ka ïaryngkat bad ka jingdon pisa jong ka Reserve Bank of India.
Lada ngi skhem haduh katta katta, ym ym don ba lah ban thied ïa ka vote jong phi jong nga.
Ka shlem ai jinghikai phutbol jong ka Kick Start Football Coaching Centre ka la pynbna ïa ka kyrteng jong ki san ngut ki khynnah kiba don ha kane ka shlem ai jinghikai ki ban shah leit hikai pyntbit shuh shuh ha ka jingïalehkai kynjatbol ha ka shlem ai jinghikai jong u Bhaichung Bhutia uba long uwei na ki rangïalehkai phutbol barim bad ba pawnam bha ha ka ri uba la ïalam ruh ïa ka ri ban rah ki khusnam bapher bapher.
Kine ki san ngut ki la shah jied ha ka Bhaichung Bhutia Football Schools Residential Academy lyngba ka scholarship basis ki kynthup ïa u John Wandon Nongsiej uba dang 10 snem ka rta, u Kyrsoilang Syiemlieh 11 snem ka rta, u Robindor Kyrsian12 snem ka rta, u Medonbanshan Kurkalang12 snem ka rta bad u Adrian M Sawian uba la 15 snem ka rta.
Kine ki san ngut ki khynnah mynta ki la shah ai jinghikai ha ka shlem ai jong ka Bhaichung Bhutia Football Schools Residential Academy kaba don ha Assam Rifles Laitkor.
Ka Lympung kynjatbol jong ki Fan club ïa kaba la tip kyrteng kum ka ‘2nd Eastern West Fan Club Football Tournament 2023’ kaba la pynïaid da ka Easten West Fan Club Forum ka la poi noh sha kaba kut ha ka 29 tarik u ïaiong 2023 ha kaba ka jingïaknieh nam lahduh ha katei ka sngi ka long hapdeng ka Mairang United pyrshah ïa ka FC Bayern Fan Club Meghalaya.
Ha Kane ka sngi la wan ban sakhi lang ïa kane ka jingïalehkai da u MDC barim kong ka Mairang Konstitwensi u Bah Equator Nongrang uba la long kum u Kongsan ha ryngkat ka jingïasynran lang  u Bah Bornad syiemiong sordar shnong pyndengumiong, ki nongpynïad lem bad ki paidbah kiba la wan ban sakhi ïa kane ka jingïalehkai kaba la long hapoh madan ïalehkai Dom Mawlum Pyndengumiong Mairang.
Ha ka jingkren lyngkot jong u kongsan, u Bah Equator Nongrang ula kyntu ïa ki khun samla jong kane ka thaiñ ba kin pyndonkam hok ïa ka sap kaba u Blei ula ai ha ki bad ruh ba kin kiar na kino kino  ki jingmlien kiba sniew kiba ktah ïa ka met lada ki kwah ban long ki rangïalehkai kiba tbit bad ula pynpaw ruh ïa ka jingsngewkmen ba kum ki khun samla ha kane ka juk kaba mynta ki ïa beh bha ïa ka kam ïalehkai kaba long ruh ka lad ïohkam ïohkam ka ban ïarap ïa ki ban ieng ha la ki kong ki kjat.
Haba phai pat sha ka jingïalehkai ka jingïakhun ban ïohrah ïa ka nam lahduh ka long shisha kaba itynnad ha kaba ka jingïalehkai hapoh madan ka long kaba ïakhaid bad ki la ïoh ban thep tang mar shi kol bad hadien ka jingïashut tie breaker pat ka FC Bayern Fan Club Meghalaya ka la ïoh ban pynliem noh ïa ka Mairang United da 4-3 ban rah syndon ïa ka nam lahduh ha ryngkat ka trophy bad ki khusnam.
Ka All India Football Federation (AIFF) ka la pyllait ïa ka almanac lane ka jingbuh ïa ki program ïalehkai jong ka phainal round jong ka Second Division I-league ka ban sa sdang shen.
Ka kynhun ïalehkai jong ka Shillong Lajong hadien ba ka la ïoh ban rung sha ka phainal round jong kane ka lympung kaba dei ruh ka jingïakhun ban ïoh rung sha ka I-League, kane ka kynhun kan sa sdang ïa ka jingïaid lynti jong ka ha ka phainal round ha kaba kan sa ïalehkai nyngkong ha la ïing pyrshah ïa ka United Sports Club ha ka 6 tarik Jymmang, kata ha kane ka sngi saitjain ban wan mynta.
Ka Lajong ka la dep ban ïakhun arsien bad kane ka Klob kaba na Kolkata, ka United Sports Club ha kaba ha ka sien ïakhun kaba nyngkong ka Lajong ka la ïakhaid da 1 la 1 ha ka jingïalehkai kaba la long hangne ha  Shillong, bad ha ka jingïakhun kaba ar ka Lajong ka la sha liem noh ha ka United Sports Club da 2 la 1 ha ka jingïalehkai kaba la long ha Kolkata ha une u bnai ba lah dep 24 tarik Ïaiong.
Ki San tylli ki Klob kiba la ïoh ban rung sha ka phainal round jong kane ka lympung ki kynthup ïa ka Ambernath United, Delhi FC, FC Bengaluru United, United Sports Club bad ka Shillong Lajong FC kaba la ïoh ruh kum ka kynhun best second-placed team kaba la ïalehkai hadien ba ka la pynliem noh ïa ka East Bengal FC reserves ha ka jingïalehkai kaba lah long hangne ha kane ka jylla jon ngi ha ka 29 tarik Ïaiong.
Ka jingïalehkai jong ka phainal round kan sdang naduh ka 6 haduh ka 26 tarik Jymmang 2023.
Kine ki kynhun kin hap ban ïalehkai ha ka single leg format ha kaba man kawei pa kawei ka kynhun kan ïoh ban ïalehkai artylli ki jingïakhun ha la ïing bad artylli ki jingïakhun shabar bad ki artylli ki kynhun ïalehkai kiba ïalehkai bha bad don ha ka top two kin sa ïoh rung sha ka lympung I-League ha kane ka samoi ban wan.
Katkum ka program ïalehkai fixture (fixture), la ïohi ba ka madan ïalehkai na bynta ka Lajong ka ban long  ha kane ka nongbah, ym shym la pyni la ha kano ka madan kane ka kynhun kan ïalehkai, la kan long hapoh madan third ground lane shawei ka jaka.
Ka Shillong Lajong kan sa ïalehkai pyrshah ïa ka Delhi FC ha ka 11 tarik Jymmang ha Minerva Sports Complex, Delhi, katba ha ka 16 tarik Jymmang ka Lajong kan ïakhun pyrshah ïa ka Ambernath United ha Cooperage Stadium, Mumbai bad ha ka ha ka 21 tarik Jymmang ka Lajong kan sa ïakhun pyrshah ïa ka FC Bengaluru United kaba dei ruh ka jingïakhun ha la ïing tangba ïa ka madan ban ïalehkai kine ki ar kynhun ka AIFF ka khlem shym pat la pynbna.
Ki samla Khasi kiba dei na kane ka jylla ka jong ngi ki la khur ïa ka jingjop ha ka kyrdan bapher bapher ha ka jingïakob pynher ñiah kali kaba la long ha Agri Expo, Dimapur Nagaland myn ha ka 28 bad 29 tarik Ïaiong 2023.
Kine ki arngut ki samla kiba la jop ha ka kyrdan ba nyngkong ki long u samla Ronan Bazeley Rymbai uba la jop ha ka open category bad u Elhnan Jason Syiem uba la jop ha ka Rookie category.
Ïa kane ka jingïakob ñiah kali 4th Street King Autocross Challenge 2023 la pynïaid da ka Dimapur Street Kings Club.
Ha kane ka jingïakob ñiah kali kaba ar sngi la wan ban ïa shim bynta da kumba 91 ngut ki rang bad ki thei ñiah kali kiba dei na ki jylla bapher bapher jong ka thaiñ shatei lam mihngi.
Ki la don shuh shuh ki samla Khasi kiba la jop ha kane ka jingïakob ñiah kali jong ka lympung, kynthup ïa u Mihsalan uba la jop ha ka kyrdan kaba ar ha ka open category, u Brandon Bazeley uba la jop ha ka kyrdan kaba lai ha ka open category bad u Sheldon Synnah uba la wan ha ka kyrdan kaba saw ha ka open category.
Haba phai pat sha ka SUV category, u Aneesh Sangma u la jop ha ka kyrdan kaba nyngkong, u Larry Mukhim u la jop ha ka kyrdan kaba ar bad u Ruchir Marak u la jop ha ka kyrdan kaba lai.
Haba phai pat ha ka liang jong ki kynthei, ka Chelsea Byrsat ka la jop ha ka kyrdan kaba nyngkong ha ka ladies category.
SHILLONG:Ka ju don ka kyntien “padiah khlem baiwai" lada kren laplah khlem pyrkhat ïa ka ei ka ban sa jia hadien hynrei kane ka jingpyndonkam ïa kane ka kyntien  la ju sakhi bha ha ki por election bad mynta ka kynti lei lei la sakhi ruh da ka jingpyndonkam da ki kyntien kiba kham khor, lane lah ban ong ba ka long kum ka kyntien pyntieng pynsmiej ïa ki paidbah ki bym ai ka jingkyrshan ïa uno uno u kyrtong, kata da kaba byrngem ban pynduh skhim ïa ki.
Bad kat nang mih ki sngi ki por la ïohi ïa ka jinghiar dor ka saiñhima sima ha kane ka jylla jong ngi, kaba ju tip kum ka ri tip briew tip Blei, bad ba la ju khmih lynti ba kita ki nongsynshar kin long ki bym ïashah liang hynrei ki ban peit ïa ka jingeh jong u paidbah baroh khlem da peit shiliang khmat.
Hynrei ha ka jingïalap election ha Sohiong la sakhi ïa kaba kum kane ka jingïakren laplah bad ka kren pyntieng pynsmiej ïa ki paidbah kiba lui lui kata ban pynduh ki jingmyntoi kiba dei hok ïa ki, lada kim ai ka shi vote ïa u kyrtong u ban wan ha ka bor.
Ïa kane la sakhi ha kawei na ka jingïalang jong ka NPP ha ka shnong Rangshken, ha kaba la ïohi ïa ki jingkren u nongïalam NPP, u symbud myntri rangbah ka jylla u Bah Prestone Tynsong u la ong ba ka MLA skhim ka dei tang na ka bynta ki nongkyrshan jong ki kyrtong kiba jop ïa ka election.
Ïa kane u Bah Prestone u la pynshai halor ka jingpan RTI jong ki nongshong shnong ka Sohiong ïa ka MLA Skhim, kaba ki la kynnoh ba u MLA barim u Bah Samlin Malngiang u la pyndonkam bakla ïa ka MLA skhim, namar katkum ka RTI ka mih tang ka kyrteng hynrei ka pisa ki khlem ïoh.
U Bah Prestone u la ong, “Ki 15-16 ngut ki ba la kynnoh ba kim ïoh ïa kane ka skhim, hynrei ha ba ngi peit ngi bishar ïa ka list u Bah Samlin Malngiang, haduh 8000 tam ki la ïoh lut ïa kane ka skhim, kumta nga la phone ïa u BDO bad khatduh nga ïoh jingtip ba kim dei ki nongkyrshan jong u Bah Samlin Malngiang".
U Bah Prestone u la ong shuh shuh “Ïa ki paidbah ba ki dei ban  kynmaw bha ba  ka MLA skhim ka ba dei ban ai tang ïa ki briew ki ba ibit u MLA ban ai, ym ïa baroh".
U la kubur ruh ba ha ka constituency jong u ruh, kata ha Pynursla Constituency, u ju sam ïa ka MLA skim tang ïa ki briew ki ba ai ka jingkyrshan ïa u bad ïa ki bym kyrshan um ju ai.
U la ong shuh shuh “Ka MLA skhim ka dei ka skhim kaba hap ai tang ïa ki nongkyrshan bad namar bunsien ki bym kyrshan ki ju wan nyngkong nyngkong ban pan skhim bad kane ka dei na ka Policy ka sorkar ki leh ïa kata bad u President ka UDP ruh u sngewthuh ïa kata bad kane ka dei tang ka politic suda, 60 ngut ki MLA ki ïoh ai kajuh, bad ngi pyntreikam ha ka juh ka kyndon".
Kane ka jingkren jong u Symbud Myntri Rangbah ka jylla ka la buh ïa ki nongshong shnong ha ka jylla ha ka umdum bad ka jingkylli kaba heh mynta ka long ba hato ka MLA Skhim ka dei kaba jong ki paid nongshong shnong ne jong ki paid nongthep vote jong u MLA?.
Ka kaiphod jong ka post-mortem halor ka Walinda Binong, 18 snem ka rta, ba la ïathuh ba ka la ïap namar ka jingbthat hi ïa la ka jingim ha ka hostel ba ka sah hapoh Sikar, Rajasthan, ka la ïathuh ba kane ka samla lud ka la ïap namar ba ka sdien ïalade ha u tyllai phasi, hynrei ki bahaïing bad ki paralok kane ka samla kim ngeit ïa kane ka kaiphod.
Ka Walinda ka la khlad noh ha ka 27 tarik Ïaïong ha ka hostel jong ka ha School of Design kaba don hapoh ka Mody University ha kaba ka la leit pule halor ka jingpynwandur ïa ki riam ki beit.
U kpa jong ka, u Rubi Binong, uba la wanrah ïa ka met basah jong ka sha la ïing ha Marngar hapoh Nongpoh hynnin ka sngi U Blei, u la suba ba ka jingbishni ki para ba leit lang ha kane ka jaka pule kiba la kham halor ïa ka, ka lah ban wanlam sha kane ka jingïap ka khun jong u.
U la ong ba ka Walinda ka la shah jied ban mih khmat ïa ka University, hynrei kane kam shym la pynsngewbha ïa ki khynnah kiba kham halor jong ka, khamtam eh ba ka dei na ka thaiñ shatei lammihngi.
“Ka la shah byrngem ruh", u la ïathuh.
U la ïathuh ruh ïa u nongthoh khubor, ba um sngewhun ïa kane ka kaiphod jong ka post-mortem namar ki don ki bynta ki bym ïaid beit.
U la ïathuh ba u la kylli ruh na u pulit ba kumno u nonghikai uba la pyntip ïa u u tip ïa ka daw jong ka jingïap, da kaba pyntip ba ka dih bih bad hadien ka sdien phasi ïalade, kata ha shwa ban leh ïa ka post mortem.
Ki don ruh katto katne ki paralok ka Walinda kiba suba ïa u samla jong ka.
Ki la ïathuh ba ki tip ïa ka Walinda na Class VII bad kan nym shim ïa la ka jingim.
“Ngi suba ïa u samla jong ka, u Vishal Singh Chauhan uba ka ju tag ha ka Instagram bad ki ju buh lang ruh ïa ki dur jong ki baroh arngut", la ïathuh kawei ka paralok jong ka.
“Hynrei naduh ba jia kane ka jingjia, baroh kine ki dur jong ka Walinda bad u samla jong ka la delete lut da u bad ym ju ïohi shuh ba un don ha social media.
U lah ban dei ka daw halor kane ka jingïap", la kynnoh kane ka paralok jong ka.
Ka kynja kmie jong ka Walinda haba kren bad u nongthoh khubor  ka la ïathuh ba ka la ïa video-call bad ki ha ka 26 tarik Ïaïong bad ka la ïathuh ba kiei kiei baroh ki long kiba ïaid beit ïaid ryntih bad ïathuh ruh ha u kurim jong ka halor ka jingshah jied jong ka na ka University kum ka nongpynwandur ïa ki jaiñ ba tbit tam.
“Ka ju don ïa ka dur khmat ba phuh samrkhie bad pynsngewbha ïa baroh kiba don bad ka bad ka don ka jingangnud kaba khraw na ka bynta ka kam jong ka; kan nym pynïap hi ïalade.
Ki don kiba don kti bad kiba kynnoh ba ka dei ka jingpynïap hi dalade ïalade", ka la ïathuh ryngkat ki ummat.
U bakha jong ka, u Wominstar Binong, u la kynthoh ïa kane ka kaiphod jong ka post-mortem, da kaba ong ba ka met jong ka Walinda ka don ki jingjngem snam ha ka shadem, ka met, ka ryndang, ka kti bad ka kjat bad ka dak ba don ha ryndang jong ka ym idei ban ong ba ka dei na kaba sdien hynrei ba la shah syngit da u tyllai hadien ba la shah shoh.
U la pynpaw ruh ka jingsngewdom bad jingbym sngew ïahap halor ka jingong u nonghikai ïa ka rukom ïap jong ka, da kaba ong, “Kane ka long ka bym lah ban pdiang namar hadien ba lah dih bih kan nym don bor ban sdien ïalade.
Nalor kata, kumno kan sdien ïalade haba ka la tip ba kan ïap na kaba dih bih?" u la buh jingkyll.
U Myntri Rangbah ka jylla u Conrad K Sangma, ha ka 1 tarik Jymmang, u la pyntip ba ka jingpynïaid shakhmat ban wanrah ïa ka rukom tih dewïong kat kum ka jingstad saïan, kan lah ban urlong noh hapoh ka 60 sngi, namar ba ka jingpynbit pynbiang ïa ki kot ki sla ka la jan poi sha ka bynta ba khadduh.
Ïa ka ne u national president ka National People’s Party, u la ong ha ka jingïalap election na ka bynta u kyrtong ka Sohïong Konstitwensi, “Hapoh ka 60 sngi naduh mynta ka sngi ka jingtih dewïong katkum ka juk stad saïan mynta kan sa urlong noh ha ka jylla, Meghalaya".
U la bynrap “Une u long u mawmer u ba heh, u ban lah ban pynkylla ïa ka rukom im jong ki nongshong shnong ha kine ki thaiñ bad kumjuh sha kiwei pat ki thaiñ ha ka jylla".
U la kdew ba ka Supreme Court ka la bthah ïa ka sorkar ha ka jylla Meghalaya bad ha kiwei ki bynta jong ka Ri India ba dei ban pyntrei ha ka rukom trei ka ba pher bad ailad ban pyntrei da katkum ka jingstad saïan mynta.
“Nga kwah ban pyntip sha phi ba kata ka sngi ka la jan wan mynta.
Ka Sorkar Pdeng ka la pynlait ïa ka mining lease na ka bynta ki 4 ngut ki trai par.
Ka Sorkar Pdeng bad ka Sorkar Jylla mynta ka dang don ha ka lynti ka ba khadduh noh sa ban urlong noh shen" u la bynrap.
Lah ban kdew hangne ba na ka liang ka National Green Tribunal (NGT) ka la khang ïa ka jingtih dewïong kum ki thliewkhnai naduh u Ïaïong 2014.
Ka Supreme Court ha u snem 2019 ka la rah ïa kane ka jingkhang da ka ba ai hukum ba dei ban tih dewïong katkum ka juk mynta.
U Chairman ka  Meghalaya Industrial Development Corporation (MIDC) u James PK Sangma ha kine ki khyndiat sngi u la leit ban ïakynduh bad ki nongïalam ba ha khlieh jong ka Federation of Indian Chambers of Commerce and Industry (FICCI) ban ïakren halor ban pynkhlaiñ ïa ka ha ka jylla.
U Chairman ka Meghalaya Industrial Development Corporation (MIDC), u James PK Sangma ua la ïashim bynta ha kane ka jingïalang jong ka Federation of Indian Chambers of Commerce and Industry ban tip kham bniah halor kane ka tnat bad ban don ka jingïatreilang bad ka MIDC.
“Ka thong jong kane ka jingïakynduh ka dei ban ïakren halor ka long ka man jong ka jylla ha ka kam karkhana, ki jingeh kiba ki ïakynduh bad ki lad ki lynti ban ïatreilang ban pynbeit ïa kine ki jingeh kiba ki ïakynduh," u la ong.
Ka FICCI ka don ïa ka jingtip kaba biang haba ïadei bad ka thaiñ shatei lamihngi, kynthup ïa ka jylla.
Ka Lum Jingthang ka Seng Khasi Kmie  Mawkhar kaba don ha Jaiaw hynnin ka sngi ka la thaba hi khlek, ha ryngkat ka jingkhuid jingsuba ha baroh ki sawdong ki sawkun jong ka, hadien ba ka Lum Jingthang Komiti Seng Khasi Seng Kmie, Mawkhar ka la pyllong ïa ka jingpynkhuid ïa utei u Lum Jingthang.
Ïa kane ka jingpynkhuid ïa utei u Lum Jingthang ha Jaiaw la plie da u dkhot ka Iing Dorbar Thaw Aiñ ka Meghalaya, u Bah Adelbert Nongrum u bamih khmat ïa ka North Shillong Comstituency.
Ha katei ka sngi ba la don lang ki rangbah ka Seng Khasi Seng Kmie ha ryngkat ka jingïadon lang ki dkhot ka Seng Raij bad Seng Khih Lang.
Ha shuwa ban pynlong ïa ka jingpynkhuid ïa kane ka jaka, la pynlong nyngkong da ka jingkyntiew lama jong ka Seng Khasi da u Vice President jong ka Seng Khasi Kmie, u Rangbah O.
Pyngrope bad ïa ka duwai ka phirat bad ïa ka kyrpad ka kyrpon ïa u Trai Nongbuh Nongthaw la pyndep da u Rangbah Skor Jala, u ‘riew tymmen ‘riew san ka Lum Jingthang Committee, Seng Khasi Kmie bad pynbud pat sa ka jingai ïa ki jingaiburom ïa kito kiba la noh ïa u synniang u bynhei sha ka jingpynkhuid ïa u Lum Jingthang.
Haba kren ha katei ka sngi, u Kongsan Adelbert Nongrum u la pynpaw ïa ka jingsngewnguh jong u ïa ka Lum Komiti kaba la ju kynmaw ban khot sngewbha ïa u na kawei ka por sha kawei pat ban ïa don bynta ha ka jingynkhuid ïa u Lum Jingthang uba don ha Jaiaw.
Une u nongmihkhmat u la kyntu ïa baroh kiba la ïa don lang ha katei ka sngi ban ri ban sumar, ban ïada bad ban nang pynkiew irat ïa la ka jong ka lariti.
U Bah Adelbrt Nongrum uba la pynkynmaw ïa ki jinghikai tynrai jong u Hynniewtrep, ban kamai ïa ka hok bad ban ban bat ïa la ka juban, ka hok ka shikyntien bad ka jingshisha.
Ha ka juh ka por u la pynsngew ruh ïa ka jingdonkam ïa ka jingsaiñ dur thymmai ba ka jaitbynriew Hynniewtrep kan kiew irat hangne ha sla pyrthei.
Ha katei ka sngi, la pynsngew bad pynpaw ruh ïa ka jingsngewnguh bad sngewburom ïa ka jingnoh synniang jong u Bah Adelbert Nongrum na ka bynta ka jingshna ïa ka jaka pynsangeh kali ha utei u Lum Jingthang bad kiwei ki jingpynbit pynbiang, ha kaba katei ka jaka, mynta ka la kylla dur sha kiei kiei kiba kham bha.
Kane ka jaka haba peit mynta, lah ban ong ba ka ïa dei dur bad kata ka jingong ba ki sawdong sawkun, ka mei mariang ryngkat bad ka jingkhuid jingsuba ba ki ïa shongsuk.
Dang shen ka Bharatiya Janata Party Meghalaya kala thaw ïa ka komiti ba kyrpang ha kaba san ngut ki dkhot jong kane ka komiti kin hap ban peit bniah ha kaba ïadei bad ka Roster system.
Haba kren bad ki Nongthoh khubor u Convenor jong kane ka komiti u Bah HM Shangpliang u la ïathuh ba kane ka komiti ka la dep ban ïashong arsien ban ïakren halor ka Roster System.
“Ngi la pan jingmut na ki nongsaid aiñ kiba dei ki dkhot jong ka BJP, kiba don bynta lang ban ïarap bad ai jingmut ïaka komiti kumno ban ïaid sha khmat," u la ong.
U la ïathuh ruh ba kane ka komiti ka la don kato katne ki mat kiba kin sa ai jingmut, ha kano kano ka por ba u Myntri Rangbah ka jylla u Conrad Sangma un khot ïaka jingïalang jong ki seng kiba don hapoh ka MDA ne ha ka jingïalang jong ki seng saiñpyrthei baroh.
“Ha kane ka jingïalang ngin sa pynpaw ïa kaei kaba ki don ban ong bad ban ai jingmut.
U la bynrap ruh da kaba ong ba ka order ba dang shen jong ka High Court, ka la ai ïa ka jingbishar ba ka roster system ka dei ban don ka tarik ban sdang, ka High Court ka aiti ha ka sorkar ne ha ka legislature, “Ngi ngin ieh ha kane ka mat".
“Ngi ruh ngi don ka juh ka jingmut kumba btah ha High Court, ngim ong ba kan sdang nangne sha khmat ne naduh ka sngi ba sdang, ngi ieh ha ka sorkar ba kan shim ïa ka rai bad lada kam dei ka sorkar kan dei ka legislature," ong u Bah Shangpliang.
U President ka Bharatiya Janata Party, u Bah Ernest Mawrie, haba kren halor ka jingkren jong u MLA ka Pynthorumkhrah Konstitwensi, u Bah AL Hek ha kine ki khyndiat sngi halor ka jingjied president thymmai hapoh ka seng, u la ong kaba kren u Bah Hek ka dei tang ka jingkren shimet jong u.
“Ka por  jong ka jinglong President jong ka BJP ka dei lai snem kam dei ar snem, ka por jong nga kum u President ka la kut bad ha ka 13 tarik u Kyllalyngkot 2023, ngi don ka National Executive Committee ha Nongbah Delhi, ha kaba u Myntri  jong ka tnat ïada ri u Rajnath Singh, u la pynbna ba kan don ka jingpynjlan  ïa ka samoi trei jong u National President haduh u ka 24 tarik u Jylliew 2024," u la  ïathuh.
U la bynrap da kaba ong ba lada ka Sengkmie kam pynbna ïa ka tarik ban ïaleh ilekshon yn ym lah ban pynlong ilekshon, phi ruh phi tip ba  u Bah Hek u la long u President ka seng ha u snem 2003 haduh 2006 lai snem kam dei ar snem.
“Man la u wei pa u wei u dkhot ki don la kajong ka jingthmu ngam lah ban khang ïa kata.
Ha kine ki khyndiat sngi ngin sa ïoh ka jingbthah na Central, namar ngim lah ban leh pyrshah ïa ka seng," u la ong.
U bah Mawrie u la ther tyngeh da kaba ong, kum u Myntri ka Sorkar u dei ban kren  halor ki kam pynroi jong ka tnat jong u, kiei ki kam pynroi ki ba un wan rah, na ka bynta ka seng ka seng kan sa leh ïa kaba don kam.
“Nga la pyndep ïa ka por jong nga kum u President bad ka shong ha ka central ban shim ïa ka rai, ngam lah ban ong la ngan dang bteng ne em," u la ong.
U Bah Mawrie u la bynrap shuh shuh da kaba ong ba ha ka por ba  seng ïa ka BJP tang arngut ki ba jop hynrei mynta ngi ïohi ba ka BJP ka la khlaiñ bha ha ka ri baroh ka wei, bad na ka bynta ka jylla ruh kin trei shitom ban pynkhlaiñ shuh shuh ïa ka seng ha ka jylla.
U la ong ruh ba ka BJP kan mih ban ïakhun ha baroh ki ilekshon la ka dei ka MDC ne ka MP Lok Sabha ka ban sa long ha une u snem ban wan.
Haba ïadei bad ka ilekshon na ka bynta ka Sohiong u Bah Mawrie u la kyntu ïa ki paidbah ka Sohiong constituency ba lada ki kwah ïa karoi ka par ki dei ban ailad ïa une u samla ban ïoh ïa ka jingjop.
U la bynrap ruh ba ha Meghalaya ki don tang arngut ki MLA  hynrei ki kam pynroi ki poi sha baroh haduh uba rit tam.
Haba ïa dei bad ka jingmih khubor ba ka don ka jingïakren ban wan pynïasoh  da ki MLA ka TMC na ka liang u Bah Mawrie u la ong ba haduh mynta ym pat don kiba wan kynjoh ktien sha ka seng.
Ngi ïohi tang ha ki lad pathai khubor ba kala don ka jingïakren bad u MLA ka BJP u Bah hek ha ka por ba ki ïa dihsha.
“Mano mano ruh ki lah ban wan pynïasoh bad ka BJP  hynrei ka dei ban dei da ka jingtip jong ka seng ha ka jylla bad ka sengkmie," u la ong.
U Myntri Rangbah ka Jylla, u ba long u nongïalam jong ka National People’s Party (NPP) u  Conrad K Sangma, mynta ka sngi u la hiar sha ka shnong Krang ka ba don hapoh ka Sohiong constituency, ban pan ka jingkyrshan na ka bynta u kyrtong ka NPP, u Bah Samlin Malngiang.
U Myntri Rangbah ka Jylla u Conrad K.
Sangma ha kane ka sngi u la ther tyngeh ïa ki seng saiñpyrthei ki ba don lang ha ka Sorkar Meghalaya Democratic Alliance (MDA), hynrei kiba ju kynthoh tang ban ïoh jingmyntoi ha ka kam saiñpyrthei.
U la ong, “Don na ki seng saiñpyrthei, ki ba watla ki donlang ha ka Sorkar MDA, hynrei ha man ka election ki ju mih ban kynthoh bad kren pyrshah ïa ka NPP.
Kane ka jingleh jong ki, ka ju pynmong ym tang ïa nga hynrei ka dei ruh ka bym bha na ka bynta ki paidbah".
U la bynrap shuh shuh da kaba ong, “Ki don na ki seng saiñpyrthei ki ba ki juh kynthoh ïa ka sorkar bad ki National Party ba ki ju leit ban pan jingïarap na Delhi hynrei kine ki juh hi ki seng saiñpyrthei ki ju leit sha Delhi,ban kyrpad ba sngewbha ban ai ïa nga kane katei.
Kane ka dei tang ka jinglong arsap ba kumno shuh? Ha kawei ka liang phi pynlong kamkai hynrei ha kawei ka liang phi dang nud ban dawa".
U Nongïalam ka NPP u la ong shuh shuh ba “Ki don katto katne ki seng saiñpyrthei kiba ju ïai bteng ban kren ha ka lynti ka bymdei bad ka bym lah ban sngewthuh palat ïa ka Khanapara".
U la bynrap, “Don na ki katto katne ki briew bad ki seng saiñpyrthei kiba kren kynthoh ïa ka NPP hynrei, shisien ba kila leit palat ïa ka Khanapara, kin ym lah ban sngewthuh lane kin ym lah wat tang ban kren eiei".
Ka KSU West Jaintia Hills District Unit ka la pynkup burom ïa u samla Teimiki Sungoh uba na ka shnong Shangpung uba la wan ha ka kyrdan kaba nyngkong ha ka Advance Mountaineering courses kaba la long ha Himalayan Mountaineering Institute Darjeeling.
Ha katei ka jingpynkup burom la don lang u samla Phrangki Papang finance secretary, u Soowatki Law assistant Environment Secretary, u Platini Mukhim, sport secretary bad u samla Leningrad Tariang, General Secretary.
Ha ka jingkren jong u samla Leningrad Tariang  ha katei ka program, u la kyntu ïa utei u samla uba la jop ha ka jingïakob kiew lum ba un dang ïai minot ha ka jingïalehkai bad ban trei shitom khnang ban wanrah burom shuh shuh ïa ka ïing ka sem bad ïa ka jaitbynriew baroh kawei bad ruh ban ai mynsiem lem ïa kiwei ki samla ba don ïa kane ka sap bad ban kyntiew ïa kane ka jingïalehkai sport hapoh ka jylla.
Ha ka jingai jingkren na ka liang u samla Teimiki sungoh u la pynpaw ba ki samla na ka jylla ba leit ïashim bynta ha kane ka sport ki mad shibun ki jingeh, bad ka jingeh kaba ha khmat duh ka dei ka jingduna ha ka liang ka jingïoh jingïarap na ka sorkar namar kam pat da ithuh bha ïa kane ka jingïalehkai sport wat la bun ki samla kiba lah kiew bha ha kane ka jingïalehkai.
Kumta na ka liang ka seng ka kyntu ïa ka sorkar ba ka dei ban phai khmat lem sha kane ka jingïalehkai sport khnang ba ki samla kin dang ïoh bor bad ïoh mynsiem ba kin kiew ha kane ka jingïalehkai khnang ba kin lah ban leit ïashim bynta sha kiwei ki jylla bad ruh wat shabar ka ri khnang ba ka kam ïalehkai kan kiew.
Ha ka 15 tarik Ïaïong 2023, ki saw seng (HNYF, KSU, FKGJP bad Maitshaphrang) ki la pynlong jingïalang bad katto katne ngut ki nongmihkhmat jong ki seng Kur ban ïa syllok halor ka jingdonkam ban wanrah ki jingkylla ha ka aiñ Meghalaya Succession to Self Acquired Property (Khasi and Jaiñtia Special Provision) Act 1986 bad la pashat ïa kine ki mat ban ïa kren.
Ka pyrthei baroh kawei ka tyllun ryngkat bad ka kam khaii ka pateng (economy).
Haba khlaiñ ka khaii pateng ka Ri bad ka jaidbynriew ruh ka long kaba khlaiñ bad la ai nuksa kum ka USA, Germany, China bad kiwei kiwei.
Ka Ri Israel ka bym da heh than ban ïa ka jylla Meghalaya bad 65 na ka 100 jong ka ri Israel dei ka Ri shyiap, hynrei ka kam khaii pateng (economy) jong ka ka long kaba khlaiñ.
Watla ki Ri ba marjan bad ka ki long kiba kham heh bad kham bun paid bad ki pyrshang ban thom bor ïa ka Israel bunsien hynrei ki shah rem noh man ka por bad ka daw bah ka long ba ka Khaii pateng jong ka Ri Israel ka long kaba khlaiñ.
Lada ka Meghalaya ka kwah ban long ka jylla kaba khlaiñ bad kaba seisoh bad kaba lah ban ïada ïala u pud u sam ryngkat bad kiwei kiwei ki kam pynroi, ka dei ban pynkhlaiñ ïa ka kam khaii pateng bad ka jingïashim bynta jong ki trai shnong ki trai muluk ha kane ka kam ka long kaba donkam palat.
Ha ka juk mynta ha kaba ka kam sorkar ka la duna shibun, ka kam khaii pateng ka la dei kawei pat ka lad ban ïoh kam ïoh jam ïa ki khun samla jong ngi.
Ïa kito ki samla kiba wan na ki longing longsem kiba biang ka bai seng bai dang, ka jingseng jong ki ïa ki kam khaii pateng kan nang plie shuh shuh ïa ki lad ïoh kam ïoh jam na ka bynta kiwei pat ki samla wad kam.
Khnang ba kane kan urlong, donkam pat ba ki longing longsem ka jaidbynriew Hynñiewtrep kiba don ba em ba kin ai bynta lem ïa ki khun kynthei bad shynrang khnang ba ki lah ban buh bynda lada ki donkam ban shim da ka ram na ki bank khnang ba ki lah ban seng ïa ki kam khaii pateng jong ki.
Namar kata donkam ban wanrah ki jingkylla ha kane ka Aiñ 1986 ban kynthup ïa ka kyntien ‘Equitable’ (ym dei Equal ne mar kat juh) kaba mut ba ka ‘shong ha ka jingstad jong ki kmie ki kpa ban ai ïano, katno’.
Ka dei ban kynthup ruh ïa ka kyntien ‘Ancestral’ ne (Nongtymmen).
La ai jingmut ruh ban kynthup lang ïa ka kyntien ‘Gift’ ne ‘ban ai sngewbha’ ha kane ka Aiñ.
Ka kyntien ‘Equitable’ kumba la kdew haneng ka ai lad ïa ki kmie ki kpa ban ai ïano, katno hapdeng ki khun jong ki shynrang bad kynthei.
Hynrei haba don ki khep ba ki sngew dei ban ai kham bun ne baroh ka bhah sha ka khun khatduh lyngba ka Will ne ka Pynkam, kane ka Aiñ kan shah ïa ki ban leh kumta.
Bad haba ka longing kam don khun kynthei, don tang ki khun shynrang suda, kane ka Aiñ kan pynkup bor ïa ki khun shynrang ban ïoh bynta na la ki kmie ki kpa khlem da shah knieh noh ha ki Kur ynda la ïap ki kmie ki kpa jong ki, kumba juh jia namar bym don kane ka Aiñ.
Ha u snem 1982 katto katne ngut na ngi ki dkhot ka KSU barim ryngkat, kiwei de ki paralok  bad ki dkhot jong ka seng Tribal United Front hapoh ka jingïalam jong i (L) Bah Wifel Slong ha ka jingïashong pyrkhat bunsien, ngi la ïa pruid dak ïa ka aiñ rew ban ai bynta ïa ki khun shynrang bad kynthei.
Ïa kane ka aiñ rew la thmu ban ai sha ka KHADC hynrei la shimti noh da ka Meghalaya Legislative Assembly bad la ïoh jingmynjur na u Lat ha u 23 May 1986 kum ka Meghalaya Succession to Self Acquired Property (Khasi and Jaiñtia Special Provision) Act 1986.
Hynrei ha kane ka Aiñ jong u snem 1986 ka kren tang shaphang ka Self Acquired property ne (ka Spah/Jingdon jingem kaba kamai hi ki kmie ki kpa) kaba lah ban Pynkam (Will)  sha ki khun shynrang bad kynthei.
Hadien shi pateng  ne ha ki khun pat kane kam dei shuh ka Self Acquired property jong ki, ka kylla noh sha ka Ancestral property ne ka spah Nongtymmen ka ban ïaid biang sha ka khun khatduh kumba long ka dustur mynta.
Te ngi ïakren mynta ban kynthup ha kane ka Aiñ tang ïa kane ka Ancestral property ne ka Spah Nongtymmen kaba hiar pateng na ki kmie ki kpa ym ïa ka Nongtymmen kaba dei jong ka Kur.
Hadien palat 30 snem ba ngi la ïalap ban pyntrei kam ïa kane ka Aiñ, ngi sngew kmen ba lah nang bun ki longing kiba lah ïa ai bynta lem ïa ki khun shynrang bad kynthei.
Tangba ki dei ban sngewthuh ba ngi donkam da ka Aiñ ban pynskhem kat kum ka Aiñ ïa ka jingai bynta lem sha ki khun lada ka dei da ka Pynkam (Will) ne da ka Jingai Sngewbha (Gift) ban lait na kano kano ka jingïakajia hadien habud.
Ka jaidbynriew jong ngi mynta ka ïa kynduh bad ïa tyngkhuh bad ki bor kiba wan na shabar kiba khlaiñ bad kiba jubor bad lada ngim pynkup bor bad pynkhlaiñ ïa ka tyrpeng jong  ki khun jong ngi shynrang bad kynthei lyngba ka jingnang jingstad bad ka hiar pateng ïoh pateng, ka jaidbynriew ai jaid kmie  jong ngi kan shem jingeh ban ïaleh pyrshah ïa kane ka jingthmu jong kine ki bor ba nabar ban iuhroit ïa ki hok jong ngi hangne hala ri lajong.
Ka jing wan tuid jong ki mender shane namar ka jing bun ki lad kamai, kan kham duna shibun lada ki khun samla ka Jaidbynriew Hynñiewtrep kin shimti bad pynïaid hi noh halade ïa ki lad kamai kajih bad ka khaii pateng hapoh ka jylla  hadien ba la pyntrei ïa kane ka Aiñ.
Te khatduh ngi ïa wer ïa ki khun ki hajar ka Bri u Hynñiewtrep ban ïa noh synniang ïa la ki buit ki bor bad ban ïa kyrshan tyngeh ïa kane ka jing dawa ban pyntrei kam noh ïa kane ka Aiñ, ka Meghalaya Equitable Succession to Ancestral and Self Acquired Property (Khasi and Jaiñtia Special Provision) Act  khnang kan long ka Aiñ ka ban pynshlur, ka ban ai mynsiem ïa  baroh ki khun jong ka iing ka sem shynrang bad kynthei bad pyndonkam ïa la ki sap ki phong bad ka spah mariang ba la kyrkhu da U Trai Nongbuh Nongthaw ban pynlong ïa ka jaidbynriew bad ka jylla jong ngi kaba riewspah, kaba roi kaba man bad ka ban long ka jingsarong ha ka Ri India baroh kawei.
U Myntri Rangbah ka jylla, u Conrad K Sangma, ha ka 2 tarik Jymmang u la ïathuh ba ka sorkar India ka la mynjur ïa ka jingai wai ban tih dewïong (mining lease) sha 4 ngut ki nongtih, kumta ka sorkar jylla ka la lah ban jop ïa ka jingeh kaba kongsan tam ha ka jingpyntreikam ïa ka rukom tih dewïong katkum ka jingstad saïan ha ka jylla.
“Hadien ba ngi la pynlong ïa ka jingïalang ban pynsngew paidbah, ka jingmynjur na ka tnad forest, bad ka jingmynjur ïa ka mining plan kiba dei ki bynta kiba hap ban pyndep, kiba ka jingmynjur ïa ki yn pyndep ha ki 30-45 sngi ban wan, kumta yn lah ban sdang pyntreikam ïa ka rukom tih dewïong katkum ka jingstad saïan," la ïathuh u Sangma sha ki lad pathai khubor.
Haba kdew ba ka jingmynjur ïa ka jingai wai ka long kaba kongsan ha ka jingpyntreikam ïa ka rukom tih dewïong katkum ka jingstad saïan, u Sangma u la ong ba kiei kiei baroh kin ïaid kumba la buh, ryngkat ka jingpyntreikam ïa ki technology bad ki bynta kiba long technical katkum ka jingthmu.
U Myntri Rangbah u la ong ruh ba la pynbeit ïa ka jingïalang bad ki agency lane kiba dei ban tih ïa u dewïong ïa kiba la ai wai ban tih ïa u dewïong ha Nongstoiñ, ha kaba yn pynlong ïa ka prokram ban pynkup burom ïa ka jingtrei shitom ka sorkar ban sdang ïa ka rukom tih dewïong katkum ka jingstad saïan.
Haba kylli la ka jingmynjur ban ai wai ïa ka jingtih ïa u dewïong ka dei ka dak kaba bha na ka bynta ka ïoh ka kot jong ka jylla, u Myntri Rangbah u la pynpaw ka jingkyrmen namar ba ka sorkar pdeng ka la pyni ïa ka phang bad ka la ai ïa ka jingshai halor ka jingtih ïa u dewïong.
“Nangne shakhmat ngi hap ban pynthikna ba ngin ïa bteng ban pynbha halor kito ki jingpynbeit, ngin ïai pynïar, ngin ai kham bun ki laisen bad ki jingai wai, bad ha kata ka rukom ngin ïohi ba ka tnad tih mar poh khyndew kan kiew kumba ka long hashwa ka jingkhang dam da ka NGT," la bynrap u Sangma.
U Myntri Rangbah u la ong ruh ba hadien ka 15 tarik Jymmang, ka sorkar kan pynlong ki jingïalang bad baroh ki seng, ki civil society, bad kiwei kiba don bynta hapoh ka jylla bad ruh ha ki distrik halor kane ka bynta bad kumno ba kiei kiei kin ïaid shakhmat.
U Myntri Rangbah ka Meghalaya, u Conrad K Sangma ha ka 2 tarik Jymmang, u la ïathuh ba ka Sorkar India ka la mynjur ïa ka jingaiwai ïa ka jingtih dewïong ha Meghalaya sha ki saw ngut ki nongtih dewïong.
Kane ka jingpynbna jong u Myntri Rangbah Conrad K.
Sangma ka la kylla long ka jingjop kaba khraw ïa ka jylla, kaba la angnud ban ïoh ïa ka jingsdang biang ïa ka jingtih dewïong katkum ka jingstad saïan kaba mynta.
Na ka liang u Myntri Rangbah u la ïathuh ba kane ka jingïalang ka dei kaba la pynlong hapdeng ka Central Mine Planning& Design Institute Limited (CMPDI) ka tnad khlaw bad ka tnat poh khyndew, ka jingthmu ka long ban trei na ka bynta ka pynkhie im biang la ka dei ha ka Minor ne Major Mineral.
“Ki tang shu pyndep ïa ka jingpynsngew paidbah, ka jingmynjur na ka tnad khlaw bad ka jingmynjur ïa ka rukom tih mar poh khyndew kiba dei tang ban bud ïa ki, ka jingmynjur kan shim por tang kumba 30 haduh 45 sngi, nangta kin sa ïoh jingbit ban sdang noh ïa ka jingtih marpoh khyndew katkum kane ka juk ba mynta," la ïathuh u Myntri Rangbah ka jylla.
U la bynrap da kaba ong ba ka jingmynjur ban shim wai ka dei ka mat kaba kin sdang ban ïaid sha khmat ban tih, u la ong ruh ba kiei kiei baroh kin sa ïaid katkum ka jingthmu kaba ki don, ryngkat bad ka jingpyndonkam ïa ki kor ki bor jong kane ka juk kumba ki la thmu.
Haba kylli la ka jingmynjur ka dei ka dak jong ka jingkiew ha ka ïoh ka kot jong ka jylla, na ka liang u Myntri Rangbah u pynpaw ïa ka jingkubur da kaba ong ba ka jingbtah bad ka jingpynshishai kaba la ai da ka sorkar pdeng halor ka jingtih mar poh khyndew ka paw shynna.
“Nangne sha khmat ngi don kam ban peit ba kan dang kiew ha kane ka bynta, ngin dang pynheh shuh shuh, ngin ai bun ki license bad ka jingaiwai ne ‘leases’, bad ha kane ka bynta ngin sa ïohi ba kane ka kam kan kiew kumba ka long ha ki snem ba mynshuwa ha shuwa ba ka NGT kan khang," u la ong.
Ka Shillong Sports Association (SSA) ka la pynbna ba kan sdang noh ïa ka lympung ïalehkai Second Division Football Leaguei 2023 naduh 28 tarik mynta u bnai ha kane ka nongbah.
Ka kynhun ka ban khur ïa ka nam lahduh ha kane ka lympung kan ïoh T.
I 50,000 bad kaba wan ba-ar kan ïoh T.
25,000 kynthup ïa ki trophy.
Kane ka lympung ka long na ka bynta baroh ki kynhun kiba la don ha kane ka kyrdan.
Ka bai rung kan long T.
800 na ka bynta kawei ka kynhun bad ka bai pynrung kyrteng kan long T.
50 bad dei ban siew shwa ka 19 tarik mynta u bnai.
Ka Galaxy Junior F.
C ka la ïoh ban rung sha ka quarter phainal jong ka lympung Knock Out Football Tournament 2023 kaba la pynïaid da ka Ri Khasi Social & Cultural Sports Club ha Bhoirymbong.
Ha katei ka jingïakhun, ka Galaxy ka la ïoh ban jam sha shiliang jong kane ka lympung lyngba ka jingïoh kabu da ka penalti, kata hadien ba ka jingïakhun ka la kut noh ha ka jingïakhaid.
U Milancy Khongstia (jersey 12) u la ïoh ban khur ïa ka khusnam ‘Man of the Match’ bad la sam sam da u Bah P.
B Sylliang, Secretary jong ka Synjuk ki rangbah Shnong, Ri-Bhoi.
Ka Mawphlang SC ka la lah ban pynliem noh ïa ka Mawreng SC lyngba ka shi kol jong u Franky Synrem ha ka jingïakhun jong ka lympung 4th Division jong ki khynnah kiba hapoh 20 snem bad ba la pynïaid da ka Shillong Sports Association ha madan 3rd Ground, MFA turf Polo, Shillong.
Ha katei ka jingïakhun, u Synrem u la ïoh ban ïalam ïa ka kynhun sha ka jingjop lyngba ka jingïoh kabu ban thep kol ha ka minit ba 52.
Ha ka jingïakhun ba bud, (4 baje) ka Kharang SC ka la pynliem noh ïa ka Nongkolew SC da 2-1.
Ïa kitei ki 2 kol ka Kharang ka la ïoh ban thep lyngba u Freelyson Tariang (40) bad u Labanstar Taro (70) katba ïa ka shi kol na ka bynta ka Nongkolew la ïoh ban thep lyngba u Pynshailang Kharwanniang.
Ka jingïakhun ba mynta ka sngi, ka 11 Nailar kan long hapdeng ka Riatsamthiah SC pyrshah ïa ka Umsohsun SC ha madan 3rd Ground, MFA turf Polo, Shillong por 3 baje noh phai.
Ka phlim “Iano phin kynnoh" ka deI ka phlim Khasi ba thymmai ka ban sa pyllait paidbah noh ha ka 17 tarik, Nailar 2023 ha Sohiong.
Na ka bynta katei ka phlim, ka puron jong ka Khasi ba shim bynta ha katei ka phlim, ka Deiphi Mynsong ka pan jingkyrshan na ki paidbah baroh ha kaba kawei na ki lad pathai khubor ka la ïoh ban shim interview ïa ka Deiphi bad ka don kumne ban ong, “khublei shibun ïaphi baroh, ka janmiet kaba suk bad bakmen ïaphi baroh, hangne nga don ban pyntip ïaphi kawei ka khubor ba sngewtynnad haduh katta katta ba ïa ka phlim Khasi ba kyrteng ka Iano phin kynnoh", yn pyni paidbah ha ka 17 tarik, Nailar 2023 ha Sohiong bad ka por ban pyni ïa katei ka phlim, ka dei ha ka por 12 baje mynsngi, 2 baje janmiet, 5 baje janmiet bad 8 baje mynmiet.
Ka tiket jong katei ka phlim, kan dei tang 100 tyngka marwei, ki tyngshop bad ki puron ba shim bynta ha katei ka phlim, ki dei u aktor ba pawnam jong ka Khasi, i Daniel Nongrum, Jester Nongbet, i puron Aiti Sawkmie bad i Lucy Diengdoh bad kin don ruh ki katto katne ngut ki artist jong kane ka phlim ki ban don lang ha katei ka sngi kata ha ka 17 tarik, hangne nga kyrpad ïaphi ki para dong para shnong jong ka Sohiong ba phin sngewbha ba phin ïa ai jingkyrshan ïa kane ka phlim ban leit ban sakhi da la ki jong ki khmat namar ba ka dei ka phlim kaba don jingmut bad kaba itynnad haduh katta katta.
Nga kyrmen ba ngin sa ïakynduh ha katei ka sngi ha ka 17 tarik, khublei shibun bad khublei shi hajar nguh".
Ka jingrwai Khasi ba thymmai, kaba kyrteng ka “Balei me sngewsih" ka dei kaba la dep pyllait paidbah ha ka 9 tarik, Nailar 2023.
Ïa katei ka jingrwai, la thaw bad shna da u editor, u Jamesbond Dkhar.
La rekod ïa kane ka jingrwai ha FEND studio Bynther.
Katba la pynbit pynbiang ïa kane ka jingrwai da u Eldius L Mawlong bad u Banlum L Nonglait.
Ïa katei ka jingrwai, la hikai shad da u Mark Syiemlieh bad u Noveljune Syiemlieh.
Ka jingrwai Khasi ba thymmai, ka “We pray for you" ka dei ka jingrwai na ka bynta jong ka jylla Manipur kaba la dep pyllait paidbah ha ka 6 tarik, Nailar 2023.
Ïa katei ka jingrwai, la rwai bad thaw da u S.
F Mylliemngap, katba u artist dei u Wonderson Mylliemngap.
Ïa kane ka jingrwai, la pynkylla sha ka ktien phareng da u Sardonyx Herald Mylliemngap.
La rekod ïa katei ka jingrwai da ka Wonder’s music studio bad la pynbit pynbiang da u Mewan E Nongsteng.
Katba u Video Editor dei u Masterful Warjri.
Ka jingrwai Khasi, kaba kyrteng ka “Iai kynmaw" ka dei ka jingrwai ba la dep pyllait paidbah ha ka 5 tarik, Nailar 2023 bad la rwai ïa katei ka jingrwai da u Balancestrong l.
mawnai bad ka Banrikordor Nongrang.
Ha katei ka jingrwai, la shim bynta da u tyngshop bad ka puron ka Khasi, kynthup ïa u Badonjingmut Lyngdoh Nongrang bad ka Sherilin Khongwar.
La shna, ring dur bad edit ïa katei ka jingrwai da u Kyrsoi Hujon.
U assistant jong kane ka jingrwai da u Wantei Syiemlieh bad u Kitjingmut Lyngdoh Rngaid.
Makeup Artist dei ka Deiphi Mairom bad kane ka kynhun ka ai khublei ïa u Khlainbor Ryntathiang, Eric Lyngdoh, Wanrisuk Lyngdoh Nongrang, Hilarius Basaiawmoit, Nehbor Ryntathiang, Roping Lawriniang bad u John Rani, Balancestrong L Mawnai, Banrikordor Nongrang, Sherilin Khongwar, Badonjingmut Lyngdoh Nongrang, Kyrsoi Hujon, Wantei Syiemlieh, Kitjingmut L Rngaid, Deiphi Mairom, Eric Lyngdoh, Wanrisuk Lyngdoh Nongrang, NEC ENTERPRISE – Lawrapha, Mawlaisyiem,Umkrem bad ka Police Bazar.
Ïa kane Jingrwai " Iai Kynmaw" { khasi song }la ring dur bad pynbit pynbiang da U Kyrsoi Hujon bad ïa ka jingrwai, la pynbit pynbiang da ka DBRYN RECORDS.
Ka jingrwai Khasi ba thymmai, ka “Oh Shrong Da U Blei" ka dei kaba la dep pyllait paidbah ha ka 4 tarik, Nailar 2023.
Ïa katei ka jingrwai, la rwai da u Badondor Nongdhar bad la thaw bad thoh ïa ka jingrwai da u Badondor Nongdhar, la pynmih bad pynbit pynbiang da ka alexzehn Shillong Vibes Studio.
Ha katei ka jingrwai, la shim bynta da u tyngshop bad ka puron jong ka Khasi, kynthup ïa u Badondor Nongdhar bad ka Ilari Kharkamni.
La ring dur bad edit ïa katei ka jingrwai da u Mixuel bad katei ka kynhun ka ai khublei ïa u B4njop Nongbri bad ka Idaris Warjri.
Kawei na ki lad pathai khubor ka la ïoh lad ban shim interview ïa u Bah Amazing Kurbah uba long uba tbit ban ai jingkren ha ban ïeng ha rynsan ban ïalap ilekshon ïa u kyrtong ka UDP ha ka ilekshon MLA kaba dang shu dep ha Sohiong constituency kaba la pynlong ïa uwei u nongshna phlim Khasi ban jied ïa u kum u tyngshop ban ak ha ka phlim thymmai, kaba la ai kyrteng ka Rai-eh, ka jingphalang ka jingmut jingpyrkhat jong une u nongshna jong kane ka phlim ka dei ba ki paidbah ki la ai jingkyrshan ïa u Bah Amazing bad namar ba ki view ki la kiew stet haba la pyllait ha ka YouTube channel lada ki channel jong ki riewshimet ne ki channel jong ki lad pathai khubor namar ka jingbiang ki nia ki jutang ban pynpaw haba u ai jingkren.
U kyrtong uba u Bah Amazing u kyrshan nynkong ka dei ïa u Bah HDR Lyngdoh, uba la ïakhun na ka seng UDP, hynrei hadien ka jingkhlad noh hashwa ban dei ka sngi thep vote, ka la kynjah noh shipor, hynrei haba hadien ba la thep kyrteng noh sa u Bah Synshar Lyngdoh, uba dei u pyrsa trai jong u HDR Lyngdoh, u Bah Amazing u la paw pyrthei biang hadien ba u la pynphai nia biang ïa u kyrtong ka NPP, u Bah Samlin Malngiang bad ïa u Symbud Myntri rangbah ka jylla, u Bah Prestone Tynsong.
Ïa kane ka jingrwai jong ka phlim Rai-eh, yn sa pyllait paidbah ha ka 15 tarik, Nailar 2023 ha ka por 6 baje janmiet ha ka channel jong u Kit Rina Nongrum ïa kaba la rwai da u Mickey Lyngdoh bad la ring dur bad shna da u Kit Rina Nongrum.
Katba u Bah Amazing u la shim bynta kum u tyngshop bad ka puron ka dei ka Meda Basaiawmoit.
Na ka liang u Bah John F Kharshiing Working President ka Meghalaya State Olympics Association u la ong ba haduh mynta 6 tylli ki jylla ki la pyntikna ba kin wan ban ïashim bynta ha kane ka lympung, kynthup ïa ka Assam, Manipur, Nagaland, Arunachal Pradesh, bad Mizoram.
Ïa kane ka lympung ka jylla ka la ïoh biang ïa ka kabu ban pdiang (host) ha ka sien ba-ar, kata hadien u snem 2017 kaba dei ruh ka snem ba ka Manipur ka la long kum ka lahduh katkum ka jingïoh ban khur bun tylli ki takma.
Ha kane ka jingïakob, yn don haduh 10 ngut ki nongbishar (judge) ki ban peit ba ki jingdonkam baroh kin ïaid beit.
Ka Shooting Association of Meghalaya (SAM) kan pynlong ïa ka lympung ïakop siat suloi ba la tip kum ka “10th North East Zone Shooting Championship" ha Assam Regimental Centre, Happy Valley, Shillong naduh 20 haduh 27 tarik mynta u bnai.
Ïa kane ka jingïakop yn pynlong hapdeng ka jingkhmih jong ka National Rifle Association of India (NRAI) bad yn kyrshan lang da ka tnat ïalehkai jong ka Sorkar Jylla.
Nalor ka Meghalaya, yn wan kiba na Assam, Manipur, Mizoram, Nagaland bad ka Arunachal Pradesh.
Kumta la khmih lynti ba kin wan ïashim bynta kumba 300 ngut ki nongïalehkai na kine ki jylla ha ka thup ïalehkai Under-21, Under-19, bad Under-16.
Ki jingïakop siat ha kane ka lympung ki kynthup ïa ka 10m rifles & pistol, 25 m pistol, 50m rifle open sight & peep sight bad ka 50m pistol na ka bynta ki shynrang bad kynthei.
Ka Shillong Lajong kan sa pynkut noh ïa ka jingïaid lynti ha ka lympung Durand Cup mynta u snem da ka jingïakhun pyrshah ïa ka Downtown Heroes FC ha ka por 4:45 janmiet ha SAI Stadium Kokrajhar.
Ha ka jingsdang ban ïakhun ïa kane ka lympung mynta u snem, (4 Nailar), ka Lajong ka la liem da 4-0 ha ka klob NortheEast United FC.
Kane kadei ka sien ba nyngkong na ka bynta kane ka klob kaba na nongbah Shillong ban ïoh ïashim bynta ha kane ka lympung kaba heh bad kaba la rim tam ha ka dewbah Asia.
Watla ka jingsdang ban ïaid lynti ha kane ka lympung ka long kaba jwat, hynrei ka long pat ka jingsngewsarong na ka bynta kane ka kynhun kaba la mihkhmat ïa ka jylla sha katei ka lympung.
Lah ban kdew ruh hangne ba ka Lajong kadei ruh ka kynhun na kane ka jylla jong ngi ba la ïoh ïa ka jingithuh ha ka ri baroh kawei bad kaba dei ruh ka klob kaba la kham poi jngai ban ïanujor ïa kiwei pat ki klob na kane ka jylla.
Na kane ka klob ruh la mih shibun ki rangïalehkai kiba la ïoh kabu mynta ban ïalehkai haduh ka lympung ISL.
Ha ka jingïalehkai kaba 2 pyrshah ïa ka FC Goa,  Lajong FC ka la mad biang ïa ka nam rem da 6-0 ha ka jingïakhun ba la pynlong ha madan Indira Gandhi Athletic Stadium, Guwahati ha ka ka 8 Nailar.
Ha katei ka jingïa-khun, ka Lajong watla ka pynkhreh pura na ka bynta kane ka lympung hynrei namar ka jinghap ban ïakhun ïa kawei na ki klob ba paw ha ka lympung ISL ka la kham pynduh buit ïa ki rangïalehkai ka Lajong.
Ka Goa ka la ñion naduh ba sdang ka minit ïalehkai bad tang ha ka minit ba 15 u Rowllin Borges u la ïoh ban pynkhih jar nyngkong.
U Sadaoui Noah Wail uba dei u rangïalehkai ba la ïoh ban mih khmat ruh na ka bynta ka kynhun ïalehkai phutbol jong ka ri Morocco u la ïoh ban khyrwit hat-trik ha kane ka sngi, kata ha ka minit ba 19, 26, bad 86.
U Carlos Martinez Rodriguez (83), Victor Rodriguez ki la ïoh ban ïarap mar shi kol.
Na ka bynta ka Group D, ka NorthEast bad ka FC Goa ki don ïa ka jingkyrmen ban jam sha kawei pat ka wat katba ka Lajong kaba la mad lypa 2 sien ïa ka nam rem kam don shuh ïa ka jingkyrmen mynta ka aiom.
Ki rangïalehkai ka Lajong ki kynthup ïa u Rajat Paul Lyngdoh, Ïohborlang Lyngkhoi, Henryford Nongneng, Saveme Tariang, Kenstar Kharshong, Wadajied Ryngkhlem, Everbrightson Sana Mylliempdah, Sangti Shianglong, Hardy Cliff Nongbri, Ronaldkydon Nonglait, Figo Syndai, Atlanson Kharmaw, Laiwang Bohham, Ronney Willson Kharbudon, Allen Camper Lyngdoh Nongbri, bad u Phrangki Buam.
Ka tnad Sports & Youth Affairs ryngkat bad ka Meghalaya State Olympic Association (MSOA) kin sa pynlong biang ïa ka Sohra International Half Marathon kaba ar ha ka jylla ha ka 30 Nailur mynta u snem.
Ïa kane ka jingïakob la ïoh ruh ïa ka jingithuh na ka World Athletics bad ka Athletics Federation, India.
Na ka bynta kiba thmu ban ïashim bynta ha kane ka jingïakob lah ban pynrung kyrteng ïalade lyngba ka (online) website jong ka MSOA () lah ruh ban pynrung kyrteng lyngba ka offline, kata ha ka ophis jong ka MSOA ha Shillong bad ka Sohra shop hajan Indian Oil petrol pump.
Ka tarik khatduh na ka bynta ban phah ïa ki kyrteng ka long ha ka 20 Nailur 2023.
Ha kane ka jingïakob mareh, yn don 3 tylli ki thup (category), kynthup ïa ka elite group (shynrang bad kynthei),  Meghalaya-specific na ka bynta kiba 45-haduh 55 snem ka ‘rta, na ka bynta kiba la 55 snem shajrong bad na ka bynta kito kiba kwah ban ia mareh sngewbha (fun run).
Ha une u snem ba lah dep, da ki spah ngut ki la wan ban ïashim bynta ha kane ka jingïakob, kynthup 7 ngut na shabar ri bad ki nongpynïaid ki buh ïa ka thong ban pynlong ïa kane ka jingïakob mynta u snem kaba kham heh ar shah.
Ki nongjop ha ha ka thup ‘elite half marathon’ (palat 18 snem) kin ïoh shi lak ka song pisa.
Ki nongjop ha ka Meghalaya open half marathon  (palat 18 snem), kin ïoh ban khur 50,000/-, na ka bynta ka thup Meghalaya open 10km race (hapoh 45 snem) kin ïoh 30,000/- tyngka bad na ka bynta kiba 45-55 bad palat 55 snem kin ïoh ïa ka khusnam kaba 20,000/- tyngka.
Ïa ki nongïashim bynta kiba wan ha ka kyrdan ba-ar bad ba lai kin ïoh ïa ka song pisa kynthup ïa ki syrnod.
Baroh ki nongïashim bynta kiba lah ban pyndep ïa ka thong ba la buh kin ïoh ïa ki sopti (t-shirt) bad ki takma.
Yn ai khusnam kyrpang ruh na ka bynta ki khynnah kiba hapoh 14 snem kiba lah ban pyndep ïa ka jingïakob (hapoh 200 ngut).
Na ka bynta ki jingtip ba kham bniah, lah ban phun ha u nombor 9856041365, 9436102663, 9774062118.
Ka Shooting Association of Meghalaya (SAM) kan pynlong ïa ka lympung ïakop siat suloi ba la tip kum ka “10th North East Zone Shooting Championship" ha Assam Regimental Centre, Happy Valley, Shillong naduh 20 haduh 27 tarik mynta u bnai.
Ka SAM kan sei palat 25 ngut ki nongsiat suloi ki ban ïashim bynta ha ka lympung ïakob siat suloi ba la tip kum ka 10th North East Zone Shooting Championship ka ban long ha kane ka nongbah.
Ïa kane ka lympung yn sdang naduh 20 haduh 27 tarik mynta u bnai ha Assam Regimental Centre, Happy Valley, Shillong.
Kumta la khmih lynti ban wan ïashim bynta kumba 260 ngut ki nongïalehkai na ki hynriew tylli ki jylla jong ka thaiñ shatei lammihngi.
Nalor ka Meghalaya, kiwei pat ki jylla ki kynthup ïa ka Assam, Manipur, Mizoram, Nagaland bad ka Arunachal Pradesh ki ban shim bynta ha ka Under-21, Under-19, bad Under-16.
Haba pynpaw ha ki lad pathai khubor ha ka sngi Thohdieng, u President ka SAM u Bah John F.
Kharshiing u la ïathuh ba kane ka lympung ïakob siat suloi ka dei ka sien kaba ar ban pynlong ha kane ka nongbah.
“Ngi la ïoh ban pynlong nyngkong eh ha u snem 2016, hynrei mynta ngi la ïoh biang ïa kane ka kabu ksiar ban pynlong ïa kane ka lympung ïakob siat suloi kaba don burom hapoh ka jingkhmih jong ka National Rifle Association of India bad yn kyrshan lang da ka tnat ïalehkai jong ka Sorkar jylla.
"Ki jingïakob siat ha kane ka lympung ki kynthup ïa ka 10m rifles & pistol, 25 m pistol, 50m rifle open sight & peep sight bad ka 50m pistol na ka bynta ki shynrang bad kynthei.
“Ha kane ka lympung kin don kumba 260 ngut ki nongïashim bynta na baroh hynriew tylli ki jylla.
Ha ka jingshisha ka Jylla ka don palat ïa 45 ngut ki nongïalehkai siat suloi, hynrei ki la don tang 25 ngut ki ban ïoh ïashim bynta namar ban ïoh rung sha kane ka lympung donkam ban ïakhun ban ïoh ïaknieh rung,“ u la bynrap.
Namar kata, na ka liang ka synjuk ka la khmih lynti ba kitei ki nongïalehkai kin ïalehkai bha khnang ba ki lah ban wanrah burom ïa ka Jylla hi baroh kawei.
Ha kane kajuh ka sngi la pyllait ruh ïa ka shap (logo) jong kane ka lympung da u President lem bad u General Secretary ka synjuk u Bah Neil Suting ha ka jingdon lang ruh u Bah Nicholas J.
J Nongkhlaw, Publicity & Media Secretary ryngkat ki khynnah.
SHILLONGU Jaden Pariat uba dei u khlur ïalehkai ñiah kali ïathong motorsport jong ka India uba dei ruh na kane ka jylla Meghalaya, u la shah jied ban leit sha ka jingpyrshang (selection trials) jong ka Ferrari Driver Academy (FDA).
Kane ka jingjied ne ka jingpyrshang kan long ha ka 23 Nailur 2023 ha Sepang, Malaysia.
Ki nongïashim bynta kin hap ïaid lyngba bun ki jingtynjuh (test) bad 5 ngut kiba lah ban pyndep ïa katei ka thong kin ïoh ban rung sha ka FDA Scouting World Finals ha Maranello.
Une u samla uba na Shillong uba don mynta dang 16 snem ka ‘rta u la kylla long u nongïalehkai ba nyngkong na India ban ïoh ïa ka kabu ban ïalehkai ha ka British F4 Rookie class, u la ïasoh bad ka kynhun Phinsys by Argenti bad un sa ïashim bynta ha ka  FIA-certified F4 single-seater motorsports series ha kaba kin don ruh kumba 30 tylli ki jingpynïathong ka yn sa pynïakhun ha ki 10 tylli ki jaka kiba don hapoh UK, ong u Anmol Rampol, Director, Marketing Musketeers.
“Nga da sngewkmen shisha ba nga la shah jied na ka bynta kane ka trial ka ban sa long ha Malaysia.
Nga la nang bad ïoh jingmyntoi shibun na ka jingïashim bynta ha ka F4 British Championship bad mynta nga khmih lynti ba ngan pyndep ïa kane ka Ferrari Driver Academy trial".
“Ki 5 sngi ba ngan don shatei kin long shisha ki sngi ki ba ngan leh kmen bad nga ngeit ba ngan ïoh jinghikai na katei ka jingïaid lynti ba ngan sa mad.
Bad nga tikna ba ngan leit da ka thong ba ngan ïoh rung haduh ka phainal bad kyrmen ba ngan ïoh leit pat sha Maranello na ka bynta ka World final" ong u Pariat hadien ba la ïoh ïa ka khubor.
U Jaden uba mihkhmat na bynta ka kynhun jong u Chris Dittmann Racing bad ka la long ruh ka sien ba nyngkong ba kane ka kynhun kan poi podium ha kane ka samoi ba mynta jong ka F4 British Championship.
U Jaden u la ïoh ban rah ïa ka Rookie Cup ha kane ka jingïakhun, u la lah ban ïalehkai bha hadien ba u la ïakhun na ka 19 haduh ban da ïoh ban rung ha ka thup kiba hapoh 15.
Ka jingïakhun jong ka thong kaba lai, u Jaden u la tyngkhuh sha ki phlang hynrei u la la ban tehlakam ïa ka kali ha shuwa ba kan mih ka ka kali ban pynkhuid ïa ki maw na ka madan ñiah kali.
Hadien ba ka jingïalehkai ka la sdang biang bad ka por ka la sah satang kumba 8 minit eiei u Jaden bad u Jack kine baroh arngut ki la ïoh ban sdang kham bha ïa kane ka jingïakhun bad tang hadien katto katne por ka kali ka lah mih biang bad sah satang shi minit ha ka por bad ïa kane ka jingïakhun lah hap pynkut noh.
U Jaden uba pule mynta ha Pathways World School Aravali, marjan bad ka nongbah Delhi u la pynlut shibun ka por ha ka jingñiah kali ha Bengaluru bad Chennai ha kine ki 2 snem ba la leit.
U long ruh u khynnah ba don bun ki sap bad u sngewtynnad ruh ban ïalehkai phutbol bad u la don bynta ruh ha ka kynhun ïalehkai jong ka Delhi (na ka bynta ki khynnah kiba hapoh 14 snem) ha ka jingïakhun jong ka Subroto Cup pyrshah ïa ka Uzbekistan.
U la shah jied ruh na ka bynta ka kynhun ïalehkai jong ka India ban ïalehkai na ka bynta ka World School Games swimming, kata shwa ban wan ka khlam.
Hynrei tang shipor u la ïalehkai ïa kine ki jingïalehkai bad u la pynleit jingmut ha ka jingïakob ñiah kali.
U Michael Smith uba dei jong ka Motorsport Australia u ba pynïaid ruh ïa katei ka jingjied ne ka jingpyrshang u la ong “ngi la khmih lynti ban sakhi palat 25 ngut ki nongïashim bynta kiba don sap na ka dewbah Asia.
Ka long kaba kmen ban ïohi shibun ki nongñiah kali shabar jong ka Australia ha ka jingjied jong ka FDA.
U khlur ak phlim jong ka Bollywood, u John Abraham, uba dei ruh u trai jong ka kynhun ïalehkai phutbol, ka NorthEast United FC (ka klob kaba mih khmat ïa ka thaiñ shatei Lam mihngi baroh kawei sha ka ISL) u la wan ban ïuh kjat biang ha ka nongbah Shillong ban ïakynduh kyrpang ïa ki khynnah ïalehkai (sports) kiba la shah jied ha ka Super Elite Pathway Programme kaba la pynïaid da ka Meghalaya State Olympic Association (MSOA) ha madan SAI Nehu, Shillong.
Ha kane ka sngi la ïadon lang ruh u Bah John F.
Kharshiing, President jong ka MSOA, u Ian Campbell, u nongïalehkai Olympic na ka ri Australia bad kiwei kiwei.
Ha kane ka jingïakynduh bad ka jingïoh kabu ban sakhi da la ki khmat, na ka liang u Abraham u la ai ka jingïaroh ïa ka sap jong ki khynnah na kane ka jylla.
U la pynpaw ruh ka jingïaroh ïa ki nongpynïaid jong ka MSOA kiba la pynlut por bad bor ban wad ïa ki khynnah don sap na kylleng ka jylla.
U la ai ruh ka jingïaroh ïa ka sorkar jylla hapoh ka jingïalam jong u Conrad Sangma kiba la ai ka jingkyrshan ha kane ka bynta.
Ka jingïai wan iuhkjat jong une u khlur ak phlim, ka pynpaw ruh ïa ka jingieit jong u ïa ka jylla Meghalya bad ïa ka thaiñ Shatei lam Mihngi (North East) baroh kawei.
Ka long shisha ka khubor kaba kham kyrpang ba une u khlur ak phlim uba la 50 snem ka ‘rta bad uba la kha la heh la san ha Mumbai u don ïa ka jingieit bad ka jingsngew kyrpang na ka bynta ka thaiñ NE.
U Redeem Tlang uba dei ruh u khlur ïalehkai phutbol na kane ka jylla u don mynta ha ka klob jong une u khlur ak phlim.
Kane ka klob ka la lah ruh ban ïalehkai bha mynta ka aiom naduh ba sdang ka samoi, kata ha ka jingïakhun na ka bynta ka jingïakhun ha ka lympung Durand Cup kaba dang ïaid mynta.
Ka Kyntiew La I Sap Multipurpose Organizations (KLISMO) Mawlangwir ha ryngkat da ka jingïatreilang bad ka ophis jong u DSO Mawkyrwat ki la ïoh ban pynhap pyrda noh ïa ka lympung ïalehkai jong ki kynthei bala tip kum ka 2nd Independence Women Football Tournament 2023 kaba la pynlong ha madan Artificial Turf MDSA Mawkyrwat South West Khasi Hills District  ha kaba u bah Renikton L.
Tongkhar MLA ka Mawkyrwat u la long kum u kongsan ha ryngkat da ka jing ïa donlang ruh ki ophisar sorkar bad ki paidbah kiba la wan ban sakhie ïa kane ka ka lympung ïalehkai jong ki kynthei ha Mawkyrwat.
U Bah Renikton L.
Tongkhar haba kren ha kane ka sngi  u la ong ba ka ne ka deinka sngi ban sah jing kynmaw ban rakhe ïa ka sngi Laitluid jong ka Ri India ba ngin long kita ki briew ki ba kmen bad ki ba don ka mynsiem laitluid  da kaba sngewtrai ia laka jong ka Ri u la pynpaw ruh ka jing sngewnguh ïa ka Kyntiew la I sap Multipurpose Organizations bad baroh ki ba ïa don bynta  ha kane ka Lympung ïalehkai naka bynta jong ki kynthei bad ngeit skhem ki dang lah shuh shuh ban pynlong kum ïa kine ki lympung ïalehkai khnang ba ki samla kynthei  kin ïoh ban pyni ïalade ïa ki sap bad ki phong ki jongki namar ba ha ki juk mynta ka kam ïalehkai kam dei shuh tang ka jing ïalehkai pynbyrngia hynrei ka dei ka wei ka lad ban ïoh kamai pisa bad ruh ka lad ka  lynti ha kaban ïoh kam ïoh jam.
Ka jing ïalehkai hadpeng ka  Nonglang SC pyrshah ïaka Maitshaphrang Girl FC kala long shisha ka ba itynnad naka jing tbit ki thei ïalehkai ha baroh arliang ha kaba ka Nonglang SC kala ïalehkai bha da kaba ka la ïoh ban thep 2 kol hynrei nakalliqng ka Maitshaphrang watla ki la pyrshang bunsien ban ïoh ban thep kol hynrei daka jing tbit ki thei ïalehkai jong ka Nonglang SC kim shem la ïoh ban thep wat tang shi kol ruh, namar kata ka Nonglang SC kala ïoh rah ïa ka nam lahduh ha kane ka 2nd  Independence Women Football Tournament 2023.
Ka All Meghalaya Karate Association (AMKA) kaba dei kawei na ki synjuk ai jinghikai karate ba la rim tam ha ka jylla ka la ïoh ban pynlong biang ïa ka lympung 29th Inter School bad 11th Inter College Karate Tournament 2023 hapoh ka jingkyrshan jong ka Direcotorate of Sports and Youth Affairs jong ka sorkar jylla ha Multi Purpose Indoor Hall Stadium jong ka Sports Authority of India (SAI) ha phyllaw jong ka skul bah NEHU, Shillong.
Na ka bynta ka AMKA bad ki nongpynïaid baroh, ka long ka jingkmen, ka jingsngewsarong bad ka jingïoh mynsiem namar mynta u snem ka dei ka snem kaba kham kyrpang bad ka ban sah kynmaw ha kaba 80tylli ki skul ki la wan ban ïashim bynta bad 7 tylli ki college.
Haba kheiñ kyllum ïa ka jingsted na une u snem ba lah dep, palat 300 tam ka jingïapher na u snem 2022.
Palat 500 ngut ngut ki nongialehkai ki la wan ban iashim bynta ha kane ka lympung mynta u snem.
Ha kane ka sngi la wan ban long kongsan da u Bah Shakliar Warjri, Myntri ba khmih ïa ka kam Ïalehkai (Sports) ha ka jylla, ryngkat u Bah John Kharshiing (President MSOA), la wan ban ai mynsiem ruh da ki kmie ki kpa, ki nonghikai skul bad College bad ki paidbah.
Kum ban shu pyn-kynmaw, ka O.
M.
Roy Memorial School ka la ïoh ban rah ïa ka nam lahduh (ki skul ha ka liang jong ki kynthei) jong kane ka lympung ha une u snem ba lah dep bad ka St.
Anthony’s L.
P.
School ha ka liang jong ki shynrang, katba ha ka liang ki College la ïoh ban rah  da ka Shillong College.
Ka thong jong ka AMKA ban bteng bad pynlong ïa kane ka lympung ka long na ka bynta ban kyntiew ïa ka sap jong ki khynnah bad ban plie lynti na ka bynta kito kiba angnud ban pynpaw ïa ki jinglah jong ki.
Dei lyngba ka jingïoh kabu ruh ban pynlong ia kum kine ki lympung ba ka AMKA ka ïoh ban sei ïa ki nongïalehkai ba donsap ban mih khmat ïa ka jylla sha ki lympung ba heh jong ka pyrthei.
Ka sorkar Meghalya hapoh ka jingïalam jong u Myntri Rangbah, Conrad Sangma ka la pynbna ba kan sa sdang noh kham kloi ïa ka jingtei na ka bynta 8 tylli  ki madan mareh, 10 tylli ki indoor hall, 30 tylli ki madan ïalehkai phutbol ki ban siang da u phlang plastik bad 5 tylli ki madan ki ban siang da ki phlang ba shu thung (natural turf) ha ka jylla.
Ïa kane ka khubor la pynbna ha ka jingai jingkren ha ka sngi ‘Independence Day’, kata ha ka 15 Nailar.
“Ka jingthaw ïa ki lad ki kabu na ka bynta ki khynnah bad ki samla ban kiew sted ha ka kam ïalehkai (sports) hapoh ka jingpeit ka sorkar jong nga" ong u MR halor ka jingkhie im biang ka Meghalaya Games 2020, ka jingïoh ïa ka kabu ban pdiang (host) ia ka North East Olympics Games mynta u snem, ka jingpynkha bad tei ïa ki jaka ïalehkai bad khamtam ka jingkyrshan ïa ki seng kiba khmih ïa ka kam ïalehkai ha ka jylla".
U la kdew ruh kyndiat halor ka jingpynthymmai ïa ka madan JN Stadium bad ka indoor Stadium ha Shillong, ka PA Sangma Integrated Sports Complex ha Tura bad ka Wahiajer Stadium ha West Jaintia Hills yn sa pyndep noh shen.
“Ha kine ki san snem ban wan ngin shna ïa ki indoor hall, ki madan mareh (tracks), ki madan ïalehkai phutbol ha man ki distrik, sub-divisional bad ki block headquarter" ong u Sangma.
Ha une u snem ba lah dep ka sorkar ka la pyllait ïa ka STAR programme ban ithuh ïa ki samla kiba don sap kiba lah ban ïoh ïa ka jinghikai bad ka jingpyni lynti na ka bynta ban kylla long ki nongïalehkai kiba tbit da ka jingthmu ban pynlah ïa ka Meghalaya ban mihkhmat ia ka India sha ka 2032 Olympic.
Hynnin ka sngi ka 16 Nailar, u MR u la ïakynduh ïa 9 ngut ki nongïalehkai kiba la shah jied na ka bynta ban ïoh ïa ka jinghikai ba kyrpang.
“Ka Sorkar ka la rai ban pynlut haduh T.
75 lak ïa iwei pa iwei ki nongïalehkai ba tbit tam" pynbna u Conrad.
29 ngut ki nongialehkai na ka ri kin sa leit ban iashim bynta ha ka lympung World Athletics Championships ka ban long ha ka 19 tarik mynta u bnai ha Budapest, Hungary kynthup ia ka Jyothi Yarraji (100m Hurdles), Parul Chaudhary (3000m Steeplechase), Shaili Singh (Long Jump), Annu Rani (Javelin Throw) bad ka Bhawna Jat (20km Race Walk).
Ha ka liang ki shynrang ki long u Krishan Kumar (800m), Ajay Kumar Saroj (1500m), Santhosh Kumar Tamilarnsan (400m Hurdles), Avinash Mukund Sable (3000m Steeplechase), Sarvesh Anil Kushare (High Jump), Jeswin Aldrin (Long Jump), M Sreeshankar (Long Jump), Praveen Chithravel (Triple Jump), Abdulla Aboobacker (Triple Jump), Eldhose Paul (Triple Jump), Neeraj Chopra (Javelin Throw), DP Manu (Javelin Throw), Kishore Kumar Jena (Javelin Throw), Akashdeep Singh (20km Race Walk), Vikash Singh (20km Race Walk), Paramjeet Singh (20km Race Walk), Ram Baboo (35km Race Walk), Amoj Jacob, Muhammed Ajmal, Muhammed Anas, Rajesh Ramesh, Anil Rajalingam bad u Mijo Chacko Kurian (Men’s 4x400m Relay).
"U nongkawang sum jong ka ri u Neeraj Chopra uba la khur ïa ka takma ksiar ha ka Olympic, sa shisien pat un shimti ban ïalam ïa ka kynhun ïalehkai ka ri na ka bynta ka World Athletics Championships ka ban long ha ka 19 tarik mynta u bnai ha Budapest, Hungary.
Ha kane ka kynti kaba mynta ka India kan phah haduh 28 ngut ki nongïashim bynta.
Na ka liang ka tnat ïalehkai jong ka ri ka la pyllait ïa ki kyrteng ki nongïashim bynta sha katei ka lympung.
U nongkawang ‘shot put’ uba la khur ïa ka rekod ha Asia, u Tajinderpal Singh Toor u la weng noh ïalade ban shim bynta ha kane ka lympung ka ban sdang naduh 19 haduh 27 tarik mynta u bnai.
Kane ka rai ka la wan hadien ba u la koit na ka jingmynsaw ha ki bynta jong ka shyrkait kaba la jia ha ka Asian Championships kaba la long ha u Naitung.
U rangïalehkai ‘high jump’ uba la bat ïa ka rekod hapoh ka ri u Tejaswin Shankar, kumjuh u nongmareh 800m u K.
M Chanda bad ka nongmareh ïaid kjat ba 20km ka Priyanka Goswami (kiba la bat ruh ïa ka rekod hapoh ka ri) ki la rai ban weng noh ïalade na kane ka World Cham-pionships namar ki thmu ba pynleit jingmut na ka bynta ka Asian Games ka ban sdang naduh 23 tarik u Nailur haduh 8 tarik u Risaw ha Hangzhou, China.
Kumta u Chopra uba la bat ïa ka nam lahduh ha ka Diamond League u la khmih lynti  ban khur biang ïa ka takma ksiar ha Budapest hadien ba u la khur teng ïa ka takma rupa ha ka aïom ba la dep kaba la long ha Eugene, USA ha u 2022.
Ka NorthEast United FC kaba dei ruh ka kynhun kaba don ha ka lympung Indian Super League (ISL) ka la  kan hap ban ïakhun tyngeh na ka bynta ba kan ïoh ban jam sha ka quarter phainal jong ka lympung Durand Cup 2023 lashai ka sngi ka 20 Nailar ha madan Indira Gandhi Athletic Stadium, Guwahati.
Ka NorthEast kaba dei ka klob kaba la mih khmat na ka bynta ka thaiñ Shatei Lam Mihngi (North East India) ka la sdang ïa ka jingïaid lynti ha kane ka lympung da ka jingjop don burom, kata da kaba pynliem da 4-0 ïa ka Shillong Lajong ha ka 4 tarik Nailar ha Guwahati.
Bad ha ka jingïakhun pyrshah ïa ka Goa, kane ka kynhun ka la mad ïa ka jingïakhaid da 2-2.
Ka Goa bad NorthEast ki dei ki kynhun kiba la ïoh mar 4 poiñ ha kane ka Group D, na 2 tylli ki jingïakhun katba ka Downtown ka khlem pat ïoh poiñ na kawei ka jingïakhun, kata pyrshah ïa ka Shillong Lajong.
Ka Lajong kadei ruh ka kynhun kaba dang thymmai ha kane ka lympung kam lah ban ïalehkai bha ha ka sngi sdang bad kadei ruh na ka jingbym ïoh kabu ban ïalehkai ha la jylla (home) na ka daw ba ka sorkar jylla bad ka tnad ïalehkai kam lah ban pyndep ïa ka madan first ground Polo kaba dei ka madan ba la jied bad rai da ka AIFF ban pynlong ïa ka jingïakhun mynta ka aiom.
Ka NorthEast lashai ka sngi ka donkam ban ïoh 3 poiñ na ka bynta ban ïoh ïa ka jingtikna ban jam sha shiliang ha kane ka lympung ba la rim tam ha Asia bad lada ka liem ne ïakhaid ka don ha ka jingsyier namar ka Downtown ka dang dep ban ïakhun kawei ka jingïalehkai.
U Redeem Tlang uba dang shu dep ban ïasoh bad ka NorthEast mynta ka samoi, u khlem shah kynthup ha ka kynhun ha ka jingïakhun pyrshah ïa ka Shillong Lajong hynrei ha ka jingïakhun pyrshah ïa ka Goa u Tlang u la ïoh ïa ka kabu ban mih madan.
Lashai ka sngi ruh ha ka jingïakhun pyrshah ïa ka Downtown, une u rangïalehkai uba na ka jylla, u lah ban ïoh mih madan biang.
U Tlang uba dei u rangïalehkai barim ka Lajong bad Goa, u la ïasoh biang bad ka NorthEast mynta u snem bad u la soi ïa ka kontrak kaba shi snem bad kane ka kynhun.
U Tlang u la sdang nyngkong ïa ka jingïaid lynti bad kane ka klob ha u snem 2014 lyngba ka loan bad dei ha u snem 2018 haduh 2020 u la long  rangïalehkai ba pura kane ka kynhun.
Une u rangïalehkai uba na kane ka jylla (Meghalaya), u la ïa mynjur lang bad kane ka klob ban wan phai sha la ïing, kaba dei ka kynhun kaba na thaiñ Shatei Lam Mihngi (North East) namar kane ka klob ba la long trai da u Puron ka Bollywood (John Abraham) mynta ka aiom kam don ïa ki rangïalehkai na kane ka jylla watla ïa ka kyrteng la ai burom na kane ka thaiñ.
U Tlang uba la san lyngba ka shlem hikai jong ka Shillong FC u la sdang ruh ïa ka jingïaid lynti kum u rangïalehkai phutbol ba pura na kane hi ka klob ha u snem 2009.
Ha ka jingdon bynta jong u bad kane ka klob u la ïoh ruh ban ïalehkai ha ka lympung I-League, kata haduh u snem 2018.
Na kitei ki 9 snem ba u la don ha katei ka klob u la ïoh ban thep 3 kol na ki 45 sien ba u la dep ban mih madan.
Ka jingïoh ban sdang thymmai pat ïa ka jingïaid lynti ha ka klob NorthEast ka la nang ïai pynjanai ïa ki buit ïalehkai jong u namar ka jingïoh kabu ban ïalehkai bad kiwei ki rangïalehkai na kiwei ki ri.
Ha ka jingdon jong u ha ka klob North East, u Tlang u la ïoh ban thep ïa ka kol ba nyngkong ha ka jingïakhun pyrshah ïa ka Bengaluru FC, kaba dei ruh ka jingïakhun semiphainal.
Ka long ruh ka jingsarong na ka bynta jong u namar u la ïoh ban pynkhih jar ïa u rangapkol ba paw ka India, u Gurpreet Sing Sandhu.
Ki rangïalehkai ka NorthEast ki ba don jingkyrmen ban ïoh mih madan lashai ka sngi ki kynthup ïa u Redeem Tlang, u Mirshad, Dinesh, Gaurav, Michel, Tondonba, Romain, Pragyan, Parthib, Phalguni, Rochharzela bad u Manvir.
Ka Shooting Association of Meghalaya (SAM) kan ioh ban plie pyrda noh lashai ka sngi, ka 20 Nailar  ia ka lympung ïakop siat suloi ba la tip kum ka “10th North East Zone Shooting Championship" ha Assam Regimental Centre, Happy Valley, Shillong bad ka ban kut haduh 27 tarik mynta u bnai.
Ïa kane ka jingïakop yn pynlong hapdeng ka jingkhmih jong ka National Rifle Association of India (NRAI) bad yn kyrshan lang da ka tnat ïalehkai jong ka Sorkar Jylla.
Nalor ka Meghalaya, yn wan kiba na Assam, Manipur, Mizoram, Nagaland bad ka Arunachal Pradesh.
Kumta la khmih lynti ba kin wan ïashim bynta kumba 300 ngut ki nongïalehkai na kine ki jylla ha ka thup ïalehkai Under-21, Under-19, bad Under-16.
Ki jingïakop siat ha kane ka lympung ki kynthup ïa ka 10m rifles & pistol, 25 m pistol, 50m rifle open sight & peep sight bad ka 50m pistol na ka bynta ki shynrang bad kynthei.
Ka tarik ban pdiang khatduh ïa ki nongïashim bynta kan long ha ka 14 tarik mynta u bnai.
Hapoh ka jingïalam bad ka jingpeit jong ka Meghalaya Arm Wrestling Association (MAWA), 11 ngut ki ‘rang bad ‘thei ïakhun kti (arm wrestler) na ka jylla kin sa leit ban mihkhmat ïa ka ri India sha ka World Championship, ka ban sdang naduh 24 tarik mynta u bnai haduh 3 tarik u Nailur ha Kazakhstan.
Ka khubor kaba ai mynsiem shuh shuh halor kane ka jingshah jied ki nongialehkai ka jylla ka long ba u Banbatjubab Khongwir u la shah jied syndon ban long kum u kapten ïa kane ka kynhun ïalehkai ka ri ka ban ban leit sha Kazakhastan.
U President ka MAWA haba ïakren Bah Junestar Kharbuli ïathuh ïa ka jingsngewkmen ban shem bad ïohi ba ka Jylla kan ïoh ïa kat kane ka kabu ksiar ban shah jied haduh 11 ngut na ka bynta ban mihkhmat ïa ka ri India.
U nongïalam ka MAWA um lah khlem da ai khublei ïa ka jinglong la kloi naduh u Myntri Rangbah u Conrad K.
Sangma, u Myntri ka tnat ïalehkai u Bah Shakliar Warjri, u Dr.
Vijay Kumar D, Commissioner Secretary, Kong Isawanda Laloo, Director ka tnat ïalehkai bad kumjuh ki riew kylluid mynsiem kiba ju ïai kyrshan ïa ka synjuk na ka por sha ka por.
Ka All Meghalaya Karate Association (AMKA) kaba dei kawei na ki synjuk ai jinghikai karate ba la rim tam ha ka jylla ka la ïoh ban pynkut noh ïa ka lympung 29th Inter School bad 11th Inter College Karate Tournament 2023 hapoh ka jingkyrshan jong ka Direcotorate of Sports and Youth Affairs jong ka sorkar jylla ha Multi Purpose Indoor Hall Stadium jong ka Sports Authority of India (SAI) ha phyllaw jong ka skul bah NEHU, Shillong.
Na ka bynta ka AMKA bad ki nongpynïaid baroh, ka long ka jingkmen, ka jingsngewsarong bad ka jingïoh mynsiem namar mynta u snem ka dei ka snem kaba kham kyrpang bad ka ban sah kynmaw ha kaba 80tylli ki skul ki la wan ban ïashim bynta bad 7 tylli ki college.
Haba kheiñ kyllum ïa ka jingsted na une u snem ba lah dep, palat 300 tam ka jingïapher na u snem 2022.
Palat 500 ngut ngut ki nongïalehkai ki la wan ban ïashim bynta ha kane ka lympung mynta u snem.
Ha ka sngi ba sdang ïa kane ka lympung la wan ban long kongsan da u Bah Shakliar Warjri, Myntri ba khmih ïa ka kam Ïalehkai (Sports) ha ka jylla, ryngkat u Bah John Kharshiing (President MSOA), la wan ban ai mynsiem ruh da ki kmie ki kpa, ki nonghikai skul bad College bad ki paidbah.
Bad ha ka sngi kut la wan ban long kongsan da u Ian Campbell, u nongialehkai olympic barim bad u nongseng jong ka Arms Physical Testing bad Robert Kabbas, (u nongïalehkai olympic barim).
and Silver Medalist 1984 Summer Olympic, Atlanta.
Kum ban shu pyn-kynmaw, ka O.
M.
Roy Memorial School ka la ïoh ban rah ïa ka nam lahduh (ki skul ha ka liang jong ki kynthei) jong kane ka lympung ha une u snem ba lah dep bad ka St.
Anthony’s L.
P.
School ha ka liang jong ki shynrang, katba ha ka liang ki College la ïoh ban rah  da ka Shillong College.
Ka thong jong ka AMKA ban bteng bad pynlong ïa kane ka lympung ka long na ka bynta ban kyntiew ïa ka sap jong ki khynnah bad ban plie lynti na ka bynta kito kiba angnud ban pynpaw ïa ki jinglah jong ki.
Dei lyngba ka jingïoh kabu ruh ban pynlong ia kum kine ki lympung ba ka AMKA ka ïoh ban sei ïa ki nongïalehkai ba donsap ban mih khmat ïa ka jylla sha ki lympung ba heh jong ka pyrthei.
Ha kane ka jingïakhun mynta u snem ka St.
Anthony’s College ka paw bad kiew sted bha ban ïanujor bad kiwei ki snem bad haba phai ha ka jingïakhun ha ka liang jong ki khynnah shynrang, ka St.
Anthony’s H.
S.
School, Shillong ka la ïoh ban rah ia ka nam lahduh, katba ia ka kyrdan ba ar la khur da ka St.
Anthony’s L.
P.
School.
Ha ka liang jong ki khynnah kynthei, ka O.
M.
Roy Memorial Higher Secondary School ka la ïoh ban rah ïa ka nam lahduh bad ka Providence School ka la khur ïa ka kyrdan ba ar.
Ha ka thup jingïakhun na ka bynta ki khynnah kiba la pule ha College, ka St.
Anthony’s College ka la khur ïa ka nam lahduh, ka Shillong College ïa ka kyrdan ba ar.
Ïa ka khusnam Best Karateka (Boys Junior) la khur da ka skul Darren R Warjri of Christian Academy Higher Secondary School katba ïa ha ka thup Senior (Shynrang) ka Paul Danny Kharmudai of Providence School ka la khur ïa katei ka khusnam.
Ha ka liang jong ki kynthei, ka Xenia Rose Nongsiej of St Joseph’s Higher Secondary School, Pynthorumkhrah ka la khur ïa  kane ka khusnam Best Karate (Junior) bad ha ka thup Senior la khur da ka skul Rebeka Nongspung of Providence School.
Mynta ka sngi ka 21 Nailar, ka Skul bah North-Eastern Hill University, (NEHU) Shillong ka la plie pyrda ïa ka lympung Inter College Football Tournament ba la pynlong da kane ka skulbah ha madan SAI kaba don ha kut jong ka NEHU, Shillong.
Ïa kane ka lympung na ka bynta ki shynrang, la wan ban plie pyrda da u  Prof.
L.
Kma kum u kongsan, ryngkat ka jingdon ïadon lang jong u N.
Das, Asst.
Director (PE & Sports), ki khynnah jong kane ka skulbah bad kiwei kiwei.
Haba phai ha ka jingïakhun jong kane ka sngi, ka Ri-Bhoi College, Nongpoh ka la pynliem ïa St.
Dominic College, Shillong da 3-2, ka Sohra Govt.
College, Sohra   ka la pynliem ïa ka NEHU Tura Campus, Tura   da 3-0, ka Morningstar College, Shillong ia ka K.
L.
Bajoria College da 4-3 bad ka St.
Anthony’s College, Shillong ka la pynbam haduh kol ïa ka  Don Bosco College, Tura.
Ki jingïakhun ba mynta ka sngi ka 22 Nailar kan long hapdeng ka Seng Khasi College pyrshah ïa ka Mawlai Presbyterian College, ka Union Christian College, Umiam pyrshah ïa ka Don Bosco College, Byndihati, ka NEIAH, Shillong pyrshah ïa ka Smit College, Shillong bad ka  Balawan College, Umsning pyrshah ïa ka Kiang Nangbah Govt.
College, Jowai.
Ka Jalapang ka la ïoh ïa ka kabu ban rung sha ka quarter phainal jong ka lympung 7th Invitation Wahïajer Football Tournament 2023 ha Wahïajer Stadium lyngba ka jingjop ïa ka Ehrngiew.
Ka jingïakhun ka la kut ha ka jingïakhaid, kata mar shi kol.
Ïa ka kol na ka bynta ka Ehrngiew la ïoh ban thep da u Banshan Nongdhar  ha ka minit ba 67 bad ïa ka kol na ka bynta ka Jalapang la ïoh ban thep da u Ebormi Jat ha ka minit ba 80.
Hadien ba la kut noh ka minit ïalehkai bad baroh 2 kynhun ki khlem ïoh pynkhih jar shuh, la hap ban rai lyngba ka penalti.
Dei lyngba katei ka kabu ka Jalapang ka la ïoh ban tam kol bad ïoh rung sha ka quarter jong kane ka lympung.
Ha kane ka jingïakhun, u Riburom Jat (u rangïalehkai ‘dien ka Jalapang) u la ïoh ban khur ïa ka khusnam ‘Player of the Match’.
Ka jingïakhun quarter phainal ba nyngkong na ka bynta kane ka lympung kan long ha ka 26 Nailar hapdeng ka Mawryng-kneng Mission pyrshah ïa ka Sikai FC ha ka por 3 baje noh phai sngi.
Ka Khadsawphra College, Mairang, Ri Bhoi Synod  College, Umsning, Shillong College bad ka Shillong Commerce College ki la ïoh ïa ka jingjop ha ka jingïakhun jong ka lympung ïalehkai phubol ba la pynlong da ka skulbah NEHU ïa kaba la tip kum ka ‘Inter College Football Tournament’ ba la pynïalehkai ha madan SAI kaba don ha kut jong ka NEHU, Shillong.
Haba phai ha ka jingiakhun, ka Ri Bhoi Synod  College, Umsning ka la pynliem ïa ka Khrawsing Christian  College, Mawngap da 3-0, ka Shillong College, Shillong ka la pynliem noh ïa ka  Jaintia Eastern College, Khliehrait da 3-0 bad ka Shillong Commerce College, Shillong ka la pynliem ïa ka BBS College, Shillong da 5-0.
Ka jingïakhun na ka bynta ka wat ba ar jong kane ka lympung mynta ka sngi kan long hapdeng ka St.
Anthony’s College, Shillong pyrshah ïa ka Ri-Bhoi College, Nongpoh, Sohra Govt.
College, Sohra pyrshah ïa ka Morningstar College, Shillong bad ka Seng Khasi College, Shillong pyrshah ïa ka Union Christian College, Umiam.
Ka Skul bah North-Eastern Hill University, (NEHU) Shillong ka la pynliem noh ïa ka Phukan Memorial College, Dalu, West Garo Hills ha ka lympung ïalehkai phubol ba la pynlong da ka skulbah NEHU ïa kaba la tip kum ka ‘Inter College Football Tournament’ ba la pynïalehkai ha madan SAI kaba don ha kut jong ka NEHU, Shillong.
Ïa kane ka lympung na ka bynta ki shynrang, la wan ban plie pyrda da u  Prof.
L.
Kma kum u kongsan, ryngkat ka jingdon ïadon lang jong u N.
Das, Asst.
Director (PE & Sports), ha ka 22 Nailar.
Haba phai ha ka jingïakhun, ka NEHU Shillong ka la pynliem noh da 5-1 ïa ka Phukan Memorial College, Dalu, WGH.
Ka JJM Nicholas Roy College ka la pynliem noh da 9-0 ïa ka  NEIGRIHMS, Shillong, ka Riwar  College, Riwar  ka la pynliem noh ïa ka Shillong Law College da 5-1, bad ka St.
Edmund’s  College, ka la pynliem ïa ka  Nongtalang College, Nongtalang da 3-0.
Ka jingïakhun ba mynta ka sngi, ka 23 Nailar, ka Shangpung College, Shangpung pyrshah ïa ka Khadsawphra College, Mairang, ka Khrawsing Christian  College, Mawngap pyrshah ïa k Ri Bhoi Synod  College, Umsning, ka Jaintia Eastern College  pyrshah ia Shillong College bad ka BBS College pyrshah ïa ka Shillong Commerce College.
Mynta ka sngi ka 25 Nailar la pynhap pyrda noh ïa ka lympung  BSF Inter Frontier Cluster hapdeng ka jingiphuh iphieng ïa kaba la sdang naduh 21 Nailar ha NEHU Shillong.
Kumba 700 ngut ki nongïalehkai bapher bapher jong ka BSF ki la wan ban ïashim bynta ha ki jingïalehkai ba bun jait kiba kynthup ïa ka jingïalehkai Judo, Wushu, Gymnastics, bad Taekwondo.
Ha katei ka sngi la wan ban long kongsan da ka Sonali Mishra, IPS, ADG, BSF (Eastern Command) Kolkata ryngkat ka jingïadon lang jong u Sh Pradip Kumar, IPS, IG BSF, Meghalaya Frontier, Prof.
Prabha Shankar Sukla, Vice chancellor NEHU, Sh T S Chavan, AD sports authority of India, ki ophisar kiba la rangbah bad baroh ki BSF kiba kham heh kyrdan.
La pynhap pyrda ruh ïa katei ka lympung da ka jingïaid march past na ki kynhun bapher bapher.
Bud pat da ki programme tynrai lyngba ki BSF School bad ki shipai BSF.
Ha ka jingai jingkren na ka liang ka ADG ka la ai ka jingïaroh bad ka jingaimynsiem ïa ki nongjop kiba la trei shitom ha ki jait jingïalehkai bapher bapher.
Haba phai ha ka jingïalehkai, ha ka jingïakhun na ka bynta ka jingïalehkai JUDO la khur ïa ka kyrdan ba nyngkong bad ba ar da ka Jammu.
Ha ka jingïalehka WUSHU ïa ka kyrdan ba nyngkong la khur da ka Punjab bad ka Jammu ïa ka kyrdan ba ar.
Ha ka jingialehkai Gymnastic, ka Jammu ka la ïoh ban khur ïa ka kyrdan ba nyngkong bad ka Kashmir ka la khur ïa ka kyrdan ba ar bad ha ka TAEKWANDO la khur da ka South Bengal bad Tripura ïa ka kyrdan ba nynkong bad ba ar.
Ka kynhun ïalehkai Shillong Lajong (jong ki khynnah kiba hapoh 21 snem) kaba dei kawei na ki klob ba paw ha ka jylla ka la liem noh ha ka jingïakhun pyrshah ïa ka Raid Nongpoh hynne ka sngi ka 24 Nailar.
ha madan ha NSCA mini Stadium Pahamsyiem Nongpoh.
Ïa kane ka jingïalehkai la pynlong da ka Sports Committe Raid Nongpoh  (kaba hap hapoh Nongpoh Sordarship Elaka) ha ka jingïasnohkti lang bad ka ophis jong u District Sports Officer.
La pynlong ruh ïa kane ka jingïalehkai shi bynta ban rakhe ïa ka National Sports Day bad ha kajuh ka por ban pynmih pisa na ka bynta ka Nomiwell Secondary School Nongpoh.
Ha katei ka jingïakhun, ka Nongpoh ka la ïoh ban pynkhih jar nyngkong hynrei lyngba ka jingïakhun kaba jwat ka Lajong ka la ïoh ban pynphai shikol shwa ban kut ka minit ïalehkai.
Ka jingïoh kabu jong ka Nongpoh ban khur ïa ka nam jop ha kane ka sngi kadei hadien ba kine ki ar kynhun ki la pynkut ïa ka jingïakhun lyngba ka penalti bad ka Nongpoh ka la tam kol noh ïa ka Lajong.
Ka St.
Anthony’s College, Shillong, ka Morningstar College, Shillong bad ka Seng Khasi College, Shillong ki la ïoh ïa ka jingjop ha ka jingïakhun ba mynta ka sngi ka 25 Nailar jong ka lympung ïalehkai phubol ba la pynlong da ka skulbah NEHU ïa kaba la tip kum ka ‘Inter College Football Tournament’ ba la pynïalehkai ha madan SAI kaba don ha kut jong ka NEHU, Shillong.
Haba phai ha ka jingïakhun, St.
Anthony’s College, Shillong ka la pynliem ïa ka Ri-Bhoi College, Nongpoh da 5-0, ka Morningstar College, Shillong ka la pynliem ïa ka Sohra Govt.
College, Sohra da 3-0, ka Seng Khasi College, Shillong ka la pynliem ïa ka Union Christian College, Umiam da 3-1Ka jingïakhun ba mynta ka sngi kan long hapdeng ka Smit College, Shillong pyrshah ïa ka Kiang Nangbah Govt.
College ha ka por 8.
15 mynstep, ka Shillong Commerce College pyrshah ïa ka JJM Nocholas Roy College por 10 baje mynstep bad ka Riwar College, Pynursla pyrshah ïa ka St.
Edmunds College por 12 baje mynsngi.
Ka Iawmulong Nartiang ka la ïoh ïa ka jingjop ha ka jingïakhun na ka bynta ka lympung 6th Debo Shullai Memorial Trophy, 2nd Division lyngba ka jingpynliem ïa ka Panaliar SC da 1-0.
Ha katei ka jingïakhun ka Iawmulong ka la khur ïa ka 3 poiñ lyngba ka shi kol jong u Sambor Nongtdeh uba la ïoh ban thep ha ka minit ba 27.
Ha kawei pat ka jingïakhun, ka Khliehmuchut SC ka la pynliem ïa ka Pynthorlangtein da 3-0.
Kitei ki 3 kol ki la wan lyngba u Arwanki Phadong (29), u Eliser Suiam (44) bad u Rangdajied Sayoo (63).
Ka Pay For Right Football Academy Shillong ka la liem noh ha ka M.
L.
P.
FT da 2-0 ha ka jingïakhun jong ka lympung ‘Knock Out Football Tournament 2023’  kaba la pynïaid da ka Ri Khasi Social & Cultural Sports Club ha madan Kurkalang, Lumdaitkhla Bhoirymbong.
Ïa kitei ki 2 kol na ka bynta ka MLP la ïoh ban thep da u Basuklang Nongsiej bad u Rikseng Sangma.
Ka jingïalehkai kaba bud kan long ha ka 23 tarik Jylliew ha kaba ka Oste Phi Oiñ-B FC kan ïalehkai ïa ka Lajong FC.
Ka Shillong Commerce College, Kiang Nangbah Govt.
College bad St.
Edmunds College, Shillong ki la ïoh ïa ka jingjop ha ka jingïakhun na ka bynta ka lympung ïalehkai phubol ba la pynlong da ka skulbah NEHU ïa kaba la tip kum ka ‘Inter College Football Tournament’ ba la pynïalehkai ha madan SAI kaba don ha kut jong ka NEHU, Shillong.
Haba phai ha ka jingïakhun, Kiang Nangbah Govt.
College ka la pynliem ïa ka Smit College, Shillong da 2-0, ha ka jingïakhun ba bud, kata hapdeng ka Shillong Commerce College pyrshah ïa ka JJM Nochols Roy College  ka la kut noh ha ka jingïakhaid mar shi kol hynrei lyngba ka jingpynkut da ka penalty, ka Shillong Commerce ka la ïoh ïa ka jingjop da 7-6 kol bad ka St.
Edmunds College, Shillong ka la pynliem ïa ka Riwar College, Pynursla da 3-1.
Ka jingïakhun ba mynta ka sngi kan long hapdeng ka NEHU, Shillong pyrshah ïa ka Khadsawphra College, Mairang ha ka por 8.
00 baje mynstep, ka Ri Bhoi Synod College, Umsning pyrshah ïa ka Shillong College por10.
00 baje mynstep bad ka  St.
Anthony’s College pyrshah ïa ka Morningstar College por 12.
00 baje shiteng sngi.
Ka jinglah jong ki ‘rang bad thei jngi um jong ka jylla ban wanrah burom ïa ka  jylla bad ïa ka Meghalaya Swimming Association (MSA) ha ka jingleit ïashim bynta ha ka jingïakob jngi um ba la tip kum ka ‘III Himalayan Swimming Meet’ ba la pynlong ha Tashi Namgyal Academy, Sikkim ka la long ka jingsarong ïa ka synjuk bad ïa ka jylla hi baroh kawei ha kaba kitei ki samla ki la wanrah haduh 18 tylli ki takma ha katei ka jingïakob jngi um ba shi sngi ba la pynlong ha ka 26 Nailar.
