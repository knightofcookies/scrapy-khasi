Ka la sngewthuh ia ka daw ba balei u Hiram u wanphai noh na ka jingpule khlem da pyntip shwa sha iing.
Kam sngew thikna tip u lah iabakla ne tip kumno lah ialong hapdeng jong ki khamtam ka dang dei ka por ba ka bor tan ka dang khlain bha.
Haba la wai trei ka kmie u Hiram bad kata ka paralok nongtrei ki ia iaid ryngkat ryngkat tad haduh ban da poi ha Barik point ban ap taxi.
Haba la poi ha iew ka la kdat noh la ka jong ka jong ka lynti.
Ka Sandra ka la leit thied dohsniang na kawei ka dukan kaba don ha syndah Toilet ha motphran.
Nangne beit beit ka leit sha la iing.
Ka la pyrkhat lypa ba ia kata ka jingtip kan shu sngap beit jar tang ha lade.
Ka la pyrkhat lypa ba tang shu iathuh ha la u menkpa kan wanrah ka kynrum kynram bad ka jingiapyni bor hapdeng jong ki namar u kpa u Hiram u la dom shisha.
“Ngam khuslai than ia ka bam ka dih, nga lah ban rep ban riang ryngkat bad u Kthaw bad ka Kyiaw kam pher" u hep u la kren marwei marwei.
Tad haduh ban da poi ha iing, ki jingmut jingpyrkhat jong u ka snoh bad leit beit tang sha ka Lydia.
Kumjuh haba phai sha ka Lydia ha kata hi ka miet ka shim ia ka rai ban pdiang ia u Hep namar ka sngewthuh ba u dei u briew ba bha bad uba tip briew tip blei.
Kumjuh ka iing ka sem ruh kaba donburom nalor ba u Kpa jong ka u la ai ksai lypa ba u kwah ba kan iapoi bad u Hep.
“Lashai lada u wan ngan shu test shuwa bad ngan sa pyni dak ba nga la pdiang lypa ia u" la pyrkhat lypa ka Lydia, hadien kata ka sa thiah suk jai.
Ha kata ka miet u Hep hapdeng ka jinglynga mynsiem shaphang la ka jingtyrwa, u la ioh thiah da ka jubor justi.
Hapdeng ka jingkynoi ka miet u la phohsniew kumne“Ka Lydia ka la wan iakynduh ia u bad ka ong ‘Hep nga ieid ia phi’.
Hangta ka jingiakdup ieid bad ka jingiathain kti ka la jia bad baroh arngut ki la ia kren bad la ki Kmie ki Kpa.
Baroh arliang iing ruh ki pynpaw ba ki suk ki hun beit ia kata ka jingiaieid ia thoin jong ki.
Kumta ki la ia leit shangkai pyngngad harud kawei ka wah kaba itynnat bha bad katba ki dang ia shong hangta la wan kynsan u lapbah lapsan joit ki ieng naba shong ban mareh rieh slap; hynrei ha kata ka jingmareh ki la ia bakla lynti iwei ia iwei pat namar.
"Hangta ruh u Hep u kyndit noh na kaba iohthiah bad u la pyrkhat lyngngoh balei ka long kumta.
“Imat ym longkam namar la ju ong ba ka jingphohsniew ka ju long khong pong.
" u la kren marwei“Em ngan ym ngeit ngan leit iakynduh beit ia ka da ka jingkyrmen ba kum kata ka jingong kum kata ka jingngeit mynta kam dei shuh" la rai u Hep.
Marsien poi ha iing ka Lydia u Hep u la pyrta ia ka kyrteng jong ka.
Kumta ka ruh wut wut wut ka la wan mih da lade.
“Ale hep ale.
" ka la ongU Hep u la rung hapoh iing.
“Phi don bad no…?" la kylli u Hep“Marwei i Mei i Pa ruh sha lum ki don.
" la jubab ka Lydia.
Haba tip ba ka don marwei u Hep u la sngew kmen bad u ngeit ba lehse kan pynpaw ei ei noh ia u.
Ka Lydia ka la kylli shaphang ka sngi ba la dep namar ba ki ia wan miet.
“Kim ia ong ei ei Hep ba phi poi iing miet" la kylli ka Lydia“Em, kin ong kumno ki la tip ba nga wan beit shane te.
" la jubab u Hep“O ka biang, ka mut ki la ia hun beit kein mo…?" la buh jingkylli biang ka Lydia“Hooid" la jubab u HepHadien katto katne ka jingiashong kai, ka Lydia ka leit shim ia u kitli bad shet sha.
Kumta ki la ia dihsha lang tang arngut hi.
U Hep hangta katba u dang peit shain sha ka dur khmat ka Lydia u la shlei miar da ka jingieid bym lah batai shuh.
Kata ka la pynbor ia u ban biria pharshi noh watla um nud ban iakren shai.
“Ki shijur kiba ia dihsha lang katno kin kmen ka mynsiem kham palat ban ia kito kiba dang shu ia ithuh ithaw tharai mo.
" La ong u Hep.
Ka Lydia ka la shu rkhie bad ong,‘Ni ine i Hep lei te ba nang bha, jingstad pharshi te.
" ka la rkhie artat.
U Hep ruh u la rkhie pashait bad ong,“Em ngam kren pharshi hynrei nga shu mutdur"“Kein noh kein noh phi ba nang bha" la ong sa ka Lydia.
U Hep u shu sngap noh.
Kham hadien kata ka Lydia ka la sngewthuh ia ka jingsahnud jong u.
Hapoh la ka mynsiem ka la lynga bad ksaid jubor kumno ban ai noh ka jubab.
Haba ka peit ia u ka la sngewsynei palat bad ka la iohi ruh haduh katno ba u ieid shisha ia ka.
“Hep, nga sngewthuh ba phi ieid shisha ia nga, hynrei haba nga pyrkhat ia lade pat nga sngew synei ia phi namar ba ngam long kaba bit nam bad phi.
Nga long kaba duna nadong shadong ngam tip balei phi pat phi mon ia nga.
" la pynpaw ka LydiaU Hep u la sngap shiphang bad u la ong,“Baroh kaba phi ong ngam lah ban sngewthuh, hynrei ki dei tang ki daw kiba phim kwah ba ka jingieid jong nga kan ioh jaka ha phi kata ka shong eh ha phi.
"“Hep, phin lah hi ban pdiang ia nga ryngkat bad kita ki jingeh ki jingduna baroh?" la buh jingkylli biang ka Lydia.
Ban lait na ka Jing bam sap ha ka Ri bad ka Jaitbynriew bad ha man la ki Kam ba pher ba pher, dei ban don U Nongialam u ba Shisha ubakhuid, u ba thrang ban pyn duh jait ia ka Sam Pisa Sha ki nong jied (voters) kum ha ka ne ka por elekshon.
U ta u Nongialam u dei ban long u Nongialam jong u paidbah ha la ka jong ka jong ka constituency.
(Um dei u jong ki party).
Namar kata la kyrpad ia ki riew ieit ri ki ba Shisha, kham tam ia kine ki nong Ialam sengbhalang ki ba la pyn paw ia lade, ba ki kloi ban iada ia la ka Ri, to mih mynta Sha man la ki constituency leit pyn bna shaphang ka Jing long KYNRAD Jong u paidbah, ba ym dei shuh ban shah pyn iaid (control) ha ki kyrtong elekshon hynrei dei ban pyniaid (control) da upaidbah ia ki kyrtong ha ka ne ka elekshon ha u 2023.
Dei tang da ka ne ka lad ban ioh ia ki nong thaw aiñ ba Shisha,bad kan duh jait ka bam sap, ka thok, ka arsap, ka Bai Sha, ka kular jynreiñ.
Bad kan don Noh ka KYNHUN PYNROI jong U PAIDBAH jong ka constituency (Development committee).
Nongpoh:Hynnin ka sngi Saitjain, ka kynhun jong ki briew kiba don jingduna ha ki dkhot met bad kaba la tip kum ka Asso ciation of Person with Disa bilities Ri Bhoi District (APD), ki la rakhe kyrpang ia ka sngi jong ki kaba la tip kum ka International Day of Person with Disabilities ha shnong Khlieh Umtrew.
Kiba la sakhi ha katei ka sngi, ki kynthup ia u Bah Charles Marngar, MDC Mawhati kum u Kongsan, ha ryngkat ka jingdon Bah N.
L Wahphlang, u Bah Shanlang Diengdoh, General Secretary FKJGP Ri Bhoi, ka Dr.
Bariti Markhap, Adviser ka ADP Ribhoi, kong Blutisha Nongbet President ka Association of Person With Disabilities, ki dkhot jong ka APD lem bad kiwei.
Ha ka jing ialehkai World Cup, ha ka miet Sngi U Blei, ka France, ka la pynliem ia ka Poland da 3-1, ha ka Round of 16.
Na ka liang ka France, la ioh thep kol, da U Olivier Giroud, ha ka minit kaba 44 bad nangta sa U Kylian Mbappe, ha ka minit kaba 74 bad 91.
Katba na ka liang ka Poland, la ioh thep da u Robert Lewandowski, da ka jingshut penalty, ha ka minit kaba 99.
Ha kawei pat ka jing ialehkai ka England, ka pynliem da 3-0 ia ka Senegal.
La ioh thep ia ka England, da U Jordan Henderson, ha ka minit kaba 38, nangta sa U Harry Kane, ha ka minit kaba 48 bad nangta sa U Bukayo Saka, ha ka minit kaba 57.
Shillong:"Nga sngew nguh ïa ka Sorkar jylla ba ka la treh ban kohnguh ban buh ïa ki 7 tylli ki Border Out post (BOP) ba kynthup ruh ïa ka Mukroh ha kaba 5 ngut ki mynsiem briew ki la duhei na ka jing shah siat pathar ha ki pulit ka Assam bad kitei ki BOP kidei ban buh ha baroh ki jaka khap pud bad ka Assam," ong u MLA ka 17 North Shillong Konstitwensi u Bah Adelbert Nongrum.
U la ong ba kane ruh ka la wan urlong namar kadei ka kam kaba hakhmat duh.
“Kane ba nga ju ong barabor ba lada ka Sorkar ka mon ka lah beit bad kine ki jingjia kidei namar ka jingpulom ka Sorkar ba la leit bad kane kaba mynta kaba ngi hap shim lang ka jingkitkhlieh," ong u MLA.
U la ong ba ka Sorkar kadei ban pynthikna ba ka jingdon kitei ki BOP kidei ban long kiba khlaiñ ha ka jingpynbiang ki pulit, ki tiar ïaleh bad ban ruh ka hukum ban bud ka nuksa ïa ka Mizoram ban ym ailad ne kata ka Zero Tolerance Policy bad lada ka Sorkar Assam ka dangbteng ban thombor ne tam pud kadei ban pynthikna badei ban pynphai da u kuli," ong u Bah Adelbert Nongrum.
U la ong ba ka jingmut ban buh ïa ki Outpost ne BOP kadei ban ai ka jingïada ïa ki nongshong shnong, ka duh noh ki jaka bad ki jingkyntur pud beaiñ.
“Ki paidbah ka jylla kidei ban sakhi ban ïohi bad ban pynthikna ba ki pulit thrang snam kiba donkti ban shim ïa ka jingim balui lui dei ne ba donkam ban aiti sha ka Ïingkashari Meghalaya ban ïoh ka jingbishar kaba hok khamtam ba ki pulit ki la dep ujor Ejahar," ong u Bah Adelbert Nongrum.
U la ong ruh ba ka daw ka jingshim kabu jong ka Assam ha ki khappud kadei namar ki Sorkar ba la leit bad ka ba mynta kym shim nud kum ba nud ka Sorkar Mizoram ban ïeng Rangbah ban ïada ïa la ki jong ki briew bad ban ïada ruh na ka jingtam pud ïa la ka khyndew.
“Ngi la nang ïohi ba u CEM jong ka KAAC u la pynpaw ïa ka jingthmu ban tei Mot kumta ka Sorkar kam dei ban jem halor kane, ngim donkam ba kiwei kin wan tei mot, ngi donkam ba ka Sorkar kan pyndep la ka kamram.
Ngi ngeit ba Sorkar kan nud ha kane ka kynti ban leh da ki kam ym ban kut tang ban shu pynbiej," u la ong.
Good Bah Adelbertym dei shuh ban dang Shah jem, haba maki ki siat  balei ki pulit Jong ngi kim nud, lada ki pulit kim nud ai noh ki suli ha ngi ngin fire hi.
Shillong: “Bun ki kylli ïa nga ba nga pan tiket BJP haba bun kim sngewtynnad, hynrei nga ong ba lada jied ïano ïano na kawei ka parti ha kaba khatduh ki hap leit hi sha ka BJP ban pan jingïarap bad kin hap ïaid lyngba ki peon, hynrei lada jied beit ïa ka BJP ka long kumba leit beit sha kamra shetja ym donkam peon," ong u Bah L Michael Kharsyntiew.
Kum u kyrtong ba dang pan tiket na ka BJP ban ïakhun na 17 North Shillong Konstitwensi u Bah Kharsyntiew u la kren ïa kitei ki kyntien ha ka jingïalang kaba la long ha Riatsamthiah Community Hall ha ka Sngi Saitjaiñ ban pynpaw ïa la ka nongrim halor ka jingthmu ba u mih ban ïakhun ilekshon ha u 2023.
“Nga dei u samla Rangbah ba la mad ïa ka duk ka suk kumba la mad kiwei bad nga sngewthuh bha ïa ki jingeh.
Ha kane ka Konstitwensi bun bha ki samla kiba khlem kam khlem jam, kiba duk, bad kadei ka Konstitwensi kaba long ka jabieng ka Meghalaya," u la ong.
U la ong ba ha kane ka ilekshon ban wan sngewbha ym dei ban bieij pisa naba bun ki kyrtong hapoh ka Konstitwensi dei kiba heh spah ha kaba mynshwa hapor Covid 19 ym ju ïohi hynrei ki mih ïarap kynsan mynta.
“Ka 17 North Shillong Konstitwensi ka dei kaba shong ki riewshemphang kumta hap pyrkhat bha, ailad ïa ka BJP ban jop bad thaw Sorkar bad lada jop khyndiat ne shibun dei ka BJP ka ban khot thaw Sorkar," u la ong da kaba kyntu ïa ki samla ban nym shim shuh ïa ki kam pynkulmar hynrei ban ïaid da ka lynti badei.
“Wat ong ba ka BJP kadei ka parti dkhar namar nangïoh jingmyntoi jingïarap ei bun ki dkhar nangduh ei pat mangi.
Lada ki Mizo kiba bun tam ki Khristan ha Mizoram ki jied ïa ka BJP kan eh aïu ïa ngi," da kaba kynnoh ba ki don ki seng saiñ pyrthei kiba thaw pisa nangne na jylla ki leit shna parti, ïaleh ilekshon shawei.
U la ong ba ka BJP ka don ka lad ban jop kumba 99% na 17 North Shillong Konstitwensi naba kane ka ilekshon MLA ban wan kam dei ka kam thung Syiem hynrei ban shakri naba la bun ki kyrtong kiba jah ha ka por corona mynta ki wan tied ïing.
Ha kane ka sngi la ïoh ruh ka jingkren na u MDC bad chairman barim ka KHADC u Bah Martamlin Pyrbot uba la pan tiket teng na ka BJP, ka Kong Eunicee Khyriem BJP State Mahila Vice President, ka kong Judy Surong BJP State Mahila President, ka Kong Sumitra Laloo BJP National executive member bad State Incharge Mahila bad la pynïaid da u Bah Dapkupar Nongrum BJP Youth General Secretary East Khasi Hills ha ka jingdonlang kiba bun ki nongkyrshan ha ryngkatlang ka jingsynran ka kmie u Bah L Michael Kharsyntiew.
Ka 2 tarik December 2022 ka dei ka sngi ka ban sah jing kynmaw ha ka history ka ri bhoi sepngi (western ri bhoi) bad ka ri bhoi district kumjuh ha ka jylla hi baroh ka wei, haba u myntri rangbah jong ka sorkar jylla u Conrad k sangma u la plie maw nongrim bad pynbna paidbah ban kyntiew kyrdan ia ka Patharkhmah administrative unit sha ka civil sub division, kane ka dei ka jing dawa kaba la slem kaba ki paidbah nong shong shnong ka ri bhoi sepngi, ki la ap khmih lynti bad angnud da ki phew snem mynta ban ioh ia ka civil sub division bad ka la urlong, ka jing sngew nguh kaba kyrpang ka leit sha u myntri rangbah jong ka sorkar jylla u Conrad k sangma, u bah S sohtun nongmih khmat ka thain uba la lah ban pyn kohnguh ia u myntri rangbah, ka jing khublei ia ka ri bhoi dorbar, ka western ri bhoi dorbar demanding committee on civil sub division kiba iai bud dien na ka por sha ka por bad baroh ki ba la iadon bynta ha kane ka jing dawa ban ioh civil sub division ba thymmai , kane ka dei ka civil sub division ba nyngkong eh ri bhoi.
Ka jing ioh ia ka civil sub division ha patharkhmah ri bhoi sepngi kan long ka jing kyrkhu kaba khraw bad ka jing myntoi ia ki paidbah nong shong shnong ka thain, baroh shi katta ki paidbah ki hap leit hap wan shaduh sha nongpoh district head quarter na ka bynta ki jing donkam ha tnad ophis sorkar bapher bapher, hynrei da ka jing ioh ia ka civil sub division ha patharkhmah la jan baroh ki kam la lah ban pyn dep hapoh ka civil sub division ha kaba baroh ki tnad ophis sorkar (department) kin don lut lait noh tang katto katne tylli lehse.
Ka jing ioh ia ka civil sub division hapoh patharkhmah kam dei ban kut tang ha ka shi sngi, kam dei ban kut tang ha ka sngi ot ribon, ha ka jing buh maw nongrim bad kam dei ban long tang ka buit ban jop election jongno re jongno ba la jan ka election, hynrei ka dei ban long doh long snam kum ka civil sub division kaba pura ka ban ai ka jing myntoi bad ka jing shakri ia ki paidbah nong shong shnong ka thain hi baroh kawei.
Ha ri bhoi ka sorkar ka dei ban thaw bad pyn kha thymmai biang sa ka wei ka civil sub division na ka bynta ki paidbah ka thain ri bhoi mih ngi (eastern ri bhoi) da kaba kyntiew kyrdan ia ka bhoi rym bong c& rd block sha ka civil sub division namar ka jing jngai palat ia ki paidbah ban leit shaduh sha nongpoh district head quarter na ka bynta ki jing donkam ha tnad ophis sorkar.
Bad ha ka juh ka por ban pynkha bad thaw thymmai biang sa ar tylli ki c& rd block kata ha umden raid nongtluh bad ka wei ha mawhati namar ka jing jngai palat ki jaka ki shnong ki lynti ki syngkien ki paidbah ki shem jing eh ban leit shaduh umling block ia ki paidbah ba wan na ki umden raid nongtluh kumjuh ia ki paidbah ba na ki thain Mawhati ban leit bad wan shaduh umsning block namar ka la ktah shi kat dei eh ia ki paidbah ha ka bai leit bai wan ka pisa ka tyngka bad ka sngi ka nong jongki.
Ka Argentina, ka la ioh ban pynliem ia ka Australia, ha ka jing ialehkai World Cup, da 2-1 bad lyngba katei ka jingjop, ka Argentina, ka la ioh ban rung sha ka jingiakhun quarter final bad kan iakhun pyrshah ia ka Netherlands, ha ka taiew, ka ban wan.
U Lionel Messi, ula ioh ban thep ia ka kol kaba nyngkong na ka liang ka Argentina, ha ka minit kaba 35, katba ia ka kol, kaba ar, la ioh thep da U Julian Alvarez, ha ka minit kaba 57.
Na ka liang ka Australia, ka la ioh thep shi kol, ha kaba ia ka kol, la ioh thep da U Enzo Fernandez jong ka Australia, uba thep sha ka kol lajong.
Katei ka jingialehkai, ka dei ha ka round 16 jong ka World Cup ha ka Qatar.
Ha kawei pat ka jingialehkai ka Holland, ka la pynliem da 3-1 ia ka USA.
Na ka liang ka Holland, la ioh thep kol, da U Memphis Depay, ha ka minit kaba 10, U Daley Blind, ha ka minit kaba 46 bad nangta sa U Denzel Dumfries, ha ka minit kaba 86, katba na ka liang ka USA, la ioh thep da Haji Wright, ha ka minit kaba 76.
LUSAIL, Qatar: U Vincent Aboubakar, ula ioh thep kol, ha shwa ba kan kut noh ka jing ialehkai, sa tang ar minit bad katei ka la pynlong ia ka Cameroon, ba kan pynliem ia ka Brazil, da 1-0, ha ka jing ialehkai World Cup bad ka dei ruh ha ka sien  nyngkong, ba ka Brazil, kan shah pynliem ha kajuh ka kynhun ialehkai, ha ka pali ba dang shu sdang, ha ki 24 snem ba ladep.
U Rephri, ula beh noh ia U Aboubakar, da kaba pyndonkam ia ka kot stem, ha ka sien  kaba ar, namar ba u law ia ka sopti jongu, ha ka por, ba u ioh  ban thep ia ka kol, sha ka liang jong ka Brazil.
Mar ia dep thep kol, U Aboubakar,  ula law ia ka sopti jongu bad ula bret ha madan, kum ka dak ka jingkmen bad ap ia ki paralok jongu, ba kin wan kdup ieid ia u, namar ka jingioh thep kol jongu.
Wat la ka Brazil, ka shah rem, hynrei kan dang iai bteng ban iaid sha ka pali kaba shakhmat, namar ba ka don ia ki point kiba biang, ha kaba ka ia ryngkat ia ka  Switzerland, mar 4 point.
Ha kawei pat ka jingialehkai, ka South Korea, ka la pynliem ia ka Portugal, da 2-1.
La ioh thep ia ki kol, na ka liang ka South Korea, da U Kim Young Kwon, ha ka minit kaba 27 bad nangta sa U Hwang Hee Chan, ha ka minit kaba 91.
Na ka liang ka Portugal, la ioh thep kol da U Ricardo Horta, ha ka minit kaba 5.
Shillong:Ki nongialam jong ka Meghalaya International Exporters and Cham bers of Commerce (MI ECC), kiba na Khasi, Jaintia hills, ki don mynta ha New Delhi bad kitei kin mudui ha Supreme Court, pyrshah ia ka rai jong ka Meghalaya High Court, kaba khang ia ka jingshalan ia u maw shun sha Bangladesh.
Ki nongialam jong katei ka seng, ki don mynta ha ka New Delhi, na bynta katei ka jingpynkhreh ban ai mukotduma pyrshah ia katei ka rai jong ka High Court, ha ka 24tarik Naiwieng, 2022.
Kham mynshwa, na ka liang jong ka Meghalaya Steering Committee Minor Mineral, ka la don ha Delhi, na bynta ban iakhun pyrshah ia ka jingkhang khaïï mawshun shabar Ri, halor katei kajuh ka rai jong ka Meghalaya High Court bad ki la iakynduh ia ki Riew said aiñ ba pawkhmat jong ka Supreme Court badon burom ha Delhi, ha kaba ki la mudui ha pyrshah ia ka rai jong ka Meghalaya High Court.
Ka kong Dolly Khonglah, kaba dei ka nongialam jong ka MIECC, ka la pyntip shada kaba ong “Ngin nym shong kli kti, namar ka la ktah ia u khiew ja ki Khasi Jaintia".
tur shakhmat na bynta ka hok.
Shillong:U Myntri Rang bah ka Jylla Conrad K Sangma, mynhynnin ka sngi thoh dieng, ula pynrem jur ïa ka jing kren jong u Chief Executive Member (CEM) ka Karbi Ang long Autonomous Council (KAAC) Tuliram Tongkhang, uba kam ba ki Khasi-Pnar basah ha shnong Mukroh, West Jaiñtia Hills ki dei kiba shu wan shong be-aiñ.
U Myntri Rangbah ula ong ba ka jingjia ha Mukroh ka dei kaba tynjuh bha bad kum kine ki jingkren ki dei ki bym ïahab satia.
“Kum kine ki jingkren kim dei satia ban mih, ngim sngew tynnad ïa kine ki jingkren, kine ki dei ki por ba ngi mad ïa ki jingeh bad kum kine ki jingkren kin nym ïarap ban tem ïa ka jinglong jingman," ula ong.
U Myntri Rangbah ula pyntip ruh ba ula dep ban kren bad u Myntri Rangbah ka Assam Himanta Biswa Sarma bad ka jingkren ha ka kyrdan jong ki Myntri Rangbah ka dei ka nongrim jong baroh artylli ki Sorkar Jylla.
“U (Biswa) la pyntip ïa nga ba kum kine ki jingkren kim dei satia ha ka ban mih hynrei kaei kaba kongsan ka long ba kin don beit ki riew shimet bad ki briew na ki kyrdan bapher bapher ki ban ïai kren, haba kut hi, ka shong ha ki nongïalam ha ka kyrdan ki Myntri Rangbah, kine ki jingkren (Myntri Rangbah) ki dei ïa kaba hap khmih kum ka nongrim jong kano kano ka Sorkar," ula ban jur.
Shillong:U Myntri Rangbah ka Jylla bad National President ka National Peoples’ Party (NPP) Conrad K Sangma, hynnin ka sngi thohdieng, ula pynkut shisyndon ïa ka jingïamutdur jong ki briew ba u don jingthmu ban mih aireng na artylli ki Constituency ha ka elekshon MLA-2023 ha Jylla.
Katkum ka jingong jong u, “Ngan mih ïakhun beit thik tang na South Tura Constituency ha kane ka elekshon ban wan".
“Da lei lei ruh em, ngan ym mih ïakhun na artylli ki Constituency, ïa mynta hi ngan mih aireng na South Tura Constituency," ula ong haba ïakren bad ki nongthoh khubor hynne ka janmiet.
“Nga la long shai halor kane ka bynta, nga don ka jingngeit ba pura ha ka constituency lajong.
Nga la trei shitom ha ka constituency jong nga bad nga la tei bha ïa ka," ula bynrap.
U Myntri Rangbah ula ong ruh ba ïa mynta hi, u khlem pat rai ban mih aireng na kawei pat ka Constituency.
“Ka Party (NPP) kam pat rai satia halor kane, ngin sa peit shuwa ïa ka jinglong jingman kumno ba ka long hynrei kumba nga ong ba ka South Tura constituency ka dei ka constituency ïa mynta bad ïa mynta hi nga don jingthmu tang na kane ka constituency ban ïakhun ïa ka elekshon," ula ban jur.
Shillong:U Myntri Rangbah ka Jylla Conrad K Sangma, hynnin ka sngi thoh dieng, ula leit ïuhkjat ha NEIGRIHMS ban leit jngoh bad ïakyn duh ïa ki arngut ki nong Mukroh, West Jaiñtia Hills kiba myn saw na ka jingther kuli jong ki Pulit ka Assam bad Forest Guard, myn ha ka 22 tarik Naiwieng.
U Myntri Rang bah ula ai ruh ïa ka song jingïarap da ka pisa na ka Chief Minister’s Relief Fund bad ruh ka song jingïarap na u shimet sha kine kiba mynsaw.
Kine kiba mynsaw ba shah sumar ha NEIGRIHMS ki kynthup ïa u Bah Elias Samayang bad u Bah Sheini Nartiang.
Ka Sorkar ka la pynbna dang shen ba ïa ka bai sumar ïa kine ki arngut kiba mynsaw, yn sa siew da ka Sorkar Jylla.
U Director ka NEIGRIHMS u Nalin Mehta ula pyntip ba kine ki arngut ki la lait na ki jingma bad la khmih lynti ban sa pyllait noh shen ïa ki ba kin leit phai shala iing.
Nongpoh: Ha ka sngi kaba u Conrad K.
Sangma, Myntri Rangbah ka sorkar jylla, u la hiar sha Ri Bhoi, na ka bynta ban plie paidbah ia 3 tylli ki kam pynroi ha Ri Bhoi, kata ha Patharkhmah, Marmain bad ha Pahamsyiem Nongpoh, ki dkhot ka HYC Ri Bhoi, ki la rah Plakad ha ryngkat ki jingpyrta No ILP No Rest ha ki 2 tylli ki jaka.
Ka jingrah Plakad bad ka jingpyrta dawa ILP da ki dkhot ka HYC, kaba nyngkong la iohi ha ka por ba u Myntri Rangbah, u la leit ban plie paidbah ia ka Patharkhmah Civil Sub-Division, hadien kata pat ha ka por ba u leit plie ia ka GNM Nursing School ha Pahamsyiem, hynrei kaba lait shah rah Plakad ka dei tang ha ka por ba u leit ban plie ia ka Marmain PHC.
Shillong: Ki pulit jong ka Meghalaya, ki la pynbna ia ka result jong ka written test jong ka examintation (i) UBSI (ii) UBC (iii) ABC/BNC (iv) MPRO (v) Firemen (vi) Driver Firemen bad (vii) Driver Constables.
pynbna ko tu ki bru yong ka eh se,,kitu wa ioh ei pisa ia ka.
Shillong: U Atanu Bhuyan, uwei na ki nongthoh khubor jong ka Assam, u thoh ha ka twitter jongu, ha ka 30tarik Naiwieng 2022, ba ki don 7ngut ki MLA jong ka seng NPP na Meghalaya, kiba la iakynduh ia U Himanta Biswa Sarma, myntri rangbah ka Assam, ha katei ka sngi bad u ong ruh, ba kitei kin sa pyniasoh shen sha ka seng BJP.
Ha kawei pat ka jingthoh jongu, u iathuh ba 3-4 ngut na kitei ki MLA, kin iasoh noh shen sha ka seng BJP.
Ym shym la iathuh satia, la kitei ki MLA, ki dei kiba na Khasi, Jaintia Hills ne ki dei kiba na Garo hills.
Lada ka iaid katei ka jingkhein, ka paw shai, ba ki MLA, ki ban pyniasoh ialade sha ka seng BJP, kin don kumba 10ngut eiei, nalor kitei ki 3ngut kiba la dep iehnoh ia ka shuki MLA jongki bad kiba la dep pynbna,ba kin pyn iasoh shen bad ka seng BJP bad kitei ki kynthup ia u Bah Himalaya Shangpliang, MLA ka Mawsynram, ka Ferlin CA Sangma na Selsella bad sa U Benedic Marak, MLA ka Raksamgre.
U Conrad Sangma ( party NPP) u la behkam ia  ki 1000 ngut ki pli ki  nonghikai govt LP skul khlem ki daw tang namar ba u isih ia ki pli ki nonghikai… u leh bein shaba palat ia ki….
Ka Germany, ka la pynliem ia ka Costa Rica da 4-2, ha ka jing ialehkai ha ka Group E.
La ioh thep kol, ia ki kol, na ka liang ka Costa Rica da U Yeltsin Tejeda, ha ka minit kaba 58 bad Manuel Maneuer, uba thep hi, sha ka kol lajong, ha ka minit kaba 70.
Na ka liang ka Germany, ka la ioh thep 4 kol bad kiba ioh thep kol, ki long U Serge Gnabry, ha ka minit kaba 10, U Kai Haverts, ha ka minit kaba 73,85 bad nangta sa u Niklas Fullkrug, ha ka minit kaba 89.
Ha kawei pat ka jing ialehkai ka Belgium, ka iakhaid pyrshah ia ka Croatia, da kaba ym don ba ioh thep mano mano ruh, ha ka jingialehkai jong ka Group F.
Ha kawei pat ka jingialehkai ka Japan, ka la pynrem ia  ka Spain da 2-1.
Na ka liang ka Japan, la ioh thep kol, da U Ritsu Doan, ha ka minit kaba 48 bad U Ao Tanaka, ha ka minit kaba 51, katba na ka liang jong ka Spain, la ioh thep da U Alvaro Morata, ha ka minit kaba 11.
Kat haduh mynta, ka Germany bad ka Belgium, ki la kut noh, ka jingialehkai jongki bad ki la dei ban leit phai iing noh, ong ka khubor.
Shillong:U myntri rangbah jong ka jylla Meghalaya, u Conrad Kongkal Sangma ha ka sngi palei ka 1tarik jong nohprah 2022,u la plie paidbah ia ka Dalu civil sub-division, ha ka jingdon lang u MLA jong ka thaiñ, u Brening A Sangma, kum shi bynta ban pynhun ia ka jing dawa ba la slem bha jong ki paidbah jong ka thaiñ hi baroh kawei.
Ka dei ka sngi jong ka jing kmen, ka ban sah jing kynmaw ia ki paidbah ha ki snem ki ban wan.
Ka dei ka jing phohsniew jong ki paidbah jong kane ka jaka.
Haba phai khyndiat sha ki por ba u kpa jong u(late Purno Agitok Sangma), u la sdang ia ka jing pule ba nyngkong duh jong u na kawei na ki skul balang (mission) ha Dalu.
U myntri rangbah u la iathuh sha ki paidbah ba ialum byllien, ba u late Purno Agitok Sangma, u don ka jing iadei ba jan bha bad ki paidbah jong ka Dalu, kumta u iathuh ba u don ka jing sngewkhia bad ka jing thrang ban pynbha, ban kham pynjanai ha ka long ka man kumjuh ruh ha ka jingim ba man ka sngi ka jong ki.
Haba kren shaphang ka jingthrang jong u Purno agitok Sangma, u Conrad u la ong, ba u Purno Sangma, u don ka jingthrang ban wanrah bun tylli ki jingtrei ki ban wan rah ia ka roi ka par ha ka thaiñ, hynrei na ki katto katne ki daw bym lah ban kiar, ym lah satia ban pyndep.
Kawei na ka jing thrang ba kongsan bha jong u ka dei ban don ka Civil Sub-division ha Dalu.
“Nga dap da ka jing sngew kmen ba ngi la lah ban plie ia ka Civil sub-division ha Dalu, kaba dei kawei na ka jing phohsniew ba la slem bha jong ki paidbah ka thaiñ",la ong u myntri rangbah.
Ha ba pynpaw sha ki paidbah ia ka jingeh ba ka sorkar ka iatyngkhuh, haba iadei bad ka jing lynshop jong ka khlam covid-19, u myntri rangbah u la ong “Ngi don shibun bah ki jingtynjuh haba iadei na bynta ban plie ia ki skhim ba ia dei bad ka roi ka par ha ki 4.
5 snem, tangba ha pdeng ki jing tynjuh ngi la trei shitom ba kiei kiei baroh kin wan biang ban wanrah iaka jing kylla ha ka jingim ba man ka sngi jong ki nong shong shnong ki jongngi".
Ka sorkar ka la trei shitom, katba lah la ka bor ban wanrah iaka roi ka par ia ki paidbah.
Ka jing pyntyllun, ha kiba bun tylli ki bynta ba pher ba pher na bynta ka roi ka par, la ka dei ka pule puthi, ka koit ka khiah lane ka kam ialehkai,ka dei ka jing thrang jong ka sorkar ban pynbha bad pynjanai ia ka long ka man ha ka jingim ba man la ka sngi jong ki nong shong shnong.
U la ong shuh ruh, ba ka sorkar hi kan pyntikna ba ka jingthmu ba ki jingtreikam jong ka sorkar kan wanrah haduh ki kyrpong ïing jong ki nong shong shnong.
Ka jingthaw ia ki blok ba thymmai, ki civil subdivision ha ki bynta ba pher ba pher jong ka jylla, ka dei beit ban pynlah ia ki paidbah jong ka jylla ba kin ioh ka jing myntoi na ka jingshakri jong ka sorkar,ha ka lynti ba dei bad ki jingsted treikam ki jong ka,la ong u myntri rangbah jong ka jylla Meghalaya.
Kat kum ka jinglong jong ka por jing stad saian.
Bad teknoloji, kumta ka Jing long bad jingmut jing pyrkhat jong ki Briew ruh ka long.
Te la dei ban pyn kylla noh ruh ia ka rukom jied ia ki nong thaw aiñ sha ka buit thymmai.
Ka wei pa ka wei ka constituency kan wad hi ia ki kyrtong ki ba angnud ban long nong thaw aiñ kin sa ai kyrteng ha ryngkat ki Jing long ki ba bha, ki kot pyn shisha ki ba biang na song sha dong na duh ka kyrdan pule, ki Jing don Jing em.
Bad ki wei pat.
Khublei shi bun.
Ha kaba kum kane ka por ba ka jingjia kaba sngewsih ka lah wan jia ha ka shnong Mukroh West Jaintia Hills district ngi dap da ka jingsngewsih kaba khraw haduh katta katta haba san ngut ki mynsiem kiba kordor jong ki para doh para snam lah shu shah bthat jubor ha ki ktang suloi jong ki pulit Assam.
Kaei kaba sngew diaw shuh shuh ka long hadien jong ka jingwan tuklar jong u CEM bad MP jong ka Karbi anglong district mynnin ka sngi ha ka shnong Mukroh halor ka jingkynnoh ba ki sah beaiñ hynrei ka shnong Mukroh ka dei kaba hap ha u pud u sam jong ka jylla Meghalaya bad kam don hapdeng jong ka jing ia kajia pud.
Ka UDP Youth wing ka sngew ba kane ka jingwan tuklar jong une u CEM bad MP jong ka Karbi Anglong ka long kumba ai ding biang ban pynia shit jaidbynriew bad ka seng ruh ka dawa panmab na une u CEM.
Balei naduh mynshwa kim pyrta naduh ba ki dangdon ha ka MUA 1 and 2, MDA mynta ki khohreh la Jan election, seng kamkai suda, donbok phin ia rem kput ha u 2023.
Shillong:U nongbishar jong ka kashari, kaba tohkit, ia ki mukotduma jong ka National Investigating Agency (INA), ula pynmih hukum, ba ki nongialam jong katei ka seng, kin leit ban shah bishar ialade.
Kane ka jingleh, ka dei ka jingleh tam jong ki bor sorkar, ia ka jingiakren iasuk, kaba dang iaid shakhmat, ong ka khubor jong ka seng.
Ha shwa, ka jingsdang jong ka jingiakren iasuk bad ka sorkar, ka HNLC, ka kren shai, ba baroh ki jingshah ujor kiba long pyrshah, ia ki nongialam jongki, ba dei ban weng noh, na ka bynta ban don ka jingsngew suk mynsiem, ha ka jingiakren ia suk, kaba dang iaid shakhmat bad ka seng, ka ong, ba ka sorkar, ka la pynthikna, ba shisien ba la sdang ka jingiakren iasuk, kumta ia ki mukotduma barim, ym dei ban don shuh ka jing iakren bad la ong shuh shuh, da ka seng, ba wat U Conrad Sangma, myntri rangbah ka jylla, lem bad U Ma Lahkmen Rymbui, ki la kren shai, ba ka jingkhot bishar jong ka NIA, kan nym pynthut satia ia ka jingiakren iasuk bad ka HNLC.
Ka seng, ka ong shuh shuh, ba haba ka jingiakren, ka dang iaid, katba ia ki mukotduma ba thymmai, yn pynngat ia ki nongialam bad kane ka pyni, ba ka dei tang ka jinglong arsap jong ka sorkar, kaba wan rah ia ka jing artatien bad ka jing bym shaniah shuh ha kane ka jing iakren.
Ka kyrwoh na U bah Sainkupar Nongtraw, General Secretary Cum Publicity Secretary jong ka HNLC, ka ong, ba ka HNLC, ka la sangeh, na ki kam iakren iasuk bad haduh mynta, kim pat ju leh ia kino kino ki kam, kiba pynthut ia ka jingiakren iasuk.
“Ngi la iakren bun phew sien bad ki heh jong ka MHA bad ka sorkar jylla bad haduh mynta, la pynthikna iangi, ia ka suk ka sain, ka jing iatreilang, hynrei kane ka jingkhot hajir, ka dei ka bym lah satia ban pdiang" ong ka khubor jong ka seng.
shabas beta.
nga don tang bn ong thoh bha spelling.
ni  paw biej man ka por thoh khasi ruh ym nang.
Nongpoh: Mynhynnin ka sngi, ka la don ka jingiakynduh hapdeng ki nongialam ka Regional Committee lem bad ki khlieh nongsynshar Hima, Raid bad shnong ha Ri Bhoi, na ka bynta ban iakren ne pynbeit shwa ba ki artylli ki Regional Committee jong ka jylla Meghalaya bad Assam, kin sa shim ia ka rai ban pynbeit noh ia u pud u sam jong ka wat ba-ar.
Ha katei ka jingialang kaba la pynlong ha Conference Hall ha Nongpoh, ka jingiakren hadpeng ki nongialam ka Regional Committee bad kitei ki khlieh nongsynshar shnong, ka long ba ki la iakren shwa tang ia ar-tylli ki jaka iaknieh pud, kata kawei ka dei ia ka (Block-2) Raid Nongtung (Block-2) kaba hap hapoh ka jingpeit jingkhmieh ka Hima Khyrim, katba kawei pat ka dei kaba la tip kum ka Desh Demoreah, ki jaka kiba don markhap bad ka thain Sunapur bad kaba hap hapoh ka jingpeit da ka Hima Mylliem.
Ia katei ka jingiakynduhlang, la khlieh da u Bah Prestone Tynsong, Chairman ka Regional Committee, ha ryngkat ka jingdon u Bah Sosthenes Sohtun MLA Jirang, uba dei ruh u dkhot ka Regional Committee, nangta u Bah Mayralborn Syiem, MLA Nongpoh, u Bah Dasakhiatbha Lamare MLA Mawhati, U Arpit Upadhay Deputy Commissioner ka Ri-Bhoi, ki nongsynshar Hima, Raid bad shibun ki nongialam shnong na kito ki shnong khappud.
Haba iadei bad katei ka jingiakynduhlang, Bah Prestone Tynsong, u la pynpaw ba katei ka jingialang, ki la ioh ban iaphylliew bad ia ai jingmut shibun hapdeng ki ka regional Committee lem bad ki nongialam Hima, Raid bad Shnong.
Hadien katei ka jingialang, ka Regional Committee ka la rai ruh ba kan ailad bad pdiang sngewbha lada don ki khlieh nongsynshar Hima, Raid bad Shnong, ba kin wan ai jingmut biang ne wanrah biang ia ki kot ki sla kiba thikna, khnang ba ka Regional Committee kan ioh ban pyni ia ki jingshisha jong ka jinglongtrai, haba kin kynduh ne iakren bad ka Regional Committee na ka jylla Assam, kata shwa ba kin sa shim ia ka rai ban pynbeit noh ia u pud u sam ha kitei ki 2 jaka, namar kumba ka long mynta ki don 4 ki jaka iaknieh pud hapdeng ha Ri Bhoi, hynrei ia mynta yn iakren shwa tang ia kitei ar, hynrei sa ia ki artylli pat yn sa iakren pat hadien.
Shillong:Mynhynnin ka sngi u President seng samla jong ka party HSPDP u Bah Sandonbor Ryn tathiang u la ïathuh ba kin pynlong ïa ka jing ïamir jingmut halor ka phang Khasi Jaiñtia State ka ban long ha ka 5 tarik u Nohprah 2022.
Haba kren ha ki lad pathai khubor, hadien ka jingïalang, u la ïathuh ba ki kong san ki ban wan ai jing kren ha katei ka sngi kin don kum ki riew shemphang ki long u Dr.
LS Gassah, ba la shongthait na ka kam hikai na ka skul bah NEHU, bad u Muktiar u Bah Robert June Kharjahrin.
La ïathuh ba ka party ka la dep ban pynshna ïa ka ïing ha Mawblei bad kaba sah mynta ka long ban plie noh bad ban aiti noh sha kato ka longïing bad kane ka jingaiti kan long ha ka 20 Nohprah 2022 kane kan long kum ka jingai sngewbha Khristmas.
Ha kane ka sngi, ki la ïakren ruh ïa ka jingpynrung dkhot ïa ki paidbah sha ka seng HSPDP bad ki samla kiba la rung sha ka party mynta ka la long 5200 tam eiei bad kaba kham sngewtynnad ka long ba ki samla kum na Laitumkhrah bad Polo ruh ki la phai sha ka party.
Kine ki samla kiba la rung sha ka HSPDP kim dei tang ki samla hynrei ki dei kiba don ha ki kyrdan ki bapher bapher kiba don mynta ha ka party, ka seng ka la pynlong ruh ïa ka jingïakob thoh essay ha kaba ïadei bad ka Khasi Jaiñtia State ha kaba bun ki samla ki la ïa shim bynta bad kaba sah mynta ka long sa tang ban pynbna ïa ki nongjop.
Ki party tit bym don nongrim ba khohreh tang da la jan election, donbok phin khylliap lama ha u 2023.
Shillong:Ki sengbhalang kiba don ha ka Save Hynñiewtrep Mission (SHM) kata, ka HYC, HANM, JSM, EJNC & CORP ha ka jingïakynduh bad ai jingthoh ki la pyntip sha u CEM ka Jaiñtia Hills Autonomous District Council ba u Tuli ram Ronghang, Chief Executive Member, Karbi Anglong Autono mous Council (K.
A.
A.
C.
) u la thoh ha ki Social Media kumne, “We will not compro mise with the territory integrity of Karbi Anglong, not even an inch of land will be given away to illegal settlers".
Kane ka jingthoh jong u ka pynpaw ba ka KAAC ka shim ïa ki nongshong shnong na ka jaitbynriew Khasi Pnar kiba shong basah ha Mukroh bad lehse ha kiwei ki jaka kum ha Psiar, Khanduli bad Block-1 kum kita ki poiwir ba shong beaiñ (illegal settlers).
“Na ka liang jong ngi ka Save Hynñiewtrep Mission ngi pynrem jur ïa kane ka jingthoh laplah une u Nongïalam ka KAAC bad ka pynpaw shai ba une u briew um don jingtip eiei ruh em halor ka history bad halor ki jingshisha baroh ha kaba ïadei bad ka khyndew ka shyiap ha Mukroh, Barato, Psiar, Khanduli bad Block-1.
Ngim dei ban klet ba ka KAAC ka dang mih tang ha ki snem 1952 shaneng, hynrei ki briew na ka jaitbynriew Khasi Pnar ki la shong Shnong ha ki thaiñ Mukroh, Psiar, Khanduli bad Block-1 (Labang Nongphyllut) lah da ki spah bad ki hajar snem bad ki Khasi Pnar ha kine ki thaiñ ki dei ki trai ri trai muluk bad ki trai jong ka khyndew ka shyiap.
Ki Khasi Pnar kim dei ki poiwir bad ki nongshong beaiñ kumba la thoh da u CEM ka KAAC," ong kitei ki seng.
Kumta, ki sengbhalang ki dawa na u CEM bad kum u khliehduh ka JHADC ba un sngewbha ban pynrem ïa kane ka jingthoh u Chief Executive Member ka KAAC bad kumjuh ruh ban shimkhia ban ïada ïa ka khyndew ka shyiap bad u pud u sam jong ki Shnong bad ki Elaka kiba hab hapoh ka JHADC khlem kano kano ka jingpyndem.
“Ngi dawa ruh ba phin shimkhia ban ïa pynbeit noh ïa u pud u sam hapdeng jong ka Meghalaya bad Assam da kaba pynshong nongrim ïa ka history, ki map bad ki kot ki sla jong ki Shnong bad ki Elaka kiba hab hapoh ka JHADC.
Ngi long kiba la kloi ban ïa kyrshan ïaphi ha ka ban ïada ïa u pud u sam ki Shnong bad ki Elaka hapoh ka JHADC bad ngi kyrmen skhem ba phin pdiang bad shimkhia ïa ka jingdawa jongngi.
la ka burom bakloi jongphi ngin pyrto junom," ong kitei ki sengbhalang.
Nongpoh: Kawei ka longkmie ha ryngkat bad 2 ngut ki rangbah, ki la shah bat bad shah ujor ejahar, hadien ba ki la shah kynnoh ba ki khlem siew pisa wat hadien ba ki la dep ban thep Petrol na kawei ka Petrol Pump kaba don ha 10mer bad kaba hap ha Khanapara Police Station, Ri Bhoi.
Katei ka jingjia ka la jia mynha ka miet sngi ba-ar, ha kaba la ong ba kitei ki arngut ki shynrang bad ka longkmie, ki la leit sha katei ka Pump da kawei ka Ford kaba don ia u number AS-01AJ-1610, kiba la thep petrol ha ka pisa kaba la poi T.
3800 ka Petrol, pynban la ong ba ynda ki la dep ban thep umphniang ha katei ka kali, ki la phet beit bak na katei ka Pump khlem da siew pisa ne khlem kren ia ki nongtrei hapoh katei ka Pump.
La ong ba tang mar ia iohi halor katei ka jingphet khlem siew pisa da ki briew kiba shong hapoh katei ka kali, la don uwei na ki nongtrei jong katei ka Pump, u la leit ban beh nadien bad hadien ba u la lap ia katei ka kali, u la wanrah biang ia ki sha katei ka Pump bad ba ki nongpeit jong katei ka Pump ki la ujor da ka Ejahar ha Khanapara Police Station.
Ki pulit ka Khanapara Police Station, tang mar ia tip halor katei ka jingjia, ki la leit mar mar sha katei ka Pump bad kiba la hap kem noh ia kitei ki briew, kata ka dei hadien ba u Manager jong katei ka Pump u la ujor da ka Ejahar.
Haba iadei bad katei ka jingjia, ki pulit kin pynlong ia ka jingtohkit ban lap ia ki jingshisha baroh.
Shillong: Ki dkhot jong ka Meghalaya Steering Committee Minor Mineral kiba la pynkhamti ban iakhun pyrshah ia ka jingkhang kha-ïï mawshun shabar Ri da ka order jong ka Meghalaya High Court badon burom kaba la pyn mih ha ha ka 24th November, 2022, ki la pyndep ia ki kam baroh da kaba iakynduh ia ki Riew said aiñ ba pawkhmat jong ka Supreme Court badon burom ha Delhi mynta ar-sngi, kata ka 29th bad ka 30th November, 2022.
Ha kaba iadei bad ki kot ki sla baroh ban file ia ka kam ha Supreme Court badon burom pyrshah ia katei ka jingkhang challan kha-ïï da katei ka order jong ka Meghalaya High Court ladep pynbit pynbiang bad ladep soi da u Chairman jong ka Meghalaya Steering Committee (Minor Mineral) Mining Lease License Holder, u bah Jropsingh Nongkhlaw ryngkat ki member badon burom jong ka Committee.
Kum ban shu pynkynmaw, kane ka jing jia (case) ka la mih na ka jing file case jong uwei u briew uba kyrteng u Lawyerson War da ka PIL No.
18/2019 with MC (PIL) No.
5/2022.
Ka case ka la iaid bad haka 7th September, 2022 ka Meghalaya High Court badon burom kala ai ka hukum.
“The State has only to be mindful of any minor mineral mining license not being misused by the licencee to extract limestone for the propose of export thereof.
If the end-use as export, the limestone mined will be regarded as a major mineral and a completely deference license and control regime has to be adopted for such purpose.
Let the mater appear a fourth night hence for the State to respond and make alternative arrangement.
If deem feet"Halor katei ka order ka kha-ïï mawshun sha Bangladesh ka la sangeh.
Kane ka la wanrah ia ka ka jingklumar ha ka kha-ïï, ka jingduh bylla jingduh ja jong uba bun balang bad ka jingiap ki iew ki hat, khamtam ha ki nongkyndong.
Ka Meghalaya Steering Committee (Minor Mineral) Mining Lease License Holder da ka jingsngewkhia kala leit ban ia kren ia ud ia nam bad ia said ia kane ka kam bad ka Sorkar.
Kaba mih na kane ka jingiakren ka long ba ka Sorkar badon burom ka la leit ban appeal ia katei ka order jong ka Meghalaya High Court, ka Meghalaya Steering Committee (Minor Mineral) Mining Lease License Holder ruh ka la shim ia ka rai ba dei ban appeal ia katei ka order bad ka la file ruh kumta ha Supreme Court.
Hadien jong kane ka Sorkar Meghalaya kala pyllait pat ia ka challan kha-ïï mawshun.
Ha kajuh ka por la ioh ruh na ka Supreme Court da ka hukum ka jong ka kaba 11-11-2022 kaba pynsangeh ia ka order kaba 7th September, 2022 jong ka Meghalaya High Court da kaba ong kumne “keeping this fact in view, we deem it appropriate to direct the impugned order 7-9-2022 passed by the High Court, shall remain in abeyance and be not given effect to, till the main case vis.
PIL No.
18 of 2019 is decided by the High Court.
"Kumba la pynpaw ha kaba sdang hadien ba ka Meghalaya High Court ka la khang biang ia ka jingkha-ïï mawshun sha Bangladesh ka Meghalaya Steering Committee (Minor Mineral) Mining Lease License Holder kala leit biang sha Supreme Court ban pyniap biang ia katei ka order jong ka Meghalaya High Court khnang ban ioh kha-ïï biang bad ban imja im dohkha biang jong u khun u hajar jong ka jylla.
Da kane ka jing pyndep ia ka jingsdang ban file ia ka case ki dkhot jong ka Committee kin wan phai pat ha 1tarik Nohprah, 2022 sha Shillong, ong ka kyrwoh na u Bah Ribanroilang Lyngdoh, General Secretary jong ka Meghalaya Steering Committee, (Minor Mineral) Mining Lease License Holder.
Na ka National People Party Nartiang Constituency (NPP) Lyngba u President Hamkom khynriam bad u Secretary Mutshwa Thabah , ngi kwah ban pynshai Halor ka jingmih khubor date 28th November 2022 ha u rupang, ka sur u paidbah kaba ong, “Lyngngoh ki nongialam NPP, halor ki kam pynroi ha Nartiang".
Kumta kum Ki nongkitkam ka jong ka NPP 1- Nartiang Constituency ki lyngngoh bad I thamula ban iohi ia ki briew kiba thmu ban pyn budnam ia ka Party NPP bad ia u MLA Ma Sniawbhalang Dhar da kaba kam ia lade kum ki nongkitkam jong ka party bad nongialam ba radbah ha ka party naduh u Ma Siberius Lamurong kum u nongbat kam ka NPP, u Donbok Syngkrem uba kam ialade ba u dei u Secretary bad u Phrang Dhar Asst.
Secretary NPP Nartiang.
Kumta Ngi kum ki nongkitkam jong ka party 1-Nartiang NPP Block Committee ngi la don ban pynshai hangne.
Ngi kum ki nongkitkam jong ka National People Party 1-Nartiang constituency ngi wan ban pynshai ba kine ki briew kim dei ki nongkitkam ka party kumba la kam bad kim don hi ruh hapoh ka party bad ngim ithuh hi ruh iaki.
Hynrei kane ka dei ka khubor lamler bad thok da kine ki briew kiba thmu ban pynjah burom ia ngi ki nongkitkam bad nongkyrshan ba shitrhem jong ka party NPP bad ruh ia u MLA jong ka thain u ma Sniawbhalang Dhar u ba la trei shitom katba lah ban kyntiew ia thain bad ka Constituency hi baroh kawei ha ka liang ka roi ka par.
Khatduh ka 1-Nartiang NPP Block Committee ka don ban ong ba hapoh ka jingialam bad synshar ka Sorkar MDA ba la lam khmat da ka NPP bad u ma Sniawbhalang Dhar kum u MLA jong ngi, ka don shisha ka roi ka par ha baroh ki liang hapoh ka thain hi baroh kawei, naduh ka MLA Scheme, Central Scheme bad kiwei kiwei, kaba long ka jingmyntoi ia u paitbah babun balang.
Kum ki nongialam bad nongkyrshan ka party ngi don ka jingkyrmen kaba skhem baka party NPP kan jop donburum naka 1-nartiang Constituency bad kan ioh ban synshar hi tang marwei ha u snem 2023 khnang baka thain bad ka jylla jong ngi kan nangkiew shaphrang ha baroh ki liang.
Kumta ngi kum ngi kum ki nong ialam jong ka party ngi kwah ban pynshai sha phi ki paidbah ba phim dei ban sngap ia kine ki khubor lamler.
Pynkut Ka kyrwoh lyngba u President NPP 1-Natiang Ma Hamkom Khynriam bad Secretary NPP 1-Nartaing Ma Mutshwa Thabah.
Kumno u pnar u bang ban jliah ia ka tdong u muid.
Shillong:Ki samla thepkam pulit mynhynnin ka sngi, ka 30 tarik Naiwieng 2022, ki la mih surok biang ban pynsngew ia ka sorkar halor bym pat pynmih ia ka result thep kam pulit jong ka MLP naduh u snem 2019 ba ki la thep ia kane ka kam.
U bah Divenson Diengdoh, u la ong ba kane ka jingiakhih jong ki, ki la thmu ban pynlong ka jingiaid paitbah, hynrei na ka liang ka District Administration ka East Khasi Hills District kam shem la shah iaki samla ban iaid rally.
Hynrei ki don katto kattne ngut ki samla ki ba la pynlong ka jingshong kyllaiñ myngngor ha khmat ka Mbose ban bud ia ki kyndon aiñ.
Ha ka jingiakren bad ki lad pathai khubor u bah Divenson, ula ong ba ha kine ki bnai ban wan ka Elekshon Commission kan sa pyntreikam noh da ka Model Code of Conduct, kumta ki samla thep kam ki la sngew duh jingkyrmen.
U bah Divenson Diengdoh u la ong “Da ngi ioh ka kam pulit lada ka sorkar kan buh bad phah sha ki khappud Assam bad sha kino kino ki jaka ban ia leh thma ruh ngi kloi ban leh namar ba lah don ha ka kam".
U la pynpaw ruh ba kin ap haduh u bnai Nohprah (December) ba lada ka sorkar kam pat pynmih, kin sa leit pan jingbit biang na ka DC, ban mih paitbah bad ban pynlong ia ka jing ia khih la bynrap u bah Divenson.
Shu kop tang shu ioh LA heh sa ka snier ban beh tang iu nongtuh ruh hap shongthait  bunsien.
Shillong: Ka Dorbar Shnong Umkiang, kan mih paitbah sha surok lada ka Sorkar/NHAI kam maramot ia u surok NH-6 hapoh ka sngi saitjain ka 3tarik Nohprah 2022 (Saturday).
Kumba long mynta ka jingbym pynbha (repair) ka NHAI ia une u surok uba pyniasoh ia ka State Assam (Barak Valley), Manipur, Assam, Tripura ka la pynlong ia ki paitbah ban im sohsat bad ioh pang haba ring mynsiem ia u pum pum (dusty) khamtam ki khyllung khynnah.
Na ka liang ki nongialam Shnong, ki lah dep pyntip ia u DC bad kumjuh ia ka NHAI ban maramot noh ia une u surok, hynrei ka NHAI kam shym la leh, kumba ka la kular.
Na ka liang ka Shnong kan ap haduh shitaiew ba ka NHAI kan shim khia ia kane ka jingeh jong ki nongshong Shnong bad lada kim leh kin mih paitbah ban shong ha surok ha ka taiew ban wan.
Shillong:Ka National human rights commission (NHRC), ha ka sngi ba-ar ka la kwah ban wad jingtip bniah, haba iadei bad ka jing-shah siat ki hynriew ngut ki briew ha ka shnong Mukroh bad ka la bthah ruh ia u secretary jong ka tnat kam pohïing jong ka sorkar pdeng bad u chief secretary jong ka jylla Assam ba kin wad ia ki lad kiba biang ban iada ia kum kitei ki jingjia ha ki jaka khapud, ba don ka jing ia ka jia pud ha ki jylla kiba marjan.
Kane ka jingbthah na ka NHRC, ka la wan hadien ba ka sorkar Meghalaya ka la phah da ka jingthoh sha ka NHRC, ba kan tuklar lang ha ka jing iap jong hynriew ngut ki briew, kiba kynthup san ngut ki khasi, katba u wei pat u dei u ophisar pahara khlaw ka jylla Assam ha ka shnong Mukroh jong ka West Jaiñtia hills district, ha ka 22 tarik naiwieng 2022.
Ka jingthoh ba la pyllait da ka NHRC, ka la ong, ba ka komision ka la peit bniah bha, imat ba ka jingjia ka la jia ha ki jaka ba don ka jing ia kajia pud hapdeng ki artylli ki jylla kata ka jylla Assam bad Meghalaya, kaba dei ka mat kaba iar bad ba la slem bha.
Kumba ki dak ki shin ba paw shynna, ki jaka ia ka jia, kum kine ki jait jing jia kim dei ban jia, haba iadei bad ki artylli ki jylla, ki pulit ki dei ban adkar ban pyndonkam ia ka bor ba la bynshet ha ki, kumta ka dei ban don ka kyndon, ban peit bniah ha ka jing ktah, la ki shipai ne pulit kiba don ha ki jaka khappud ba don ka jing ia kajia ha ki artylli ki jylla ba marjan, ka la ong.
Ka komision kala phah ruh ia ka jingthoh ba la ioh na ka Sorkar Meghalaya sha u secratary ka tnat kam pohïing jong ka ri bad sha u Chief secretary jong ka jylla Assam.
Ka NHRC, ka iathuh ba ka jing kynnoh ka long ba ka trok kit dieng ba la beh da ki pulit Assam bad ki Pulit pahara khlaw, la ioh bat ha ka shnong Mukroh da kine ki kynhun pulit, katba ki nong shong shnong jong ka Mukroh ki sngew bitar bad dom ia kane ka jingleh ki pulit Assam bad kumta ki la ker sawdong ia kine ki kynhun pulit bad dei hangne na ka jing siat ka lah ban jia.
Kum ba saw ngut ki iap ha kane ka jaka, katba ki arngut kiwei pat ki iap ha ki jaka ai jingsumar, katba ki arngut pat ki dang mynsaw jur haduh mynta mynne.
Shillong:U Special Judge ka NIA, Shillong, u khot hajir ia U bah Sainkupar Nongtraw, u nong shong shnong ka Khliehshnong Sohra, ha ki kyndon 120B/435/436 jong ka IPC RW Section 3/5 of Explosives Substance Act, 1908 and Section 10(B), ii (13) (i) of UA (P) Act, 1967 bad la pynmih da ka hukum ban kem ia U bah Nongtraw, namar ba u phet rieh ne u kiar ialade, na katei ka jing shah kem bad la bthah, ba un leit hajir ha katei ka kashari, ha ka 4tarik Kyllalyngkot 2023.
La pynmih ia katei ka hukum, ha ka 10tarik Naiwieng 2022.
Katei kajuh ka hukum, la ai ia U bah Marius Rynjah, uba sah ha Mawlai Nonglum bad nangta ia U bah Bobby Marwei, uba shong ba sah ha Jaiaw Langsning.
Ka ain kam dei ban map ia kino 2 Ba leh kam bymman.
Shillong:Ka jingïakren pynbeit pud jong ka wat ba-ar hapdeng ka Meghalaya-Assam, ban pynkut noh ïa ka jingïakajia ha ki hynriew tylli ki jaka ba dang lah, ka kham jyrwit jyrwat bad ka lah ban nang shimpor hadien ka jingjia ba 22 tarik Naiwieng ha Mukroh, West Jaiñtia Hills District.
Ïa kane la pynpaw da u Myntri Rangbah ka Jylla Conrad K Sangma, haba ïakren bad ki nongthoh khubor.
U Myntri Rang bah, ula ong ba ha ka jingshisha, u don ka jingkhmih lynti ba ka wat kaba ar jong ka jingïakren pud ka lah ban long hapoh une u bnai hynrei mynta ba la jia kine kiei kiei, ka jinglong jingman ka la kham pher.
“Ngi lah ban nym pat shong jingïakren ïa mynta wat la ngi sngew ba kane ka dei ka lynti ba ngin jam shakhmat," ula ong.
Haba pynpaw ba kane ka sorkar jong u ka la kut jingmut shisha ban pynbeit noh ïa ki jingïakajia pud bad ka Assam, u Conrad ula ong “Ngi kwah ban trei sted kat kaba lah ban pynbeit noh namar ka dei tang kane ka lynti ban pynthikna ba kum kine ki jingjia kin ym jia shuh hadien habud hynrei namar kane ka jingjia ba sngewsih, kiei kiei baroh ki la kylla lut".
Ula bynrap, “Namarkata, ngi hap ban pynslem, ngi hap ban ïakren bad ka Sorkar Assam bad ka Sorkar India bad ngin peit lano kan biang ka por ba ngin shong ïakren bad ki".
Ha ka 22 tarik Naiwieng, hynriew ngut ki briew kynthup ïa 5 ngut ki paid Khasi bad uwei u Forest Guard ka Assam, kila kyllon ïap ha ka jingther kuli jong ki Pulit Assam ha shnong Mukroh, West Jaiñtia Hills District.
Shillong:U President ka Western Ri Bhoi Dorbar uba dei ruh u rangbah shnong ka Patharkhmah u bah Najim Kharmalki, u pynpaw ka jinglyngngoh wat hadien ba u myntri rangbah ka jylla u Conrad sang ma ula pynbna ban sangeh shwa ban plie ia ka Patharkhmah Civil Sub Division na ka jingjia ha Mukroh, Jaintia Hills hynrei ka sorkar ka la pynbna ba la plie ia katei ka Civil Sub division ha ka 24 tarik mynta u bnai.
Haba kren bad u nongthoh khu bor bah Najim, ula ong ka polisi treikam ka sorkar ka pynlyngngoh ia ki paidbah ka thain ri bhoi sepngi ia ka jingpynbna ka sorkar ba la plie ia ka Patharkhmah Civil sub division, katba u myntri rangbah ula pynsangeh ban plie ha ka 24 tarik kum ka dak ka jingsngew lem ia ka jingkhlad noh ki san ngut ja Mukroh bad ula buh jingkylli hato ia ka jingplie la leh na Shillong, kumba plie skhim pynroi u myntri rangbahduh u Narendra Modi na Delhi ha kiwei ki jylla ka Ri.
Ula bynrap ba wat ki tiar ba la wanrah ban plie ia katei ka ophis ha ka 24 tarik la leit kit biang sha Shillong hynrei kumno ka sorkar ka pynbna ba la plie ha ka 24 tarik khlem ka jingialang ne buh mawnongrim.
Ha kajuh ka por u bah Najim ula pynpaw ka jingkmen ba la plie ia ka Civil sub division Patharkhmah kaba ki paidbah ki angnud la bun snem bad ka dei ban treikam noh khnang ba ki paidbah ka thain kin suk namar lada ka treikam kim donkam shuh ban leit donkam sha nongpoh ne Shillong.
Hynrei kaba sngewsih ka long ioh ka shu don tang ka kyrteng kumba long ha Ranikor haduh mynta ka Civil sub division ka khlem treikam bad ka Patharkhmah ruh ka lah ban long kumjuh, namar kumno kan treikam tang ka ophis ruh kam don bad ka jaka ba la ai da ka Western Ri bhoi ban shna ophis ki ophisar ki la dep wan thew la slem ban shna ophis hynrei haduh mynta ym pat don dak eiei.
Ula ong ka don ka jingiateh bad ka sorkar ha ka por ba aiti ia ka jaka ban shna ophis na bynta ka bhah kam bhah jam ki khun samla ka thain bad ka sorkar ka dei ban shim khia halor kane ban ai kam ai jam ia ki trai shnong ia ki kam ba ki lah ban trei, namar ka jingangnud ki paidbah kam dei tang ban plie hynrei kan long ruh kawei ka lad ai kam ia ki khun samla ka thain rib hoi sepngi.
“Ka sorkar kam dei shu pynbiej ia ki paidbah ba la jan ilekshon hynrei ka dei ban pyntreikam noh mardor kumba la pynbna ha ki kotkhubor" ula bynrap.
Shillong:Ka Sorkar Meghalaya Democratic Alliance (MDA) mynta ka sngi ba-ar, kal a pynbna ban pynïeng ïa ki Border Outpost ha ki 7 tylli ki jaka khappud ba jur ka jingïakynad bad ka Assam.
Kane ka rai ka la mih na ka jingïalang jong ka Kynhun Myntri kaba la rai ruh ban pynthikna ba kine ki Border Outpost kin dei kiba biang nadong hadong bad kin don ïa ki bor Pulit kiba khlaiñ ban ai jingïada ïa ki paidbah ha Khappud.
“Ngi la rai bad mynjur ban pynïeng haduh 7 tylli ki Border Outpost ha ki jaka ba jur ki jingïakynad bad ban kyntiew kyrdan ïa ka Police Outpost ha Patharkhmah bad ka Kyrshai kiba hab ha Ri-Bhoi bad West Khasi Hills District," pyntip u Conrad haba ïakren bad ki lad pathai khubor hadien ka jingïalang.
Kine ki 7 tylli ki BOP ki kynthup ïa ka Murïap ha East Jaiñtia Hills, ka Mukroh bad Tiwieh ha West Jaiñtia Hills, ka Rani (Jirang) ha Ri-Bhoi bad ka Umwali, Lejadubi bad Langpih ha West Khasi Hills District.
Ka Sorkar ka la rai ruh ban mang ha kaban pynïeng ïa kawei ka Police Outpost ha Athiabari, West Khasi Hills District.
Kane ka rai jong ka Kynhun Myntri kala mih hadien ka jingshah ther kuli ki riew paidbah ka shnong Mukroh, West Jaiñtia Hills, ha ki Pulit ka Assam myn ha ka 22 tarik Naiwieng ha kaba haduh 6 ngut ki briew kila kyllon ïap.
U Myntri Rangbah u pyntip ba ka jingpynlut ïa kawei pa kawei ka BOP kan long kumba T.
2 klur shisnem.
“Kan long kumba T.
14 klur shisnem ïa ki 7 tylli ki BOP bad kumba 3-4 klur ha kiwei kiwei ki jaka.
Ngi khmih lynti ba ka jingpynlut kan long kumba T.
17-18 klur shisnem," ula bynrap.
Haba phai sha ka Block-II, Ri-Bhoi, u Myntri Rangbah u pyntip ba ka Sorkar kan hap ban ïasyllok shuwa ba ki trai shnong ban ïoh ïa ka jaka kaba paka bad yn sa pynmih ïa ka thup kyrteng jong ki Shnong hadien ka jingwad bniah.
“La bthah ïa u Director General of Police ba un leit ïuhkjat ha ki jaka ba ïakynad ha Block-II bad ban wanrah ïa ka jingtyrwa.
Ka thup ba-ar jong ka Ri-Bhoi kan sa mih hadien bala dep wad ia ki jingtip kiba bniah," ula ong.
U Myntri Rangbah u pyntip ruh ba kine ki BOP kin don ha ki jaka ki bym hab satia ha ka jingïakajia.
Kine ki jaka kin dei kiba markhap kiba la don lypa ki Pulit bad kan long kum ka jingkyntiew kyrdan.
Kum ka nuksa, ka Assam kala don ïa ka BOP hynrei ka Meghalaya ka don tang ïa ka Anti-Dacoity Camp ha Langpih bad ïa kane yn kyntiew kyrdan noh sha ka BOP.
Da kaba leh kumne, ki Pulit na baroh ar Jylla ki lah ban ïakren ïakhana bad ïapynbeit ïa ki jingeh ba don ha kine ki jaka.
“Kine ki sienjam ki long kiba donkam ban shim ban lah wanrah pat ïa ka jinglong jai jai bad ka jing sngewshngaiñ jong ki paidbah hala ki jong ki shnong," ula ong.
Halor ka jingawa ban pynkha noh ïa la ka jong ka IPS Cadre, u Conrad ula pyntip ba ka Sorkar Jylla kan sa nang ïai tynruh sha ka Sorkar India halor kane ka kam.
“Nga la kren la bunsien sha ka Home Ministry bad nga la ju kren ruh ïa kane ha u Myntri Rangbah Duh ka Ri bad kila pyntip sha nga ba ki dang khmih bniah ïa ka kam.
Ngin dang ïai tynruh ïa ka Sorkar India ba kan dei na ka bynta ka jingbha jong baroh artylli ki Jylla ba ngin don noh la ki jong ki cadre," ula ong.
Shillong:U National President ka National People’s Party (NPP) bad Myntri Rangbah ka Jylla Conrad K Sangma, u la kren da ka jingsngewskhem ba ka jingmih noh ki 2 ngut ki MLA ka NPP kan ym don jingktah satia ïa ka party ha ka elekshon MLA-2023.
Haba kren sha ki lad pathai khubor, u Conrad u la ong ba ka jingïamih ïa rung ki nongmihkhmat, ki MLA ne ki paidbah ha ka por elekshon kan don beit bad ïa ka daw, yn kham tip bniah, hi da kito ki MLA kiba la iehnoh kam.
Kane ka jingkynthoh ka la mih hadien ba arngut ki MLA ka NPP kata u Benedic R Marak ba mihkhmat ïa ka Raksamgre bad ka Ferlin A Sangma jong ka Selsella, kila iehnohkam kum ki MLA ban leit pynïasoh sha ka BJP na ka bynta ka elekshon 2023.
U Conrad u la ong ba na ka liang ka NPP kam khang ïano ïano ban mih ne wan ïasoh sha ka party hynrei kane ka jingmih noh jong ki 2 ngut ki MLA ruh kam ktah satia ïa ka party.
“Ban tip ïa ki daw ba ki ieh noh kam kum ki MLA bad ïa ki daw ba pynlong ïa ka jingmih noh na ka NPP, donkam ban kylli na kito 2 ngut hynrei nga ban jur ba kane ka jingphet jong ki kam ktah satia ïa ka party ha ka jingpynkhreh ïa ka elekshon 2023," la ong u Conrad.
U Conrad u la pynksan ruh da kaba ong ba kam don satia kata ka jingïapait ïa pra hapoh ka NPP bad ka jingmih noh ki 2 ngut ka lah ban dei ba kim kwah shuh ban don bynta bad ka party.
Shillong:U myntri rangbah jong ka jylla Meghalaya, ha ka sngi nyngkong u la iathuh ba ka sorkar jylla ka la rai ban buh ia ki Border outpost (bops) ha ki khappud Meghalaya bad Assam, kiba don ia ka jing ia kajia.
Kane ka rai ka la wan, hadien jong ka jingjia shah siat iap ha Mukroh, ha kaba hynriew ngut ki mynsiem briew ki la duh noh ia la ka jingim na ki artylli ki jylla, ha ka step jong ka 22 tarik Naiwieng 2022.
Lashai ka sngi ba ar ka kynhun myntri, kan sa shim ia ka rai ba khatduh ia ki jaka bapher bapher kiba ka sorkar kan sa buh ia ki police outpost, kiba la iakren phylliew jingmut bad ki ba bun ki nongialam jong ki seng saiñ pyrthei haba iadei bad ka rai ban buh ia ki police outpost ha ki jaka ba don jing ia kajia bad yn pyntikna ba ka jing treikam jong kine ki outpost, kan long kaba tikna ki rukom trei kam, la ong u myntri rangbah ha ka jingialang jong baroh ki saiñ pyrthei ha ka jylla.
U myntri rangbah u la ong ba ka sorkar jylla kan shim ki lad ki lynti ki ba don kam, ban pyntikna ia ka jing shngain jong ki nong shong shnong ha ki thaiñ khappud.
Haba iadei bad ka jing dawa jong ka dorbar shnong Mukroh ban weng noh ia ka forest beat house jong ka sorkar Assam na shnong Mukroh u myntri rangbah u la ong ba un sa rah ia kane ka mat sha u myntri rangbah ka jylla Assam.
U Sangma u la iathuh ruh ba ka Mukroh hi ka hap ha jylla Meghalaya, katkum ka map ne ka jinglum jingtip jong u snem 2011.
U la ong ba ki jing kulmar, ki jing pynjot pynpra kiba la jia ha ki jing ia iaid paidbah ha ki khyndiat sngi ba la dep, yn sa leh ia kaba donkam haba iadei bad kane ka bynta.
U la kyrpad ruh ia ki paidbah ba kin iatreilang na bynta ban wanrah ia ka shong suk shong shngain, sa shisien namar ba kam don shuh kano kano ka jingjia ia kulmar ne pynthut ha ka jylla.
Ka jing sngap jar ba ar minit lah pynlong ha ka jingialang kum shi bynta ban sngewlem ia kito ki mynsiem ba la duh noh ha ka jingjia ha Mukroh.
Shillong:Ka seng Bharatiya Janata party Meghalaya, myn hynnin ka sngi ki la pdiang burom ia ki san ngut ki nong ialam, ki riew paw khmat sha ka parti, ha ophis treikam jong ka parti ha bivar road Shillong.
Kine ki riew pawkhmat kiba la rung sha ka parti BJP, ki dei na ki bynta ba pher ba pher jong ka jylla, kiba kynthup ia u bah VGK Kynta (advocate), U Bipul R Marak, bah Debejit Warjri (retired Secratary MEPDCL), bah Pradip Blah (assistant director of sports NEHU), bah Richeslesly Jana Nongbet (advocate) bad ki ar ngut ki nongialam na garo hills ki ban sa rung sha ka parti kham hadien, ki kynthup ia u Sukharam K Sangma(ex mdc) bad U Albert Marak (ex-mla).
Haba ai jingkren ha kane ka sngi u nong iasaid ain, bah VGK Kynta u la ong ,"Nga la shim ia ka rai ban rung sha ka parti BJP, hadien ka jing ia kynduh ia ki nongialam jong ka parti la bunsien, kiba kynthup ia U Dipayan Chakraborty bad u bah Ernest Mawrie.
Ka dei ka sien kaba nyngkong ba ngan rung sha ki seng saiñ hima sima, ka parti BJP, hi ka dei ka jing kwah ka jong u ban jngi ia ka duriaw kaba iar bad jylliew, ym dei ha ki thwei ba rit bad jyndong, kaba mut ki seng riewlum ba shu ap beit na ka sorkar bjp".
Haba iathuh shuh ia ka jing rung jong u sha ka BJP, ka dei beit ban iada ia ka khyndew ka shyiap, ki jing long trai ia ka spah mariang bad ban pynduh jait ia ka bamsap bampong.
U la kren ruh shaphang ka Uniform civil code, kaba kiba bun ki kynnoh ba dei ka sorkar bjp ba la wanrah ia kane, hynrei u la ong ba ka uniform civil code hi ka don ha ka riti synshar jong ka ri India naduh ba la shna ia ka riti synshar jong ka ri.
U bah kynta u la ong ruh, lada ka parti bjp kan wanrah ia ki polisi treikam kiba long pyrshah ia ka jing long trai ia ka khyndew ka shyiap ki jaka ki puta bad ki polisi kiba ktah ia u paidbah na ka liang jong u, un rah sha ka parti ban pynduh pyndam noh ia ki polisi kiba ktah ia u paidbah.
Haba ai jingkren ha kane ka sngi u bah Ernest Mawrie, u la pdiang burom ia ki riew rangbah kiba sngewkhia ia ka long ka man jong ka jylla, kiba don ruh ka jing shaniah ha ka parti BJP ban iatreilang bad pyntyllun lem ia ki kam jong ka parti ban wanrah ia ka jing kylla ha ka jylla hi baroh kawei.
U State president jong ka parti u la ong, ka jing rung jong ki nongialam mynta ka sngi ka dei tang ka jing sdang, hynrei ha ki sngi ki taiew ban wan haduh ka 20 tarik u kyllalyngkot, jong u snem 2023,ki ban rung sha ka parti BJP, hi ki dang bun byllai bha.
Ha ka jing ialang ba lyngkot, kine ki riew rangbah ki la rung sha ka parti ha ka jing don lang u national General secretary jong ka parti, u Rituraj Sinha, u nongaiktien ka bjp ha jylla Assam u Pramod Swami, u Secretary incharge ia ka jylla Meghalaya u M Chuba ao, Bah Ernest Mawrie president BJP Meghalaya, bah AL hek MLA ka BJP na Pynthorumkhrah constituency nalor kiwei pat ki nong kitkam jong ka parti ha ka jylla.
Shillong:Da ka jingkmen kaba khraw ka Jylla Niam Jowai, ka khot ka wer ia baroh sha ka jingpynkyntang Bishop ia u Rev.
Fr.
Ferdinand Dkhar, ka ban sa long ha ka 1 tarik Risaw, 2023 ha Church of the Holy Spirit Parish Ummu long, ha ka por 10:00 baje Mynstep.
U Most Rev.
Victor Lyngdoh, u Archbishop jong ka Jyllaniam Bah Shillong, un long u kongsan ha ka riti pynkyntang Lyngdohsad ha ka tei ka sngi, ryngkat ka jingiasynran lang ki Bishop jong ka thain shathei lam mihngi baroh.
Kum ban shu pynkynmaw, la kha ia u Rev.
Fr.
Ferdinand Dkhar ha ka 26 tarik Rymphang, 1962 ha ka shnong Ïongkaluh – East Jaintia Hills.
U dei u khun Phrangsngi na ki 10 ngut ki khun jong u Ma Edwin Kyndait bad ka Kong Philomina Dkhar.
La pynkyntang Lyngdoh Sohblei ia u ha ka 23 tarik Kyllalyngkot, 1994.
Ka jingpynbeit na ka bynta ka Parking ia ki kali kiba wan na ka bynta ka Mass kyntang Bishop ka long, Ïa kiba wan na East & West Khasi Hills bad Ri Bhoi district kin hap rung na Lad-Deinthare ban rung sha shnong Moodymmai.
Kin sa don ki Volunteer ban pyni lynti.
Ïa kiba wan na ka Parish Amalarem bad ki thain War-Jaintia, kin rung beit na Lad-Demthring ban poi sha Moodymmai.
Kin sa don ki volunteer ban pyni jaka parking.
Ïa kiba wan na parish Namdong, parish Mynsngat, parish Ïongchwiat ba ki thain Nongjngi kin rung na ki lad ka shnong Wahïajer ban pyni da ki volunteer ha wahiajer.
Ïa kiba wan na thain Jowai, East & West Jaintia Hills, kin rung na lad CHC Ummulong.
Kin sa don ki volunteer hangta ruh.
Ïa kiba don Car-pass ki dei ban tah ia ki sticker khamtan ki kali jong ki phadar bad sister.
Bad la kyrpad ruh ia baroh ki kali ba wan jingiaseng ban teh da ki lama lieh khnang ban pynsuk ia ki volunteer ban pyniaid ia ki kali, ong ka kyrwoh, na U Fr.
Ebormitre H Lamare, Media In-Charge, Jowai Diocese.
Shillong: U Conrad Sangma, myntri rangbah ka jylla, ula pynpaw, ia ka jingsngewkmen kaba khraw jongu, haba ula don lang bad U Himanta Biswa Sarma, myntri rangbah ka Assam, ha kaba ki la plie, ia ka Karbi Hemtun bad buh maw nongrim, ia ka hostel, kaba 100 tylli ki jingthiah bad ka ban tei ruh ia ki dukan bapher ha Shillong.
U Conrad u phah ia ka jing ai khublei sha ki paidbah Karbi bad kumjuh ia ka Karbi Anglong Autonomous Council, kaba la shimti ban plie ia katei ka Hemtun.
U Sangma, u kyrmen ruh, ba ka jingiajan bad ka jingiaieid hapdeng ki jaitbynriew bapher ha ka thain shatei lam mihngi, kan nang khlain, hapdeng ka jingiapher jong ka jinglong jingman jong ki briew ha ka thain, katba ki shim khia, ha kaba pynneh pynsah, ia ka dustur riti bad ka kolshor ba ki don, ha la ka jong ka jong.
Ka Hostel Sarkar ne jong ki riew shimet?Sngewbha pynshai lem,khublei.
Nga tharai kan dei ka jong ka Sorkar Assam.
Syriem kum ka Meghalaya House ha Guwahti ne Kolkata.
Kane ba ki plie kan long kum ka Karbi House ha Shillong.
Balei ka Sorkar kam shim kabu ha ka ban plie ruh ia kawei ka Hostel na ka bynta ki Nongkyndong (Rest House for Rural Citizens) bapli kiba wan donkam sha Shillong ne kiba wan shim Dawai.
Namar haba kim lah ban pyndep ia ki kam jongki ha ka shi sngi ki bapli ki hap ban pynlut pisa sa ban sah Hotel.
Hynrei lada yn don noh da kum kane ka jait Hostel kan iarap shibun ia kiba duk ba kyrduh.
KHUBLEI   SHIBUN.
Shillong: Ki shipai BSF jong ka 43 Bn, ha ka jingiatreilang bad ki pulit jong ka Meghalaya, ki la ioh kurup, ia ar tylli ki trok, kiba don ia u kwai supari bad uba shongdor T.
40lak, na khappud jong ka South Garo hills.
Shillong:U MLA ka Nongpoh u bah Mayralborn Syiem u la ong ba lada wan ka rel kit mar sha ka jylla kan kham iarap ia ki paidbah ban ioh ia ki mar tad dor, namar kan pynsting ia ka kit ka bah, ym kumba long mynta, ha kaba la shu kit da ki kali.
Haba kren mynta ka sngi, u bah Mayralborn u la ong ba watla kan ym lah ban weng ia ki jingeh 100 percent hynrei kan iarap shibun ia ki paidbah namar ba ka jylla Meghalaya ka shaniah tylli na kiwei ki jylla ban wan wat tang u brut shut bniat ruh.
“Ha jylla jong ngi, naduh u khaw, phan, piat, dawai dashin bad wat u brut shut bniah, ki jain, la shaniah tyllia ban wan nabar jylla.
Ngi ju iakren ia ka rel ba kan iarap ban pyntad dor ia ki mar ki mata, wat la kam lah ban weng lut", la ong u bah Mayralborn.
Hynrei u la ong ba ka donkam ruh ia ki ain ban tehlakam ia ka jingrung ka jingmih jong ki briew nabar khamtam ka Meghalaya Resident Safety and Security Act (MRSSA) 2016 nalor ka Inner Line Permit.
“Ha ka jingsngew jong nga, ka rel kit mar ka dei ban wan, tangba ki lad ne ki ain ban iada ki dei ban don kum ka MRSSA, ILP kaba ju iakren na ka por sha ka por", la ong u bah Mayralborn.
Ha kajuh ka por, u la ong ba ka jingieng ki jaka khrong pisa ha surok bah ka la ktah ia ki paidbah namar ba ki mahajon kin pynkit ia ki paidbah da kaba pynkiew ia ka dor ki mar ki mata.
U la ong ba kam long kaba itynnad ba ka jingbun than ki jaka khrong khajna kiba la ishyrkhei khlem ia map shu ia bat kti, shu ai kti.
Ha kajuh ka por, u la kyntu ia ka sorkar ba kan pyntreikam noh ia ka surok Nongpoh- Umden -Sonapur kaba 59 km kaba la angnud ki paidbah ka thain ha kaba ka don ka jingmang pisa kumba 84 klur tyngka.
Shillong:Ka ïing bishar High Court jong ka jylla Meghalaya, ha ka 11 tarik u nailur 2023, ka la shim ban ujor biang ïa kawei ka mukot duma, ba la ujor hapoh Mawlai Police Station bad kata ka long ka Case no 44 dated 18.
08.
2021, kaba la ujor naduh ka 18 tarik jong u Nailar ka snem 2021.
Kane ka dei ka jingujor da u bah Granary S Thangkhiew, hapoh Mawlai police station, ha kaba iadei bad ka jingshah siat ïap jong u hynmen jong u, u bah Cheristerfield Thangkhiew.
Ha kane ka jingshim bishar, mynhynnin ka sngi, ki riew said, na ka liang jong ka sorkar, ki la pyntip ba ka jingtohkit ka dangïaid bad ki dang shu ïoh pdiang ruh ia ka FSL report bad ki la pan por ruh na ka ïing bishar ban nang ai por shuh shuh, ha kaba ïadei bad kane ka jingtohkit.
Na ka liang ki nongsaid aiñ bad na ka liang ki nong ujor ruh ki la shah ïa kane bad na ka liang ka ïingbishar, ka la buh por biang ban bishar ha ka 27 tarik jong une u bnai uba mynta.
Haba iadei bad ka jingslem jong ka jingtohkit, u bah GS Thangkhiew, u la pynpaw ba ka jingujor Ejahar ka dei naduh ar snem mynshwa bad ka jingaidaw jong ki ba ka dang iaid ka jingtohkit kam dei satia kumta, hynrei kane ka Mukotduma ka shu sahteng beit.
Haba iadei pat bad ka jingbishar ia kane ka mukotduma u la ïathuh ba shisien ba la poi shapoh ka ïingkashari, ki kyrmen beit ia kaba bha.
Na ka liang jong u bah GS Thangkiew, u la ïathuh ruh ba ki don ki jing pyrshang jong ka sorkar ban phah wengnoh ia u ia kane ka mukotduma, ha kaba ki la tyrwa ia kam bad ka pisa ha shwa ba kin rah ia kane ka mukotduma sha ka ïingbishar jong ka High court.
U la ïathuh shai ruh ba ka jingtyrwa ia ka kam bad ka pisa ka long ba lada shim ia ka pisa hap ban weng noh ia ka mukotduma.
Ka jingtyrwa ka wan na ki briew, ba la phah da u Chief Secretary jong ka jylla, ha kaba u para jong u bah (L) Cherishstarfield Thangkiew u la ioh ban iakren bad u Chief Secretary lyngba ka phone haba iadei bad kane ka bynta, hynrei u la pan, da ka jingthoh katba na ka liang jong u chief Secretary, u khlem treh satia ban ai ia ka jingthoh.
Shillong:U myntri rangbah ka jylla u Conrad K Sangma u la ong ba ka Uniform Civil Code ne ka UCC kam pat dei kano kano, hynrei kiba bun ki la shu kren pynheh iew da kaba shu mutdur khlem pat iohi ia ka jingshisha.
Haba kren mynhynnin ka sngi, u la ong ba um pat lah ban ong ba u kyrshan ne pyrshah ia ka UCC, namar ba um pat iohi ia ka jingthoh ne ka draft jongka hynrei baroh kiba kren ki dei tang ki jingmutdur.
U la ong ba lada ka UCC ka ong ba ka ri India baroh ka dei ban ai jait sha ka kynthei kumba ki Khasi bad Garo, hato yn pyrshah ia kata, bad khlem pep, ka jylla Meghalaya kan dei kaba nyngkong ban pdiang ia ka.
“Ka UCC kam dei eiei kaban ioh ban shu iaid suk ha ka ri kum ka India.
Kaei kaba ong ka long ba ka UCC, lada peit ha ka jingpyrkhat, ha ka ri India kaba bun jait ki jaitbynriew kum ka India, ka long kaba eh", la ong u Myntri Rangbah.
Haba ther ia kiba kren khlem tip ia ka jingshisha, u Conrad u la ong, kam long kaba dei ban shu mutdur khlem pat iohi ia ka jingshisha namar ba wat ia ka draft ka UCC ruh ym pat ioh, ym tip hynrei dei tang ka jingpan jingmut ka National Law Commission na ki paidbah.
U la buh jingkylli ia kiba kren murdur ia ka UCC da kaba ong, “Kaei kaban jia lada ka UCC ka ong ba ka ri India ka dei ban bud noh ban ai jait sha ka kynthei kumba long ma mgi (khasi bad Garo), hato ngin pyrshah, nga ngeit ba ka jylla Meghalaya kan dei kaba nyngkong ban pdiang ia ka".
Lah ban kdew ba ka Kerala, ka la shim da ka rai ban pyrshah ia ka UCC, katba kiwei ki jylla kum ka Mizoram bad ka Nagaland ruh kila pynpaw ia ka jingpyrshah ia ka UCC.
Shillong:Ka Sorkar Meghalaya Democratic Alliance (MDA)-II, ha ka sngi Ba-ar, ka la rai ban pyndam noh ïa ki artylli ki power Project-ka Kynshi Stage-I bad ka Upper Khri stage I & II hadien ba shem ba kim ïahab shuh ha ka jingpynlut pisa.
Haba ïakren bad ki lad pathai khubor hadien ka jingïalang jong ka Kynhun Myntri, u Myntri Rangbah ka Jylla Conrad K Sangma ula ong ba kine ki artylli ki Hydro Power Project ki dei kiba la ïasoi kular da ka Sorkar Meghalaya bad ki kompeni pynmih bording la slem bha.
Ïa ka Kynshi stage-I la ïasoi ha u snem 2007 katba ïa ka Upper Khri stage-I & II la ïasoi ha u snem 2012-2013.
“Namar ka jingbym ïoh pisa ban pyntrei ïa kine ki project bad ba ka dor ka mur ka la nang kiew bad kumjuh ruh ïa ka jingshimpor jong ki kompeni ban pyntrei ïa ki, ka Kynhun Myntri kala shim ïa ka rai ba yn pynduh pyndam noh ïa kine ki artylli ki Project – Kynshi stage- I bad Upper Khri stage- I & II," ong u Conrad.
“Hynrei ka Sorkar bad ka Tnat ba dei khmih, kin shim mardor ïa ka sienjam ha kaban wad ïa kiwei pat ki paralok lane lehse bad ki juh ki paralok hynrei ha ka rukom pynbeit ba thymmai namar kumba nga ong, ka daw hi ka long ba kine ki project kumba ki long mynta hi, kim ïahab shuh bad ka dor ba la ïabuh," ula ong.
Shillong:Mynhynnin ka sngi ka Jaintia Students Movement, Eastern Region, hapoh ka jingialam u Samla Wellson RD Siangshai, President JSM, ER, ha ryngkat ka jingsynran u Samla Kerbhame Dkhar, Assistant Secretary JSM, CB lem bad kiwei kiwei ki dkhot ka JSM, ER ki la leit ban buh da ka dorkhas sha u Project Director, NHAI (PUI) Shillong lyngba ka ophis trei kam jong u Deputy Commissioner Khliehriat, East Jaintia Hills District.
Ka Jaintia Students Movement, ER hadien ka jingleit jurip bad ka jingioh ia ka jingujor, na uba bun ba lang halor ka jingsniew shaba palat pud jong u surok bah NH6 ha baroh shilynter naduh Sohshrieh, East Jaintia Hills shaduh Malidor.
Kum ban shu pyn kynmaw ba une u surok bah NH6, u dei u budlum ka ioh ka kot jong ki nongshong jong ka Ri Jaintia baroh kawei ha kaba bun ki suk ki duk, ki im ja bad ioh kamai lyngba une u surok bah lyngba ki dukan bad die madan ha baroh shilynter une u surok, namar une u surok bah u pyniasoh ia lai tylli ki jylla ka thain Mih’ngi kata ka jylla Assam, Mizoram bad Tripura.
Ka jingsniew palat pud une u surok bah ka wanrah ia ki jingeh ba har rukom, kaba ktah ym tang ia ki nongleit nongwan hynrei ia baroh lang kiba ioh jing myntoi lyngba une u surok.
Ka JSM, ER ka kwah ban pyn kynmaw ba tang hapoh Jaintia, ka jingjngai kaba don tang hapoh 60KM don artylli ki khyrdop lump isa ka NHAI, kawei ha ka Shnong Ialong bad kawei pat ha ka Shnong Lumshnong kiba treikam, baroh 24 kynta ban khrong khajna na ki kali kamai, kiba rit bad heh bad ki kali shimet kiba nabar jylla ba iaid lyngba une u surok bah, halor ka nongrim ban pynbha (maintenance) ia une u Surok bah katkum ki kyndon ka Ministry of Road and Transport, Government of India.
Hynrei ka seng, ka buh jingkylli kaba heh kaba ka JSM ka kwah ban buh ha khmat ka NHAI, ba katei ka pisa, ka la shu jah lut shaei, kaba la khrong man ka sngi bad balei une u surok.
Te kumta na ka liang ka JSM, ER halor ka nongrim ban pynthikna ia ka hok longbriew manbriew ka la ai por hapoh shibnai ia ka NHAI naduh ka sngi ba la phah ia ka dorkhas bad ka seng ka ngeit skhem ba ka NHAI kan shim khia halor kane ka mat ban pynbha ia une u surok, hynrei lada jia ba ka NHAI kam leh ei ei halor kane ka JSM kam banse ban shim ia ka lynti kaba tyngeh ban dawa ia ka hok longbriew man briew.
Shillong:U Myntri Rangbah ka jylla u Conrad Sangma, u la pynshai ba ka kyrteng Bharat ka la don barabor hapoh ka Riti synshar ka Ri bad ka jingpyndonkam ïa ka, ka shong ha ki kyntien kaba la kren.
U Sangma u la kynthoh ïa ka jingmih ki jingkynnoh ba ïa ka India la ai kyrteng da ka kyntien Bharat, hynrei u la pynshai ba dei ban mynjur hapoh Ïingdorbar bad kat haduh mynta ym pat mynjur hynrei ki briew ki la put turoi ïa kane ka mat.
“Haba nga kren da ka ktien Hindi, nga pyndonkam da ka ktien Bharat, bad haba nga kren phareng nga pyndonkam da ka ktien India.
Ka India bad Bharat kidei ki kyntien ba don jingïadei hapoh ka riti synshar ka Ri, kumta kam don kano kano kaba khyllah," ong u Sangma sha ki lad pathai khubor.
Haba ong ba la bud ryntih ïa ka Riti synshar ka Ri, u Sangma u la ong ba bun na ki ktien u kren ha ka Hindi, u pyndonkam da ka Bharat manla ka por.
“Kadei ka jingkylli ba pyndonkam ïa ka ktien bad ngam tharai ba kan don ka jingbakla lada pyndonkam da ka India ne Bharat.
Ka shong ha ka jinglong jingman naba ka Riti synshar ka shah ban pyndonkam ïa kano kano ka kyrteng," ong u Sangma.
Shillong:U Myntri Rangbah ka jylla u Conrad Sangma, ha ka sngi baar, u la ong ba wat la ka Sorkar Pdeng kam pat pynbna ban synniang pisa ban pyntreikam ïa ka NEP, hynrei ka kyrshan ïa ki jylla, ha manla ki liang ban pynbha ïa ki jingtei ha kiba bun ki bynta.
“Nga ai khublei ïa ka Sorkar Pdeng khamtam ïa u Myntri ka tnat Pule Puthi jong ngi ba la kyrshan bha ïa ka Meghalaya.
Kumta ngam kwah ban ong ba ki khlem ïarap pisa, hynrei kam don ka jingmang pisa kaba kaba shai ïa ka NEP, kam shym don namar kan kynthup ïa ka jinglut pisa kaba bun bad ngim hap ban wad ka lad ban treikam," u la bynrap.
U la kam ba ka policy kam don jingma bad u ngeit ba ki don ki jinglong jingman ban pynneh lada ki samla pule ki donkam ban pynthymmai ïa ki jingpynïasoh hadien habud.
Nongpoh:Ki nongpyniaid jong ka Saiden Secondary School, Saiden Nongpoh, mynhynin ka sngi ki la leh burom bad ai khublei kitbok kitrwiang ia ki thei ialehkai phutbol jong katei ka skul, kiba la ioh ia ka lad ban mihkhmat na ka jylla sha ka Mukherjee Subroto Cup ka ban sa long ha Nongbah Delhi.
Haba leh burom ne ai khublei kitbok kitrwiang ia kitei ki thei ialehkai, la sakhi da ka jing don u Bah Donlang Soh khlet, Vice-Chairman ka MREGC, nangta u Bah Bobby L Nongbet, DSO Ri Bhoi, u samla Ferdynald, President KSU-NK HD, u Bah Markus Marten, President, HNYF Northern Region, Bah Sumarlang Swer u Coach, u Bah E.
K Lapang, Rangbah Shnong lem bad kiwei.
Ki thei ialehkai ka Saiden Secondary School, kiba la mihkhmat na ka jylla, kin mih ha ka 16 tarik na jylla bad kiba la hap ha ka pool-B kaba kynthup lang ia Goa, Uttrakhand bad ka Kendriya Vidyalaya Sanga than, ka Meghalaya kan iakhun nyngkong ha ka 20 tarik pyrshah ia ka Goa.
Lyngba katei ka jingialang, ki nongkren ha katei ka sngi, ki la ai ka jingkyrkhu kyrdoh ha ryngkat ka kitbok kitwriang ia ki 16 ngut ki thei iakehkai, kiba sa mihkhmat na ka jylla lem bad ia ki arngut ki nongpeit nongkhmieh ia katei ka kynhun.
Shillong:Ka East Garo Hills District Cricket Association ka la ioh ia ka jingjop hynnin ka sngi pyrshah ia ka South Garo Hills DCA ha ka lympung Meghalaya Cricket Association’s U-19 Girls Inter District Cricket Tournament, hadien ba ka Senggamchi N Sangma ka la ioh ban weng hynriew ngut ki nongtied ka liang pyrshah.
Hynnin ka sngi, ka Senggamchi ka la ioh ban ialeh san tylli ki over bad ioh ban weng ia ki nongtied da 6/10, katba ka EGH ka dang ialeh ban iada ialade hadien ba ka la kamai duna ha ka kylla step da tang 51 run.
Ha kane ka jingiakhun, wat lada, ka North Garo Hills ka la ioh ia ka jingjop, hynrei ka SGH ka la ioh lypa ban ieng ha ka kyrdan kaba hakhmat na ka zone 2 hadien ba ka la ioh ia ki jingjop ha ki ar tylli ki jinglehkai, katba ka EGH ka la rem ha ki ar tylli ki jinglehkai ba la dep.
Da kaba jop ia ka toss, ka EGH ka la jied ban tied shuwa hynrei ka la khyllem lut ki nongtied jong ka tang ha ka jingkamai kaba 51.
Kaba la tied bun ka dei ka Kambesa A Sangma da 16 run, katba ka Rikmanchi M Sangma ka dei kaba la bol bha da 4/8.
Nalor jong ka, ka Marme M Sangma ka ioh (3/17), Dianchidora N Sangma (2/13) bad ka Srijana Chetry (1/4).
Ha ka kylla miet la iohi ba ka SGH kam shym la don ba la lah ban kamai run da ka jingkawang bol jong ka Senggamchi ha kaba ka SGH ka shem jingeh shiktdei ban ialeh ia ki bol jong ka.
Watla katta, ka Senggamchi ka la pyllait ei 10 tylli ki wide.
Nalor jong ka kiba la ioh ban shim wicket ki long ka Kambesa (2/6) bad ka Silkamchi Marak ka ioh (2/13).
Ka jinglehkai na ka zone 1 Group A pat, ka Ri Bhoi DCA kaba la jop ia ka toss ka la jied ban ap bad kawang bol shuwa hynrei ka la ioh ban lehkai tang 16.
3 over ha shuwa ba u slap un ther bad pynkut noh ia ka jingleh kai.
Ha kane ka jinglehkai ka East Khasi Hills CA ka la ioh ban kamai tang 54/3.
Ka jingiakhun semi final kaba nyngkong kan long lashai ka sngi Palei hapdeng ka Ri Bhoi bad ka South Garo Hills ka ban bud pat sa ka semi final kaba ar hapdeng ka Shil long Cricket Association kaba ieng hakhmat na ka zone 1 Group B pyrshah ia ka Tura DCA kaba ieng ba-ar na ka zone 2 ka ban ialeh ha ka sngi Thoh dieng.
Shillong: Ki nongialam shnong jong ka Rngi Shyllong, ha ryngkat bad u MLA ka Nongkrem constituency u bah Miller Basaïawmoit, ki la leit mar mar, ban pynsahngeh ïa ka jingkyntur pud ki shipai jong ka Air Force ha Laitkor.
Ha kaba ïadei bad kane, na ka liang ki paidbah ka shnong ryngkat ka jingsynran lang u MLA, ki la leit pynsahngeh ïa ka jingkyntur pud ka Air Force, sha ka jaka ka PWD bad la ïathuh ba na ka liang ka tnat PWD, ki la phah pynsahngeh, hynrei na ka tnat ki liang Air Force kim kohnguh satia bad kane ka la pynlong ïa ka tnat PWD, ban shim da kawei pat ka sien jam.
Haba poi ha kane ka jaka, na ka liang ki shipai Air Force, ki la khot ïa u bah Ardent sha ka ktem jong ki, na ka bynta ka jingïakren bad dei hadien ba u bah Ardent, ula kyntait ban rung sha ka ktem jong ki, kumta, ki la khang noh ïa ka khyrdop tad haduh ban da poi u Wing commander ka Indian Air Force na hynñiew mer bad ka jingïakren ka la poi sha kaba suk, hadien ba ki la kular ban pynsahngeh ïa ka jingkyntur pud.
Shwa ban leit pynsahngeh ïa kane ka jingkyntur pud, nak a liang ka shnong ka la pynlong ïa ka jingialang kaba lyngkot ha ryngkat ka jingïadon lang jong u MLA.
Shillong: Ka Kur Lyngdoh Nonglyngkien, Maharam Syiemship, South West Khasi Hills District kaba dei kawei na ki san Lyngdoh, kiba la seng ia ka Hima Maharam; ha ka Dorbar Kur kaba la long ha ïing jong ka Kong Prial Lyngdoh Nonglyngkien hapoh jong ka shnong Nonglyngkien, Mawkyrwat ha ka 8tarik Nailur, 2023 da kawei ka sur ka la shim ia ka rai ba baroh kawei ka Kur kaba mih na kajuh ka kpoh jong i Mei Iawbei Wankitkhoh bad bad i Pa Thawlang Pnan Mylliem, naduh kane ka sngi ki dei ban da thoh shai ha baroh ki kot ki sla ba donkam lane hangno hangno ba donkam ban thoh ia ka jait dei ban thoh Lyngdoh Nonglyngkien.
Kane ka rai ka dei hadien ba bun na ki kur kiba don ha kylleng ka Bri u Hynñiewtrep kim thoh shai ne thoh lyngkot tang Lyngdoh, kumta khnang ba kan nym don kano kano ka jingbakla ne kulmar hadien habud, ka kur ka la shim ia kane ka sienjam.
Ha kajuh ka por la kyrpad ia baroh ki kur kiba donkam ia ki sertiphiket ban pynshisha na ka kur (Clan Certificate) kin sngewbha ban ia kynduh ne lah ban shu phone ia ki Rangbah kur.
Ka Kur ka la maham tyngeh ruh ia kino kino kiba shu kam ne ai jait da kumwei ba kin hap ban jubab hakhmat ka Dorbar Kur ne kin shah pynshitom katkum ki kyndon aiñ jong ka Kur, ong ka kyrwoh, na U bah Ialamlin Lyngdoh Nonglyngkien, Secretary, Dorbar Kur, Kur Lyngdoh Nonglyngkien.
Ki khynnah skul kynthei, ki la bitar lain bad kumta, ki la khang lynti, ia ka kali jong U Block Education Officer jong ka Vaishali District ha Bihar, U Ahilya Kumar.
Ym tang katta, hynrei, ki la lynthem maw ruh, ia katei ka kali, kat haduh ba ki iit jong katei ka kali, ki la pait lut khait bad sa uwei u pulit, U Poonam Kumari, ula mynsaw ha katei ka jingjia.
Katei ka jingjia, ka la jia mynta ka sngi hat majai, ha kaba ki khynnah skul kynthei jong ka  Girls High School ha ka shnong Mahnar jong ka  Vaishali, ki la ujor pyrshah, halor ka jingbymbiang ka skul pule jongka, wat ha kaba tang ki ben bad ki jaka shong ruh, kim don satia, ha ki kamra klas.
U Neeraj Kumar, SDO Mahnar, u iathuh, ba ka jingbym don miej bad shuki ba kin shong ki khynnah skul, ka dei namar ba katei ka skul, ka la pynrung bun palat ki khynnah, na kaba ki dei ban don bad ka dei na katei ka daw, ba ki sa khang ia ka surok ban pynpaw pyrshah, ha khmat jong U Block Education Officer, ula ong shuh shuh.
Shillong: Ki shipai BSF jong ka Meghalaya, ha ka jingiatreilang bad ki pulit, ki la ioh bat ia 67 tylli ki masi, na ki jaka khappud jong ka East Khasi bad ka West Jaintia hills.
Shillong:Ki nonghikai college hapoh ka Megha laya College Teacher’s Association (MCTA) ki la rai ban bteng beit ia ka jingiakhih Non Cooperation Movement, hadien ka jingiakyn duh bad u Vice Chancellor ka skulbah NEHU halor ka jing pyntreikam ia ka NEP.
Hadien kumba 40 sngi ba ki Nonghi kai hapoh ka Megha laya College Teachers’ Association (MCTA), ki la pynlong ia ka Non Cooperation Movement halor ka rai jong u Vice Chancellor ka North Eastern Hill University (NEHU), ban pyntreikam ia ka National Education Policy, 2020, mynta ka lah sngi U Blei, na ka liang u VC, u Prof.
Prabha Shankar Shukla, u la khot ia ki nongialam ka MCTA ban iakren, hynrei kumba ka paw kane ka jingiakren kam shym la lah satia ban pynmih ia u soh uba lah ban pynhun ia ki Nonghikai College.
U General Secretary ka MCTA, u Dr Airpeace W Rani, u la ong ba ha ka jingiakynduh na ka liang u VC, u la kubur ba ka don ka jingbakla ha kaba iadei bad ka notification ba la pynmih ha ka 12 tarik Naitung 2023, na ka bynta ban pyntreikam ia ka NEP, hynrei wat la katta, u VC u la kyntait pat ban weng noh ia katei ka notification da kaba ong ba um shym la ioh kano kano ka jingujor na ki Principal jong ki College.
U Dr Rani u la iathuh ba dei halor kane ka jingbym treh jong u VC ban weng noh ia ka notification, wat haba u la kubur ba ki don ki jingduna, na ka liang ka MCTA ruh kan nym pat weng ia ka Non Cooperation Movement ba ka la sdang ban pyrshah ia ka rai u VC.
Nongpoh: Ki bor Distrik ka Ri Bhoi District, kaba la donlang da ki Majistor bad ki Pulit, mynta ka sngi ki la leit ban khang tala noh ia kawei ka khyrdop khrong khajna jong ka Khasi Hills Autonomous District Council (KHADC), kaba la pynieng ha surokbah NH-6 bad kaba hap hapoh ka shnong Umdihar.
Katei ka jingleit khang tala noh da ki bor Distrik ka Ri Bhoi ia katei ka khyrdop, ka dei hadien ba la don ka jingujor pyrshah ia katei ka khyrdop lum Khajna, kumta na ka liang u Deputy Commissioner, Ri Bhoi, u la pynmih ia ka hukum ban khang khyrdep noh ia kane ka khyrdop khrong khajna na ki trok.
Khyndiat lah ruh ban kdew, ba katei ka khyrdop khrong khajna jong ka KHADC, la kynnoh ba ka dei kaba la shu pynieng beain ban lum khajna ia ki kali kit mar mata bapher bapher khamtam ki kali ba niah da ki bar jylla.
Lah ruh ban pynkynmaw, ba dang ha kine ki khyndiat sngi, ka kynhun jong ki trai kali bad nongniah kali ki la pynpaw ia ka jingsngew khia kaba jur halor ka jingmih ki khyrdop khrong khajna bym ithuh ithaw ha shilynter u surok bah National Highway kaba la ktah shikatdei ia ka ioh ka kot jong ki bad halor kane ki la leit ruh ban buh da ka jing ujor sha ki bor ba dei peit ka KHADC ban shim khia halor kane ka jingmih ki khyrdop khrong khajna.
Shillong:Ka jingialang ban ia kren halor ka jingpynkhreh ia ka 2nd (kaba ar) ka Sohra International half Marathon 2023 ka long hapoh ka jingpyniaid ka Kong J Umdor, EAC, Sohra Civil Sub-Division, ha ka por 11.
30 mynstep ha ka 11 tarik Naiur 2023 hapoh conference hall jong ka office SDO(Civil) Sohra Civil Sub-Division, ha ka jingiadon lang ryngkat u Bah John F Kharshiing, na ka Meghalaya State Olympic Association (MSOA), bad u Bah Finely L Pariat, General Secretary, MSOA & Meghalaya Athletic Association (MAA) kiba la batai bniah halor ki jingpynkhreh.
Ha katei ka jingialang kaba nyngkong, la long bad ki Rangbah Shnong, ki Sordar, Sirdar kiba iadei ha ka lynti surok mareh na ka bynta ka Sohra International half Marathon route (Laitsohpliah to Mawsmai 21km) kaba long ka juh ka lynti iaid kumba la mareh bad iaid mynshem snem.
Ha katei ka jingialang, la ia don lang ki officer na ka tnad PWD, Health, Education, Tourism, kynthup ki nongialam Principal ki skul bah ka sor Sohra bad kiwei kiwei ki officer.
Kane ka long ka jingialang kaba lai ba la ia kynduh hapdeng ki dkhot na ka organising committee bad ka office SDO (Civil) Sohra ban ia syllok kumno ban nang kyntiew ia kane ka 2nd Sohra International half Marathon 2023 ka ban long ha ka 30tarik Nailur, 2023 kaba dei ka jingmareh kaba la mynjur bad kaban pyniaid (technical) na ka Athletic Federation of India kaba dei ka Athletic Federation kaba ha Khlieh duh.
La ia kren bniah halor ki jingpynkhreh khamtam halor ka jingdonkam ban pynshai paidbah halor ka jingkhang ia kane ka surok lai kynta mynstep naduh 6baje mynstep, haduh 9baje mynstep, ha ka 30tarik Nailur 2023.
Ka jingialang ka la rai ban pynlong da ki jingpyrta shnong bad ban phah jingtip, sha katba lah sha baroh kiba la ban mih kam ha katei ka sngi khnang ba kin sngewthuh ia ka por lait kali khamtam ia ki tourist bad kiba beh ia ki jingsumar lane ki kam kyrkieh.
Namar ka jingjop jong ka jingiamareh kaba nyngkong kaba la long mynshym snem bad katkum ka jingtip na kiba la register online la khmih lynti ba ha kane ka kynti ka jingiashim bynta jong ki nongmareh kin nang bun na kylleng sha kane ka jingmareh international kaba ar.
Shillong:Ka jingpan jubab, kaba mih ha ka tarik 8tarik Nailur 2023, ba la ai da u Director of School Education and Literacy, Meghalaya ia ka Principal jong ka Goverment Girls’ Higher Secondary School, Jowai ka dei ka bym lah satia ban pdiang, kaba long kamkai, hynrei kaba buh jingsyier ruh ha kajuh ka por.
Kane ka show cause notice ka long bym don nongrim bad kaba pynlehrain ïa ka rukom jingtreikam jong ki ophisar sorkar ha ka jylla.
Ha ka jingshisha ki ophisar rangbah la khmih lynti ba ki dei ki ban treikam da ka jingstad da kaba bud bud ryntih ia ka rukom treikam kaba shai bad kaba beit bha katkum ki ain ki kanun ban wanrah ia ka rukom treikam kaba bit ba biang.
Hynrei kane ka show cause notice ka long khongpong.
Kane ka notice ka mih lehse na ki ar tylli ki daw.
Kaba nyngkong ka long ba une u ophisar ba pynmih ïa kane ka notice ka dei kaba u leh hi dalade da ka jingbymtip bha ïa ki kyndon treikam jong ka Meghalaya Services (Conduct) Rules, 2019, lane ka dei ka jingleh jong u ban pyni ïa ka jinglah treikam ryngkat ka jingkhmih lynti ban ïoh jingïaroh na ki heh jong ki Party ba synshar ïa ka jylla.
Ha kane ka notice la ïohi ba une u Ophisar um shym la kdew ia kano ka kyndon ba ka Principal, ka la pynkheiñ tad haduh ban da khot pynshai ne khot hajir ïa ka.
Ha ka jingshisha ym ju don aiñ sorkar ban pynkitkhlieh ïa ki nonghikai ne ki shakri sorkar na ka bynta ka jingleh jong ki khynnah skul ne ki riew shimet kiba ym shah kynthup satia ha ka Rules jong u snem 2019.
Ka daw kaba ar pat ka lah ban dei ba une u ophisar u ai ïa kane ka notice halor ka jingbthah jong kita kiba don ha ka shuki lane ki politician kiba don hapdeng ka jingsyier na ka daw ka jingkyrshan ki paidbah ia ka Voice of the People Party.
Ka long ka bym lah ban len ba ki don bun ki politician ki la par niangkhriat bad suhjer namar ka jingai jingkyrshan ki paidbah ha kylleng kylleng ka jylla ia ka jingkhot jingwer ka seng VPP na ka bynta ban wanrah ia ka jingsynshar kaba khuid ba suba.
Kiba kum kine, ki don ka jingthmu ban pyntieng pynsmiej ïa ki paidbah da kaba wad ki lad ki lynti ban khanglad ïa kane ka jingieit ki paidbah ïa ka Seng VPP.
Hynrei lada ka long kumno kumno ruh, kawei kaba shai kdar bad ka paw ka long ba ki don ki heh sorkar ha ka jylla kibym kotbor satia, ki bym sngewthuh bad ki bym don budlum ban leh ia kaba dei.
“Ngin hap kylli ka lawei kaba kumno ka ap ia ka jylla, haba don ki ophisar sorkar kiba kum kine.
Ka Seng ka dawa ba une u ophisar u dei ban weng noh shisyndon ïa kane ka show cause notice bad ha ka jingshisha u dei ban panmap khlem kano kano ka kyndon, ym tang na i Principal jong ka skul, hynrei na ki paidbah baroh, namar ba ka jingleh jong u ka long ban iuhroit iaka hok longbriew manbriew ki paidbah" ong ka kyrwoh na u Dr.
Batskhem Myrboh, Nongaiktien, VPP.
yea yea yea.
Guwahati:Ka Sorkar BJP ha jylla Assam kala pynkhreh ban sdang noh ia ka jingkem ia ki briew kiba iashong kurim khynnah ha ka jylla, la ong u Myntri Rangbah jong ka Jylla u Himanta Biswa Sarma, u ba la iathuh ruh ba ki Pulit kin sa kem noh ia ki 3000 ngut ki shynrang ha kine ki khyndiat sngi ban wan.
Haba iakren bad ki nonglum khubor hadien ka jingialang jong ka National Excutive jong ka seng BJP Women’s Wing, ula ong “Dang shen, nga la kem ia 5000 ngut ki briew ha ka jingiakhun pyrshah bad ban tehlakam ia ka kam pyniashong kurim khynnah ha Jylla.
Ngin sdang biang ia ka jingkhynra pyrshah ia kane ka kam ha kine ki 10 sngi ki ban wan".
“Kumba long mynta ka kynti, ngin kem haduh 2000-3000 ngut ki briew namar ka jing don bynta ha ka iashong kurim khynnah.
Ngi hap ban pynduhjait ia ka jingmlien ba ktah ia ki khynnah kynthei ha ka imlang sahlang" ula ong.
U la ïathuh ruh ba ia kane ka jingkhynra, la pynsangeh shuwa namar u dang ap ban kut shwa ka jingialang jong ka kynhun ki Ri ka pyrthei ba la tip kum ka G20, hadien ba ka G20 ka lakut noh hynnin ka sngi U Blei, ka Sorkar kan sdang biang ia ka jingkhynra ban pynduhjait ia ka jingpyniashong kurim khynnah hapoh ka Jylla baroh kawei.
“Ka kam shongkha khynnah kan dang iai bteng ban shah iuhroit katba ngim pat lahban pynduhjait ia kane.
Ka ain ka long kaba shai bha ba ka kam pyn iashongkurim khynnah ka dei kaba beain, hynrei kan dang iai jia hi, kane ka dei ban kut noh" ula ong.
“Nga ngeit da ka jingpynkut noh ia ka (triple) talaq, ka jing iashong kurim khynnah bad ri bun lok, ka kam ba ngi la leh na ka bynta ka jingbha ki Muslim ka dei ka bym pat ju leh da ka Sorkar Congress mynno mynno ruh ha ki snem ba kaa bat ia ka bor synshar" ong u Himanta.
Ha u bnai Rymphang mynta u snem, haduh 2600 ngut ki briew ki la shah kem ha ki Pulit ka Assam ha ka jingkhynra pyrshah ia ka kam pyniashong kurim khynnah hapoh ka Jylla.
Shillong:Ka APSTA kaba dei ka seng ki nong hikai skul Primary jong ka jylla, mynta u snem ruh kumba ju leh ha ki snem ba la dep kan rakhe ia ka lyngkhuh snem ba 174 ka sngi jingiap u Sahep Thomas Jones I, uba la tip ruh kum u kpa ki dak thoh bad pule ha Ri Khasi ha ka 16 tarik u Nailur 2023 ha madan Umkor Urksew, Pynur sla naduh ka por 10 baje mynstep.
Ha katei hi ka sngi kan don ruh ka jingkynmaw ia ka lyngkhuh snem ba 181 ka jingsdang ia ki Lower Primary School ha ki lum Khasi bad Jaintia.
U kongsan ha katei ka sngi un long u Symbud Myntri Rangbah ka jylla Meghalaya, u bah P.
Tynsong, bad u symbud kongsan ha katei ka sngi un dei u Shri.
Rakkam A.
Sangma uba dei u myntri ba dei peit ia ka tnat ka pule puthi ha ka jylla.
Kumba ju leh man la u snem, ka APSTA ha katei ka sngi ruh kan ioh ban noh synniang mar T50,000/- sha ka Ri Khasi Channel Christmas Make Over 2023, sha ka Parish Pynursla bad sha ka NEIMA ha Pynursla.
Lyngba kane ka kyrwoh khubor, ka APSTA ka buh ka jingkyrpad ia baroh ki dkhot na ki Unit bapher ban sngewbha ban iapoi khnang ha katei ka sngi bad ban ialeh ban iapoi kylluid shwa ka por khnang ban lait na ka jingdheng kali kaba ju don ha kitei ki thain.
Shillong:Ki kynhun kiba la ioh ia ka jingjop hynnin ka sngi ha ka Meghalaya Cricket Association’s U-19 Girls Inter District Cricket Tournament ki kynthup ia ka South Garo Hills District Association bad ka Shillong Cricket Association da kaba ioh jop bun ha ki jingiakhun jong ki.
Ka Jayshree Singh na ka SCA ka la lah ban kamai 105 run bad dang iaineh, hadien ba katei ka kynhun ka la lah ban pynliem noh ia ka West Jaintia Hills DCA da 140 run ba la ialeh ha Umbuda in Ri-Bhoi na ka Zone 1 Group B.
Katba ka SGH ka la jop ia ka North Garo Hills DCA da 8 wicket ba la ialeh ha Salpara na ka zone 2.
Na ka kynhun SCA la iohi ba dei tang ka Jayshree kaba la lah ban kamai marwei ia ka kyn hun namar nadien jong ka kaba la tied bun dei tang kaba la kamai 14 run, kum ta da ka jinglah ban kyn tiew ia ka jingkamai jong katei ka kynhun da 105 run na ki 123 bol ka la pyn kylladur ia katei ka jingiakhun.
Da ka ingioh ban rung madan ha ka nombar ba 3 hadien ba ka SCA ka la jop ia ka toss bad jied ban tied shuwa, ka Jayshree ka la ioh ban thlieh khathynniew tylli ki 4 haba ka Shillong CA ka la lah ban kot 227/5 na ki 29 over ha ka jingkhein run-rate kaba 7.
83.
Na ki nongkawang bol ka WJH, ka Sawakahi Syngkon ka dei kaba la ioh bun poin da 2/44, katba ka Yoolang Suting ka ioh (1/39) bad ka Doliza Lyngdoh (1/49).
Ha ka jingbeh thong, ka WJH kam shym la ioh ka lad ban kamai bha haba ka jnglehkai jong ka ka la shu kut noh tang ha ka jingkamai kaba 78 ha ki 23.
3 over.
Kaba la tied bun na katei ka kynhun ka dei ka Mercia Abie Dhar da 11 run, katba na ka liang kiba kawang bol ki la ioh ban khur bun poin kynthup ia ka Natasha Rabha da 4/20, Monica Singh 3/7 bad ka Jennyfer Fancon 2/17.
Ha kawei pat ka jingiakhun, ka NGH ka la jied ban tied nyngkong hadien ba ka la jop ia ka toss hynrei ki la lah ban kamai tang 66 ha ki 25.
2 over.
Na ka liang pyrshah, baroh hynniew ngut ki nongkawang bol ka SGH ki la ioh ban pynkhyllem wicket, nalor ka Dianchidora N Sangma bad ka Rikmanchi M Sangma kiba la ioh mar 2 ngut ki wicket.
Ha ka kylla miet, ka SGH ka la lah ban kot sha ka thong tang ha ka 13.
5 over hadien ba ka la ioh bun tylli ki extra.
Kiba la tied bun ki dei ka Jay lynn R M arak da 11 run bad dang iaineh kumjuh ruh ka Janicka R Marak 11 run.
Na ka liang ka NGH kiba la ioh ban shim wicket ki dei ka Jessica Marak (1/14) bad ka Chigame Marak (1/18).
Ki jinglehkai mynta ka sngi kan long ka kylla kaba khatduh na ka jinglehkai na ka group.
Na ka zone 1 Group A, ka East Khasi Hills CA kan iakhun pyrshah ia ka Ri Bhoi DCA katba na ka Zo ne 2 ka SGH kan iakhun ia ka East Garo Hills DCA.
U Peter u khie na kaba thiah bad u mih shabar ban peit ia ka jingitynnad ka mariang.
U Khun bynriew ia uba la bsiap da ka jingdon ka bor pyrkhat hateng-hateng u lyngngoh ia ka maian-blei kaba lah ban pynlong ia ka mariang kaba kup ha la ka khor ka khriam ha ka jingtyllun jong ka por.
U Peter kum u rang-samla u sngewthuh ba dei kum ha kane ka por ba ki Thei bad ki Rang ki sngewtynnad ban shangkai sngewbha kylleng ka Ri-Khasi ban sakhi da ka khmat lajong ia ka jingitynnad jong ka mariang.
Dei ruh halor kane ka bynta ba ki nongrwai ki thaw bad kynud ka jingrwai ban iaroh ia ka.
La u briew u kwah ba kum kata ka por kan neh sah hynrei ka por kam ju ap iano-iano ruh.
U Peter u la khreh leit trei noh bad mar kumta hi ula mih da ka scooty rim.
Une u samla u dei uba biang por bad uba bat por ym ju slem ban leit la ka kam.
U Iathuh hok bad pynpaw beit hakhmat u malik ia kano kano ka jingsngew jong u.
Kane ka la pynlong ia u bah Bok ba un shaniah bad ai tulop khamheh ia u.
U malik uba ioh ia u nongtrei ba lah ban shaniah u kham suk ka mynsiem.
La iaid ki taiew bad la wan u bnai thymmai u ‘Naiwieng’.
Ka miet ka la nang lyngngkot bad ka jingkhriat tlang ka la sdang ban paswut.
Kiba niah ar shaka la ka dei ka bike ne ka scooty ki la sngew salia namar ba la khriat.
U Peter hapoh la ka dohnud u pyrkhat ba u lah ne em ban ioh kali mynta u bnai tangba u khlem kylli ei ei na la u malik.
“Khun, ym pat ong ei ei i bah?" kylli ka kmie“Em, phi mei" u iathuh“To lah sngewbiang bha da ioh mynta namar ba lait khriat" ong ka kmie“Hooid, kein nga ruh nga pyrkhat kumta" ong u Peter“Tharai last week une u bnai" shu lait ong kynsan u Peter“To ai ba kan long kumta" kren kitbok ka kmie“Nga ruh nga shu don ka jingsngew kumta tangba kam lei-lei lada ym pat ioh ruh ngam da khuslai than.
Bha kaba slem ban ia kaba duh" pynpaw u Peter“Ieh katto phi lah shah ym slem shuh hi khun, lehse, hapoh une u snem" ong ka kmie“Biang shu hun noh hangta hi"ong u khun.
“Ka dei khun" mynjur ka kmieKane ka aiom tlang ka dei ka por ba dawa bun ki jinglut jingsep namar ba bun ki kam sngewbha.
Ha kiba kham don kham em ka dei ka por ban pyni ia ka jingriewspah jong ki lyngba ki riam ki beit ha ki kam ki lad ba bun jait.
U Peter ha la ka kamra thiah u pyrkhat ba un khapbrip baroh ki jingkwah riam kwah beit hynrei u la kut jingmut ban pynlang shitom ban siew dep kloi ia ka ram ka shah u malik ynda u la ioh ia ka kali.
U pynngeit ha la ka mynsiem ba ka jingnang ban im ka pynmyntoi shibun hadien habud.
Kane ka jingsngewthuh jong u ka iai im hapoh jong u.
U Bah Bok u la pur khana ha la ka menkmie ia ka jinglong jong u Peter, uwei na u nongtrei jong u.
U da iaroh shisha ia ka jinglong babha bad ka jinglong shisur jong u.
U la bteng ban ong“Lah niar shisha phi kmie ban lap ban shem kum uto u samla mynta.
Jin da dei u la kyreit u sarong te nga ruh ngam lah shaniah than" pynpaw u menkpa“Phi i kpa u samla briew ne ka samla briew kiba pyrkhat janai la ka lawei ki dei ban long kum u Peter.
Namar haba kup ia ka jinglong babha ki jingkyrkhu kin tuid na diang na mon namar ba baroh ki lah ban buh ka jingshaniah" ong ka menkmie“Ka dei kaba phi ong" mynjur u menkpa“Balei phim tyrwa jingiarap ei ei lada phi don lad ia uba pli? Sa kawei ruh ba un iaineh ban trei bad phi" tyrwa ai jingmut ka menkmie“Ioh ki bishni kiwei pat?" ong u menkpa“Balei kata ka thaw jingeh seh?" tynjuh ka menkmie ia ka bor pyrkhat rangbah jong u“Kam thaw re tangba hap leh sian phi kmie" jubab u menkpa“Ka kam jong phi ne ka kam jong ngi kan nym jynthut ne sepei wei haba ngi ioh u nongtrei uba trei hok, iathuh hok bad bym ju leh buit tuh.
U nongtrei uba beit ha ka kam pisa uta u lah dei u briew uba lah ban shaniah.
Ne phi ong kumno kpa" twad jingmut ka menkmie bad ai kwai artat ia u“U nongtrei uba beit ha ka pisa te uba lah janai hi kein.
Wat ia ka tulop jong u ruh hap pynheh ong" ong u menkpa“Ka dei palat" mynjur ka menkmie“Ynda lah urlong ka kam ngan sa iathuh pat ha phi" ong kynsan u menkpa“Balei ym long iathuh ia nga mynta, kpa?" kylli ka menkmie“Da phi kwah iathuh te ngan iathuh kein.
Hynrei nga shait tieng ba ki kynthei briew kim ju lah ban kun ne sngap shwa kum ma ngi ki Rangbah" kren khiathew u menkpa“Ki shait ong kumta bad ka dei ruh kumta tangba don ho iwei ar ki longkmie kiba jar jar" ong ka kmie ki khun.
U Sunny Deol, u aktor ba pawnam jong ka India bad uba dei ruh U MP jong ka Seng BJP, ha ka iing dorbar Lok Sabbha, ula leit sha America, ha kaba ula ialam ia u kpa jongu, U Dharmendra, ban leit phah sumar ia u sha katei ka Ri.
U Dharmendra bad u Sunny Deol, kin sah ha US, kumba 20 sngi antad, na ka bynta ban phah sumar bniah, ia U Dharmendra, uba la don mynta 87 sem ka rta.
Ha kawei pat ka khubor, la iathuh ba ka Gadar 2, ka phlim jong U  Sunny Deol, ka la ioh kamai haduh T.
500klur, haduh mynta bad katei ka dei ka phlim, kaba ring dur, halor ka jingiakhlad ka India bad ka Pakistan, ha u snem 1947 bad kaba pyni, shaphang U Tara Singh, uba la rung sha Pakistan, ban leit wad ia u khun jongu, uba la rung beain sha katei ka Ri bad hangtei, ula shah kem noh.
,Ka iing ka sem ka dei ka shlem saindur ba nyngkong eh jong u briew ne ka briew.
Ka iing ka sem ka dei ka skul bad ki kmie ki kpa ki dei ki Nonghikai.
Dei na la iing na la rympei ba la hikai bad saindur ia ka long briew man briew, ka jinglong ka jingim kata naduh ka ktien ka thylliej, ka iaid ka ieng, ka riam ka beit ka akor ka burom, ka tipbriew tipblei bad kumta ter ter.
Kumta ki kmie ki kpa ki don ka bynta kaba khia bad ba khraw tam na ka bynta la ki khun, ym tang ka bam ka dih ka kup ka sem, ka jingnang jingstad hynrei kaba kongsan ka long ban hikai ban tip ia u Blei bad ban pynmlien ia ki ha ka jinglong babha ka akor ka burom naduh dangrit.
Ka iing ka sem ka dei kaba ngi ieid thep mynsiem kam pher la ka dei ka iing trep iingskum ne da ka paki dulan.
Ka iing ka sem ka kynthup ia ki lai tylli ki Mawbyrsiew (1) U Kpa (2) Ka kmie bad (3) ki khun.
Lada uwei na kine ki Mawbyrsiew u kyllon noh ka iing ka sem kan sa pra saphret noh khlem ka jingiatylli iadei jingmut lang, ki lai tylli ki mawbyrsiew u kpa, ka kmie, bad ki khun.
“Lymda u Trai u tei ka iing trei leh noh ei kiba tei ia ka (Ps 127:1)" Donkam ka jingiaied ka jingiadei jingmut ka jingiaburom markylliang hapdeng u kpa ka kmie bad ki khun, ka iing ka sem kaba duwai lang ka sahlang.
Don lai tylli kiei kiei kiba sahduh ka jingngeit, ka jingkyrmen bad ka jingieid hynrei kaba khrawtam na kine ka long ka jingieid (1 Korin 13:13).
Haba don ka jingieid ka jingiadei ka jingiatylli hapdeng u kpa ka kmie bad ki khun ka skhem.
Ka iing ka sem kaba synshar da ka jingieid kata ka longiing ka phuh ka phieng ka neh ka skhem ka long kum ka iing ba la tei halor u mawsiang (Lk 6:47-49)(1) U Kpa uba bha:- u dei u Rangbah bashisha uba don ka jingkitkhlieh ia ka lok ia ki khun uba synshar da ka jingieid uba pyndap pynbiang ia ka iing ka sem ha ki liang baroh.
Uba shim ia ka jingkitkhlieh ha lade bad uba don bynta ha ki kam babha ha ka imlang ka sahlang naduh ka kam iing kam sem, kam Balang, kam shnong kam thaw, ka kam iap ka kam im bad kum u kñie ha ka kam kur kam jait.
U nongsneng nongkyntu kynpham ia ki para pyrsa, u kpa u rangbah uba im tipbriew tipblei uba ialam ia ka iing ka sem da ka jingieid “Suk u briew uba tieng burom ia u Trai uba iaid ha ki lynti jong u" (Ps 128:1).
(2) Ka Longkmie kaba bha:- Haba don ka longkmie kaba bha ka iing ka sem ka shngain, ka syaid ka phuh ka phieng, ka iing ka sem ka shongshit ka kmen ka sngewbha.
Ka kmie ka dei ka nonglum ka nonglang ka nongkynshew kyndiap, ka nongshet nongtiew, ka nongsumar sukher, ka nongpeit nongkhmih ia ka iing ka sem ia ki khun ki kti.
Ka kmie (tnga) kaba bha ka dei ka nongaibuit babha nongai mynsiem nongkynpham ka nongiarap ia u tnga jong ka kumba ong ka ktien phareng (In every man succcessfull there is woman behind) ha man la ka jingjop jong u Rangbah ka don ka kynthei nadien.
U briew uba ioh ia ka tnga kaba bha u bha nusib u la ioh ka jingkyrkhu ba kynsai na u Trai (Phawar 18:22) ka tnga kaba bha ka long ka pansngiat jong u tnga jong ka, hynrei ka tnga kaba khlemrain ka long kum ka pyut ha ki shyieng jong u (Phawar 12:4)Ha ka kmie (tnga) kaba bha ka jingieid ka dei ban synshar, ka jingieid jong ka kmie ka pynlong ia u kpa (tnga) ban shim ia ka jingkitkhlieh ban tei ia ka iing ka sem bad ban aiti lut ialade met bad mynsiem.
Ka jinglong arsap, tharai sniew bishni, sarong, lorni bad ka jingleh mon kim dei ban don, ka jinglong khuid, jinglong shida, jong ka kmie ka lah wat ban pynkylla kaba mut ia u kpa uba la ngam ha ki jingsniew ba harukom.
Shillong:Ha kawei na ki jingjia bym juh jia koit iwei i heprit ba dang 11 snem ka ka rta ka la lait salit na ka jingma haba iadei bad ka koit ka khiah jong ka, haba iadei bad ka jingdih ia ki dawai kuli ba lap ba ki don ki prek shapoh ha kawei ka dawai kuli bala tip kum u Amoxicillin ba ka la ioh na ka jaka ai jingsumar jong ka sorkar kata ha Pomlum Public Health Centre.
Katkum ka jingiathuh jong kane ka longkmie, ka la ong ba ha ka sngi saitjaiñ ka la leit shim dawai ia la i khun bad ikhun jong ka i la ioh ia u dawai Amoxicillin, ia u ba ki doktor na katei ka jaka ai jingsumar, ki la bthah ba in dih lai sien shi sngi.
Ha shwa ban dih kane ka khynnah, ka la plied ia u tei u dawai namar ka juh ioh sngew ba kum kine ki jait dawai ki don eiei shapoh, hynrei hadien ba ka la plied arsien shwa ba kan dih ka khlem lap eiei, tad haduh ba kan da dih ha ka sien ba lai la lap pynban da u prek hapoh jong u tei u dawai.
Shillong:Ka tnad pule pule ka jylla, ka la pan jubab na ka principal jong ka Government Girls Higher Secondary school, Jowai, kaba la shah mon sngewbha ia ki khynnah skul ban tem ia ka jingrwai ha ka jingrakhe ia ka sngi nonghikai ne teacher’s day ha ka 5 tarik Nailur 2023.
Ha ka shithi ha ka 8 tarik Nailur 2023, u Director ka tnad pule puthi u Swapnil Tembe, ula pan jubab na ka Principal, ba kan pynshai hato balei ym dei ban pynshitom ia ka, halor kane ka jingshah jongka, kaba long pyrshah ia ki rule ka sorkar.
Katkum ka jingtip, ha ka sngi rakhe ia ka sngi ki nonghikai kaba dei ka prokram sorkar, la pyntem da ka jingrwai Prah kaba dei ka jingrwai jongka seng sain pyrthei, Voice of the People Party (VPP).
Katkum ka ain, ym shah ban tem ia ki jingrwai seng sain pyrthei, ha ki prokram sorkar ne official programme.
Imphal:Ka kynhun Myntri jong ka sorkar Manipur ka la mana ba kan leh da kaba tyngeh pyrshah ia ki shipai ba la phah pahara hapoh ka jylla, haba iadei bad ka jingleh heh jong ki shipai ia ki paidbah nong shong shnong.
Ka Kynhun Myntri jong ka sorkar Manipur, ka la shimrai ia kaba ban Sdang ban pynshitom la ki dei ki bor pulit ne bor shipai,lada ki don kti shisha ha kitei ki jingkynnoh leh donbor pyrshah ia ki paidbah kumba la kynnoh.
Kane ka rai la shim da ka kynhun Myntri ha ka jingialang, ba la pyniaid da u Myntri Rangbah jong ka jylla Manipur u N.
Biren Singh.
Ka kynhun Myntri ka la iakren ruh ha ka jingialang ia ka jingiap jong 2 ngut ki briew bad ka jingmynsaw jong palat 50 ngut ki briew ha ka jingia pyni bor markylliang hapdeng ki paidbah bad ki bor pahara ha Pallel Tengnoupaul District jong ka jylla Manipur ha ka sngi thohdieng.
U Myntri jong ka sorkar,u S Ranjan, u la ong ba ka sorkar ka kynthoh jur ia ka jingleh jong ki shipai pyrshah ia ki nongiakhih pyrshah.
U Myntri u la ïathuh, ba ka sorkar Manipur kan sa leit ban rah ia kane ka mat haba iadei bad kane ka jingjia sha ka sorkar pdeng ha Pallel.
Ki nongiakhih pyrshah kiba kham bun na ki Meira Paibis, ki la khang ia ki surok ban pynsahngeh ia ki shipai ban leit sha ki camp ki jong ki haba iadei ban tehlakam ia ki nongiakhih ha Pallel.
Shillong:Ka samla Stella Khongsni, ka la ioh ban phong ia ka pan sngiat kum ka Miss Meghalaya 2023 na pdeng ki 18 ngut ki thei dait riam, kiba iakhun ha kane ka lymgpung.
Ia kane ka lympung la pynlong ka Meghalaya Tourism Youth Development Society ha u Soso Tham Auditorium, Shillong ha ka 9 tarik Nailur 2023 lyngba ka jingkyrshan jong ki kynhun bapher bapher.
Ka samla Stella ka dang pule Bachelor of Science (B.
Sc) ha ka sobjek jingkhein St.
Mary’s College, Shillong.
Ka shnong tynrai jongka, ka dei na Pynursla, tangba ka la sah sha Shillong wat la ka dang tbit bha ban kren war tiak tiak.
Ka la jop ruh ia ka nam Miss Personality bad Miss Catwalk.
Ha ka jingiakop Miss Teen, na ki 18 ngut, la rah ka samla lud Angelina Jackson kaba 18 snem.
Ka Angelina ka pule ha St.
Mary’s Higher Secondary School, Shillong.
Ia ka nam baar la rah ka samla Sanijaijai Khyriem bad ka samla Lamiker Dkhar.
Kumjuh ha ka Miss Teen, ia ka nam baar la rah ka samla Denice Kharkongor bad ka samla Gracie NandyKa Miss Meghalaya ka samla Stella Khongsni ka la rah T.
1 lak katba ka Miss Teen ka Angelina ka la khur T.
?25 hajar.
Haba kren hadien ba ka la ioh phong ia ka pansngiat, ka samla Stella, ka la pynpaw ia ka jingsngew kyndeh bad ka burom ban ioh rah ia kane ka khusnam, kaba kam lah mutdur.
“Mynshwa nga lehrain biej bha hynrei hadien ba la pyrshang, ka la nang wan ka jingsngew skhem ha nga", la ong ka samla Stella.
Ka la bynrap, “Nga shaniah ha u Blei haba ka la wan shim ia kane ka sienjam".
Kiwei pat kiba jop ha kiwei ki kyrdan jong ka Miss Meghalaya, ka samla Ibadonbok Shisha Marwein ka la rah ia ka Miss Talented, ka Dipa Ghime kum ka Miss Warrior Princess, bad ka Lavakeni Surong kum ka Miss Photogenic.
Ka samla Sanijaijai Khyriem ka la rah kum ka Miss Fusion Queen, ka samla Rida Maia kum ka Eco Queen bad ka samla Remika Dkhar kum ka Miss Congeniality.
Ha ka Miss Teen, ka samla Genelia Dkhar ka la rah ia ka nam Miss Catwalk, katba ka samla Palei M Chyne ka la rah ia ka nam Miss Talented.
Ka samla Gracie Nandy ka la rah ia ka nam Miss Personality katba ka samla Denice Kharkongor kum ka Miss Photogenic.
Ki nongbishar ha kane ka sngi, ki long ka Kong Ilasara Kharkongor, u Charlee Lalthenmawia, u Ketholeno Kense Vehienuo, u S.
Marwein bad u James Owen Farreira.
Kine kiba jop ha ka Miss Meghalaya 2023 bad Miss Teen 2023 kin mihkhmat ia ka jylla sha ka Beauty Pageants ha North East bad ka ri.
Shillong:Ka West Khasi Hills District Cricket Association myn ha ka sngi saitjain, ka la lah ban tied bha da 127 run ha ka jingiakhun pyrshah ia ka West Jaintia Hills DCA hadien ba ka Dubleen Nengnong ka la lah ban kot sha ka jingkamai kaba 87 run ha ka lympung Meghalaya Cricket Association U-19 Girls Inter District Tournament.
Ha kawei pat ka jingiakhun, ka Tura DCA ka la jop da 9 run pyrshah ia ka East Haro Hills DCAKa WKH kaba la jop ia ka toss ka la jied ban tied shuwa bad ka la lah ban kamai 163/1 ha shwua ban pynduna noh ia kane ka thong da 19 over ha ka jinglehkai ba la ialeh na ka zone 1 Group B ha Umbuda Ri Bhoi.
Ka Nengnong kaba la ioh ia ka nam Player of the Match ka la ioh ban thlieh khat-hynriew tylli ki 4 ha ka jingkamai kaba 87 run na ki 73 bol ha shuwa ba kan kyllon noh ha ka over kaba khatduh.
Ha ka jingbeh thong, ka WJH ka la kyllon lut baroh ki nongtied jong ka tang ha ka jingkamai kaba 36 run.
Kaba la ioh ban tied bun na kane ka kynhun ka dei ka Jinghaihun Ksoo da 10 run.
Kaba la bol bha na ka liang jong ka WKH pat ka dei ka Emisakani Warjri da 4/4, katba ka Fenny Nongrum ka ioh 3/3.
Ka jinglehkai na ka zone 2 ha Salpara, North Garo Hills.
Ka Tura kaba la jop ia ka toss ka la jied ruh ban tied shuwa hynrei ka la lah ban tied tang 94/3 ha ki 25 over.
Kaba la tied bun ka dei ka Pillika R Marak da 25 run bad dang iaineh, katba ka Mikchikime ka ioh 19 bad ka Cheriksa S Sangma ka ioh 15 run.
Na ka liang kiba bol, ka Kambesa A Sangma ka ioh (1/3), Senggamchi N Sangma (1/21) bad ka Tangsilchi G Momin (1/22).
Ha ka jinglehkai jong ka kylla miet, ka Silkamchi Marak ka ioh 19 run lem bad 42 tylli ki extra kiba lah jan pynpoi ia ka EGH ban ioh thom ia ka jingjop, hynrei suki ka rukom lehkai jong ka ka hiar noh bad la iohi ba ki nongtied jong ka ki la shu kyllon iwei hadien iwei haduh kaba kut jong ka jinglehkai.
Na ka liang Tura, baroh hynriew ngut ki nongkawang bol jong ka ki la lah ban pynhap wicket bad mar arngut ki nongtied ka liang pyrshah la ioh ban pynhap da ka Mikchikime (2/8) bad Terisha S Marak (2/15)Ki jingiakhun babud kin long mynta ka sngi, ha kaba na ka Zone 1 Group B, ka WJH kan iakhun ia ka Shillong Cricket Association, katba ka South Garo Hills DCA kan iakhun pyrshah ia ka North Garo Hills na ka zone 2.
Shillong: Ka jingialang jong ka Thadlaskein Sports Association (TSA) kaba la long ha ka 9tarik Nailur 2023, ka la pan madan ialeh kai ha Ummulong Mini Stadium, Wahiajer, Moodymmai, hynrei kim lah satia ban ai na ka daw ba ki madan jong kim ki dang don tournament bad sa kiwei ki daw.
Kumta donbok ha kaba khadduh da ka jing sbun mynsiem ka shnong Khliehtyshi, kiba don ka sports spirit, ki la ong, ba ka madan haba shna dei ban don ki games bad kumta ki la shah sngewbha, ban pynlong ia ka tournament bad na kata ka daw la ioh lad ban pyntip, ba  kino kino ki affliated club/ Fresh kiba kwah ban ia shim bynta ha ka League TSA, kin sngewbha ban pynbiang ia kine ki jing donkam, ha shwa ka 20tarik Nailur 2023, kaba dei ka tarik ba khadduh bad  yn draw ties ha rest house Ummulong, por 10 baje mynstep.
Ki jingdonkam, Entry fee Rs.
3000/-, Affiliation fee Rs.
1000/- c) Registration fee of players Rs.
50/- marwei bad donkam, ban don 20ngut ki nongialehkai, na kawei ka team bad ia ki jingtip ba bniah kynduh markhmat bad kiba soi kyrteng harum.
Kumta kito ki nongialam/ Club kiba la pynpaw shisha ia ka jing thrang ba ki don ka jingkit khlieh ban pynkiew ia ka sports and Game, hynrei kim ju ia shim bynta pat shi sien ruh sngewbha wan sha khmat jar kat kiba mon pyni da ka kam ym daki ktien.
Ka TSA kam ju ioh thiah ka trei, la ka jong ka kam bad la pyni ruh, ia ki jingialehkai bapher, ba la pynlong, da ka  TSA bad kitei ki kynthup, ha u snem 2016-17 TSA League ha stadium Ummulong,2016-17 Under 16 football tournament stadium Ummulong,2017-18 Open to all knock out football stadium Ummulong,2017-18 Age group boys and girls football bad ki jingialehkai bapher, ba la pyniaid da  u DSO Jowai ha ka jingiatreilang bad ka  TSA, ha stadium Ummulong.
2018-19 28/12/2018 Baby football (U-12) ha Phlongingkhaw2018-19 No ground available for TSA league(Hence postponed)2019-20 TSA league at Khliehtyrshi Stadium2020-21 stop everything due to Covid2021-22 No Ground available Tournament stop2022-23 Badminton competition, kaba dang shu dep pynlong shen, da ka  TSA league ha Khliehtyrshi bad ka tarik, ba khadduh, kan dei ha ka 20/9/2023, ong ka kyrwoh, na u ma K Rymbai, President bad u ma S.
S Langi Gen/ Secy TSA.
U jumai uba khlain bor bha, ula khynniah ha Morrocco, ha ka sngi thohdieng bad katei ka jingkhie, ka dei ha ka jingjngai kaba 72 Kilometre shathie jong ka Marrakesh bad ka jingkhlain bor jong u jumai, ka dei kaba 6.
8 magnitued.
Ha katei ka jingjia, ki la dn 2hajar ngut ki briew, kiba la iap ei bad nangta sa 2,059ngut kiba mynsaw bad la iathuh, ba kane ka jingkhie jumai, ka dei kaba jur tam, ha ki 60 snem ba ladep, ha katei ka Ri.
] Haba la pei ka step u Rangbah Shnong Bah Shanbor u la mih na la iing dang step phyrngap ban kiew sha Shillong ban leit iakynduh bad u Riewsaid.
U poi dang kham step bha bad ap ha iing u Riewsaid ha Mawkhar haduh ban da iakynduh ia u.
Marsien plie ka jingkhang u Riewsaid u la iohi ia u bad kumta hi u la khot ia u ban rung shapoh.
“Nangta kaei ka khubor jong phi…" La kylli u RiewsaidMar kumta hi u Bah Shanbor u la iathuh ia baroh kaba la jia hapoh shnong bad ha iing jong uba ha iing jong u.
Hadien ba la iohsngew ia baroh ki khubor ba la iathuh.
U Riewsaid u la ong“Khie leit ai FIR noh… Shim kine ki jingthoh.
"Haba la iohpdiang ia kita ki jingthoh u Bah Shanbor u la ai ka jingkhublei bad ka jingsngewnguh eh ia u Riewsaid.
U mih nangta bad bran u leit ban iakynduh bad ki pulit ban ai ia kata ka kot.
Bad haba la dep ka kam baroh u mih nangta ban leit phai noh sha la iing.
Ki pulit ki la rejistar case ia kata ka kam bad ha ka por janmiet ki la hiar sha ka shnong u Bah Shanbor.
Ki la wad ia ka iing u Rangbah Shnong bad ki iakynduh pynban ba u nongujor hi u dei u Rangbah Shnong.
Kumta ki la wer ia u ban ialam sha ka iing ba don kata ka jingjia.
U Bah Shanbor u la ialam bad haba la poi hangta u Maheh kum u trai iing u la batai lut khoit ia kaei kaba la jia.
Ki pulit ki la shim report nangta bad hadien ba la dep nangta ki la bthah ban ialam sa ia kata kawei pat ka iing kaba ki dkhot jong ka ki donkti ban leh ia kata ka kam sniew.
U Rangbah Shnong u la ialam bad kdew.
U Bah Let marsien iohi ia ki pulit u la phet krad bad la shu iakren tang bad ka lok jong u.
Hadien ba ka lok jong u ka la iathuh ba um don ha iing.
Ki pulit ki la sdang ban rung shapoh bad khynra ia ka iing tad haduh ba kin lap ia u na khrum jingthiah.
Marsien ioh kem ia u ki pulit ki la teh kynjri na ki arliang kti bad tan ia u shabar.
La kit noh ia u Bah Let sha thanat ban leh ia kaba donkam katkum ka ain.
Hadien ka jingtohkit la pyngngat ha u bun ki kyndon ain ba u pynkhein.
Nalor kata ha ka sngi babud mynmiet la wan kem sa ia ki katto katne ki briew kiba don kti ban pynpra ia ka iing bad leh ia ki kam sniew pyrshah ia ka iing u Maheh.
Kita ruh la kit sha thanat.
Mynta baroh kiba la donkti ha katei ka kam ki long hynriew ngut kynthup ia u Bah Let.
“Ka shnong ka thaw bad ka iing ka sem ka la dap da ka jingsngewsyier bad kynjah jar.
Khamtam ka kurim jong u Bah Let bad ka Para khatduh jong u, ki la shu ia iam Rangbah namar kata baroh kaba jia ia ka iing ka sem jong ki.
“Haba phai pat sha ka liang u Bah Shanbor bad u Kpa ka Lydia mynta ki la kham sngew suk naba ba ki nongshun ki la ngat lut ha kti ka ain.
Hadien ar sngi ba la kem ia kiba don kti ha ki kam sniew, u Bah Shanbor Rangbah Shnobg bad u Secretary Shnong ki la khot ia ka Dorbar ban iakren halor ka suk ka sain bad ka jingshngain jong ka shnong ka thaw.
“Ki khmat Rangbah baroh na kawei pa kawei ka iing laitnoh ka jong kita ki hynriew ngut, ki la ia poi ryntih.
Ha kane ka Dorbar la iatai sani bha shaphang kaba la jia dang shen bad la pyrshang ruh ban iakren ia ka daw bah.
Khatduh la shem ba ka jaka ka puta ka dei hi ka daw tynrai jong kata ka jing jia.
Ha ka jingiatai ba sani bha bad ba la ia shim bynta da bun ki Dkhot la iakut ba ia ka jaka ba shait mih jingkulmar hapdeng ka iing u Bah Let bad ka Iing u Bah Shanbor la dei ban leit pynbeit noh da ka shnong sa shisien ba kan ym mih shuh ka huri hura.
“Kata ka jingiakren ka la bat ia ka jingmut jingpyrkhat jong kiwei ruh bad la iakut ban leh noh ia kata ha ka sngi babud.
“Kumta la pynwai ia ka Dorbar da kata ka jingiakut bad byrngem ruh ba lada dang jia biang kine kiei kiei kiba la pynjah burom ia ka shnong ka thaw yn sa beh shnong noh ia kiba pynkhein ia kane ka ain shnong.
“Ha ka sngi ka babud la ia poi lut baroh ki Dkhot ka Executive Committee ka Dorbar Shnong ban ia leit khmih ia kata ka jaka ha phyllaw iing Dorbar.
Kyndit la wan ki katto katne ki briew kiba pynpaw pyrshah ia kata ka rai.
Ynda ki la iohi markhmat ki dei na ka iing u Bah Let.
“Ngim treh leit, ngim treh leit, wat ym leit wat ym leit.
Ngi dawa ia ka hok ngi dawa ia ka hok, wat leh jubor wat leh jubor" La mih ka jingpyrta“Joit hiar ki Rangbah ban iakynduh bad kita….
Ki shipai BSF jong ka Meghalaya, ki la ioh ban bat ia 96 tylli ki masi, ha ki 24 kynta ba ladep bad kitei, ki dei kiba dang dei ban iaid lynti, ban leit sha Bangladesh.
La ioh ban bat ia kitei ki masi, na ki khappud jong ka  East Khasi Hills bad ka West Jaintia Hills.
Shillong:Uwei u samla ba sah hapdeng sor, ka Them Iewmawlong ne ka Punjabi Lane, u ieid bha ia ki mrad bad kane ka jingieid jongu, ka la pynlong ba un thied ia ki mrad kiba shah ka ain, ban ri hapoh ïing lajong jongu.
U Angad Singh uba dang pule klas XI, uba sah ha Them Iewmawlong ne Them metor, u la ri ia ki jait mrad kaba syriem kum ka dinosaur rit ne ka niangbsiah ne kaba la tip kum ka Iguana, kaba dang shi snem eiei.
Ula thied khnang ia kane nabar bad katkum ka jingiakren, u Angad u la iathuh ba kane ka mrad, ka dei kaba shah ka ain ban ri ia ki briew, namar ba kam dei ka jait mrad kaba mih ha India, hynrei ka dei na Mexico, dewbah Africa.
Ym tang ia ka Iguana hynrei, u ri ruh ia ka Tham Shrieh ne ka Emperor scorpion bad u ai bam bha ia kine man ka sngi bad pynbiang ia ka jingshit jingkhriat katkum ka jingdonkam jongki.
Kane ka tham shrieh ne ka Scorpion ka dei tynrai na dewbah Africa.
Haba kylli balei u ri mrad, u Angad u la iathuh ba ka dei ka jingieid jong u ia ki mrad naduh ba u dang khynnah bad u thied khnang ban ri ia ki hapoh ïing.
U la iathuh ba ka Iguana ka dei kaba nyngkong ha dong mihngi ka India ba un ioh ban wanrah ia ka haduh Shillong.
Haba kylli, hato um tieng ban ri ia kine ki mrad, u la ong ba um don jingtieng namar ba u ieid palat ia ki mrad ruh ieid kim lei lei haba nang ban pyniadei paralok bad ki.
“Nga ieid kham palat ia ki mrad teng teng ban ia ki briew, nga don ka jingieid ia ki mrad, ka dei ka jingsngew tynnad jong nga ban ri ia ki", la ong u Angad.
U la don jingthmu ruh ban ri ia u bsein uba ju ri lem ki briew kaba la shah katkum ka ain.
Kane ka mrad Iguana ka lah ban san ka jingjrong haduh 6-7 phut bad ka lah ban im haduh 10 snem eiei katba ka Scorpion ka lah ban im haduh 3 snem eiei.
Hapoh ïing u sin ia kane ka mrad Iguana kum ka Lucifer katba ia ka Scorpion u ai kyrteng kum ka Alexa.
U briew uba bha u ieid ia baroh ki jingpynlong U Blei,  kyrmen une u samla un long ka nuksa ia kiwei pat ki para jait bynriew jong u.
Shillong:U myntri ka tnad bording ka jylla, u Abu Taher Mondal u la ong ba ka jinglong jing man ka jingkieng dam kaba bsa bording ia ka jylla, ka dang tip top, bad ia kane, la lap ki stad na IIT Guwahati, katkum ka kaiphod ka bym pat long pura.
U la iathuh ba hadien ba ki la wan test ia ka jingkieng, ki la phah ia ka kaiphod bym pat biang, ba ka jingkieng ka dang biang bad ka kaiphod kaba pura kin sap hah hadien.
Hynrei ki la ong ba ka donkam ban maramot ia ki bearing jong ka jingkieng, ha kaba ka sorkar ka dang thied ia ki nabar.
“Ka jinglong ka jingkieng ka dang biang katkum ka jinglap ka test jong ki stad ka IIT Guwahati bad kiba donkam ka long tang ban shu bujli ia ki bearing", la ong u Mondal.
U la iathuh ba la thaw ia ka Joint Committee hapdeng ki karikor ka PWD bad ka MeECL ban pule bad bishar bniah bad yn sa rah wat sha ka kynhun myntri ban iathir.
Ban bujli ia ki tiar ba la sarang ha jingkieng, yn pynsangeh ban iaid kali kumba 8 kynta bad hadien kane, yn shah tang ia ki kali bym kit jingkit.
“Ha ka por ba maramot ban bujli ia ki bearing, yn khang ban iaid kali 8 kynta bad hadien, yn sa pyllait tang ia ki kali sting haduh ban da dep ban shna", u la ong.
Shillong:U myntri ka tnad bording ka jylla u Abu Tehel Mondal, mynhynnin ka sngi u la ong ba ka tnad sam bording ka jylla ka MeECL, kan sa sop noh ia ki waiar ha ki jaka ba jur ka jingtuh ding, khnang ban khang lad ia ki nongtuh bad ban lait na ka jingduh nong ka tnad.
Haba kren myn ta ka sngi, u Mondal u la ong ba ka don ka jingthmu ban pyntrei kam da Aerial Bundle cable ne ban sop noh ia ki waiar ba pyniaid ding.
“Ha kito ki jaka ba jur ka jingtuh ding, ngi la thmu ban pyntreikam noh da ka AB ne Aerial Bundle Cable da kaba shu sop noh ia ki waiar", la ong u Mondal.
U la ong ba ka don ka jingthmu ban pyntreikam da u meter ban khein ia ki jingpyndonkam bording ban lait na ka jinglut ksan ka bording.
Ha kawei ka liang, u la ong ba kito ki kompeni ba pynieng tower lada kim siew ia ka bai ding, yn shu ot noh shi syndon.
Hynrei kawei ka jingeh ka sorkar, ka long ba lada ot noh ia ka jingsam bording ia ki mobile tower, kan buh jingeh ia ki paidbah kiba pyndonkam mobile.
Ha kajuh ka por, u la ong ba ka jinglong jingman ka bording, ka biang mynta bad ka la rai ban pynduna ia ka jingpynlip bording tang 2 kynta ha ka nongbah katba sha kiwei ki jaka kan long 3 kynta, wat la ki don kiba lip kham bun kynta namar ba don ka jingshna ia ki jingsniew.
Shillong:Na ka daw ka jingbym ailad satia jong ka suinbneng hynnin ka sngi, ki jinglehkai jong ka Meghalaya Cricket Association U-19 Girls Inter District Cricket Tournament ki la shu pulom ei khlem da ioh ban pyndep wat tang kawei ka jinglehkai.
Ka East Khasi Hills Cricket Association kaba dei ban mih madan nyngkong ha kane ka samoi ialehkai pyrshah ia ka South West Khasi Hills District Cricket Association na ka Zone 1 Group A ha Umbuda Ri Bhoi ka la shu duh lehnohei.
Katba ka SWKH kaba la ioh ban mih madan ny ngkong myn ha ka ne, ka la shahrem noh ha ka kynhun jong ka Ri Bhoi ha kine ki sngi ba la dep.
Ka jinglehkai ka ba dei ban ialeh na ka zone 2, ka Tura DCA kaba lah shahrem myn shi sngi, ka la nang buh jingkyrmen ban lehbha noh ha ka jingiakynduh jong ka pyrshah ia ka North Garo Hills DCA ha Salpara.
Mynta ka sngi ka jinglehkai na ka zione 1 Group B ka long ha pdeng ka West Jain tia Hills DCA pyrshah ia ka West Khasi Hills D CA, katba Tura DCA ka n iakhun pyrshah ia ka East Garo Hills DCA na ka Zone 2.
Shillong: Ka jingïalang jong ka Jylli Pyrkhat Kam (JPK) jong ka Seng Khasi Kmie, kaba la long ha ka 7 tarik Nailur 2023, ka la ïatai sani bha halor ka jingmih jong ka video kaba dang shen halor ka phang ‘Hato ka jaitbynriew Khasi ka dei kaba kyrpang’ da ka youtube channel kaba la ai kyrteng ‘Na Rympei U Hynñiewtrep’.
Ha kaba ïadei bad kane, na ka liang ka Seng Khasi Kmie, ka kren shai ba kam don kano kano ka ban pynpaw ïa ka jingkren shimet jong uno uno u briew, hynrei ka Seng ka sngewkhia ïa ka jingpyndonkam bakla jong u/ka youtuber ban pyndonkam ïa ki dur ki dar jong ka Seng Khasi, khamtam ïa ka jingpyndonkam bakla ïa ka Lama jong ka Seng bad ïa ki dur lehniam ha u Lum Sohpetbneng uba kyntang.
Ka Seng Khasi ka ïeng ban pynneh pynsah ïa ka niam ka rukom, ki riti ki dustur bad ka tynrai jong ka jaitbynriew halor ka nongrim jong ka ‘Tip kur tip kha – tip briew tip Blei’ bad ban ‘Ieid ïalade bad burom ïa kiwei’ bad kum kine ki jingleh bym don jingkitkhieh, barabor, ki don ïa ki jingthmu ba sniew ha lyndet bad ki wanrah ïa ka jingshah ïalam bakla ïa ka jaitbynriew hi baroh kawei da ka jingthmu ban pharia ïa ka.
Ka Seng Khasi namar kata, lyngba une u kyrwoh, ka pynrem jur ïa kum kine ki jingleh sianti bad kyntu ïa u ne ka riew shim kabu ban pyndam noh mardor ïa baroh ki dur ki dar kiba dei jong ka Seng Khasi, ïa kaba la pyndonkam ha katei ka video bad maham tyngeh ba kum kine ki jingpyndonkam bakla kin ym dei ban jia shuh ha ki por ki ban dang wan, ong ka kyrwoh, na u bah Hainess Marbaniang, General Secretary,Seng Khasi Kmie, Mawkhar, Shillong.
Nongpoh: Ka Umroi District jong ka Mawbuh Ri Bhoi Presbytery bad kaba hap hapoh ka KJP Synod Sepngi, lyngba jong kawei ka Committee, ia kaba la tip kum ka Rural Social Economic & Life Development Committee (RSE&LDC), mynta ka sngi ki la leit ban thep dohkha Symbai hapoh ka Wah Umroi kaba don ha shnong Umroi Madan.
Ha katei ka sngi ba ka katei ka Komiti ka la leit ban theh dohkha Symbai ha Wah Umroi, la sakhi da ka jingdon u Bah O.
Kharpuri, Beat Officer ka Soil & Water Conservation, kum u kongsan, ha ryngkat ka jingdon u u Rev.
E.
R Kharkrang, pastor rangbah ka KJP Synod Sepngi, u Bah P.
B Sylliang, Chairman ka Dorbar Shnong Umroi Pyllun, u Bah Shalan Sylliang, Secretary katei ka Committee, u Bah Kynsai Nengnong, Secretary ka Dorbar Umroi Pyllun bad kiwei ki nongialam shnong.
Ki dkhot kiba don ha katei ka Komiti, ki la ong ba ka nongrim kaba la pynlong ia katei ka Komiti ba kin leit theh Dohkha hapoh katei ka Wah, ka long kum shibynta ban pynneh pynsah ia ki Dohkha dohpnat bad ha kajuh ruh ka por ba nangpynbun ia ka jingdon ki Dohkha hapoh katei ka Wah.
Ha kawei pat ka liang, na ka liang ki nongai jingkren ha katei ka sngi, ki la kyntu ia ki paidbah kiba shong basah marjan bad katei ka Wah, ba ki dei ban kiar na kaba pyniap bein ia ki Dohkha, kum kaba ber dawai, khang jar, kawang jar lem bad kiwei ki rukom ban pyniap ia ki dohkha.
Nongpoh: Mynta ka sngi, ka la don ka jingialang hapdeng jong baroh ki nongialam shnong ka thain Killing ha Ri Bhoi lem bad u Bah Sosthenes Sohtun, MLA Jirang, kata na ka bynta ban iakren halor shibun ki mat kiba donkam eh na bynta ki paidbah kiba shong ba sah ha katei ka thain, kaba dei ruh kawei ki thain, kaba la iajan eh bad ka jylla Assam.
Lyngba jong katei ka jingialang hapdeng ki nongialam shnong bad u MLA, ki la ioh ban iakren halor shibun ki mat ba donkam ha katei ka thain, kata naduh ka shongsuk shongsain, ka roi ka par, ka jingsdang jyllei u Drok lem bad kiwei pat ki mat jingiakren.
Haba iadei bad katei ka jingialang ia kaba la khot da u MLA, na ka liang ki nongialam na ki shnong bapher bapher kiba don ha katei ka thain, ki la pynpaw ia ka jingkmen kaba khraw, namar ha ka sien kaba nyngkong eh, ba ki la ioh ia kaba kum katei ka lad ban iatai iathir bad u MLA, kata na ka bynta ban wanrah ia ka bha ka miat bad ka shongsuk shongsain ha ki shnong ki thaw.
Shuh shuh, ki la pynpaw ruh ba kum ha katei ka thain Killing, ka dei kawei na ki thain kaba iakhleh ha ka jingdon ki jaidbynriew, namarkata ka long kaba donkam eh ba kan don kata ka jingiakynduh ne jingialang hapdeng ki nongialam shnong bad u nongmihkhmat, khnang ba ki nongialam shnong kin ioh ban pynsngew pynsngap halor ki jingeh bad ki jingduna ha ki shnong ki thaw.
Hadien ba la kut katei ka jingialang, na ka liang u Bah Sosthenes Sohtun, u la aiti da ki Dustbin sha baroh ki nongialam shnong kiba la poi sha katei ka jingialang, khnang ba kin ioh ban pyndonkam ha ki shnong ki thaw bad khamtam eh ban wanrah ia ka khuid ka suba.
Shillong:Ka Synjuk Waheh Shnong East Jaintia Hills District, ka la pynpaw ba ka dap da ka jingsngewkhia kaba jur halor ka jingnud jong u Waheh Shnong Thangskai, East Jaintia Hills, ban ai sertiphiket nongshong shong bapura ia u wei u bar jylla u bym dei satia u trai ri trai muluk na ka shnong Thangskai.
Ka Synjuk Waheh Shnong East Jaintia Hills District ha ka jingialang jong ka Executive Committee kaba long haka sngi Palei, da kawei ka sur ka la rai ban pynrem ia u Waheh Shnong Thangskai, namar ba kane ka sertiphiket ka la ktah mynta wat ia ka bhah pule doctor jong ki khun ka Bri U Hynñiewtrep.
“Ka jingleh jong utei u Waheh Shnon, ka shnong Thangskai, nalor ba ka la tuh ia ka bhah pule doctor jong ki khun ka Bri U Hynñiewtrep, kane kan sa ktah ruh ia ka jaitbynriew trai ri trai muluk ba rit paid jong ngi hadien habud.
Ka SWS-East Jaintia Hills District, ka pynrem jur ia kane ka jingleh jong utei u Waheh Shnong," ong u Hambertus Nongtdu, president jong ka SWS-EJHD ha u kyrwoh.
Ka Synjuk ka la ong ba kane ka jingleh jong utei u Waheh Shnong Thangskai, ka la wanrah ruh ia ka jingjahburom bad ruh ka jingduh jingshaniah ia kiwei pat ki Waheh Shnong jong ka East Jaintia Hills District.
Ka synjuk ka la dawa jur ruh na ka Dorbar Shnong, Thangskai, bad ruh na ki bor sorkar kynthup na ka JHADC, ban pynduh pyndam noh shisyndon ki ia katei ka sertiphiket jong u tei u barjylla.
Kane ka jingleh une u Waheh Shnong Thangskai, ka long kaba ym lah ban pdiang namar ba ka buh ia ka Jaitbynriew ha ka jingeh bad ka jingma bad kala buh iaka jingkyntu bad pynkynmaw ia baroh ki dorbar shnong lane ki waheh shnong hapoh ka district ban long kiba husiar haba ai ia kino kino ki syrnod ban lait na ki jingeh hadien habud.
Ka synjuk ka kyntu ruh ia ki bor sorkar bad ruh ia kiwei kiwei pat ki bor ba ki dei ban da da bishar bniah bha ia baroh ki sertiphiket na ki shnong ba aiti sha ki, bad ruh ban pyntip wut wut sha ki Dorbar Shnong lada don kino kino ki jait sertiphiket kiba don jingartatien.
Mawthawtieng: Ka shnong Mawthawtieng, kaba hap ha Laitkroh-12 shnong community and rural development, ka dei kawei ka nongkyndong kaba mad shibun ki jingeh bad kawei na kine, ka dei ka jingkyrduh um ha ka por tlang.
Ka jingkyrduh um ka la pynlong ia kiba bun ki nongshong shnong wat ban kynriah noh ban leit sah sha khlaw ne sha ki lyngkha ba don ka um.
Kane ka shnong kaba don kham ha lum, ka don 65 tnum ïing eiei, ha kaba ki nongshong shnong ki im, ki trei da ka rep ka riang, khamtam da ka rep shyrti ban pynkhuid ia ka khlaw, bad sa thang ban thung ia ki jingthung ia u krai, phan, riewhadem, shriew, phandieng, phankaro, bad kiwei.
Hynrei mynta, ki la iarep paidbah da u synsar, namar ba u mih pathar ha kano kano ka jaka.
Ha ka jingiakren bad u Rangbah shnong ka Mawthawtieng, kaba hap ha Laitkroh Khatar shnong Block, u bah Lamphrang Nongrum, u la iathuh ba kane ka shnong ka dang sah dien ha kaba bun ki liang naduh ka umbam umdih bad ki surok lynti synkein.
“Ka shnong jong ngi ka don 65 tnum ïing bad baroh shi katta, kane ka jaka ka dei kaba kyrduh um bad ha ka por tlang, ki leit noh na shnong sha jaka rep sha lyngkha, ne sha khlaw ba don ka um", la ong u rangbah shnong.
Hynrei mynta na ka jingwan ka skhim watershed ka ka tnad Soil & Conservation bad ka Meghalaya Basin Development Authority kiwei, la lah ban pynlang um, shna jaka sait jain, pung um dih.
“Mynshwa ka long kaba sngew sangsot hi ban pyrkhat shane, namar ba tang shu poi ka tlang, la pynkhreh ban sah noh sha khlaw", u la bynrap u bah Lamphrang.
U la iathuh ba ki tnad sorkar, ki ju wan ban hikai rep da ki rukom shna kynroh ne terrace, hynrei ka jinglong jingman ka jaka, kam iahap satia.
“Ka rukom rep jong ngi te, shu rep syrti, namar ban rep kumba ong ki tnad sorkar ban leh terrace, kam iahap namar ba jur slap namar ba tang shu wan u slap, ki jingthung kila duh, bad shapoh ba syrti, la iarep katba mih ki jingthung, watla kham jynjar ban rep ba long riat bad kaba kham iahap dei u synsar namar ba u lah ban mih ha riat, ha maw ruh", la ong u Rangbah Shnong.
Ha kajuh ka por, u la iathuh, “Naduh ba rep synsar ki nongshong shnong, ki la kham ia long briew khyndiat, hynrei ha ka por mynshwa, ka ïing da u phlang, ka tin kam kiew, ki jain ruh phong da kiba shu syrdep hynrei naduh ba rep synsar la kham i shi rukom".
Jaka ban die kyrkieh ha Main road mawlai mawroh jaka ba madan 5568 sqft dor phah 3000 shi sqft.
Call 8729929166.
Katba ka seng BJP, ka dang thawlad ban pynkylla kyrteng ia ka India, sha ka Bharat; hynrei ka sorkar Karnataka, kan pynmih hukum noh shen, ha ki khyndiat sngi, ki ban wan, kaba bthah, ba baroh ki nongtrei Bank, kiba don ha katei ka jylla, ki dei ban kren, da ka ktien Kannada bad ba kin iakren ruh ia ki nongleit donkam, ha ki Bank, da katei ka ktien shnong jong katei ka jylla.
Katei ka dei ka thong jong ka sorkar Congress, ha ka jylla Karnataka, ban pynurlong ia ka ktien Kannada, kum ka ktien, ban iakren paidbah.
La iathuh ruh, ba kiba bun ki nongshong shnong jong katei ka jylla, ki shem jingeh shikatdei, ban iakren bad ki nongtrei bank, namar ba kim sngewthuh ia ka ktien Kannada.
Ha ka jingiakren bad ka kotkhubor,  Economic Times, U Santhosh Hangal, Secretary ka Kannada Development Authority (KDA), u iathuh, ba ka sorkar jylla, kan sa pynmih noh shen, ia ka hukum, halor katei ka kyndon ban kren da ka Kannada.
Ka ain ba la la mynjur, da ka sorkar Karnataka, The Kannada Language Comprehensive Development Bill, 2022, ka kren shai, ba uno uno u briew, uba wad kam ha ka jylla Karnataka, lane uba trei ha kino kino ki tnat lada dei ki jong ka sorkar jylla lane kiwei pat ki tnat bym dei jong ka sorkar jylla, u dei ban nang ban kren ia ka ktien Kannada bad la bthah ruh, ba kino kino ki Bank, kiba don palat 100ngut ki nongtrei, ki dei ban plie ia ka Kannada Cell, ha kaba yn khlieh da u ophisar rangbah, uba tip, ia ka ktien Kannada, ban pynbiang ia ka jingdonkam jong ki trai shnong ha katei ka jylla.
kine kein kidei kita ki nongmihkhmat bashisha.
Ha meghalaya ruh dei ban leh kumta ba kino2 kiba iohkam hangne ki dei ban kren bt da ka ktien khasi bad garo.
Kan pynmyntoi shibun eh ia ki samla jongngi lada leh kumta.
Nongpoh: Ha ka kyrwoh kaba la phah da u Superintendent of Police, Ri Bhoi, District, la ong ba ki pulit Ri Bhoi, ki la lap ia kawei ka metiap jong uwei u rangbah, kaba la thiah hapdeng u divider jong ka surokbah NH-6 ha Ri Bhoi bad kaba hap hapoh ka shnong 12mer bad mar pyrshah ka Punjabi Dhaba.
Katei ka metiap u rangbah, la antad ba u la don ha ka rta kaba 38 years eiei, uba don ia ka jingjrong kumba 5.
2 phut, uba kham raikhoh, u shniuh ba iong, uba don ruh ia ka met ba kham iong, uba phong ia ka sopti rong blue, ka patlun lai pawa ba rong dpei bad u panpoh rong iong.
Ia katei ka metiap la lap ha ka 3 tarik mynta u bnai bad ha ka jingpeit bniah ki pulit, la lap ba utei u rangbha um don satia ia kino kino ki dak jingmynsaw ha ka met ka phat jong u, kumta namar ba ym don kiba ithuh ia utei u rangbah, la rah noh sha Nongpoh Civil Hospital, na ka bynta ban leh ia ka Post Mortem examination bad kat haduh mynta katei ka metiap ka dang don hapoh ka jaka buh metiap ha Civil Hospital Nongpoh.
Kumta na ka liang ki Pulit, ki la pynbna paidbah ba lada don kino kino kiba don jingtip shaphang utei u rangbah, ne kiba ithuh ithaw ia kiba haiing hasem, ki lah ban pyntip sha ki Pulit da kaba phun ha ki number 7005924932/7005888649.
Nongpoh: U Arpit Upadhaya, Deputy Commissioner, Ri Bhoi District, u la pyntip paidbah ba kumba ka long mynta ka Pung Umiam, ka la kiew bad jan dap, ha kaba ka lah ban don ka jingpyllait ha kano kano ka por, lada jia ba katei ka Pung kan kiew kynsan, na ka bynta ban pynneh ha ka kyrdan ba long shngain ia katei ka Pung.
Namarkata, haba iadei bad ka jingkiew jong ka Pung Umiam, na ka liang u DC Ri Bhoi, u la kyntu ia ki paidbah kiba shong ba sah ha shilynter jong ka Wah Umiam, ba ki dei ban long kiba husiar bad ha kajuh ruh ka por, ba kim dei ban leitkai sha ki bynta ba harud ka wah Umiam, khnang ban lait na kino kino ki jingjia ba sngewsih.
La kyntu ruh ia ki paidbah, ba ki dei ban kiar na kaba jan bad ki wahrit na ki nala kiba don hajan ka wah Umiam bad lada don ka jingshlei um, ki briew ki dei ban kiar ruh na kaba jan bad ki post ilehtrik.
Shillong:Ka Seng FKJGP War Jaintia Circle, ka la pynpaw ia ka jingsngewnguh kaba khraw ia ka jingshimkhia ka tnat PWD (Roads) Jowai Central Division, ba hadien ka jingkyrpad jong ki bor shnong ia ka seng, ba donkam ban dawa ban buh Speed Breaker ha u surok NH 40E ha Lad Japlem bad ha Amlatdoh Amlarem, kumta khlem pynslem dang ha kine ki khyndiat bnai ba la dep ka seng ka la leit kynduh markhmat bad ai da ka dorkhas ha u Executive Engineer PWD Roads Jowai Central Division, kumta mar mar khlem pynslem na ka liang ka tnat ka la shimkhia mardor ban leh ia kaba donkam.
Ha ka 4 tarik Nailur 2023 na ka liang ka tnat PWD ka la dep ban pyndait ia kine ki Speed Breaker ha baroh ar jaka.
Kum ban pynshu kynmaw kine ki dei ki jaka kiba ma ka leit ka wan, naba ym don speed breaker na ka jingpynher sted ia ki kali kaba buh jingma ia ki nongshong shnong khamtam ki khynnah skul.
Ka seng ka ai khublei kyrpang eh ia u E.
E PWD (Roads)Jowai Central Division u Ma M.
Tang SDO Ma H.
Pakynteiñ bad u J.
E.
Ma S.
Challam, ong ka kyrwoh ba la pyllait da u President FKJGP War Jaintia Circle, Bah B Mukhim bad u General Secretary, Bah KM Khonglah.
Shillong:Ka Khasi Students Union (KSU) South Khasi Hills Sohra ka la tar lyngkhot kyngkhai ia ki dur ba la wah ha ki artylli ki jaka da ka hotel Polo Orchid.
Kine ki artylli ki poster la rah ha Sohra kata ha lad thanad bad ha ka Gate ban rung sha ïew sohra.
Na ka liang jong u President ka Khasi Students Union, South Khasi Hills, u samla Reebok Diengdoh la tip kum ka ri ka akor ka burom, hynrei ka jingtah kum ia kitei ki dur kiba pyni ia ka kynthei ba ka pynpaw doh ka long pynban kum ka jingthad ia ka burom ka akor jong ka Sohra.
Ka seng ka la mana ruh ia kino kino ki hotel ba kim dei satia ban tah ia ki dur kiba kum kitei, ban buh ha ki bynta jong ka Sohra, namar ka ikhlem akor ban peit ruh.
U la ong ruh ba kam i shong nongrim satia ban iohi ba kum kitei ki poster ki dei ban buh, ki briew kiba shu wan sha ka thain, kim sngewthuh satia ia ka jingkordor ka burom ka akor ha ka thain Sohra.
Ka jingbuh ia ka poster ha ka jaka jngi bad ka dur jong ka kynthei ba pyni ia la ka jong ka doh, haduh ba ym ilong shuh ban peit ruh.
U samla Diengdoh, u la ong ruh ba ka jingphah tar ka jong ki ka dei ba katei ka dur ka don ha ki jaka paidbah, ha ka ba baroh ki lah ban iohi lut, naduh ki khynnah skul ruh.
Ka jingdon jong kum kiba kum kitei ki dur kan pynkylla ia ka jingmut jing pyrkhat jong ki khynnah kiba dang khie.
Ka jingtah ia kitei ki dur ban pynkylla nongwei, ia ka sohra bad ban khring ia ki nongwan jngoh kai ka long kaba ym iahap satia, hynrei ban khring ia ki nong jngohkai, dei ban buh da ki dur kiba itynnad bad don akor.
Shillong:Tang shi sngi hadien ba u MLA barim jong ka Maw synram constituency, u bah Himalayan Muk tan Shangpliang, u la iehnoh kam na ka parti BJP kum u dkhot jong ka, ha ka sngi palei pat u la pynbna ba un leit rung noh sha ka parti ba ialam ia ka sorkar jylla, ka National People Party (NPP).
Ha kaba u bah Shangpliang,un leit rung sha ka parti NPP ha ka 13 tarik u nailur 2023.
Haba iakren bad ki lad pathai khubor, ha ka sngi palei u la ïathuh ba un sa rung sha ka parti NPP, khlem kino kino ki kyndon.
U la ïathuh ruh ba u la long u ba la pynkhreh ban kit ia kino kino ki kamram ba ka parti kan ban shet da ki bor bahalor jong ka parti, tang shu rung sha katei ka parti.
Ka parti NPP, ha ka jingialam jong u Conrad Kongkal Sangma kum u President ka la ioh jingithu kum ka National parti ha u snem 2019, ha kaba ka dei ruh ka parti ba nyngkong na thain shatei lammihngi ban ioh jingithuh, kum ka National Parti.
Na ka liang, jong u bah Himalayan Muktan Shangpliang, u la kyntait ba ka jingmih ka jong u na ka parti BJP ka dei na ka daw jong ka elekshon Lok Sabha 2024 bad phaikhmat ban ioh ia ka tiket NPP ban iakhun ia ka elekshon MP na Shilllong Parliamentary constituency.
Hynrei u bah Shangpliang, u la jubab ba ka jingmih jong u na ka parti BJP, ka dei hadien ba u la ioh ba kam don satia ka lawei ha kane ka parti.
“Wat la nga sngewtynad ban don ha ka parti hynrei ki don bun bha ki mat, ki jing bym ia sngewthuh jingmut ha ka parti,ka jing bhah kam sha kiba iajan, kiba khanglad ba ka parti kan khlaiñ bad suhthied.
Lada nga trei na bynta ka roi ka par jong ki paidbah, kum kine kiei kiei kim dei satia ban ioh jaka, ka jing bymsngewthuh jingmut bad ka jingaikam tang sha ki katto katne kiba don jingiadei".
U Bah Shangpliang, u la phah ia ka shithi iehnoh na ka parti BJP ha ka 6 tarik nailur 2023, ha kaba u la aidaw ba ka jingiehnoh kam, ka dei namar ka don ka jingbym ia sngewthuh jingmut bad ka jing bhah kam ha ka parti ka long tang sha ki katto katne kiba don jingiadei.
Due to global warming.
Shillong:Ka East Jaiñtia National Council (EJNC) kala dawa ïa ka jingtuklar jong u Myntri Rang bah ka Jylla Conrad K Sangma ban bishar thymmai ïa ka Stan dard Operating Procedure (SOP) ha kaban ai ïa ka prospecting licence lane mining lease ban tih dewïong ha ka Jylla Meghalaya.
