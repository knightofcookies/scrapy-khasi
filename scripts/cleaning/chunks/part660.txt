A II ba la ialam da u CONRAD SANGMA.
Ym tang katta lah iohi bad ioh sngew u da khoh snieh ym tang ia u nongialam  ka V.
P.
P hynrei u khoh snieh iaka jaitbynriew khynriam u pnar u bhoi u war da kaba u kdew kti bad kynnoh artad.
Dang kham shemphang u GARO ia u  KHASI ha ka sain pyrthei ka dei hok ia u tei u rangbah ban kynnoh bad ban ong kumta namar u hi kum u myntri u dei tang u remote control jong u Conrad sangma bad ia kaei kaba u ong ma u (Conrad) u hap ban mynjur bad ban ong beit YES SIR lane SALAM SIR.
Bad ha kaba iadei bad ka jingkynnoh ba u nongialam ka V.
P.
P da kaba ong u lum ia u paidbhur, shi sien peit um dei u Khasi, te khnang ba un tip ia ka jingmut paidbah bad paidbhur, yn batai khnang ba un tip ia ka jingmut ka jong ki.
Haba leit barabor da u paidbha u leit ban ia sngew lem hynrei haba leit da u paid bhur ka mut u leit da ka jingdom bad ban iakhun da kaba rah da ka wait ka stieh u khnam bad ka ryntieh kumba ia khih win da u paidbhur ka la jia ha them iew mawlong pyrshah ia ki khar mator kaba ladap palat san snem tam mynta.
Ka jing kylli mynta ka long hato lah klet noh mo ha uto u snem ba u lum ka jingialang paid ha DONBOSCO SQUERE ha Laitumkhrah, mynba u dang long u Nongialam jong ka seng ki samla pule bad ki to ki paid bah baroh kiba wan ha katei ka sngi hato ki dei ki paidbah ne ki paidbhur namar kata ka kyntien ruh ka ong wat ju peit ia u thngait jong kiwei, da peit shuwa iala u jong u khung.
Ka jingkren utei u myntri ba ka V.
P.
P ym tang ba ka leh politic hynrei ka wan rah ruh ka jingsngewpher jaidbynriew.
Hooid kane ka dei ka jingshisha ka jing sngewpher bad jingiapher hapdeng jong ngi bad u garo ka long da ki hajar hajar mile ha baroh ki liang, naduh ka ktien ka thyliej bad ki riti ki dustur.
Mangi ngi ong bam ja noh baroh ngi ia sngewthuh lang ia katei ka kyntien katba u garo u ong pat MI SHAH JOK MA.
Bad lada u jaidbynriew garo u don ka jingsngewpher ai yn ia mihnoh laka jong laka jong, tangba ym dei ban kam pat naduh mawsynram ban kynthup haka map jong ka garoland Kumba la dawa  daka G.
N.
C kaba naduh u snem 1998.
Sanphew snem ka jylla ka ladap ha karta ngim dei shuh ban shu ia long khyllung sah baroh ngin ia san ia rangbah bad ngi lah don la ki jong ki khun ki kti bad don ruh kiba la don khun ksiew bad khun miawHaka jing iohi ngi iohi  ka por ka lah dei ba ngin ia mih noh la ka jong ka jong ka iing ka sem bad lada ngi dang ia shong shi ia shong khapngiah ha kajuh shu ka juh ka iing ka lah ban mih ka jingpang kum ka CANCER ka T.
B ne bad ki kwei kiwei ki jingpang bad lah ruh ban don ka jingiamai ka jingtim ka jing iashoh iadat ne lah ruh ban mih ka jingiaumsnam.
Bad ka jingkren jong u M.
P jong ka RAJYA SABHA kaba dated 23th jymmang ha ki kot khubor khasi.
Ka National law  university kaba biang eh ban ia tyrko kop ia u heh ka V.
P.
P, haba ngi peit iit ban bishar bniah bad ka jingkhynniat kyrkieh ia utei u M.
P sha katei ka iing dorbar ka long kaba la bakla.
Bad kat kum naki dak ki shin imat um shym tip eiei shaphang ka rai ne kata ka Resoluotion jong ka jylla, hynrei imat u tip tang iaka constution ka Ri INDIA.
Te khnang ba yn dup tip yn pynshai hangne kat kum ki jingshisha.
Ka Resolution kaba la pynmih katkum ka NO PER 222/71/138 dated shillong 12th kyllalyngkot snem 1972 ban khmih biang namar ba la pynmih kyrkieh khlem da lah ban ithuh kiei kita kiba sah dien na kiba sah dien, khyndai sngi shuwa ba ngin ioh iaka jylla ba pura kat kum ka rai ha ka miet jong u kylla lyngkot 20.
21.
1972 bad tang ar bnai duna shuwa ka election kaba nyngkong eh kaba la pynlong ka ha 9th u lber 1972 lah pynmih iaka tei ka rai khlem da mynjur lang hapoh iingdorbar thawain.
Bad dei ruh haka 13/03/1972 la jied ia u myntri rangbah ba nyngkong duh jong kane ka jylla bad uta u dei u captain W.
A SangmaHa kaba iadei bad ka jingkren bad kynthoh u working president ka U.
D.
P bad ba u dei mynshuwa u nong ialam barim jong ka seng ki samla pule bad u ba long ruh u myntri jong kane ka sorkar M.
D.
A II, ba katei ka jingshah jingit jong utei u president katei ka party V.
P.
P ka dei ka jingleh politic, ka jingkylli mynta ka long aiu ka seng U.
D.
P ka ioh jingmyntoi napoh garo ha kane ka election mynta u snem 2023 namar ka U.
D.
P ruh ka dei hi ka political party ka ju leh politic naka por sha ka por.
Kumba long mynta u snem ka political game jong ka U.
D.
P na garo mynta u snem ka long zero.
Nalor ba ka ioh zero na garo mynta ki rung kluk haka piggery farm jong u Conrad sangma tang ban ioh bam ban im katba u ai ma u biang beit, lada dei u skop, u jhur, sma, iwbih ne iwtung bam beit.
Hynrei kynmaw ha kawei ka por bad kata kan sa long ha u snem 2028 haka election M.
L.
A  ka ban sa wan u Conrad sangma u ba dei u National pre-sident jong ka N.
P.
P bad kumjuh ruh u bah prestone tynsong uba dei u vice president jong katei ka party kin sa die tad dor ka dor ka jong ki ha kata por kan iaryngkat bad ka jingpruit kaba ngi ngi pyndon kam manla ka sngi, bad haka juh ka por  kin sa thad khlemrain Kumba thad ia kato ka nep jot.
Kumta ka por kala dei iaki ban kyndit bynriew noh lym Kumta lah shujot bad jah burom ei kata ka jinglong itiar kum ki rangbahNgi iohi ba ka jingiakhih jong ka V.
P.
P ka dei kaba don ka nongrim bad ka jing shisha (fight for the right) kaba sngewphylla bad sngewlyngngoh ban iohi ba kat u nongialam jong ka seng kaba ma u kum u nongialam jong ka seng ki samla pule u bala bat bun tylli ki snem bad ha ka juh ka por u la long teng u M.
L.
A bad minister ym  tang ha kane ka sorkar M.
D.
A.
II wat ha ka sorkar M.
U.
A.
I, M.
U.
A.
II, U la dei ban tip bad ban iohi shai bha ki khmat, katkum ha jingpeit bad iohi na ka liang ki paitbah ka party N.
P.
P kadei ka party kaba ialeh kai politic bad kito ki kharmetor ba sah ha them iewmawlong da kaba shu pynbiej kai iaki paitbah da kumne bad da kumtai, shipor naka highcourt bad hadien pat sa kata ka blueprint bad imat na ka blueprint un sa mih sa ka whiteprint tang ban ioh jingmyntoi katei ka party N.
P.
P ha ka election M.
P ka ban sa long ha u snem 2024 khamtam ha Punjab bad Haryana, lada dei kiwei kiwei ki myntri Rangbah naduh mynno kitei ki kharmetor kiba shong ba sah ha them iewmawlong ki lah ioh REDCARD.
Kat kum naki dak ki shin kiba paw la iohi shai kdar kane baroh kadei ka jingshim kabu politic jong ka N.
P.
P.
Tang ban ioh jingmyntoi shimet ha kitei ki artylli ki jylla.
Bad haka ta ka por u paitbah nongshong shnong jong kane ka jylla un sa sakhi bad iohi dala ki jong ki khmat hato ka por ia u National  president bad vice president ka N.
P.
P kata u Conrad K.
Sangma bad kumjuh ia u bah prestone tynsong kin kren da ka Ktien ki kharmetor ha kitei baroh artylli ki jylla namar lah sansnem ki la iajuh bad la ia jan bha bad ngi  ngeit baroh arngut ki la ia nangbha ia ka Ktien ka jong ki.
Ka National Law university jong u M.
P ka Rajya sabha uba dei u state president jong ka N.
P.
P kata u doctor W.
R kharlukhi ka la shah khylliap kitab noh haka ALL party meeting bala ialam da I chairperson I doctor Ampareen lyngdoh iba dei na ka N.
P.
P.
Bad hadien bun bun kynta ka jingiatai ha katei ka meeting ban iatai shaphang ka reservation polisy, bad ha kaba khatduh bad iawai artad kila thaw noh da ka Expert committee ban bishar bniah bha haka ba ia dei bad kane ka resolution kaba la dap 51 snem halor ka bhah thungkam thungjam, la iohi ba ia kane ka jingpyntip hadien la pyntip da u chief serectary ka jylla Donald P.
Wahlang bad ba la pynmih lyngba ka tnad pyrsonal A.
R.
(B)ka sorkar jylla, kumta u Lat naka ophis treikam ka jong u, u la pynbna ba ka expert committe kadei ban khmih bniah bha ia ka state reservation polisy Kumba la pynbha ha P.
E.
R.
222/71/138 bala pynmih haka 12tarik kylla lyng-kot 1972, ka jingkylli mynta ka long mano ba dei ne mano ba lait bad mano ba leh politic sa bishar hi maphi ki khasi II.
Kiba bun ki riewrangbah kiba iohi jngai bad kiba shemphang bad khamtam eh kito kiba la soptin lieh iaki khlieh ki jong ki da ia kren bynniaw haka ba iadei bad kane ka reservation polisy neka bhah thungkam thungjam.
Bad haba ia shongkai dihduma, bad bam kwai, para maki ki ju ia kylli iwei ia iwei, bad kumjuh ruh para long-kmie, ki ong hato u diengkot bala thew daka expert committe halor ka reservation polisy u labiang pura ? ka jubab kaba ngi shait iohsngew bunsien ka long em, bad balei em ? haba ngi iohsngew ka long kumne, mynshuwa 50 snem ki don tang arliang mamla, wei u khynriam u pnar u bhoi u war bad u garo hynrei mynta pat mar ia kynjoh 51 snem ka jylla lamih lailiang mamla bad kita ki mamla kiba dangmih thymmai ki dei ki khasi II kaba mut khyllew, ha nga mei, arsap, sarong, bad ingkhong shalangmat ia kaba ngi la iohi haki kot khubor bad ki dei kine kein ki bnoh kiba woh kjat wat iaka expert ne wat iaka search committee.
Ngi la iohi shai kdar ba lada u thyrnia u ialam u ksai un bud beit, bad lada kata ka expert ne ka search committe kam lah ban wanrah ia ka jing iasuk ne mynjur lang kawei.
Ka jingshah kdew kti hata por kan keit sha kitei ki arsap bad kita ki ingkhong shalangmat.
Namar kata paitbah sian kum u bsein jemnud kum ka paro, bad ngi kyrmen ba u diengkot ban sa thew da katei ka committee halor ka reservation polisy un long uba biang puraKyndit ka tnad ka khein,Baroh ka shnong ka smiej’Dei ha u Rangbah kein,Ia u baroh ki briew ki ieit.
Ha ka jingiohi ba rit jongngi kaba la dei bad kane ka bhah thungkam thungjam ne kata ka Reservation Policy.
Kaba lah ban pynhun ka long ba ngi ki Khasi – Jaintia kiba ioh 40 p.
c.
bad ki lok Garo kiba ioh 40 p.
c.
ngi dei ban ioh ia ka 80 p.
c.
khlem da donkam ban phiah kumba la long ha ki sanphew snem ba la dep.
Kata lada ka ain ka shah ban pynneh ia kane ka 80 p.
c.
ia ngi ki Khasi – Jaintia bad Garo.
Hynrei lada kam don ka ain ban pynneh ia kane ka 80 p.
c.
te ngi la duh nong shibun ba kwah Review ia kane ka Reservation policy.
To long katba long katkum ka jingkylla jong ka por, ngim banse ban hap pdiang lang ia kano kano ka rai ba pdiang da ka ain, khlem da donkam shuh ban phiah ne buh quota.
Namar ngim kwah ba ka 80 p.
c.
kan duh noh ia mynta.
Lym kumta ngi la duh noh kein ia ka dohmet doh-kshong kaba ngi la ioh baroh shi katta.
Ka jingpynbeit thymmai ia ka Reservation policy ka lah ban ktah pynban ia ka hok kaba ngi la ioh na ka bhah 40 +40 p.
c.
Namar ban ioh ia ka hok jong baroh ki nongshong shnong ka shong ha ka iingkashari kaba ha khlieh kaba lah ban pynbeit na ka bynta ka jingmyntoi lang ia baroh kum ki nongshong shnong ka Jylla.
Kane ka long ka jingiohi ba rit jong ngi kum ki riew paidbah khlem da ia shah liang bad kano kano ka kynhun dawa pynbeit ia ka Reservation policy.
Dei ban pyrkhat sani bha shuwa ban ai ka rai ioh ka ktah ia ka hok jong ki para nongshong shnong ka Jylla.
Ka United States ha ka Sngi Ba-ar ka la pynbna biang sa $325 ka song jingiarap sha ka tnat shipai jong ka Ukraine bad kane ka long ka jingpynbna kaba ka US ka la dep pyntip lypa ha ka taiew ba la leit.
Katei ka song ba $325 kan long naka bynta ban pynkhlaiñ ia ka tnat shipai jong ka Ukraine, haba iadei bad ki tiar jingdonkam ki ban iarap ia ka Ukraine ha ka jingiakhun thma jongka pyrshah ia ka Russia ha kane ka sien pynhiar kput jongka.
Katei ka song kan kynthup ruh ia ki ‘namding ‘High Mobility Artillery Rocket Systems’, ki kuli, ki tiar ban pynkhlaiñ ia ki tup- ki man, ki kali tur thma bad kiwei kiwei dei.
La ong ruh ba kitei ki jingiarap jong ka US ha kane ka kynti, ki long ruh ka lad ia ka jingiakhun shitom jong ka Ukraine ban ioh knieh biang ia baroh ki bynta kiba ka la shah knieh ha ka Russia ha ki por ba la leit.
Katei ka song jingiarap ha kane ka kynti kin kynthup ia 25 tylli ki kali tur thma, 15 tylli ki kali ‘Infantry Fighting Vehicles’ bad 6 tylli ki Stryker bad kumjuh kiwei kiwei de.
Kumjuh ruh na ka liang ka Ukraine, ka la kyntu ia ki para marjan ri na ka thaiñ West baroh kawei, ba kin ai ka jingkyrshan ba ratbah ia ka Ukraine ha kane ka kynti khnang ba kan lah ban iakhun pyrshah ia ka Russia da ka bor baroh kumba ka la pynkhreh baroh shi katta.
Ha kajuh ka por, la ong ba baroh ki jingiarap jong ka United States sha ka Ukraine ki la kot palat ia ka $40 Billion naduh kaba sdang jong ka jingleit hiar thma ka Russia pyrshah ia ka Ukraine ha u snem ba la leit.
U nongrah ktien jong ka India sha United States, u Taranjit Singh Sandhu, ha ka Sngi Nyngkong u la ong ba ka jingkiew stet ha ka jingiadei hapdeng ka India bad ka United States ka long kaba khlaiñ haduh katta.
Ia kane, u Sandhu u la kren ha ka por ai jingkren ha ka ‘India Ideas Summit’ ba la pynlong da ka US-India Business Council.
Shuh shuh ruh u Sandhu u la ong ba dei tang ma u, u Myntri Rangbahduh ka ri India- u Narendra Modi napdeng ki nongialam ka India u ban ioh leit iadon bynta bad ka Congress jong ka United States la arsien kynthih.
Ha katei ka jingkhot sngewbha jong u President ka US- u Joe Biden bad ka First Lady Jill Biden, u Modi un ioh ban leit jurip sha United States naduh ka 21 tarik une u Jylliew haduh ka 24 tarik.
Ha katei ka jingialang India-Ideas Summit, la iadon bynta lang ruh da u Secretary of State- u Antony Blinken bad u President ka USIBC- u Atul Keshap, ha kaba ki la ia ai khublei ia ka USIBC halor ka jingpynlong ia katei ka jingialang ba kyrpang ha katei ka sngi.
Haba ai jingkren ha katei ka sngi, u Taranjit Singh Sandhu u la ong ba sa tang kumba shi taiew eiei, u Myntri Rangbahduh ka ri India u la dei ban leit jurip sha United States, kumba la khot sngewbha da u President ka US.
Kumta, baroh arliang ri ruh ki dap da ka jingsngew kmen ban ioh iadon bynta ha kum kitei ki kam, kum shi bynta ruh ban wanrah shuh shuh ia ka jingiadei kaba kham jan hapdeng jong kine ki arliang ri.
Shuh shuh ruh u la ong ba kane kam long tang namar ka jingtrei shitom jong ka sorkar, hynrei kane ka long namar ka jingtrei shitom jong baroh lang kiba la iadon bynta ha katei ka kam.
Namar ka jingtrei shitom lang jong baroh kiba iadon ha katei ka kamra ha ka jingialang ha katei ka sngi, kiba la trei shitom ban wanrah ia ka jingiadei kaba khlaiñ hapdeng ka India bad United States naduh ki snem ba la leit tad haduh kane ka kynti.
Kumta, u la ong ba ka long kaei- kaei kaba ngin sngew sarong bad ha kajuh ka por ruh ki dang don shibun bah ki jingiadei kam bad ki jingdonkam ban iasnoh kti lang nangne shakhmat ban wanrah ia ka lawei kaba bha ym tang ia ki arliang ri hynrei naka bynta ka jingbha jong ka pyrthei hi baroh kawei.
Ka Myntri ka tnat Climate Energy jong ka Pakistan, ka Sherry Rehman ha ka Sngi Balang, ka la pyntip ba ki bor pyniaid ka Biparjoy ki la pynkynriah noh ia ki nongshong shnong ka Keti Bandar kaba don hapoh jong ka nongbah Sindh ha ka Sngi Palei ha ka por kumba 11 baje mynstep, kum shi bynta ban pynkhreh ia ka jingmaham ba la ioh na ka tnat khmih suiñ bneng ba ka ‘erlangthari ka lah ban leit hap bad iaid lyngba jong katei ka thaiñ.
Kumta ki bor pyniaid ki la ioh ban pynkynriah noh ia kumba 66,000 ngut ki paidbah nongshong shnong jong katei ka thaiñ bad la pynkynriah noh ia ki sha ki jaka sah shipor kiba kham shngaiñ bad kiba lah ban lait na ka jingiaid lynti jong katei ka ‘erlangthari.
Kumta ruh ka Sherry ka la kyntu ia ki paidbah nongshong shnong ba kin iasnoh kti lang bad ban bud ia ki jingbthah bad jingpyniaid jong ki bor pyniaid, khnang ba kin lait na ki jingma bad ban lait shah ktah na katei ka ‘erlangthari.
kaba lah ban wan iaid lynti sha katei ka thaiñ kumba la ioh jingmaham.
Naba la khmih lynti ba ka jingkhie jong ka ‘c kan jur hadien ba ka la hiar ryngkew hynnin ka sngi, ki bor sorkar ki la lah ban pynkynriah jaka ïa kumba 94, 427 ngut ki briew sha ki jaka sah ba la pynkhreh na ka bynta jong ki.
Katkum ka jingthoh ba la phah da ka sorkar Gujarat, la ong ba ki la don baroh kumba 94,427 ngut ki briew kiba la shah pynkynriah jaka ha ki phra tylli ki distrik kiba don ha ki jaka rudnong, tang ha Kutch distrik ki la don  46,823 ngut kiba la shah pynkynriah jaka, ha kaba la bud da 9942 ngut ha Jamnagar, 9,243 ngut ha Morbi, 6822 ngut ha Rajkot, 10,749 ngut ha Devbhumi Dwarka, 4864 ngut ha Junagadh, 4379 ngut ha Porbandar distrik bad 1,605 ngut ha Gir Somnath distrik.
Naba ka ‘erïong Biparjoy ka la ïaleh ban beh ha ka ban poi sha ki rudnong jong ka Kutch kaba don ha Gujarat bad la ong ba hynnin ka sngi haba ka la hiar ryngkew ka lyer ka la kham jai jai.
Kumba la batai bniah da ki heh ba dei khmih, la ong ba ka ‘erïong kaba jur kan sa leit beh shajan ka Jakhau Port la ïathuh ka India Meteorological Department (IMD).
“Ka ‘erïong Biparjoy kaba la beh ha ki bynta jong ka Arabian Sea ka la beh sa sha ki bynta ba shaphang Shatei bad Shatei-Sepngi bad ka la beh ruh ha ki bynta ba marpdeng jong ka ri hynnin ka sngi ha ka jaka kaba jngai kumba 280 km ka WSW jong ka Jakhau Port.
Nangne kan sa leit beh sa shajan ka Jakhau Port (Gujarat)," la ong ka IMD.
U Myntri Rangbah jong ka jylla u Bhupendra Patel u la leit ban jngoh na ka bynta ban ithuh ïa ki rukom pyntreikam ha ka jaka ba la buh jong ka sorkar jylla ha ka miet jong ka sngi Ba-ar khnang ban ïoh ban pyntreikam shakhmat bad ban khmih bniah kumno ban pyntreikam ne kumno la pynkhreh ha kaba ïadei bad ka jingdon jong ka ‘erïong.
Ka sorkar ka la ong ba ki la don kumba 15 tylli ki kynhun jong ka National Disaster Response Force (NDRF) bad 12 tylli jong ka State Disaster Response Force (SDRF) kiba la shah pynap lypa ha ki distrik jong ka Devbhumi Dwarka, Rajkot, Jamnagar, Junagadh, Porbandar, Gir Somnath, Morbi bad Valsad ban pyntreikam ïa ki lada donkam ha kano kano ka por.
Ki shipai ki la pynkhreh ban ai jingïarap ruh bad ban pynbiang ïa ki jingdonkam lada jia ba wan ka jingshlei um bad kiwei pat ki jingjia ha kine ki jaka.
Ki shipai ki la ïatreilang halor kane ka jingthmu bad ki bor sorkar bad kumjuh bad ka kynhun NDRF.
Kumba la khmih bniah, la ong ba kane ka ‘erïong kan sa wanrah ïa kiba bun ki jingjulor ha ki bynta jong ka Kutch, Devbhumi Dwarka bad Jamnagar distrik, la ong ka IMD.
Ka sorkar jylla ka la don jingthmu na ka bynta ban pynphet shnong ïa ki briew kiba shong shnong ha ki jaka kiba jngai kumba 10 km narud duriaw, la ïathuh ki heh ba dei khmih.
Kumba la ïathuh ki heh ba dei khmih, la ong ba ka jingpyntreikam ha kaba ïadei bad ka jingleit pynkynriah jaka ïa ki briew kan sa ïai bteng.
Kumba la ïathuh ka tnat ba dei khmih, la ong ba ka ‘erïong kan sa ktah jur bha ïa ki jaka rudnong hajan Jakhau Port hapdeng ka Mandvi ha Kutch bad Karachi ha Pakistan ha kaba la ong ba ka jingsted jong ka kan sa long da kumba 125-135 kmph, ha kaba kan sa long 150 kmph mynta ka sngi, ka sngi Palei.
Ka tnat ba dei khmih ïa ka jinglong jong ka suiñbneng ka la ïathuh lypa ba kan sa don ruh ka jinghap jong u slap uba jur ha ryngkat ka lyer kaba jur ha kiba bun ki bynta rudnong jong ka thaiñ Saurashtra-Kutch, khamtam ha ka distrik Kutch, Porbandar bad Devbhumi Dwarka.
Hadien ka jinghiar ryngkew bad kham jai jai, ka Biparjoy kan sa sah ha ki bynta ba shaphang Shatei-Mihngi bad la khmi lynti ba kan sa beh sa sha ki bynta ba shaphang Shathie jong ka Rajasthan.
Shuh shuh la ïathuh ba kan sa lah ban wanrah ïa u slap uba jur ha ki bynta ba shaphang Shatei jong ka Gujarat hapdeng ka 15 haduh 17 tarik, Jylliew.
Ïa ka jingleit tong dohkha jong ki briew la khang shwa haduh ka 16 tarik, ki jaka pynïeng jhad ki la shah pynsangeh treikam bad ki jhad ki la sangeh treikam, naba mynta ka jinghap jong u slap bad ka jingbeh jong ka lyer ka la jur bha ha ka thaiñ namar ka jingsdang ban wan ka ‘erïong.
Ha kaba ïadei bad kane ka Western Railway ka la shim ki lad ki lynti na ka bynta ban pyntikna ha ka ban ai ka jingïada na ka bynta ki nongleit jingleit bad ka jingtreikam jong ki rel.
Kumba ka long mynta, la ong ba ki la don kumba 69 tylli ki rel ïa kiba la shah pynsangeh treikam, 32 tylli ki la shah pynphai noh bad 26 tyli ki la pynlyngkot noh ka jingïaid lynti jong ki.
Ha ka jingïalang kaba long lyngba ka Video kaba la long ha ka sngi Ba-ar u Myntri ka sorkar kmie jong ka tnat ki kam pohïing u Amit Shah u la bthah ïa ka sorkar Gujarat ba un pynbit pynbiang ïa ki rukom pyntreikam ha kaba ïadei bad ka jingpynkynriah jaka ïa ki briew kiba shong basah ha ki jaka ba kham ap jingma bad ban pynbiang ïa ki jingdonkam ha kaba ïadei bad ka bording, ka lad phah khubor ka koit ka khiah bad ka umbam-umdih bad kiwei kiwei pat ki jingdonkam, la ong ka jingthoh ba la phah da ki heh sorkar.
Ka kynhun National Investigation Agency (NIA) ka la pyllait ïa ki dur jong ki briew kiba la shah suba ba ki la thombor ïa ka Indian High Commission ha UK ha u bnai Lber.
Kane ka kynhun tohkit ka la pyllait ïa ka jingthoh ha ryngkat ki dur jong ki 45 ngut ki briew ïa kiba la shah kynnoh ba ki la donkti ban pynjulor ïa ka High Commission ha London.
Ha ka 19.
03.
23 kine ki briew ki la donkti ha ka ban thombor ïa ka High Commission of India, ha London.
Kane ka jingjia ka la wanrah ïa ka jingmynsaw jong ki briew bad ka la don ruh ka jingleh bymsuitñiew ïa ka lama jong ka ri India.
Khyndiat sngi hadien kane ka jingjia, ka kynhun NIA ka la pyllait ïa san tylli ki Video ha kaba ïadei bad ka jingïakhih halor ki bynta kiba ïadei bad ki nong Khalistan.
Ka kynhun NIA ka la pan jingïarap na ki riewpaidbah na ka bynta ban pynithuh ïa ki briew kiba la don bynta ha ka jingïakhih.
Ïa ka Video kaba la shim por da kumba 2 kynta la pyllait ha ka Website jong ka kynhun NIA.
Ha ka jingïakhih kaba la pynlong hadien ba ki pulit jong ka Punjab ki la sdang ban pynlong ïa ka jingpyntreikam ban ïohkem ïa u nongïalam ba pyrshah sorkar u Amritpal Singh, ka kynhun jong ki nongïakhih kiba kyrshan ïa ka Khalistan ha London ha ka 19 tarik, Lber, ki la kiew hajrong jong ka High Commission bad ki la tan ïa ka lama lairong jong ka ri India.
Ha kaba ïadei bad ka jingjia, na ka liang ka ri India ka la kynthoh jur bad ong ba ka la dei ka kamram jong katei ka ri na ka bynta ban ai ki lad jingïada ïa ki nongtrei kiba trei ha katei ka jaka.
“Ngi la ïakren bad ka sorkar Britain halor kane ka bynta," la ong u Myntri korbar ri u S Jaishankar.
“Kiba bun ki ri ki buh ka jingïapher ha kaba ki ju ai ki lad jingïada tang na ka bynta ïalade bad sngewpher ban ai ki jingïada ïa kiwei pat ki briew.
Ngim lah ban pdiang halor kane ka jingbuh jingïapher," u la bynrap.
U Myntri ka sorkar kmie uba dei khmih ïa ka tnat ki kam pohïing u Amit Shah un sa ai jingkren ha ka Mega Public Rally ka ban long ha ka 23 tarik, Jylliew kaba long ka lyngkhuh sngi ïap jong u Dr Shyama Prasad Mukherjee, la ong u heh nongïalam jong ka sneg BJP ha Jammu & Kashmir u Ravinder Raina.
Ka seng BJP ka la ñiew ba ka 23 tarik, Jylliew ka la long ka ‘Balidan Diwas’ jong u Mukherjee.
“Ïa ki Mega Public Rally la ju pynlong haman kawei pa kawei ka Parliamentary konstitwensi ha Jammu & Kashmir.
Ha Jammu Parliamentary Constituency, ïa ka Mega Public Rally yn sa pynlong ha Jammu ha ka 23 tarik, Jylliew, ha kaba yn sa ai jingkren da u Shah," la ong u Raina.
Ki nongïalam bad ki nongbud jong ka seng ki la dei ban pyllait por khnang ban lah ban ailad ïa ki riewpaidbah ba kin don bynta ha ki jingïalang, kynthup ha ka jingïalang ban pynlong da u Amit Shah, la ong u Raina ha ka por ba u la ai jingkren ha ka Maha Jan Sampark Abhiyaan Programme ïa kaba la pynlong na ka bynta ban pynpaw ïa ki kam ba ratbah jong ka sorkar u Narendra Modi.
U General Secretary (organisation) jong ka seng BJP ha J&K u Ashok Koul u la ong ba na ka jingpynlong ïa ka Maha Jan Sampark Abhiyaan la sakhi ba la ïoh ïa ka jubab na ki riewpaidbah bad kane ka la long na ka jingtrei shitom jong ki nongbud jong ka seng ha kaba ïadei bad ki rukom pyntreikam.
Kiba bun ki briew ki la dei ban poi ha ka jaka ban pynlong ïa ka jingïalang, la bynrap u Koul.
Ka jingkhie jong u jumai haduh san sien ha ka thaiñ Jammu ha ka sngi Balang ka la pyntieng pynsyier ïa ki nongshong shnong, shi sngi hadien ba la khie u jumai uba don ka jingthew da 5.
4 Magnitude uba la ktah ïa ka Doda distrik jong ka Union Territory.
Kane ka jingkhie biang jong u jumai ka la pynlong ïa ki bor sorkar ba kin phah khang shwa ïa ki jaka pule kiba don ha ki ar tylli ki distrik kiba don halor lum kiba kynthup ïa ka Doda bad ka Kishtwar.
Ki heh ba dei khmih ki la ong ba u jumai u la khie ha ka thaiñ Jammu ha ka sngi Balang ha kaba ki la don kumba katto katne ki jingjulor hynrei ym shym la ïoh pat ïa ki khubor jong ka jingïap jong ki briew.
Ha Kishtwar, u jumai uba 3.
3 Magnitude u la khynñ?uih ha ka por 8.
29 mynstep.
Ka jingkhih jong u jumai ka la long ha ka jingjylliew kaba 5 km, la ïathuh ki heh jong ka National Centre for Seismology (NCS).
Hashwa kata, ka jingkhynñiuh jong u jumai uba 3.
5 la ïoh jingtip ba ka la jia ha Doda ha ka por 7.
56 mynstep bad ka jingkhih jong u ka la long na ka jingjylliew kaba 10 km, la batai ka jingthoh ba la phah da ka kynhun NCS.
Sa ar tylli ki jingkhynñiuh jumai la ïoh jingtip ba ki la jia ha ka por ba dang step jong kane ka sngi.
Ha ka por 2.
20 mynstep, u jumai uba 4.
3 Magnitude u la khynñiuh ha Doda distrik ha ka jingjylliew kaba 10 kilometers, la ong ka jingthoh.
Sa uwei pat u jumai uba 2.
8, Magnitude u la khynñiuh ha ka jaka kaba jngai kumba 74 km na ka bynta ba shaphang Mihngi jong ka Katra kaba don ha Reasi distrik ha ka por 2.
43 mynstep, la ïathuh ka kynhun NCS.
Ka jingjylliew jong ka jaka ba la khynñiuh ka la long da 5 km.
U jumai uba don ka jingthew kaba 3.
4 Magnitude, u la ktah jur ïa ka Kishtwar ha ka por 4 baje janmiet jong ka sngi Balang.
U jumai uba san u la khie ha ka thaiñ Jammu ha kaba u la khynñiuh ha ka jingjylliew kaba 5 km, la ïathuh ka jingthoh ba la phah da ka NCS.
U jumai uba la khie ha ka sngi Ba-ar u la pynjulor ïa kiba bun ki ïing kiba don ha Doda bad ha Kishtwar.
Ki la don kumba san ngut ki briew kynthup ïa arngut ki khynnah skul kiba la mynsaw, katba ki skul ki la khang kum shi bynta ban wanrah ïa ki lad jingïada kumba la hukum da ka sorkar.
U State President jong ka Tripura BJP – Rajib Bhattacharjee ha kane ka taiew kaba mynta u la pyntip ba u National President jong ka seng BJP – J P Nadda un sa wan ban ai jingkren ha ka jingïalang paidbah kaba la buh ban pynlong ha ka thaiñ Santirbazar, Tripura ha ka 17 tarik mynta u bnai.
Na ka liang u Rajib u la pyntip ba ka jingwan jngoh jong u Nadda ïa ka jylla Tripura kan dei ka jingpynsdang jong ka seng BJP ïa ki kam ïalap ilekshon na ka bynta ka ilekshon Lok Sabha kaba la buh ban pynlong ha u snem u ban sa wan.
U Rajib u la pyntip shuh shuh ba ka jingïalang paidbah ha ka thaiñ Santirbazar ka dei shi bynta na ka rynsan jong ka seng BJP kaba la pynlong ha kylleng ki bynta jong ka ri India kum shi bynta ban rakhe ïa ka lyngkhuh dap 9 snem jong ka sorkar NDA.
U Rajib u la pyntip ba u JP Nadda un wan ban poi ha ka jylla Tripura ha ka 16 tarik mynta u bnai bad ha katei ka sngi un leit ban ïashim bynta ha ka jingïalang bad ki nongïalam ba rangbah jong ka seng BJP kynthup ïa u Myntri Rangbah jong ka jylla – Dr.
Manik Saha.
U la ïathuh ba u Nadda un leit ban ïashim bynta ha ka jingïalang paidbah ha ka 17 tarik mynta u bnai bad ha katei kajuh hi ka sngi un leit phai biang sha nongbah Delhi.
Kat kum ki jingïoh lum khubor la ïathuh ba na ka liang u Myntri Rangbah jong ka jylla – Dr.
Manik Saha lem bad u Rajib Bhattacharjee ha ka Sngi U Blei ba la dep ki la pynlong ïa ka jingïalang bad ki Myntri ka sorkar jylla lem bad ki nongïalam jong ka BJP ban ïakren halor ki mat kiba ïadei bad ka jingpynkhreh ban pdiang burom ïa u JP Nadda.
Kum ban shu ïathuh hangne, ka jylla Tripura ka don ïa 2 tylli ki konstitwensi na ka bynta ka ilekshon Lok Sabha.
Ki 2 tylli ki konstitwensi ki kynthup ïa ka thaiñ West Tripura bad ka thaiñ East Tripura – ki thaiñ ba long nongmihkhmat da ki MP jong ka BJP.
Ka Sorkar Pdeng ka la kular ïa ka Sorkar Manipur ba kan ai ïa ka jingkyrshan ba pura ha ka jingpynthikna ka jingdon ki mar bam ha ki bynta bapher bapher jong ka jylla ha baroh ki por bad ba kito kiba ïoh jingmyntoi na ka NFSA kin bteng ban ïoh ïa kaba ki dei ban ïoh.
U Sanjeev Chopra, Secretary DFPD u la leit sha Imphal ha ka 14 tarik mynta u bnai ban khmih ïa ka jingpyntreikam ïa ka NFSA hadien ki jingkulmar ha Manipur.
Ha kane ka sngi, u DFPD Secretary u la ïakynduh ïa u Myntri ba dei khmih ïa ka tnat Consumer Affairs, Food and Public Distribution (CAFPD) jong ka Sorkar Manipur – u L.
Susindro Meitei  bad u  Chief Secretary – Vineet Joshi.
Ka Sorkar Pdeng ka la pynbiang ruh sa 30,000 MT u khaw ïa ka Sorkar Manipur hapdeng ka jingkulmar na ka bynta 3 (lai) bnai – Jylliew, 2023 haduh u Nailar, 2023 na ka bynta kito ki bym ïoh jingmyntoi na ka NFSA.
Mynta ka jingdon ki mar bam ha ki 9 tylli ki jaka buh ka long 30600 MT kaba dap na ka bynta ka jingpynbiang 12000 MT ha ka shi bnai hapoh ka NFSA bad 6500 MT na ka bynta kito ki bym ïoh jingmyntoi na ka NFSA.
Shuh shuh, ka tnat ka dang wad ïa kiwei kiwei ki lad na ka bynta ka jingpynpoi mar bam lyngba ki lad na Dimapur, Silchar bad Bairabi sha Manipur bad ka jingwanrah 25500 MT u khaw sha ka jylla shuwa ban kut u Jylliew 2023.
Ka jingantad ïa ka jingdon ki mar bam kan dap ïa ka jingdonkam ha u bnai ban wan.
Yn pynthikna ïa ka jingbteng ka jingwanrah ïa ki mar bam khnang ba yn ym don kano kano ka jingduna mar bam ha kano kano ka bynta jong ka jylla.
Ka synjuk jong ki nongtrei ïing briew ba la tip kum ka All Meghalaya Domestic Workers Union ka la dawa na ka sorkar jylla ba ka lah dei ka por ba ka sorkar kan ai noh ka jingithuh ïa katei ka kynhun ïa ka kam kaba ki trei bad ban don ka jingïoh na ka liang jong ka sorkar bad ba ka sorkar kan kynthup ïa ki ha ka thup jong ka Minimum Wages Act khnang ba ki lah ban im bad ban lah pyndap ïa la ka ïing ka sem.
Haba kren sha ki lad pathai khubor ha ka sngi balang ka 14 tarik u bnai Jylliew ha Shillong Press Club, ka Kong Ebina Nongkhlaw kaba dei ka dkhot jong ka Member jong ka All Meghalaya Domestic Worker’s Union, ka la ong ba ka jingmih jong ki ban kren sha ki lad pathai khubor ka dei ruh namar ka dei ka taïew jong ka jingrakhe kynmaw burom ïa ka sngi jong ka All Meghalaya Domestic Workers Union bad ka la pynpaw ïa shibun ki jingeh kiba kum ki nongtrei ïing briew ki ju mad na ka por sha ka por.
Ka Kong Nongkhlaw ka la ïathuh ba bunsien kum ki nongtrei ïing briew ki ju shah nioñ beiñ ha ki trai ing haba ki leit trei sha ki jing ki dei na kane ka daw kaba pynlong ia ki ban mih sha khmat ban dawa na ka sorkar ba ka dei ban ithuh noh ïa ki da ka aiñ khang ba kin don ka jingshngaiñ haba ki trei.
“Ïa kane ka kam kaba ngi trei la donkam ka jingithuh bad ban don ka jingïoh na ka liang jong ka sorkar", la ong ka Kong Nongkhlaw.
Ka Kong Nongkhlaw ka la ïathuh ba hapoh ka Union ki don haduh kumba 3000 ki dkhot kiba la pynrung kyrteng hapoh katei ka kynhun hynrei ki don ruh pat shibun kiba don shabar jong ka kynhun.
Kumta ka donkam ïa ka sorkar ba kan pynïaid bad pynrung kyrteng ïa baroh ki nongtrei ïing briew ba kin ïoh ban rung ha kawei ka thup khnang ba ka sorkar ka lah ban ai jingïarap na ka liang jong ka.
Ka Kong Nongkhlaw ka la ong ba ka sorkar ka dei ruh ba ai ïa ki lad jingïarap kum ki skhim, ba kan buh ïa ki aiñ kiba kynthup ïa ka jingai jingshngaiñ bad kumjuh bad ki aiñ kiba ïadei hapdeng ki nongbylla bad ki trai kiba ai kam ïa ki khnang ba kan don ka jingithuh hapdeng jong ki.
“Ka dei ban don ka jingsngew shngaiñ ha kaba lada kum ka jingmynsaw lane lada long kumno kumno ha ka jaka trei jaka ktah ruh, ngin ïoh ïa kata ka jingïarap ha kaba ngi lah ban sumar bad kum ki riew kynthei, ngi lah ban ïoh ruh ïa kata ka shuti pun khun kumba ïoh lang kiwei ki nongtrei bad ynda ha ka por ba ngi leit biang, ngin nym duh noh ïa kata ka jingtrei", la ong ka Kong Nongkhlaw.
Ka kynhun sorkar jong ka Central Bureau of Investigation (CBI) ha ka 14 tarik mynta u bnai ka la wan poi ha ka nongbah Guwahati na ka bynta ban shimti ïa ka mukotduma haba ïadei bad ka jingtohkit halor ka jingkhlad jong ka pulit Sub-Inspector (SI), ka Junmoni Rabha.
Kat kum ki jingïoh lum khubor la ïathuh ba ïa ka rai ban aiti ïa ka mukotduma na ka tnat CID Assam sha ka CBI la pynmih hadien ka jingleit jngoh jong u Director General of Police (DGP) ka Assam – GP Singh ïa ka shlem trei kam jong ka CBI kaba don ha nongbah Delhi.
Hapoh ka jingpynïaid jong u DIG Lovely Katiyar, ka kynhun CBI na ka nongbah Delhi ka la wan poi ha ka nongbah Guwahati ha ka miet jong ka sngi Balang ba la dep.
Shuh shuh la ïoh jingtip ruh ba ïa ka mukotduma la aiti ha ka CBI hadien ka jingai jingmut jong u Myntri Rangbah ka Assam – Himanta Biswa Sarma uba la bthah ïa u DGP ba un shim ïa ki sienjam kiba kyrpang halor katei ka jingjia.
Dei hadien katei ka jingbthah ba u DGP ha ka 12 tarik mynta u bnai u la leit mih sha ka shlem trei kam jong ka CBI kaba don ha Delhi.
Kat kum ki jingïoh lum khubor la ïathuh ba ha ka por ba u DGP u la leit mih sha ka shlem trei kam jong ka CBI, u la pynlong ruh ïa ka jingïalang kaba kyrpang bad ki heh sorkar ka CBI – ban kyntu ïa ka tnat ba kan shimti ïa ki mukotduma na ka bynta ban pynlong ïa ka jingtohkit kaba khuid ba suba bad kaba lait na kino kino ki jingpeit shiliang khmat.
Ka jingkhlad syndet jong ka Junmoni Rabha ka la wanrah ïa ka jingsuba sniew kaba jur ha kaba bun na ki paid nongshong shnong ka jylla Assam.
Ka Rev.
J.
J.
M.
Nichols – Roy Memorial Committee ka la pynlong ïa ka jingïalang ban kynmaw burom ïa ka lyngkhuh sngi kha ka ba 139 jong u Rev.
J.
J.
M.
Nichols Roy ha ka 12 tarik u bnai Jylliew, 2023.
La kha ïa u Rev.
J.
J.
M.
Nichols Roy ha ka 12 tarik u Jylliew, 1884 ha Shella.
U dei u khun ksiew jong u Tirot Sing Syiem.
Hadien ba u la pass ïa ka ‘entrance examination’ na ka Govt.
Boys High School u la leit pule pat ha Kolkata ha Scottish College.
Ynda u la dep pule u la wan phai pat sha la ka jong ka ri bad u la long uwei na ki ‘riewkhraw jong ka jaitbynriew.
Ha kane ka sngi la ai khusnam ïa ki 3 ngut ki samla pule ka Rev.
J.
J.
M.
Nichols Roy College kiba la ïoh bun marks eh ha ka B.
A da i Prof.
(Mrs.
) Badaplin War (Padma Shri) kum I Kongsan.
Ha ka jingkren jong i kongsan i la pynkynmaw ba u Rev.
J.
J.
M.
Nichols Roy u la long uwei na ki nongïalam ba radbah jong ka jaitbynriew Khasi Jaiñtia u ba la noh synniang shikatdei eh ha ka imlang ka sahlang bad ruh ha ka jingshakri ïa ka jaitbynriew kum u Myntri Khristan bad ruh kum u ‘riewshemphang bad u ‘riew sngewthuh.
Kum u dkhot jong ka Constituent Assembly u la ïoh lad ban pynrung ïa ka 6th Schedule hapoh ka Konstitushon jong ka Ri India, kaba la long shisha ka jingïada ïa ki paid riewlum ha ka thaiñ shatei lam mihngi jong ka ri baroh kawei kaba kynthup ïa ka jingïada ïa ka jaka puta bad kiwei kiwei ki lad jingïada.
U President ka Governing Body jong ka Rev.
J.
J.
M.
Nichols – Roy College u Rev.
Dr.
A.
C.
Moore u la ong ba u Rev.
J.
J.
M.
Nichols Roy u don ka jingngeit kaba skhem kum u nongïalam khristan uba ngeit ha u Jisu Khrist bad u ba ïai pynpaw ïa ka jingieit jong u Blei ïa ka Ri Khasi Jaintia.
U la ong ruh ba ka pateng ba mynta ki ngeit ha u Jisu hynrei ki briew kim ïohi ïa u Jisu ha ka jingim jong ki.
Kiba la ai jingkren ha kane ka sngi kynthup ïa u Bah Ransom Sutnga Chairman, Bah H.
S.
Suting Secretary Rev.
J.
J.
M.
Nichols Roy Memorial Committee.
U Bah Suting u la pynkynmaw ba ka Sorkar ha ka snem 1969 kum ka dak ka jingñiewkor bad burom ïa u Rev.
J.
J.
M.
Nichols Roy ka la ai kawei ka madan ban pynsahnam bad burom ïa ka kyrteng jong u ha ka Plot No.
1 kaba markhap bad ka Govt.
Boys Secondary School kaba hajan Jaiaw Student Field ba la ju tip kum ka Madan kyndong.
Kane ka Committee ha ki snem kiba mynshuwa ka la ju ai khusnam ïa ki samla pule kiba pass bha ha ka Science bad Arts Stream kum ka jingpynshlur ïa ki samla pule ba kin kiew shaphrang ha ki jingpule jong ki.
U Chairman bad ki Member ba nyngkong jong kane ka Committee ki long Prof.
G.
G.
Swell, Deputy Speaker Lok Sabha Vice Chairman P.
R.
Kyndiah ki dkhot: B.
B.
Lyngdoh, D.
D.
Pugh, S.
D.
D.
Nichols Roy, J.
N.
Bawri, Kong E.
N.
Shullai, Kong Q.
Rynjah bad A.
K.
Shahoo.
Kiba la ïa don ha kane ka jingïalang rakhe ïa ka sngikha bad 139 jong u Rev.
J.
J.
M.
Nichols Roy ki kynthup ïa u Rev.
Dr.
B.
R.
Sohkhia, Rev.
R.
Imiong, Principal ka Rev.
J.
J.
M.
Nichols Roy College ki nonghikai bad ki samla pule jong ka kolej.
U Torahs Ch Marak u la ujor ba ha ka 12 tarik Jylliew ha ka por kumba 7:30 janmiet, ki runar ki la knieh ïa ka Mobile Phone jong u ha Dorambokgre, South West Garo Hills.
U Deepak Purohit u la ujor ba ha ka miet jong ka 1 bad 2 tarik Jylliew, ki runar ki la tuh 76 tylli ki ‘Steel Shuttering Board’ na kawei ka jaka ba dang shna ha ka shnong Porsohsan ha West Khasi Hills.
Ha ka 12 tarik Jylliew, u Bah Frankie Laloo u la ujor sha ki pulit ba ha ka por 9 baje mynstep jong ka 11 tarik Jylliew, ki runar ki la tuh ïa ka Mobile Phone na ka kali jong u (ML-05M-7960) na Sumer NH-6 kaba don ha Ri-Bhoi.
U Bah Tolis Sna u la ujor ba ha ka 7 tarik Jylliew, ki runar ki la tuh ïa ki ‘power cable’ jong ka BSNL bad Airtel kiba shongdor T.
1,33,798 na ka shnong Mupliang, West Jaiñtia Hills.
U Bah Ricky Nelson Suja u la ujor ba ha ka por 11 baje mynmiet jong ka 11 tarik Jylliew, ki runar ki la tuh ïa ka thuk-thuk (ML-05W-6501) na ka ïing sah jong u ha Mawlai Umjarain, Shillong.
U Bah Kwesland Paliar na ka shnong Mawdonlang, West Khasi Hills, u la ujor ba ha ka 5 tarik Jylliew, ki runar ki la leit tuh na ka dukan jong u ha kaba ki la shim ïa ki jaiñ juti bad kiwei ki mar kiba shongdor T.
3,50,000 bad ki la shim ruh ïa ka pisa kaba don T.
34,000.
Kum shi bynta ban rakhe ïa ka jingdap 5 snem ka ‘Meghalayan Age’, ki nonghikai ka tnad pule ‘Arts & Culture’ jong ka Martin Luther Christian University, ki la pynlong ïa ka jingïalang halor ka phang, “The Meghalayan Age: Our Unique Geodiversity, Biodiversity and Cultural Assets", ha ka Sngi Balang.
Ki nonghikai ka tnad pule ‘Arts & Culture’, MLCU ki kynthup ïa ka tnad pule Music; School of Language and Literary Studies; bad ka tnad pule Environment and Traditional Ecosystem.
Ha kane ka jingïalang la ïasnoh kti lang ruh da ka tnad pule Tourism & Travel Management.
U Chancellor ka skulbah, Dr.
Glenn C.
Kharkongor u la ai ka jingbatai bniah lyngba ka ‘presentation’ halor ki tynrai jong ka ‘Meghalayan Age’ bad balei ba la ai kyrteng (jong ka Meghalaya) ïa kane ka juk thymmai ne ka ‘Geologic Age’.
Na ka liang u Dr.
Kharkongor u la batai kumno ka Krem Pubon ha Mawmluh; kawei na ki krem kaba jrong bad ba jylliew jong ka Jylla ka la pyni ïa ki jinglong-jingman kaba biang ban pynneh-pynsah ïa ki dak ki shin haba ïadei bad ka jingkylla jong ka juk.
Ha kane ka sngi la sam ruh ïa ki khusnam sha ki nongjop jong ki jingïakop bapher-bapher kiba la pynlong ha shuwa jong ka taïew kaba la ïalam sha ka jingrakhe ïa ka ‘Meghalayan Age’.
Ki jingïakop ki kynthup ïa ka ïakop shon dur da ka ‘smartphone’, ‘digital’ bad ka jingïakop shna ‘Poster’ da ki kti bad ïa kine ki jingïakop la ïashim bynta da ki skul bad ki kolej bapher-bapher.
Ki nongjop ha ka ‘Handmade Poster Competition’ ki kynthup ïa ka Liza Rani Basumatary (banyngkong), Lady Keane College, Noor Bano (ba-ar), Lady Keane College bad Rodinal Lyngdoh (ba-lai), Shonroy Basan Secondary School.
Haba phai sha ka ‘Smartphone Photography Competition’ ka nam jop ka la leit sha u Albert Banlam, uba wan ba-ar u dei u Raymond Wellis War, MLCU, katba ka kyrdan ba-lai ka la leit sha ka Amandame Lywait, MLCU.
Shuh shuh ha ka ‘Digital Poster Competition’, ka kyrdan banyngkong ka la leit sha ka Fennyzia Marbaniang katba ka kyrdan ba-ar ka la leit sha ka Chanchal Loro – kine baroh ar ki dei ki samla pule ka MLCU.
Ka Federation of Khasi Jaiñtia and Garo People (FKJGP) North Khasi Hills District sa shisien pat ka la mih biang shakhmat ban pynsngew sha ka sorkar jylla halor ka jingdawa ban thaw ïa ka shlem treikam jong ka Community & Rural Development (C&RD) Block ha Mawhati kaba dei ruh kawei na ki mat jingdawa jong ka thaiñ kaba la slem bha.
U Bah Shanlang Diengdoh, General Secretary ka FKJGP-NKHD u la ong ba ha ka jingbym don jong ka ophis C&RD Block ha katei ka thaiñ ka la buh jingeh shi kat dei ïa ki paidbah nongshong shnong kiba la nang kharoi bad nang bun kat nang mih ki snem.
U la ïathuh ruh kumba long mynta, ki shnong na ka thaiñ Mawhati ki hap ha ki lai tylli ki C&RD Block, kata ha Umsning, Umling bad Bhoirymbong kaba jngai shi kat dei eh khamtam ïa kito ki shnong kiba don ha ki thaiñ khappud bad ka jylla Assam.
Kumta ban pynsuk ïa ki paidbah bad ruh ban wanrah ïa ka roi ka par khamtam kum ha ka thaiñ Mawhati kaba dang sahdien, ka la donkam ba ka sorkar kan thaw noh ïa ka ophis ba thymmai jong ka C&RD Block hapoh ka thaiñ, kumba long lem kiwei kiwei ki thaiñ jong ka jylla.
Halor kane ka bynta, na ka liang u Bah Shanlang Diengdoh u la buh ruh ka jingkyntu ïa u MLA jong ka Mawhati, u Bah Charles Marngar ba un shimkhia ban pynsngew bad kyntu ïa ka sorkar jylla ban pynurlong ïa kane ka jingangnud jong ki paidbah ka thaiñ Mawhati.
U Myntri ka tnat Social Welfare ka jylla, Bah Paul Lyngdoh u la pyntip ba ka Sorkar Jylla ka la mang haduh T.
10 klur ha ka shi snem ban ïakhun pyrshah ïa ka jingkynrei jong u drok hapoh ka jylla bad kane ka long lyngba ki lynti bapher bapher.
Haba kren sha ki lad pathai khubor hadien ba la wai ka jingïalang bad ki nongïalam niam na ki Balang bapher bapher ba la pynlong ha ka sngi Palei ha kamra jingïalang ha Secretariat, u Bah Paul u la ong, kine ki lynti ban ïakhun kin long da kaba kynthup lang ïa ki nongshong shnong kum ki kmie ki kpa, ki khynnah skul, ki seng niam bad ruh ki seng trei mon sngewbha.
Hadien ba ka sorkar ka la dep ban ithuh ïa ki 7 tylli ki district kum ki jaka ba jur bad kynrei bha u drok, u Bah Paul u la ong, kane ka jingmang pisa kan long na ka bynta kine ki district.
“Nyngkong eh ngi la phai khmat sha ki seng niam namar ki don ïa ki jingdonkam ne ki jaka ba biang bad kumta ngi la bthah ïa ki ba kin wanrah shakhmat ki jingtyrwa khnang ba yn lah ban sdang noh mardor ïa kane ka projek," la ong u Myntri.
U la pyntip ruh ba ïa kane ka pisa yn sa ai sha baroh ki district, ki seng trei mon sngewbha bad kiwei kiwei kiba la biang bad long kiba bit ban ïakhun ïa ka jingkynrei jong u drok hapoh ka jylla.
Haba kylli pat halor ka lynti ba la shim da ka Sorkar ban peit ba ka jingpynlut ïa ka pisa kan long ha ka rukom kaba khuid, u Myntri u la ong ba ka tnat ka la don la ka bynta kumno ban peit ïa ka rukom pynïaid bad pyndonkam ïa ka pisa.
“Ngi don ïa u mission director, ki development associates ki ban dei na ka tnat planning.
Baroh ki jingpynlut kin long haba shit haba shai," u la ong.
Ha kajuh ka por u Myntri u la pyntip ruh ba kine ki nongïalam niam kin sa shong jingïalang ha ka 19 tarik mynta u bnai.
Hadien kata kin sa wan biang sha ka sorkar ha ryngkat ki jingai jingmut kumno ban pynïaid shakhmat ïa kane ka projek.
Haba kylli pat halor ki bynta jong ki Balang ha ka ban rad dyngkhong ïa ka jingkynrei jong u drok, u Bah Paul u la ong ba ki seng niam ki don ka bynta kaba khraw hapoh ka jylla, bad kumta “Lada ngi sdang ban ai jinghikai haba paw halor ka jingkyrni ïa u drok, bad kumno ba kum ki nongshong shnong ba don jingkitkhlieh ngin sdang ban trei ban rat dyngkhong ïa kane ka jingeh, kan long shisha ka lynti kaba biang tam na ka bynta ka lawei jong ka Meghalaya.
".
Ka Voice of the People Party (VPP) ha ka sngi Palei ka la kyntu ïa ka sorkar jylla ba ka dei ban buh jingkheiñ bha ïa ka jingdon jong ki briew ba wan phetwir na jylla Manipur ban rieh tngen ha Meghalaya namar ka jingmih jong ka jingïakynad kaba jur kaba la lam ruh sha ka jingïaumsnam ha Manipur.
Ha ka shithi ba la aiti sha u Symbud Myntri Rangbah ka Jylla, Bah Prestone Tynsong uba khmih ruh ïa ka tnat Kam Pohïing ka jylla, u General Secretary ka VPP u Dr Ricky AJ Syngkon u la pynpaw ba kum ka seng ka dap da ka jingsngewkhia ïa kaei kaba la jia ha jylla Manipur khamtam eh ban tip ba bun ngut ki nongshong shnong na Manipur ki la kylla long phetwir ban wan shong ha ka jylla Meghalaya.
“Ngi la aiti ïa ka shithi ha u Mynti ka tnat Kam Pohïing ka jylla bad kyrpad ïa u, ba dei ban buh ïa ki jingkheiñ kiba thikna jong ki phetwir kiba wan sha ka jylla, khnang ba tang shu wan phai ka shongsuk shongsaiñ ha Manipur, kitei ki phetwir kin ïoh ban leit phai biang sha ka jylla kaba ki wan," la ong u Dr Syngkon haba kren sha ki lad pathai khubor.
Ha kawei pat ka liang, u Dr Syngkon u la ong ba kum ka VPP ka kwah ban ai ka jingïaroh ïa ka jingshimkhia ka sorkar jylla ba da ka jingsngew para briew ban ïarap ïa ki briew kiba la shah ktah na ka jingïakynad ha Manipur.
Hynrei ha kajuh ka por, da ka jingpyrkhat na ka bynta ka bha ka miat jong ka jylla bad ki paidbah, kitei ki phetwir kiba la wan sha ka jylla ki dei ban leit phai biang hadien ba la wanphai ka shongsuk shongshngaiñ ha ka jylla Manipur.
U Chairman ka District Management Authority uba dei ruh u Deputy Commissioner jong ka East Jaiñtia Hills District u la pynmih ïa ka hukum ban khang khyrdep lut ïa baroh ki skul hapoh ka district ha ki ar sngi lynter kata ha ka 16 tarik bad 17 tarik u Jylliew.
Ïa kane ka hukum la pynmih hapoh ka aiñ Disaster Management Act, 2005 ban ïada ïa ki khynnah na kino kino ki jingma na ka daw ka jingjur u slap, ka jingtied pyrthat bad ka ’lei lieh hapoh ka district.
Nangta, u la pyntip ruh ba ka India Meteorological Department, Meteorological Centre Shillong ka la pynbna ban kan jur slap bha ha East Jaiñtia Hills ha ka 16 bad 17 tarik Jylliew.
Kum shi bynta na ka jingrakhe ïa ka World Blood Donors Day (WBDD), ka Ri Bhoi District Cricket Association (RBDCA) ha ka sngi Balang ka la leit ban synñiang da ka snam ha ka Blood Bank jong ka Nongpoh Civil Hospital.
Ïa kane ka jingsynñiang snam mynta ka sngi la lamkhmat da u President ka RBDCA, u Bah Rayonald Kharkamni ryngkat bad shiphew ngut kiwei ki nongkitkam bad ki dkhot jong ka seng.
Haba kren sha ki lad pathai khubor hadien ka jingsynñiang snam, u Bah Rayonald Kharkamni u la ong ba kane jingthmu jong kane ka jingai snam ka long kum shi bynta ban rakhe ïa ka World Blood Donors Day bad ruh khamtam eh ban ai jingim ïa ki briew kiba pang ba shitom kiba donkam snam kyrkieh.
U la ong ruh ba na ka liang ka seng, ka la ju ai snam na ka por sha ka por bad lyngba kane ka jingai snam, kan long ruh ka jingpynshlur ïa kiwei de ki ‘riew paidbah ba kin wan shakhmat ban synñiang ïa ka snam ba kordor khnang ba kan long ka jingïarap bad ai jingim ïa ki briew kiba donkam kyrkieh.
Lai ngut ki samla kiba shah hikai ha All India Services Pre-Examination Training Centre (AISPETC) kaba don ha Meghalaya Administrative Training Institute (MATI), Mawdiangdiang ki la pass ïa ka eksamin Civil Services (Preliminary) kaba la pynlong da ka Union Public Service Commission (UPSC) bad mynta kin pynkhreh ban ïakhun sa ïa ka eksamin Civil Services (main) ka ban long ha u Nailur mynta u snem.
Kine lai ngut ki samla kiba na AISPETC kiba la pass ïa ka wat banyngkong jong ka eksamin Civil Services ki long,  Nidakyrkhu Dkhar, Ammiel Azareel Syiem, bad Thomas Edison Sumer.
Ka AISPETC ha MATI Mawdiangdiang ka ju ai jinghikai kumba 125 ngut man u snem ha kine ki 2 snem ba la dep.
Kane ka shlem ai jinghikai mynta kan pynkhreh ïa kine ki lai ngut ki samla ba kin ïakhun sa ïa ka eksamin Civil Services (main) ka ban long ha u Nailur mynta u snem khnang ba kin lah ban poi sha ka thong.
Ki don palat 10 lak ngut ki samla kiba la thoh ïa ka eksamin Civil Services (Preliminary), hynrei kiba pass ki long tang 14,000 ngut ki ban sa ïoh ban ïakhun ïa ka eksamin Civil Services (main).
Kane ka shlem ai jinghikai ka don  ruh ka hostel na bynta 75 ngut kiba wan ban sah na kylleng ka Jylla bad ki nonghikai ruh ki dei kiba wan na kylleng ka ri India ban ai jinghikai ïa ki samla ha MATI, Mawdiangdiang.
Ki jinghikai bad eksamin kiba pynlong ha kane ka shlem man ka por ki la long ka jingïarap ïa kine ki lai ngut ki samla ha kaba iwei na ki, dei ba sah ha hostel.
Ka kynhun ki seng bapher-bapher ba la tip kum ka SOMALA (Social Organisations of Meghalaya Against Land Alienation) ha ka Sngi Palei ka la pynkynmaw ba ka jylla ka don ïa ka Land Transfer Act lane ka Meghalaya Transfer of Land Regulation Act, 1971 kaba la khang ïa ki khlieh nongsynshar ban ai kot eiei halor ka khyndew ka shyiap sha kiwei pat ki jaitbynriew.
U Bah W Anthony, uba dei u Convener ka SOMALA, ha u kyrwoh khubor, u la ai ïa katei ka jingkynthoh hadien ka jingmih khubor ba ki don kiwei pat ki jaitbynriew kiba la sdang ban leit pan kot na ki khlieh nongsynshar ban ïoh long nongshong shnong ha Meghalaya.
“Ka Land Transfer Act ka mana bad khang lad ruh bym bit ban die jaka sha u mynder ri (non-tribal).
Kumta la kyrpad ïa ki khlieh nongsynshar ban nym ai kot (Pata/NoC) halor ka khyndew ka shyiap khnang ba ki mynder ri kin nym ïoh bsut khlieh ban long trai shnong ha Meghalaya," la ong u Bah Anthony.
Ka SOMALA ka la kyrpad ruh ïa ka sorkar jylla bad ka District Council ban leh pyrkhing bad shimkhia halor kane ka jingma kaba ap ïa ka jaitbynriew.
Ka tnat pule puthi ka sorkar jylla ha ka Sngi Palei ka la pyntip ba yn dang ailad biang ïa kito ki samla kiba khlem ïoh ban thoh ïa ka eksamin CUET 2023 na ka daw jong ka jingdon ki jaka thoh eksamin shabar ka jylla.
Ha u kyrwoh khubor, ka Joint Secretary ka tnat Education, ka Kong D Lyngdoh, ka la pyntip ba ka sorkar jylla ka la ïakren bad ka tnat pule puthi jong ka Sorkar Pdeng bad kumjuh ruh bad ka National Testing Agency halor katei ka eksamin.
Lah ban kdew ba ka la mih ka kynrum-kynram hadien ba ki samla kiba na kane ka jylla ki la ngat ban leit thoh eksamin shabar ka jylla kum sha Jharkhand bad kiwei.
Ka Kong Lyngdoh ka la ong ba hadien ka jingïakren bad ka tnat pule puthi ka Sorkar Pdeng lem bad ka NTA, la rai ban ailad ïa kito ki samla pule kiba la duh thoh ïa ka eksamin CUET ha kine ki sngi na ka daw jong ka jingbuh ïa ki jaka thoh eksamin shaduh shabar jong ka jylla.
Ha ka miet jong ka 14 bad 15 tarik Jylliew, ki runar ki la leit ban pynpra ïa lai tylli ki ATM kiba don ha ka thaiñ Madanrting, Shillong da ka jingthmu ban lute pisa.
Ha kawei pat ka jingjia, u Carlos Salgita M Marak u la ujor ba ha ka por 2:50 mynstep jong ka 14 tarik Jylliew, ki runar ki la leit rung sha ka dukan kyiad (Wine Store) jong u kaba don ha Hawakhana, Tura, bad ki la tuh ïa ka pisa kaba don T.
5,70,000.
Ka Kong Borolin Khongshei ka la ujor ba ha janmiet jong ka 13 tarik Jylliew, ki runar ki la tuh ïa ka trok jong ka kaba don ïa u nombor ML-10C-4160 na LCS Road ha Bholaganj, East Khasi Hills.
Ka Rina Hajong, Headmistress cum Secretary ka Tangabari Govt.
, LP School (South West Garo Hills), ka la ujor ba ha ka 11 tarik Jylliew, ki runar ki la tuh saw tylli ki Solar Battery ryngkat ki Cable na ka skul.
Ka Hynñiewtrep Achik National Movement (HANM) ha ka sngi Palei ka la leit ban aiti da ka jingthoh ha u Myntri ka sorkar jylla, u Bah Paul Lyngdoh bad uba dei ruh u Chairman jong ka Regional Committee ka West Khasi Hills District ha kaba ïadei bad ka jingpynbeit pud  hapdeng ka Meghalaya bad ka Assam.
Haba kren sha ki lad pathai khubor ha Shillong Press Club, u Bah Kyllang Thongni uba dei u General Secretary ka HANM Sengkmie, u la ong ba ka seng ka khmih lynti ba lyngba kane ka Regional Committee hapoh ka jingïalam jong u Bah Paul, ka jingïapynbeit khappud kan long kaba ïaid beit khlem don kino kino ki jingshah pynthut ne ka jingshah pyndik bad ba um dei ban pynjem katkum ka jingkwah jong ka sorkar Assam, hynrei u dei ban ïeng halor ka nongrim kaba skhem kaba la dep ban ïakren.
“Lada kane ka Regional Committee ha ka jingpyrshang jong ka sorkar ban wanrah ïa kano kano ka jubab ban weng ïa ka jingïakynad kam lah ban leh eiei, khlem artatien ha kawei ka sngi kan sa bthei bad haba bthei kan don ka jingmynsaw", la ong u Bah Thongni.
U Bah Thongni u la kyntu ïa ka Regional Committee jong West Jaiñtia Hills hapoh ka jingïalam jong u Bah Sniawbhalang Dhar ba um dei ban shu shah jem katba ka Assam ka dawa ne ka ong, hynrei u dei ban pyntikna ba wat shi inshi ka jaka kaba dei hok jong ka jylla Meghalaya ym dei ban lilam ei sha ka sorkar Assam.
Ka seng ka la kyntu ruh ïa ka sorkar jylla ba kan pynsngew sha ka Election Commission of India (ECI) pyrshah ïa ki briew kiba shong ba sah ha ki thaiñ Langpih kiba don artylli ki EPIC, kata kawei na ka jylla Meghalaya bad kawei na ka jylla Assam.
Nalor kane, u Bah Thongni u la kynnoh ruh ba ki briew kiba shong ba sah ha ki thaiñ khappud khamtam ki bym dei na ka jaitbynriew Khasi ki la don artylli ki EPIC na baroh artylli ki jylla.
Bad dei namar kane ka daw ka la pynlong ïa ki artylli ki sorkar ba kin shem jingeh kaba khraw ban pynbeit bad weng ïa kane ka jingïakynad khappud kaba la neh mynta la kumba 50 snem tam eiei ha ka thaiñ Langpih.
Namar kata, u Bah Thongni u la ong ba ka jingdawa na u Chairman jong ka Regional Committee ka long ban shimkhia bad pynsngew ïa kane sha ka ECI bad ban thaw da ka Committee ka ban tohkit ban lap ïa ka jingshisha halor kane khnang ba ka jingïakajia khappud hapoh ka thaiñ Langpih yn lah ban weng ha ka lynti kaba dei.
“Ngi la dawa na u Chairman jong ka Regional Commitee ba un shimkhia halor kane bad ka ECI bad ba dei ban thaw da ka Enquiry Committee ban lap ïa ki jingshisha halor kane ka jingleh khnang ba ka jingïakren pynbeit khappud ha Langpih ka lah ban long ha ka lynti kaba dei", la ong u Bah Thongni.
U Bah Thongi u la ong ba ki paidbah na baroh artylli ki jylla kata napoh ka jylla Meghalaya bad ka jylla Assam kiba shong ba sah ha ka thaiñ Langpih ki don artylli ki EPIC.
Kumta ka seng ka la kyntu ïa utei u Myntri ba ka jingïakren khappud kan nym dei ban long da kaba peit ïa ka EPIC.
Ka Hynñiewtrep Achik National Movement (HANM) ha ka sngi Palei ka la pynpaw ba ka seng hi baroh kawei ka ai ka jingkyrshan kaba pura halor ka jingdawa ba dei ban pynbeit thymmai ïa ka Job Reservation Policy lane ka bhah thung kam thung jam jong ka jylla, hynrei kane ka mat kam dei ban long kaba noh shiliang ka ban pynsngewsih ïa ki jaitbynriew Khasi-Jaiñtia lane Garo.
Haba kren sha ki lad pathai khubor ha Shillong Press Club, u President ka seng u Bah Lamphrang Kharbani u la ong ba kane ka mat ban pynbeit thymmai ïa ka bhah thung kam thung jam jong ka jylla kam dei tang ha ki kti jong ka sorkar jylla, hynrei ka shong ruh ha ka sorkar pdeng bad ha ka ïingbishar kaba ha khlieh duh.
U Bah Kharbani u la ong ba ka seng ka sngewthuh ba ki Jaitbynriew Garo kin nym pdiang ïa ka jingshah khate ïa ka bhah ka jong ki bad kumjuh ki jaitbynriew Khasi-Jaiñtia ruh kin nym pdiang ïa kane.
Khnang ba ka jylla kan don hapdeng ka jingshongsuk shongshngaiñ ka donkam ka jingïasyllok bad hap ban shim ïa ka rai jong ka jingïamynjur lang.
“Khlem da ktah ïa ka jingmut jong ka bhah kam bhah jam kaba 40% ïa ki Khasi-Jaiñtia, 40% ïa ki Garo, 5% ïa ki SC bad OBC bad 15% ka long ïa baroh katkum ka jingtbit ka jong ki," la ong u Bah Kharbani.
Nalor kata, u Bah Kharbani u la ong ban shu khate noh ïa ka bhah jongno-jongno da ka sorkar khlem da pynkylla shirta ïa ka riti synshar ka ri ïa ki Article kiba ïadei bad ka bhah kam bhah jam ne khlem ka rai jong ka ïingbishar jong ka Ri India, kata ka Supreme Court kan wanrah ïa ka jingbymhun bad ka jingsngewsih hapoh ka jylla Meghalaya baroh kawei.
Shuh shuh u Bah Kharbani u la ai khublei ïa ka seng Voice of the People Party(VPP) kaba la shimkhia halor kane ka mat bad ïa ka sorkar MDA kaba la mynjur ban thaw da ka Expert Committee ban pynbeit thymmai ïa ka bhah thung kam thung jam jong ka jylla kaba la neh kumjuh mynta la 51 snem eiei.
Namar kata, u Bah Kharbani u la kyrpad ba ki seng saiñ pyrthei ki dei ban don ka jingïatylli halor kane ka mat khnang ba kin wad ïa ki lad ki lynti ban wanrah ka jingbha ha ka lad ïoh kam ïoh jam na ka bynta ki paidbah ka jylla.
U la ong ruh ba shen ka seng ynda ka la ïoh jingtip ïa ki dkhot jong ka Expert Committee, kan sa phah ïa la ka jingai jingmut.
“Kum ka seng ka kren shai ba ki seng saiñ pyrthei kim dei ban ïalehkai ïa kane ka kam im ka kam ïap jong ki samla pule bad kim dei ban ïalehkai saiñ pyrthei bad kane ka bhah thung kam thung jam", la pynkut u Bah Kharbani.
Ki pulit ka nongbah Shillong ki la pynlong ka jingkhynra ïa ki kot kali jong ki taksi kiba kamai khlem pat siew ka khajna sha ka sorkar jylla ha ka sngi Palei ha Khyndai Lad.
Kane ka jingkhynra ïa ki kot kali ka dei namar kam shym la treikam ka hukum ban pynïaid ‘odd bad even’ ne ban ïaid pud sngi ïa ki taksi ban rung sha Khyndai Lad bad Motphran kumba la pynmih da ka shlem treikam Deputy Commissioner, East Khasi Hills District.
Ha kane ka jingkhynra ïa ki kot ki sla ki pulit ki la lap bun tylli na ki taksi ki bym biang ïa ki kot ki sla bad shah daiñ kuna T.
1000.
Haba ïakren bad ki nongñiah taksi ki la pynpaw ïa ka jingkmen lada ki pulit ki khynra kot kali khnang ba kito ki bym pat siew khajna kin hap siew noh.
Pynban ha kawei ka liang ki kyntait ban ïaid ‘odd bad even’ namar kane kan ktah ïa ka kamai kajih.
Nalor kane, ki la ong ruh kane ka jingkhynra ïa ki kot ki sla kan pynduna ïa ka jingdheng kali namar ki bun palat ki kali kiba shu thied tuh ïa ki stiker bad ki don ki kali ki bym don kot don sla kiba shu kamai.
Nalorkata, ki la ai khublei ïa ka Deputy Commissioner, East Khasi Hills District kaba la shim ïa kane ka sien jam khnang ba kito ki bym pat siew ka khajna kaba don haduh phra tylli kin ïoh ban siew noh.
Ki la ong ruh ba na ka khajna jong ki local taxi ka la ïarap bha ïa ka sorkar namar ha ka shisnem kawei ka kali kam duna ïa ka T.
30,000.
Shuh shuh ki la pynpaw ba kin nym pdiang ban pyntreikam ïa ka ‘odd bad even’ ïa ki taksi namar kim lah ban pyndap shuh ïa ka ïing ka sem namar kin ïoh ban kamai tang lai sien ha ka shi taïew.
Ki nongñiah kali ki la pynpaw ba lada kito ki taksi ki bym biang kot kin nym kamai, tang katta ka Shillong ka la kylluid bad ym donkam shuh ban pynïaid ‘odd bad even’.
Ka jingjur palat jong u slap ha kine ki khyndiat sngi ha ka thaiñ South West Khasi Hills District ka la pynlong ïa ka khyndew ba kan shong synjor bad don ka jingtwa khyndew bad twa surok ha man la ki jaka jong ka distrik.
Hynne ka step ka 15 tarik ha ka por kumba 7 baje eiei ka la don ka jingtwa khyndew haneng ka Riat Mawniuh, ka lynti ban leit sha Balat bad Ranikor.
Ha kane ka jingjia ka la don ruh ka jingsahkut ki kali shipor namar ka jingkhang lynti ki maw kiba heh.
Nangta ruh la ïathuh ba katkum ki tyllong khubor ba la ïoh lum la ïathuh ka la don kawei ka jingtwa khyndew ha ka surok ban leit sha ka shnong Kensimphlang bad kumba long mynta ki kali kim lah shuh ban ïaid na kane ka lynti.
Kumta na ka liang u Deputy Commissioner (DC), South West Khasi Hills, Bah T Lyngwa ha kajuh ka por uba long ruh u Chairman ka Disaster Management Authority jong ka distrik u la buh lypa ka jingmaham ïa ki nongshong shnong ba kin long kiba husiar ha kine ki sngi na ka jinglah ban ther jong u ’lap bah ba jur.
U la buh lypa kane ka jingkyntu hadien ka jingïoh jingtip na ka Indian Meteorological Department ba kan don ka jingjur u slap u ban neh haduh ka 18 tarik mynta u bnai.
Nalor kata, u DC u la maham ïa ki nongshong shnong kiba shong ba sah ha shi lynter ki rud wah bad ki shnat wah kiba don ha South West Khasi Hills District kum ka   Wah Rilang, Wah Umngi bad kiwei kiwei ba ki dei ban long kiba husiar bad lada don kino kino ki jingjia ba kin pyntip sha kine ki phone number, District Control Room , 7005602113, Police Control Room, 9615716153, Ranikor Block Control Room, 9612946561, Mawkyrwat Block Control Room, 9378185399, PWD Ranikor, 8837035641, PWD Nonghyllam, 9436913436, PWD Mawkyrwat,  9863027838, PWD Mawsaw, 9366722556.
Ki pulit ka Anti Narcotics Task Force (ANTF), East Jaiñtia Hills ha ka Sngi Palei ki la ïoh ban kem noh ïa uwei u nongkhaïi drok na jylla Manipur bad na ka met jong utei u briew la ïoh ban kurup ïa u drok heroin.
Katkum u kyrwoh khubor na u Superintendent of Police ka East Jaiñtia Hills District u Jagpal Singh Dhanao, la ong ba une u nongkhaïi drok u dei uba la tip kyrteng u Shokhothang Touthang ba la 41 snem ka rta.
La ïoh kem ïa utei u briew na Nongsning ha ka jingtalasi kali ha BMS Fuel Station.
La ong ruh ba na ka liang ki pulit ka ANTF ki la ïoh ban kurup ïa u drok ba khia haduh 278.
03 gram ïa uba la thep bad buhrieh bha ha ki 26 tylli ki synduk sabon.
Katkum ka jingïathuh jong u SP ka District, u Touthang u dei uba wan na Aizawl bad u don jingthmu ban wan rah drok sha Shillong.
Ha kawei pat ka jingjia, ki pulit ka East Jaiñtia Hills ki la ïoh ban kem sa ïa uwei u nongkhaïi drok ba la tip kyrteng kum u Sujit Paul.
Na une u briew la ïoh ban kurup ïa u drok ba khia haduh 353.
34 gram ba la thep ha ki 33 tylli ki synduk sabon.
Une u dei uba na Karimganj, Assam.
Ïa une u briew la ïoh ban kem na kawei ka kali Mahindra Scorpio MZ01-D-6525 ha kaba u la phla ruh ba u don jingthmu ban pynpoi ïa une u drok sha Shillong.
Ki pulit ki la pynrung da ka ‘case’ pyrshah ïa kitei ki nongkhaïi drok ha thanat Khliehriat bad ka jingtohkit mynta ka la ïaid shakhmat ban lap ïa kiwei pat ki briew kiba ju ïa pynïaid ïew lang ïa u drok lem bad kine ar ngut.
Katkum ka jingpathai khubor jong u Myntri Rangbah, Conrad K Sangma, lyngba ka rynsan Twitter, la ong ba ka jingshongdor jong kitei ki drok ba la kurup mynta ka sngi ka long kumba T.
4 klur eiei.
Ha kawei ka jingjia kaba suba shah pynïap, la lap ïa kawei ka longkmie ba ka la khlad ha ïingsah lade, ha kaba u kurim jong ka u la kam ba ka kurim jong u ka la shim ïa la ka jingim da kaba shu phasi.
Kane ka la jia ha ka miet 14 tarik Jylliew ha Mawlai Mawdatbaki Mali-I.
Ïa kane ka longkmie kaba khlad la tip kum ka Kong Steffanie L Nonglait bad ka sah lang ha kane ka ïing bad u kurim uba tip kum u Bah Trophius Nongbri.
Ki bahaïing ka Kong Steffanie ki la suba jur ba ka shah pynïap ha la u jong u kurim bad ïa ka ejahar la ujor da ka Kong Amanda L Nonglait kaba dei ka para jong ka longkmie kaba khlad ha Thanat Mawlai ha ka sngi palei.
Ka Kong Amanda ka la ïathuh ba ha por 9 duna ne 9 baje mynmiet jong ka 14 tarik, la ïoh ïa ka khubor ba ka hynmen jong ka, ka la khlad ha kaba u kurim jong ka u Bah Trophius Nongbri, u la wan ïathuh hi dalade sha Mawlai Nongpdeng ba ka kurim jong u ka la leh kulmar bad ka la phasi ïalade.
Ka Kong Amanda, ka la ong ba ynda la leit sha ïing sah jong ki ha Mawdatbaki Mali-I, ki lap pynban ba ka rukom ïap jong ka hynmen jong ka, ka long kaba pynsuba sniew namarba ki don ki dak ki shim ha ryndang bad ïa ka met ïap la tap da ka nep ha jingthiah.
Kane ka la pynartatien ïa ki bahaïing namar kam ïahap bad kaba ïathuh u kurim jong ka uba la kam ba kurim jong u ka la shim hi ïa la ka jong ka jingim da kaba shu phasi.
La ong ba kane ka longkmie ka la armet bad i khyllung ha kpoh i dang don 2 ne 3 bnai.
Ka Kong Amanda ka la ong ba ka ïing ka la duh ar ki mynsiem, jong ka hynmen jong ka, bad ka mynsiem ba lui lui i khyllung i ba don 2 ne 3 bnai ha kpoh.
Ka la ong ba kum ka ïing, ym lah satia ban pdiang ba ka hynmen kan shu ïap hi, khamtam namarba kam don kano kano ka jingshitom.
Ïa ka met jong ka Kong Steffanie la pynkit sha NEIGRIHMS ban pyndep ïa ka post mortem bad hadien ba la pyndep, la aiti ïa ka met sha ki bahaïing.
Na ka liang ki pulit ki dang tohkit ïa kane ka jingjia bad ki la rah noh ïa u kurim jong ka Kong Steffanie ban kylli jingkylli kum shibynta jong ka jingtohkit.
Na ka liang ki bahaïing bad ka kur Lyngdoh Nonglait baroh kawei ki pynpaw ka jingsngewsih kthang halor kane ka jingjia.
Uwei na ki nongïalam jong ka kur Lyngdoh Nonglait u Dr D.
R.
L Nonglait  u la ong ba kane ka jingjia ka long ka jingjia kaba sngewsih kthang ïa ki bahaïing bahasem khamtam ïa ka kmie.
Ka kur ka la pynrem jur haba ïadei bad kane ka jingjia kaba la pyntieng pynsmiej ïa baroh bad dawa ban pynshitom katkum ka aiñ.
Kumta na ka liang ka kur ka la ai mynsiem ruh ba kan ym iehnoh ïa kane ka ïing bad kin ïai donlang haduh ba kin da ïoh ïa ka jingbishar kaba hok.
Kawei ka kali Pick-Up kaba kit hynriew ngut ki briew na Mawsynram ban leit sha Thieddieng, East Khasi Hills District ka la hap sha riat kaba jylliew naduh ka 13 tarik Jylliew, 2023 bad la lap noh mynta ka sngi ka 15 tarik Jylliew, 2023 hadien ba la wad shnong naduh ba ki khlem poi sha shnong.
Katkum ka jingwad jingtip na ki bahaïing hasem jong kine ki briew kiba shong hapoh ka pick-up, la ïathuh ba kane ka kali ka dei kaba ju kamai ïa ki nongleit nongwan ïa kiba na shnong Thieddieng sha Mawsynram.
Hynrei ha ka 13 tarik Jylliew haba kane ka kali ka la wan na Mawsynram ban leit buh briew sha Thieddieng ka la hap noh sha riat.
La ïoh jingtip ba ha kane ka kali la don 6 ngut ki briew kiba shong, kata 3 ngut ki shynrang kiba kynthup ïa u nongñiah bad lai ngut ki kynthei kiba kynthup ïa i khyllung ba dang 2 snem ka rta.
Ki bahaïing hasem ki la ïathuh ba ka jingbym poi kynmaw ban wad ïa kata ka kali ka dei namar u nongñiah ïa kane ka kali u dei na Thieddieng tangba u sah ha Mawsynram.
Kumta ki bahaïing hasem kiba sah ha Mawsynram ki la mutdur beit ba u la sah sha Thieddieng bad kiba na Thieddieng ki la mutdur ba u la sah sha Mawsynram.
Ka jingsdang ban wad ïa katei ka kali lem bad ki briew kiba shong ka long hadien ba ka khun jong ki arngut na ki hynriew ngut kiba la don ha katei ka kali, bad kaba sah ha Thieddieng ka la khie shit ha ka miet jong ka 14 tarik mynta u bnai bad ka la wad ïa ka kmie bad u kpa.
Hynrei ki bahaïing kim shym la lap bad dei ha kum kane ka por ba ka shnong Thieddieng naduh ka miet jong ka 14 tarik bad haduh ka step jong ka 15 tarik ki la wad shnong ïa u nongñiah ïa ka kali bad ïa ki briew kiba la jah ki bym poi ïing shuh.
Haba la wad shnong ki la phah peit ha lynti-lynti ïa ki nongñiah kali kiba leit sha Mawsynram bad ki para nongñiah ki la lap ba don ki ïit kiba la pait.
Kumta ki nongshong shnong mynta ka sngi ki la leit wad sha riat bad la lap ba kine ki hynriew ngut kiba shong ha ka kali ki la khlad lut.
Napdeng kine ki hynriew ngut kiba shong hapoh kali, ar ngut ki dei shi kmie shi kpa kiba na Thieddieng kiba la leit shim dawai ïa i khun ba dang 2 snem ka rta sha Mawsynram.
Ki bahaïing hasem ki la pyntip ba ïa kane ka kali la lap ha trai riat ha ka por 3 baje janmiet.
Kumta haduh ba thoh ïa kane ka khubor ym pat lah ban sei ïa kitei ki briew na katei ka riat.
Ha kawei ka jingjia, lai ngut ki samla shynrang na ka shnong Muphlang kaba hap ha ka jingpeit ka thanat Jowai ha West Jaiñtia Hills, ki la shah rahbor ha ki runar ha Assam, hynrei ki pulit ka Morigaon District ki la ïoh ban pyllait im ïa ki bad la kem ïa saw na ki hynriew ngut ki runar kiba la donkti ha kane ka kam be-aiñ.
Na ka liang U Nongsaiñ Hima ha ka Sngi Palei u la ïoh ban ïakren bad u SP ka Morigaon distrik, u Hemanta Kumar Das, bad u la batai shaphang katei ka jingjia.
U SP u la ïathuh ba ha ka 13 tarik Jylliew ha ka por kumba 9:30 mynmiet, ki pulit ka Morigaon ki la ïoh jingtip na u OC ka thanat Jowai ba lai ngut ki samla na ka shnong Muphlang, West Jaiñtia Hills ki la leit sha Jagi Road da kawei ka kali Bolero Pick-Up.
Hynrei kine baroh lai ngut ki la shah rahbor ha ki runar bad kita ki runar ki la kren sha ki bahaïing hasem jong ki lai ngut bad ki la dawa pisa.
U Das u la ong ba mar ïa ïoh ïa kane ka jingtip, ki pulit ki la pynlong ïa ka jingbuddien ïa u Mobile Number ba kitei ki runar ki la pyndonkam bad la shem ba ki don ha ka thaiñ Amlighat kaba hap ha thanat Jagi Road.
Na ka liang u OC ka Jagi Road, u Inspector Moon Prakash Tiwari lem bad kiwei ki pulit ki la leit sha katei ka jaka bad ki la rung ha ka ïing jong uwei u briew ba la tip kyrteng kum u Biju Boro ha Amlighat Sindisar.
Ha ka jingkhynra ïa kane ka ïing, ki pulit ki la lap ïa kitei ki lai ngut ki samla ba la shah rahbor.
La shem ba kita ki lai ngut ki samla na West Jaiñtia Hills ki la shah shoh shah dat bad ki runar ki la knieh ruh ïa ka pisa lyngba ka GPAY.
U SP u la ong ba lyngba ka GPAY ki runar ki la lute kumba T.
30,000.
Kita ki runar ki la lute ruh sa T.
16,000 kaba dei ka pisa kaba don ha met kitei ki lai ngut ki samla.
Hynrei ki pulit ki dang wad sa ïa ka sati ksiar kaba ki runar ki la knieh na uwei na kitei ki lai ngut.
Ha kajuh ka por, u SP u la ong ba kitei ki runar ki la dawa T.
4 lak na ki bahaïing jong kitei ki lai ngut khnang ba kin pyllait im ïa ki.
U SP u la ong ba kiba donkti ha katei ka kam be-aiñ ki long hynriew ngut tangba la ïoh kem saw ngut naba arngut ki la ïoh phet krad na katei ka jaka bad ka jingthwet ban kem ïa ki ka dang ïaid.
Ki saw ngut kiba la shah kem ki kynthup ïa u Abdul Hannan, 32 snem ka rta, u Habib Ahmed, 34 snem ka rta, u Fatir Ahmed, 30 snem ka rta bad kine baroh ki dei na Hojai distrik jong ka Assam.
Sa uwei pat uba la shah kem u dei u Manab Jyoti Konwar, 25 snem ka rta na Nagaon distrik, Assam.
Ïa kine saw ngut kiba la shah kem la phah noh sha along.
U SP u la ïathuh ba kitei ki lai ngut ki la poi sha Jagi Road hadien ba ki la shah khot na ka bynta ki kam kiba ïadei bad ka jingkhaïi ktung.
Hynrei ki la shah rahbor pynban ha ki hynriew ngut ki runar.
U SP u la ong ba ïa kitei ki lai ngut la aiti noh sha ki bahaïing hasem jong ki.
Shuh shuh ki pulit ka Morigaon ki la ïoh ban kurup lai tylli ki Mobile Phone, kawei ka kali ka bym don nombor, kawei ka kali Bolero Pick-Up ba la pyndonkam da kitei  lai ngut ki samla na West Jaiñtia Hills, bad ka pisa T.
95,000.
Na ka liang jong ka Asian Cricket Council (ACC) ka pynbna khubor ba ka lympung ialehkai Kriket mynta u snem ka Asia Cup kan long naduh u Nailar jong ka 31 haduh ka 17 tarik u Nailur.
Kumta ha kaba iadei bad katei ka bynta, na ka liang jong katei ka synjuk ka iathuh ba ki kynhun ialehkai ha ka lympung ki kynthup ia ka India, Pakistan, Sri Lanka, Bangladesh, Afghanistan  bad Nepal.
Kine ki ri kin ia aireng para ma ki ha ki 13 tylli ki jingialehkai ODIs.
Shuh shuh ruh ha ka jingpyllait khubor da ka ACC ka pynthikna ruh ba ka lympung ialehkai kan treikam lyngba ka  ‘Hybrid Model’; ha kaba ka Pakistan kan ioh ban pynlong ia ki saw tylli ki jingialehkai katba ki jingialehkai kiba sah kata ki khyndai tylli yn pynialehkai ha Sri Lanka.
Ka ACC ka iathuh ruh ba haduh mynta kam shym la don satia ka jingthikna ba ka Pakistan kan pynlong ia kino kino ki jingialehkai, hynrei katei ka rukom pyntreikam ba thymmai mynta yn shah ia ka tei ka ri ban pynlong ia ki katto katne ki jingialehkai ka lympung hadien 15 snem.
Kumta ruh ka bynta ba mynta jong katei ka lympung ialehkai kan don ia ki ar tylli ki group  ha kaba ki ar tylli ki kynhun kiba wan sha ki ar kyrdan ba  shakhmat kin jam sha ka rynsan iakhun Super Four.
Hynrei katkum ka jingpyniaid jong katei ka synjuk ka long ba tang saw tylli ki jingialehkai yn lah ban pynlong mynta ha Pakistan katba ki 9 tyll9i ki jingialehkai kin long beit ha Sri Lanka.
Da kaba  iai ban shuh shuh, ka Board of Control for Cricket in India (BCCI) bad ka Pakistan Cricket Board (PCB) ki don hapdeng ka jingiakhun jong ki ha kaba iadei bad ka madan ialehkai na ka bynta ki jingialehkai katei ka lympung kaba lah neh da ki bnai ha ka jingiahun ka jong ki, ha kaba ka BCCI ka lah kyntait ruh ban phah ia ka kynhun ialehkai na India sha Pakistan na ka bynta ki jingialehkai ha ka tei ka lympung kaba lah pynlong ruh ia ka ACC ban shim ia ka sienjam na ka bynta ban wad ki lad ki lynti bad ban ioh ia  ka jubab ka ban pynhunlang ia ki arliang mamla.
Kumjuh ruh naba ka Pakistan ka pynpaw ia ka jingbym sngewbha ka jong ka ban pynkynriah ia baroh kawei ka lympung ialehkai na ka ri, kumta na ka liang jong u nongpyniaid bahakhliehduh ka PCB u Sethi u lah wanrah shakhmat ia ka jingai jingmut ka jong u na ka bynta ban pyntreikam noh da ka ‘Hybrid Model’ ha kaba yn sa sakh ia ki katto katne ki jingialehkai ka lympung ki ban long ha ka ri Paskistan bad katto katne ha  Sri Lanka.
Ka jingpynjlan ha ka ban pynlong ia ka tei ka lympung ka lah  ktah ruh ia ka prokram ialehkai jong ka lympung iakhun World Cup ia kaba lahdep ban pynbeit ba kan long ha India mynta u snem.
Kumta da ka jingpoi mynta sha ka bynta ba kut jong katei ka lympung ban sa wan bad kumjuh ruh ha kaba iadei bad ki madan ialehkai jong ki jingialehkai, ka ICC ka pynpaw mynta ba shen kan sa pynbna ruh ia ka prokram ialehkai jong ka lympung ialehkai World Cup.
U Myntri ka tnat Social Welfare ka jylla, Bah Paul Lyngdoh haba kyntait ïa ki jingkynnoh ka Meghalaya State Commission for Women (MSCW) u la ong, “Nga khlem pynmih ïa ka hukum ban weng kam ïa ka Chairperson jong ka Meghalaya State Commission for Women (MSCW) tang na ki hamsaïa".
Haba pyntip ba ka Sorkar Jylla kan sa thung noh mynta ïa ka briew ka bym don jingïadei ha ki kam saiñ pyrthei kum ka Chairperson ba thymmai ka Meghalaya State Commission for Women (MSCW), u Bah Paul u la ïathuh ba ka tnat Social Welfare kan sa thaw ïa ka Search Committee ban wad ïa kane ka Chairperson ba thymmai.
“Ki jingkdew ki la mih bunsien ha ki lad pathai khubor ba balei ka sorkar ka jied ïa ki briew na ki seng saiñ pyrthei, kane ka dei ka mat kaba la ju ïakren bha bad mynta ka jingthmu jong ka Sorkar ka long ba kan thung ïa ka briew ka bym don jingïadei bad ki seng saiñ pyrthei, kaba lah ban treikam bad kaba sngewthuh ïa ka jingeh jong ki kynthei," la ong u Bah Paul haba kren sha ki lad pathai khubor ha ka sngi Palei.
Shuh shuh haba kdew ïa ka jingkynthoh ka Chairperson, u Bah Paul u la ong, “Nga khlem pynmih ïa ka hukum tang na ka jingïoh khubor bad jingïakren ki briew.
Nga la pule bniah ïa ki file.
Ka don ka kaiphod ba la batai shai ba ka Chairperson namar ba ka bat ïa ka kam, ka dei ban ïadonlang haduh 4 tylli ki jingïalang ka Commission.
Ki jingthoh jong ki ‘file’ ki la batai da kumwei nalor ba ka don ruh ka jingujor pyrshah ïa ka (Chairperson) ba ka ïashim bynta pylleiñ pylleiñ ha ki jingïalap ilekshon".
“Nga la pule ïa ki kyndon jong ka Women Commission Act.
Nga la pule lut ïa ki file noting bad nga tip ïa kaei kaba nga leh hynrei ka long ruh kaba kongsan ïa nga ban ong ba kum u briew uba la bam smai ha ka kyrteng U Blei ban treikam khlem ka jingsheptieng ne shah liang, jingsngew ieid ne shun, nga jied ban trei ïa kaba dei ban ïa kaba pawnam," u la ong.
Haba kylli, u Bah Paul u la ong, “Kane ka long ruh shi bynta jong ka jingtohkit bad la dep ruh ban ai show cause sha ka (Chairperson) ba ka ïashimbynta ha ki jingïalap ilekshon.
Ngam don eiei ban kren pyrshah ïa ka briew hynrei nga kren ïa kane ka kam na ka jingïohi ba haba phi shong ha ka shuki, phi dei ban don shibun ka por ban aiti ïalade ha ka kam bala bynshet bad lada phi don liang ruh bad ki seng saiñ pyrthei, ka jingpynleit jingmut jong phi ruh ka la ïaphiah noh".
Ha kaba ïadei bad ka jingweng kam noh ïa ka Kong Phidalia Toi na ka shuki Chairperson, u Myntri u la ong ba un sa pyntip ïa kane ha ka jingïalang jong ka Kynhun Myntri ryngkat bad ki daw baroh ba un buh hakhmat bad ruh ban shim ïa ki jingai jingmut na ki dkhot ka Kynhun Myntri.
Ka jingiaid lynti jong ka kynhun ialehkai Badminton ka ri  ha ka jiniakhun ba mar arngut ki shynrang kata u Satwiksairaj Rankireddy & Chirag Shetty ka la lah long kaba nang iai seisoh, ha kaba kitei ki arngut ki la lah ban pynliem noh ia ki rangiakhun pyrshah kata u Fajar Alfian  & Muhammad Rian Ardianto ha baroh shi lynter jong ka jingialehkai na ka bynta ban jam pat sha ka rynsan iakhun semifinal ha ka lympung ialehkai ba mynta ka Indonesia Open World Tour Super 1000.
Shuh shuh ruh ha kaba iadei bad ka tei ka bynta jong ka lympung ialehkai, ka khubor ka iathuh ruh ba ka long ruh ka jingkut noh ka jingiaid lynti jong u Kidambi Srikanth na ka lympung hadien ba u lah mad ia ka jingshah pynrem noh ha u  rangiakhun pyrshah na China u  Li Shi Feng ha ka jingiakhun quarterfinal ka jong ki, ha kaba u Srikanth u lah shah rem noh da 14-21 21-14 12-21 ha ka jingiakhun kaba lah neh da  1 kynta  9 minit.
Kumta katei ka jingjop ka plie ruh ha u Feng ia ka lad ka lynti na ka bynta ban iai pynneh biang sa shisien ia ka jingiaryngkat kyrdan ka jong u ha ka jingioh ban iakhun pyrshah bad u Kidambi kaba haduh mynta ka ieng da 1-1.
Haba phai pat sha ka jingiaid lynti jingjop da ka tei ka kynhun ialehkai ba mar arngut ki shynrang, u Satwik & Chirag kiba la lah ban  ialehkai bha  tad haduh ba kin da lah ban khur shalade ia ka jingjop ha ka jingiakhun kaba tyngeh ka jong ki na ka bynta ban pynliem noh ia ki nongiakhun pyrshah na Indonesia u Alfian  & Adrianto da 21-13 21-13 ha ka jingia aireng kaba lah neh  da 45min tam.
Hadien katei ka jingjop, ka khubor ka iathuh ba u Satwik & Chirag kin pynkhreh ruh sa na ka bynta ban ialehkai pyrshah bad ka kynhun  ba rah ia ka nam lahduh ha ka quarterfinal; kata hapdeng ki rangialehkai na Korea u Min Hyuk Kang  & Seung Jae Seo kiba iakhun pyrshah ia ki nongialehkai na Indonesia u Leo Rolly Carnando & Daniel Marthin.
Haba phai pat sha ka jingiakhun hapdeng  u Srikanth  & Feng, ka khubor ka iathuh ba u Feng u lah wan sha ka bynta ba kham shakhmat ha ka jingiakhun kaba nyngkong watla u lah shimpor ban lait na ka jingshah khanglad ba dei u Srikanth uba lah plie nyngkong ia ka jingtam jingjop shakhmat da 2-0; ha shuwa ba u Feng  un lah ha ka ban khyllie  biang shalade ia ka jingjop da ki san dor-thong lynter kiba u la lah ban khur ha ryngkat bad kiba bun ki unforced errors  ba lah pynmih da u Kidambi ha ka jingiakhun.
Ka kynhun ialehkai Squash  ka ri ka lah pyndep mynta ia ka jingiaid lynti ha ka group stage jong ka lympung ialehkai ba mynta ka Squash World Cup  da 100 % rekod jingjop  bad ka long ruh ka kynhun ialehkai kaba lah pyndep ha ka kyrdan ba hajrongeh ha ka Pool B, hadien ba kata ka kynhun ialehkai ka ri ka la lah ban beh nadien na ka bynta ban khur shalade ia ki 3-1 jingjop pyrshah ia ka Japan.
Kumta ruh ka India kaba la lah mynta ban khur ia ki 3 tylli ki jingjop na ki 3 sien iakhun), kaba lah pynthikna ruh sha ka kynhun ia ka jaka sha ka semifinal ha ka lympung, ha kaba ka tei ka kynhun kan iakynduh pyrshah ia ka Malaysia kaba lah khur ia ki 2 jingjop na ki 3 jingiakhun.
Katba ka Egypt kaba bat ia ka kyrdan bahakhlieh ha ka Pool A  da 3 tylli ki jingjop na ki lai sien iakhun, kan iakynduh mynta bad ka Japan kaba lah khur ia ki 2 jingjop na ki lai jingiakynduh.
Ha ka jingia aireng  na ka bynta ka jingiaknieh ia ka kyrdna ba nyngkong ha ka Pool B, ka kynhun ialehkai ka ri ka lah ioh ia ka jingkyrshan kaba radbah sa shisien pat.
Ha ka jngialehkai ba khatduh jong ka sngi ialehkai, ka Tanvi Khanna ka la lah ban khur shalade ia ka jingjop ha baroh kawei ka jingialehkai pyrshah iaka Akari Midorikawa.
Ki result:1st Round: Pool B: India ia ka Japan da 3-1 (Abhay Singh ha u Tomotaka Endo da 6-7, 6-7, 2-7; Joshna Chinappa ia ka Satomi Watanabe da 2 -7, 7-4, 3-7, 7-5, 7-5; Saurav Ghosal ia u Ryunosuke Tsukue da 7-6, 6-7, 7-4, 3-7, 7-5; Tanvi Khanna ia ka Akari Midorikawa da 7-4, 7-1, 7-1).
South Africa ia ka Hong Kong da 3-1 (Jean Pierre-Brits ia u Chung Yat Long da 7-1, 6-7, 7-3, 7-6; Lizelle Muller ha ka Heylie Fung da 4-7, 7-6, 6-7, 5-7; Dewald van Niekerk ia u To Yu Ling da 7-5, 7-2, 7-6; Hayley Ward ia u Yee Lam Toby da 7-4, 7-4, 7-3).
Pool A: Egypt ia ka Malaysia da 3-1 (Karim El Hammamy ia u Sai Hung Ong da 7-1, 7-3, 7-0; Fayrouz Aboelkheir ha ka Aira Azman da 5-7, 7-5, 3-7, 7-2, 3-7; Aly Abou Eleinen ia u Darren Pragasam da 7-1, 7-0, 7-1; Kenzy Ayman ia u Xin Ying Yee da 5-7, 7-4, 7-3, 2-7, 7-5).
Australia ia ka Colombia da 4-0 (Nicholas Calvert ia u Alfonso Marroquin da 7-4, 7-3, 5-7, 7-2; Jessica Turnbull ia ka Laura Tovar da 7-6, 4-7, 5-7, 7-5, 7-6; Joseph White ia u Felipe Tovar da 6-7, 7-3, 7-1, 7-0; Alexandra Haydon ia ka Catalina Pelaez da 6-7, 7-6, 7-4, 6-7, 7-6).
Katkum ka khubor ba lah ioh lum ka iathuh ba na ka lympung iakob pynmareh Saikel kaba long mynta ha Niali ka Asian Track Cycling Championship ka long ba u nong-ialehkai na ka ri (Ind) u Ronaldo Singh Laitonjam  u la lah ha ka ban thaw  rekod ha ka ri na ka jingiakob Men’s Sprint Qualification (200m Flying Time Trial), hadien ba utei u rangialehkai u la lah ban pyndep ia ka jingiakhun ha ka por 9.
877 sekhon.
Shuh shuh ruh u Ronaldo uba long ruh u shibynta u dkhot ka TOPS (Target Olympic Podium Scheme), ha kata ka jingiakhun ka jong u mynta u la lah ban pyndep ha ka jak aba 10 ban shah jied ruh na ka bynta ka R16  ha ka jingiakob Sprint ki shynrang.
Da kaba shimbynta ha katei ka lympung ialehkai ba mynta, utei u rangialehkai ba 21 snem na ka jylla Manipur u la iai pynjanai shuh shuh ia ka Rekod-ri ka jong u da 0.
033sekhon.
Ha ka bynta ba la lah dep long jong katei ka lympung ialehkai kaba lah pynlong ha Delhi, u Ronaldo u la lah ban thaw ia ka khana-pateng ha ka ri da kaba kylla long u nongpynmareh Saikel ba nyngkong ka ri ban lah khur takma Rupa da kaba wan ba-ar ha ka lympung na ka kyrdan ialehkai ki Senior.
U long ruh u rangialehkai uba lah wan ha ka kyrdan ba-ar ha ka rynsan iakob Sprint.
Ha kajuh ka lympung ialehkai, u la lah ruh ban khur ia ka takma Rnong ha ka 1km Time Trial bad ruh ha ki rynsan iakob Sprint jong ki kynhun.
Na ka lympung ialehkai World Cup kaba long mynta jong ka jingialehkai iakob siat Khnam ka Archery World Cup ha Medellin, ka khubor ka iathuh ba ka ri India ka la lah ban khur mynta ia ki takma  Rnong na ka jngiakob siat Compound jong ki shynrang bad kynthei ha ka rynsan iakhun kynhun kum ka jingplie ia ka jing-iaid lynti ki kynhun ialehkai ka ri ha katei ka lympung ialehkai ba mynta.
Shuh shuh ruh ha kaba iadei bad katei ka bynta, ka kynhun ialehkai jong ki kynthei kaba kynthup ia ka Aditi Swami, Jyothi Surekha Vennam  bad Parneet Kaur ki la lah ban pynliem noh ia ka kynhun ialehkai na Mexico ha ka jingiakob siat tiebreaker da 232-232 (29*-29) na ka bynta ban khur shalade ia ka takma Rnong.
Kumjuh ruh ha ka jingiakhun kynhun jong ki shynrang, u Abhishek Verma, Ojas Deotale bad Prathamesh Jawkar ki la lah ha ka ban pynliem noh ia ka kynhun ialehkai na Colombia da 236-228.
Ha kaba iadei bad ka kam ialehkai jong ka Aditi ka long ba ka jingiakhun World Cup kaba lai ba ka lah ioh mynta, katei ka nongialehkai ka lah pynliem ruh ia ka rekod ba mynshuwa kaba da 705 ia kaba lah thaw ia ka dang ha u bnai Jymmang jong ka aiom ialehkai ba mynta da ka Liko Arreola  kaba lah pynpaw nam ialade shakhmat ha ka jingmihkhmat  na ka kynhun Senior ka USA  kaba lah pyndep ha ka jak aba khyndai da 698.
Katei ka sngi ialehkai ka long ruh ka sngi kaba jop na ka bynta ka ri ha kaba lai ngut na ki thei ialehkai kiba ha ka thup ba 6 kynthup ruh ia ki arngut kiba lah wan  ha ki ar kyrdan ba shakhmat kata ka Aditi bad Jyothi ki la lah ban ialehkai bha ha ka jinglah ruh ka jong ki ban khur ia ka jingjop.
Kumjuh ruh ka kynhun iakob siat ha ka Compound jong ki kynthei kata ka Aditi, Jyothi (708)  bad Parneet (700) ki long kiba lah wan sha ki kyrdan ba shajrong ha ka qualification, hynrei kiba lah duh noh pat ban khur ia ka rekod ha ka pyrthei kum ka kynhun ialehkai ka jong ki ia kaba lah buh hakhmat da ka kynhun ialehkai na Korea  da 2120; kata da kaba duna da shi dor-thong.
Ar ngut ki khynnah ïalehkai na West Jaiñtia Hills District ki la shah jied ban leit shah pyntbit ha ka shlem ai jinghikai jong ka klob ïalehkai Indian Super League, ka Bengaluru Football Club.
Kine ki long u Givenson Suting (U-15) na ka skul North Liberty Higher Secondary School bad u Avidrian Lato (U-13) na Jowai Public School.
Ha Jowai kine ki khynnah ki la ïoh jinghikai na ka Power Soccer Academy (PSA), Mynthong Jowai bad Advance Grassroot Centre jong ka shlem treikam u District Sports Officer (DSO) na ar ngut ki rangbah- u Amity Tongper bad u Milan Lynrah.
Hadien ba ka Bengaluru FC ka la wan ïuhkjat ha nongbah Jowai, ka la khot ïa kine ar ngut ki khynnah sha ka prokram jied kaba khatduh (final trial) ba lai sngi ba la pynlong da ka BFC ha Bengaluru ha u Jymmang.
Ki khynnah ïalehkai ka Ri Bhoi bad West Khasi Hills ki la khur ïa ka nam lahduh ha ka lympung ïalehkai State Level Under-12 Football Tournament 2023 ba la pynïaid da ka tnat ïalehkai ka Sorkar Jylla.
Ha ka jingïakhun final jong ki khynnah shynrang, ka Ri Bhoi ka la pynliem noh ïa ka West Jaiñtia Hills da 4-0 kol bad u Shanborlang Khongjee u la khur ïa ka hat-trick.
Kane ka jingïakhun final ka la long kaba itynnad bha naba baroh ar kynhun ki la ïakhun tyngeh naduh kaba sdang, hynrei ki khynnah ka Ri Bhoi ki la long kiba khlaiñ bor bad ka la ïoh ban thep kol tang mar sdang ka jingïalehkai lyngba u Shanborlang ha ka minit kaba 2.
Hadien katto katne por kane ka kynhun ka la pynbud biang ïa ka kol kaba ar lyngba u Prin Lang Roi ha ka minit kaba 20 na ka bynta ban tam da 2-0 kol.
Hadien shiteng kynta u Shanborlang u la pynbud biang ïa ka kol kaba ar ha ka minit kaba 37 bad u la khur ruh syndon ïa ka hat-trick hadien ba u la ïoh ban thep biang ha ka minit kaba 50.
Haduh kaba kut jong ka jingïalehkai, ka West Jaiñtia Hills kam shym lah ban pynphai bad ka la mad ïa ka jingshah rem.
Haba phai sha ka jingïakhun ki khynnah kynthei, ka West Khasi Hills ka la lah ban pynliem noh ïa ka East Jaiñtia Hills lyngba ka tie-breaker da 4-2 kol hadien ba kim shym lah ban thep kol haduh kaba kut ka jingïalehkai.
Ïa ka nam Best Goalkeeper ha ka liang ki shynrang la khur da u Subhrata Rabha na North Garo Hills bad ïa ka nam Best Player la ïoh da u Shamiki Myrchiang na West Jaiñtia Hills.
Katba ha ka liang ki kynthei ïa ka nam Best Goalkeeper ka leit sha ka Larishisha Dkhar na ka East Jaiñtia Hills bad ïa ka Best Player la ïoh da ka Nazarine D.
Sangma na West Khasi Hills.
Ïa ki khusnam sha kine ki kynhun la sam da ka Deputy Commissioner ka East Khasi Hills, Kong R.
M Kurbah (IAS) kum ka kongsan ha ka jingïadon lang u Working President ka MSOA, Bah John F.
Kharshiïng kumjuh u Assistant Director ka tnat ïalehkai, Bah Paia War Nongbri bad kiwei.
Ka kynhun ïalehkai jong ka Mawlyntriang Sports Club ka la khur ïa ka jingjop ha kaba sdang ïlympung ïalehkai ba la tip kum ka “Tirot Sing Knockout Football Tournament 2023".
Kane ka nam jop jong ka Mawlyntriang ka la wan hadien ba ka lah ban pynliem noh ïa ka Jakhong SC da 2-0 kol ha madan Nongrah, Nongkhlaw Eastern West Khasi Hills ha ka sngi Balang.
Ïa kane ka lympung la pynlong da ka Khasi Students’ Union (KSU) Nongkhlaw Circle ha kaba u samla Lambokstarwell Marngar, President rangbah ka KSU sengkmie u la long kum u kongsan.
Ka jingthmu jong katei ka lympung ka long shi bynta ban kyntiew ïa ka sap ka phong jong ki khun samla kiba don ïa ka sap ha ka jingïalehkai kynjat bol.
Kane ka lympung ka long ruh kum shi bynta jong ka jingkynmaw burom ïa ka lyngkhuh sngi ïap kaba 188 jong u Pa’iem Tirot Sing uba long u khlawait ka ri.
Nalor u samla Lambokstarwell, la synran lang ruh u samla Samakha, Finance Secretary ka KSU WKHD kum u symbud kongsan ha ka jingdonlang ruh u President ka KSU Nongkhlaw Circle, ki nongkitkam lem bad kiwei kiwei.
Ka HYC Sengkmie hapoh ka jingïalam u Sports Secretary u Franky Kharumnuid ha ka sngi Thohdieng ka la pyllait paitbah ïa ka Jersey ïalehkai phutbol jong ka kynhun ki ‘thei ïalehkai ka PFR Football Academy, ki ban ïashim bynta ha ka Women’s League Tournament ban pynïaid da ka Shillong Sports Association.
Haba ai jingkren hadien ba la dep ban pyllait ïa ka Jersey ïalehkai (home & away) ha Madan Malki, Shillong, u Sports Secretary u la sneng la kraw bad ai mynsiem ïa kitei ki ‘thei ïalehkai ba kin trei shitom ha shwa ba kin leit ïashim bynta ha katei ka lympung, khnang ba kin dup poi sha kliar jong ka nam.
U la ai mynsiem ruh ba kin pyndonkam hok ïa ka sap kaba u Nongbuh Nongthaw u la ai ha ki bad ha kajuh ka por u la kyntu ruh ïa ki, ba kim dei ban klet pat ïa ka pule puthi.
Kine ki jersey ki long ka rong blue na ka bynta ka jingïalehkai ha la ïing bad ka rong stem na ka bynta ka jingïalehkai shabar.
Wat la ka Jylla ka la phah haduh phra tylli ki kynhun ïalehkai sha ka 66th National School Games (NSG), hynrei ka la ïoh ban khur tang kawei ka takma ksiar bad takma rnong.
Ha kane ka lympung kaba la sdang naduh 6 haduh 13 tarik mynta u bnai ha ki lai tylli ki jaka kata ha Bhopal, Gwalior bad ha Delhi, ka Jylla ka la phah haduh 111 ngut ki nongïalehkai ki ban ïashim bynta ha ka Shoo-ting, Basketball, Boxing, Athletics, Judo, Football, Badminton bad Table Tennis.
Pynban haduh kaba kut jong kane ka lympung, ka Jylla ka la khur tang kawei ka takma ksiar na ka kynhun ïalehkai phutbol U-19 ki shynrang hadien ba ka lah ban pynliem noh ïa ka Punjab da 1-0 kol ha ka jingïakhun final.
Katba ka kynhun jong ki kynthei ka la shah rem noh ha ka Jharkhand da 2-0 kol ha ka jingïaknieh ïa ka kyrdan balai (Third Place).
Kham ha shwa ka Jylla ka la khur ïa ka takma rnong na ka Athletics lyngba ka Rinalis Ingti ha ka jingïalehkai High Jump da kaba lah kynthih haduh 1.
55 mitar.
Hato tang na ka Football bad Athletics ka la biang mo ïa ka Jylla ban khur takma bad balei na kiwei ki jingïalehkai kim lah ban leh bha ha katei ka lympung.
Lada ka shu kheiñ ïa katei ka lympung tang kum ka tamasa, kan shu long kum ka pynsyrwa kai ïa ka pisa na ka bynta ki khynnah ïalehkai jong kitei ki phra tylli ki jingïalehkai ha ka leit ka wan da ka rel bad liengsuiñ ryngkat ka bam ka dih bad ki jaka sah.
Haba pyrshang ban wad jingtip halor kane ka jingbym lah ban ïalehkai ki khynnah ha katei ka lympung, ki la ai daw ïa ka jingshit jong ka suiñ bneng.
Kawei pat ka daw kaba kum ki coach ki pynpaw ka long namar ba kim da ïoh tikna ban ai jinghikai ïa ki khynnah namar ka tnat ïalehkai ka ju phah ïa ki ba kin ïadon bynta ha kiba bun ki prokram.
Nalor kata, ki la ïathuh ba la ju pynbunkam ïa ki haba don ki prokram kum ki Athletic Meet, Subroto Mukher-jee Cup bad kiwei, katba ki la hap ban iehnoh shadien ïa la ki jong ki prokram ai jinghikai na ka bynta ki khynnah.
Ym lah ban len ba don napdeng kitei ki phra tylli ki jingïalehkai ki bym ju pynlong ïa ki lympung ïalehkai hapoh ka Jylla (State Level) hashwa ba kin jied ïa ki khynnah ïalehkai ban leit ïashim bynta shabar jylla.
Hynrei ki nongpynïaid jong ki synjuk ki la shu jied katba ki mon ïa kino kino ki khynnah bad wat ka tnat ïalehkai kam ju ïit bniah ïa kum kitei ki synjuk ki bym ju pynlong ïa ki lympung ïalehkai.
Ka Samaro bad ka Nangbah Khloopano ki la ïasam mar mar shi dor-thong (point) ha ka lympung ïalehkai Third Division Football Tournament ba la tip kum ka “3rd Adelbert Memorial Trophy" hadien ba ïakhaid mar 3-3 kol ha ka sngi Thohdieng ha Kiang Stadium, Jowai.
Ka Nangbah Khloopano tang mar ïasdang ka jingïalehkai ka la ïoh ban thep kol lyngba u Armstrong Dhar ha ka minit kaba 4, kumjuh u Aiban Lamare ha ka minit kaba 48 bad u Teiban Lamare ha ka minit kaba 57.
Hynrei ka Samaro ka la lah ban pynphai kylla lyngba u Dunsill Chyrmang ha ka minit kaba 18, u Fourki Dkhar ha ka minit kaba 52 bad u Deibor Bareh ha ka minit kaba 60 na ka bynta ban ïakhaid mar lai kol.
Haba phai sha kawei pat ka jingïakhun kaba ar la hap ban pynsangeh noh na ka daw ka jingbym shai ka suiñ bneng.
Ka Khliehmawlieh Youth Club bad ka Rangdajied United FC ki long ba la pynkhreh banaknieha ka nam lahduh ha ka sien kaba nyngkong eh ha ka Meghalaya State League 2023.
Kine ki kynhun kinakhun ïa ka final mynta ka sngi Saitjaiñ ha SSA Stadium kaba ha First Ground, Polo ha ka por 3 baje janmiet.
Shi kynta shwa ban sdang ïa ka jingalehkai yn pynshongshit da ka nongrwai na Jylla ka Jessie Lyngdoh.
Kum ban shu pynkynmaw, ka jingaid lynti kine ki kynhun ka la long kaba phylla namar kim shym la shah rem ha ki jingalehkai group.
Ka Rangdajied ka laoh ban bata ka kyrdan ba hakhlieh jong ka Group-B bad ka Khliehmawlieh ha ka Group-D.
Kine ki kynhun ki la shah rem noh ha ka semi final jong ka wat ba nyngkong, hynrei ki la wanphai da ka jingkhlaiñ bor ha ka wat ba ar na ka bynta ban pynliem kyllaa ki kynhun ka liang pyrshah.
Ka Khliehmawlieh ka la lah ban pynliem kyllaa ka lahduh jong ka Shillong Premier League ka Mawlai SC da 3-1 kol (3-2 on aggregate), katba ka Rangdajied ka la jop da 3-0a ka Shillong Lajong FC, kaba dei ruh ka lahduh jong ka MSL 2019.
Lyngba kitei ki jingjop, baroh ar kynhun ki la khmih lynti banalehkai bha ha ka final khnang ba kin lah ban kynjoh sha ka thong.
“Ka jingjop ha ka semi final ka long ka jingai mynsiema ki rangalehkai, hynrei ngin hap banai bteng banalehkai bha," la ong u assistant coach ka Rangdajied u Aibanjop Shadap.
“Ki kynhun kibaoh rung sha ka final ki dei hok banoh namar ki la trei shitom bad nga khmih lynti ba kinalehkai bha pyrshaha ka Khliehmawlieh," u la bynrap.
Ka RUFC ka la don jingkyrmen banakhun tyngeh ha kane ka jingakhun final hadien ba jop da 3-0 kol bad na ka liang u kapten u Niawkorlang Kyndiah u la ong ba ki rangalehkai ki la don ka jingasngewthuh jingmut lang banakhun tyngeh haduh kaba kut.
“Hadien ka wat kaba nyngkong ngi la sdang ban duh mynsiem ban pynphaia ki lai kol, hynrei ki la pyrshang banakhun tyngeh ha ka wat kaba ar kat haduh ban wanphai da ka jingjop.
Ngi da thrang eh ban khura ka trophy bad ngi khmih lyntibanalehkai bha," u la bynrap.
Wat la ka la shah rem ha ka Lajong ha ka final jong ka MSL 2019, hynrei kan long kaba kham khraw lada ka lah ban khura ka jingjop ha kane ka kynti.
Kumba ka paw dei tang ka RUFC kaba la rung final haduh arsien kynthih.
Haba phai sha ka Khliehmawlieh ka dei ka kynhun kaba dang thymmai bad ka bym pat ju lah banalehkai bha ha ka jingalehkai group ha u 2019.
Kane kan dei ruh ka sien kaba nyngkong eh ba kanoh rung shaduh ka final.
Kane ka kynhun kaba na West Khasi wat la ka la shah rem ha ka wat kaba nyngkong ha Tura, pynban ka la lah ban pynpawa ka jingtbit ha ka wat kaba ar kat haduh ba ka la lah ban pynliem noha ka Mawlai ha kane ka nongbah hakhmat ki paidbah nongkyrshan.
“Ka jingangnud ka longa baroh ar ki kynhun.
Ngin hap ban trei shitom naduh kaba sdang," la ong u vice-captain ka Khliehmawlieh u Liversonawphniaw.
“Kan long ka jingsah kynmawa ka klob hi baroh kawei bada ka West Khasi Hills hi baroh kawei lada ngi lah banoh raha ka trophy nam lahduh.
"Ha kawei pat ka liang u Manager ka KYC, Bah Joyfulstar Marngar u la ai buroma ki paidbah nongkyrshan kiba laaid kylleng ban ai mynsiema ka kynhun bad u la kyntu ba kin wan ban ai mynsiem biang sa shisien pat ha kane ka jingakhun kaba kongsan eh.
Lah ban pynkynmaw ba ka Khliehmawlieh bad ka Rangdajied ki laakynduh teng ha ka MSL 2019 bad ka RUFC ka la jop da 1-0 kol.
Ha kine ki sngi, ki khubor ha ka Ri ki la thnam bha hadien ba ka Enforcement Directorate (ED) ka la leit khynra bad kem ïa uwei na ki Myntri ka sorkar Tamil Nadu, u V Senthil Balaji, halor ka jingkynnoh ba ka la don ka jingshim pisa ban ai kam ai jam bad ka jingpyndonkam bakla ïa ka pisa.
Ka Tamil Nadu ka dei ka jylla ba la synshar da ka seng DMK ha kaba u MK Stalin u dei u Myntri Rangbah.
Ka DMK kam don satia ha ka shatri jong ka National Democratic Alliance (NDA) bad ka don ha ka liang pyrshah.
Ki seng kiba don ha ka Liang Pyrshah ki la kynnoh ba ka jingleit kem ïa u Senthil Balaji ka dei tang ka jingpynhiar kput jong ka Sorkar Pdeng ba la ïalam da ka BJP ïa ki nongïalam jong ki seng ki bym don jingïadei bad ka BJP.
Hynrei ka BJP ka la kam ba kane baroh ka dei kum shi bynta ban kem ïa ki briew kiba donkti ha ki kam bamsap bamngem.
Ngi sngewdei ba ïa ka bamsap bamngem dei ban rat dyngkhong na kane ka Ri bad ba ki kynhun tohkit kin leit khynra bad kem ïa kiba donkti.
Hynrei kaei kaba ngi shem ka long ba ka BJP kam ïapher than na ka Congress ha ka por ba ka dang synshar.
Ka Congress ka la ñion beit ïa kito ki nongïalam bad ki seng ki bym kyrshan ïa ka.
Mynta ngi ngi ïohi ïa kajuh kaba ka BJP ka leh.
Ka jingphah tur ïa ka CBI bad ED sha ki jylla bym synshar ka BJP ka la long shaba palat.
Ngim ngeit ba ki jylla kiba synshar ka BJP lane ki seng saiñpyrthei kiba don jingïadei bad ka ki long kiba khuid ba suba.
Ka jingbamsap kan don beit ha ki jylla kiba kum kine, hynrei ngim lah leh eiei pat haba kaba bat ïa ki kynhun tohkit ka dei ka Sorkar Pdeng.
Ngi sngewthuh ba kine ki kynhun tohkit kin hap ban leit kat shaba phah ka Sorkar Pdeng bad kim lah ban ïaid lait na kata.
Ngi ïohi ruh ba lada don ka jingshah kynnoh bamsap jong uwei na ki nongïalam seng saiñpyrthei bym don jingïadei bad ka BJP, kita ki jingkynnoh bad wat ki jingtohkit ruh kumjuh ki jah rngai noh tang mar ïa pynïasoh sha ka BJP.
Lehse ka BJP ka long kum ka kor ka bor kaba pynkhuid ïa ki nongbamsap.
Katba dang pyrshah BJP ki dei kiba bamsap na kiba bamsap tam, hynrei tang shu la pynïasoh sha ka BJP pat, ki dei kiba khuid ba suba haduh katta katta.
Ka jingleh saiñpyrthei ïa ka kam bamsap bamngem kan ym ïalam ïa ka Ri sha ka jingbha bad jingkhuid.
Lada jia ba ka BJP ka duh bor noh ha ka ilekshon, ka sorkar kaba thymmai kan sa kput kylla sa ïa ka BJP haduh ban da jem jai.
Shaei ngin poi haba kumta? Lada ka BJP ka ngeit shisha ha ka jingpynkhuid ïa ka synshar ka khadar da kaba rat dyngkhong ïa ka bamsap bamngem, ka dei ban phah wan ïa kita ki CBI, ED sha Meghalaya ban tih bniah ïa ki kam hangne.
Na ka por sha ka por, ngi la ju kyntu ïa ka Sorkar Pdeng ba ka dei ban wanrah ïa ki kynhun tohkit ban lap haei ka don ka jingbamsap.
Lah ban kdew ba ha kine ki snem bad ki bnai, ka BJP ka la kynnoh ba ka sorkar ba la ïalam da u Conrad K.
Sangma ka la donkti ha ki kam bamsap bamngem kum ka jingpyntreikam ïa ka Saubhagya Scheme, ka jingtih bad jingkit dewïong be-aiñ, ka jingpyndonkam bakla ïa ka pisa ba la phah da ka Sorkar Pdeng sha ka Jaiñtia Hills Autonomous District Council (JHADC) bad Garo Hills Autonomous District Council (GHADC) bad kiwei.
Ha ka por ilekshon, u Myntri Korbar Ri, u Amit Shah, u la ong ba ka Meghalaya ka wan hakhmat duh ha ka jingbamsap bamngem ha ka Ri baroh kawei.
Hynrei ynda la dep ka ilekshon pat, ka BJP bad ka NPP ki la ong ba kiba kum kine ki jingkren ki dei tang ki nia ilekshon bad ki la shu kut noh kumto.
Kumno kin shu kut kumto haba la kren kat u Myntri Korbar Ri bad ym u nongkyrshan BJP uba don ha ka konstitwensi? Ngi sngewthuh ba katba ka BJP bad ka NPP ki dang ïatreilang ha ka sorkar ha Meghalaya, ka CBI bad ED kin sang ban wan rung bad ban tohkit.
Sa tang lada ym don shuh ka BJP bad ka NPP ha ka sorkar, lehse ha kata ka por ki lah ban wan leh smat leh sting ban tohkit.
Ka long kamkai haduh katta katta ba ki nongïalam saiñpyrthei kin ïalehkai bad ka bamsap bamngem kaba ktah beit ngak ïa ki paidbah baduk basuk.
Ngi kwah ba ka jingtohkit pyrshah bamsap kan long beit ha baroh ki jylla salonsar khlem da peit seng ne paralok lym kumta ngin ym lah ban ïaleh pyrshah ïa ka bamsap bamngem bad ngin nang ïai ran shadien.
Ki paidbah salonsar kim kyrshan ïa ka jingbamsap namar ki sngewthuh ba kiba shah ktah nyngkong eh ki dei ma ki.
Kat kane ka jingduk, jinghiran, jinglynga jingpisa, hynrei ki don pat kiba dang lapmiet ban kjit na u paidbah da kaba donkti ha ki kam bamsap.
Keiñ noh kane ka jingpynkhuid ïa ki nongbamsap da kaba phah rung ïa ki sha ka BJP, katba ïa ki bym treh, ki shah tangon ha ki aiñ ki kanun kiba da ki spah tylli.
Ha kaba kut, ngi kwah ba ka hok kan synshar bad kan ïeng rasong khlem da peit mano ba don liang shano, bad kiba la lap ba ki donkti, dei ban pynshitom katkum ki kyndon aiñ.
Kane ka mat ban bteng biang ia ka thung kam thung jam kan sa sdang noh shen ka long ka jingkmen ia ki samla wad kam wad jam ha ka Jylla.
Kane ka jingleh ka sorkar ka long ba kam kwah ba ki samla khlem kam khlem jam kin shu shang makia shane shatai, khlem kam khlem jam.
Ym kum ka seng VPP bad ka jingthmu jong ka, ka long ba ka kwah ban pynsangeh ia ka jingthung kam thung jam tang na ka daw bym shongnia.
Kane ka Reservation policy bad ka jingleh ka VPP ka long kumba dung da u sum ia ki samla ba thrang ban ioh kam ioh jam, kam long kaba bha ban pynsangeh ia ka thung kam thungjam kumba ong u Myntri Rangbah.
Namar shisha ka rta bad ki snem jong kiba thep kam kin sa tam bad kin duh noh ia la ka lad ioh kam ioh jam.
Kumta ban pynsangeh ia ka thung kam ka long kum ka jingkhang lad ia ki samla ban bam ja miet ja step.
Kane ka long ka jingiohi jongngi ki riew paidbah halor kane ka mat ban pynsangeh ia ka jingthung kam ym lah ban pdiang da ki samla wad kam.
Ka Ukraine ha kane ka kynti ka la rai ban phah ia ki shipai jongka sha United States, naka bynta ban leit pyntbit ia ki ba kin lah ban ñiah bad pynher ia ki liengsuiñ F-16 Fighter Jets jong ka US.
La ong ba katei ka jing pyntbit kan long noh shen hadien ba la dep ban pynbit pynbiang ia ki jing pynkhreh baroh.
Hynrei katei ka jingleit pyntbit jongki ha kane ka por, kam long shuh ka jingleit hikai kaba dang sdang, hynrei ka long ka jingleit hikai ban pynkynmaw biang ia kaba ki la ioh jinghikai ha ki khyndiat por ba la leit.
Ka tnat shipai jong ka Seoul ha ka Sngi Thohdieng ka la iathuh ba kawei ka jhad ‘submarine’ jong ka tnat shipai duriaw ka United States (US) kaba la leit poi sha ka jaka sangeh jhad hapoh ka nongbah Busan jong ka South Korea bad ka long ruh hadien ka jing byrngem bad jing maham jong ka North Korea haba iadei bad ka jingiadei kam hapdeng ka US bad ka South Korea.
Ka jingiadei hapdeng kitei ki ar tylli ki ri Korea ka la tlot bad hiar bha ha kine ki sngi, ha kaba u nongialam ka North Korea- u Kim Jong Un, u la bthah ia ki heh ba dei khmih ha ka tnat Nuclear jong ka ri bad ba kin pynmih kham bun ia kum kitei ki tiar Nuclear naka bynta ka jingpynkhreh ia ka ri ba kan lah ban ialeh pyrshah ia kino- kino ki jingeh ki ban wan hadien habud.
Ha kajuh ka por ruh, la ong ba ka South Korea bad ka United States ki la kular ban pynphai kylliang ia ka North Korea halor ki kam Nuclear kiba ka ju pyni bor bad wanrah jingma ia ki para marjan ri na ka por- sha ka por.
Kumta la ong ba ka USS Michigan, kaba long ka Nuclear Ohio-class Submarine jong ka US, ka la leit poi ha Busan ha ka Sngi Thohdieng ha ka sien kaba nyngkong eh hadien ki 6 snem ba ka US kan leh ia kane da ka jingkyrshan ia ka South Korea ha ka liang ka jingai jingiada.
Kumjuh ruh na ka liang ka United States ka la ong ba ka South Korea mynta ka la ioh jingkyrshan na ka US, da ki tiar Nuclear kiba khlaiñ bor ban ialeh pyrshah ia ki jingma kiba ap na ka North Korea ha kine ki sngi.
Katei ka submarine kaba don ia ka jingkhia palat 18,000-ton, ka don kumba 170 metre lane 560 phut ka jing jrong bad ka long kaba lah ban pyndait da ki ‘namding 150 Tomahawk ha ka jing jngai kaba haduh 2,500 kilometre (1,553 mile).
Namar kumba la iohi, ba ka North Korea ka la pynher ‘namding khah- khah ha une u snem, kynthup ia ka jingpyrshang pynher ia ki ‘namding kiba khlaiñ bor tam kiba ka don bad ha u bnai ba la leit, ka North Korea ka la pyrshang ruh ban leit buh ia ki ‘Spy Satellite’ sha ka haw-haw jongka.
Ka North Korea ha ka Sngi Thohdieng, ka dang dep pynher ia 2 tylli ki ‘namding kum shi bynta ban pynpaw ia ka jingbitar halor ka jingiatrei lang jong ka United States bad ka South Korea ban pyntbit bad ai jinghikai ia ki shipai jongki.
Kumta, ka North Korea ka kynnoh ba katei ka jingiatrei lang jong kitei ki 2 ri, ka long ka jing pynkhreh ban leit thombor ia ka North Korea ha ki sngi ki ban wan.
Katkum ki khana pateng la ong ba u Hynniewtrep u wan na shaphang shatei lane mihngi, ha ka jingiaid lynti ki don 16 trep kiba phet shnong (Migrate).
Kumta ha ka jingiaid lynti ba jngai ban poi sha kine ki lum ba ithiang, 9 trep ki sakma noh ne jah lynti kumta sah sa 7 trep kiba buhai shnong sha kine ki lum ba pyngngaid.
Ki don kiba ngeit ba 9 trep ki don ha  bneng, kane ka long kaba artatien ban pdiang.
Ki nongwad bniah (Research Scholar) ki batai, ba ki Hynñiewtrep ki wan na kawei ka jaidbynriew kaba heh paid.
Kata ka dei ka jaidbynriew Mongolian, kine ki Mongolian ki la poi sha kine ki thain lam mihngi ka ri India ki long kiba kynthup ia ki jaidbynriew Mizo, Manipuri, Bodo, Karbi, Khasi (Hynniewtrep) bad kiwei kiwei.
Kine baroh ki wan na kajuh ka thymmei, ngim pat tip la ia kane ka jingpynshongnia la leh DNA ne em.
Te ia kane ka phang ngim nym da iatih bniah namar ka long ka phang (subject) kham kham iar.
Don ruh kiba ong bad batai, ba ka jaidbynriew Hynñiewtrep jong ngi ka wan na kata ka kynhun kaba ki ong ka ‘Lost Tribe of Israel.
" Hangne ka don ka jingiajan bad kata ka jinglong.
Namar kine haneng ki dak ki shin, ngi sngewthuh shai ba u Khasi (Hynniewtrep) u dei u juh u jaidbynriew wat la u don sha Ri – War, Ri – Bhoi, Ri Jaintia ne Ri Khyrim ne Ri Mylliem.
Ka jingiapher ki jaka kam pyniapher satia ia ka jinglong kawei ka jaidbynriew.
Bunsien namar ba ngi dang sahdien, ngi sngew kyrpang, u Khyriem bad Mylliem khamtam uba shong ha sor u sngew ba dei tang ma u dei u Khasi, kiwei te kim dei, kane ka rukom sngew bad pyrkhat ka long kaba bakla.
To ngin ia  kiar noh na kine kiei kiei ki bym shongnai.
Ngin ia pynksan ia la ka jong ka jaidbynriew khnang ba kan eh kan khlain bad kan nangkiew shaphrang, ngin nym da ia pharia than ruh ba ioh ka jaidbynriew kaba rit kan jah syndon na sla pyrthei.
Ia u Khasi uba shong sha ri Jaintia ne ri Pnar, ki ju ong synteng, kam mut ba um dei u Khasi, ia u Khasi uba shong ne hap ha ka hima Khyrim bad Mylliem, ki ong Khynriam, ha ka jingshisha khynriam la ju pyndonkam da kiba shong sha Pnar, kaba mut Khyrim, namar u Khasi sha Pnar u dei marpud bad ka hima Khyrim.
Ki war pat kim ju pyndonkam ia ka ktien khynriam, ki ong beit u / ka ne ki Nongphlang ka thew ia baroh u Khasi uba shong halor ki lum bad ba kham bun u phlang – katba ki Khasi sha Bhoi – ki pyndonkam da ka ktien Nongsor – namar ba u kham iajan bad ka sor Shillong.
Baroh ki dei ki Khasi, ym don jingiapher.
Ki jaka lum ki kham khriat, sha Riwar ka kham pyngngad namar ki jaka ki kham long sharing bad ki jaka Khasi sha Bhoi ki kham shit namar bun ki jaka ba long madan.
Kine ki dei ki jaidbynriew Hynñiewtrep ne u Khasi baiar.
Ngim dei ban niewbein ia la ka jong.
La ka long ha ka riam ka beit ne ka ktien ka thylliej.
Ngi dei ban pynwandur (modify) thymmai ia ka long ha ka riam ka beit ne ka ktien ka thylliej.
Wat shah ba u thylliej jong ngi un ialam bakla.
Nuksa : U briew uba sngew la kham shai ialade, u ialeh ban pynsniewdur ia ki ktien uba wan na nongkyndong – kynnoh khasi k um u bym pat leit skul katba ia ka ktien nongwei pat ki ialeh ban pynwandur.
Kane ka dei ka jingsahdien jong ka jaidbyntiew.
Ha ka riam ka beit, ka don kine harum :-i)Ka riam kaba itynnadii)Ka riam kaba idonakoriii)Ka riam kaba ikhlemakori)Ka riam ka beit jong u briew ne ki jainpong jong u briew ki long ban iada ia ka longrynieng jong u ne ka briew.
Kane ka dei ka bynta ba la buh U Blei ia u briew, ka dei ruh ban long kaba khuid, kane ka pynitynnad ia u ne ka briew ha kane ka sla khyndew.
ii)Ka riam donakor – Ka riam ka beit jong ngi ki briew ka long kaba kongsan eh.
Haba ki briew ki riam donakor ka kham pher, ka da burom ia ka jinglong shynrang ne jinglong kynthei ba kyrpang ia kaba U Blei U la thaw ia ngi.
Haba u ne ka briew ki riam donakor, ka pynitynnad ia u ne ka briew, ki briew ki kham burom ia kiba kum kita ki briew.
Nangta ki briew kim nud ban kren thala ia ki, ka jingriam donakor ka kham lait na ki jingpynshoi, ka dor jong ka – ka kham khraw ban ia ka jingbym donakor.
iii)Ka riam kaba ikhlemakor – Kane ka rukom riam ka pynisih ia kiba peit ne ia kiba iohi.
Kane ka rukom riam ka shait pynpaw ruh ia ka jinglong kyrpang khamtam ia ka kynthei, kaba dei ban ri ban da ia ka akor ka burom jong ka bad jong ka iing ka sem.
Ka pyniskuin ia uba peit khamtam ia u samla ne ia u shynrang, ki shait pynpaw ruh ia ka rukom long ka met ka phad kaba donburom – kane ka rukom riam ka wanrah ruh bun ki jingpynshoi, wat ia ki jingsniew ruh, khamtam ha ka por bad ka juk kaba mynta.
Kane ka riam khlemakor ka long kaei na ki dawbah ba wanrah ia ka jingsniew.
Wat ha ki iingmane Blei ruh ka riam ka pyni ia kata ka dur ba kyrpang bad ba idonburom jong ki kynthei.
Ban saindur ia ka iing ka sem ne ialade ruh, dei ban long donakor.
Ha ka ktien ka thylliej ne ha ka riam ka beit.
Ka Dustur Khasi : Haba ki kren shaphang ka dustur Khasi, ngin shem barabor ba ki kren tang shaphang ka dustur u Khyrim, u Mylliem, u Maharam etc.
hynrei kim kren shaphang ka dustur u War, u Bhoi ne u Pnar, namar hangne ka don ka jingiapher hapdeng para Khasi – baroh ki dei ki Khasi ym kiwei pat ki jaitbynriew.
Sha Ri – War ka khatduh kam don iktiar ei ei, bad ia ka iing kmie iing kpa kim ju ai ha ka khatduh – hynrei ha ka hynmen kynthei kaba nyngkong, namar dei ma ka kaba la kit la bah ia la ki para naduh ba ki dangrit.
Nangta ia ka nongkynti ne nongtymmen ki iasam lang hapdeng shipara.
Ia ka iing kmie iing kpa kim ju ong ka iing kur namar baroh ki khun ki long trai ha la iing wat lada ki la thaw la ka longkur ne longiing longsem.
Bunsien ki kynthei ki bud ia u lok ban iashong ryngkat.
La don hi katto katne kiba thap ia tynneng khatduh, kane kalong kaba bakla.
Ka dustur ai jait kmie :- Kum ka jaidbynriew baroh kawei, kane ka long kaba bakla shibun eh, ha ka jingshisha la dei ban pynkylla noh ia kane ka dustur u briew (Man – made).
Dei ban ai jaid noh sha u shynrang uba long u kpa, halor kine kin nongrim harum :-i)Ki khun ki dei ki symbai jong u kpa – Dei ma u uba bet ia u symbai bad uba pynkha ia ki khun, hooid ym lah ban len, ba ka kmie kaba la pun la kha bad kaba la kit shitom ruh bun bnai ban kha ia ki khun hynrei ym dei pat ban kam trai ia kane ba ka dei kaba kit ba bah shitom ia ki.
Dei kane ka kamram jong ka kmie ne ka kynthei ban leh kumta, namar ia kane ka kamram la buh bad bynshet da U Blei, Uba long U Nongbuh Nongthaw.
Kam dei ka kynthei ne ka kmie kaba buh bynta ban leh kumta.
Ym lah ban ialeh pyrshah ia ka ain bad ka hukum ba la buh da u Blei.
Ka aiñ U Blei ka longdoh longsnam, ban ialeh pyrshah ka long ka pop.
Ki Israel ki dei ki khun ki ksiew u Abraham, ym jong ka Sara kaba dei ka tnga jong u.
Wat u  Jisu ruh ui dei u symbai jong u kpa uba long U Blei, dei ma u ba la phah bad ba la pynkha lyngba ka Mary theisotti.
Ha ka Gospel u Mathaios 12 : 49 – 50 haba ka kmie u Jisu bad kiba haiing ki wan wad ia u, kumno u ong ? – ‘Uno uno uba leh ia ka m on u kpa jong nga uba ha bneng, uta kein u para ne ka para bad ka kmie jong nga.
"ii)Ki khun ki dei ki symbai jong u kpa – Ki bit na u kpa nadong shadong, ka dur, ka rynieng, ka sniehdoh bad ka rukom pyrkhat ruh (mentality).
Ka DNA test ruh ka batai kumta.
iii)Ka jingai jait kmie ka dei ka rukom bad ka dustur ba buh u briew bad ba la thaw ruh da u briew.
Ban bud ia ka dustur u briew ban pynkheiñ ia ka hukum u Blei, ka long ka pop bakhraw.
iv)Nangta haba wad shuh shuh, la shem ka 1600HK, u Khasi u ai jaid sha u kpa – dei na ki jingjia ba la pynlong ban ai jaid noh sha ka kmie ban neh ka jinglong bad ka dustur Khasi.
Kane ka rukom khein bad shim ia ka hok u kpa, ka long kaba bakla shibun.
Lada u nongai symbai um don shuh naei te yn ioh ne pynmih ia ujuh u jait.
Ka long kaba bakla bad kaba sakhi lamler ia ki jingshisha kiba paw.
v)Ban ong ba ka juk u Khasi ka dei ka juk tipbriew tip Blei ruh ka long kaba bakla.
La shu rah skong bad iaroh arsap da mano re, balei ka bakla ?Ngi tip skhem ba ym dei u briew uba la thaw ia u briew, hynrei dei U Blei Uba la thaw ia u briew, ngi dei ban tip shuwa ia U Nongthaw hadien ngi tip ia u para briew.
Ka jingai kyrpang ia ka khun kynthei khatduh ka long kaba bakla, namar ngim burom shuh ia kiba halor kiba la iohi nyngkong ia ka sngi u bnai.
Ban burom bad aibor ha ka kynthei khatduh ka dei ka jingpynhiar dor ia ki hynmen bad pynjem daw ia ka jaitbynriew.
Kiwei kiwei ki hynmen ki long thylli, kane ka long ka jingleh shiliang khmat ia la ki khun.
Ka ktien U Blei ka ong.
“To ieit ia la u para marjan kumba ialade," hynrei ia la ki khun ngi isih, ngi mane ia ka dustur u briew shano akta ka tip hok tip sot u Khasi ? Kitei haneng ki long ki jingbakla kiba shyrkhei bha, khamtam ia kito kiba hikai pyrshah ia ki jingshisha, ki long ki nongialam bad nonghikai ba lamler.
Pule Kitab ki Syiem 18 : 20…….
Kaei kaba la jia ia kito ki nongialam bakla bad ia ki nongmane bleithaw, hapdeng ka jingialeh ha u lum Karmel, u Blei lyngba u Elijah U la pyniap lut ia ki nogialam ba lamler, hynrei ia ki nongbud U Blei U la map namar ba ki la kylla kaba mut.
Ka China ha ka Sngi Palei, ka la pynher ia u roket 2D ba khlaiñ bor bha naka bynta ka jingleit buh ia 41 tylli ki satellite bad da kane, ka China ka la thaw rekod thymmai ruh ban long ka ri kaba leit buh ia shibun bah ki satellite tang shisien leit buh ha kajuh ka por.
Utei u roket u la mih na China ha ka por 1:30 noh phai sngi, na ka jaka pynher roket hi- ka Taiyan Satellite Launch Centre kaba don ha Shanxi.
Katei ka jingleh jong ka China, ka long ruh tang shi taiew hadien ba ka la phah ia kawei ka kynhun jong lai ngut ki nongleit kiew haw-haw naka bynta ki kam jongka.
La ong ba ka jingthmu jong kitei ki satellite ka long ban phah ia ki jingtip kiba bniah sha ka tnat ba dei khmih jong ka China.
Kham bun ruh na kitei ki satellite, ki dei ki jong ka Jilin-1 Series, kaba long ka tnat ba nyngkong eh jong ka China ka ban pyntreikam ia ki kor satellite.
Ka China ka la pynher ruh ia u satellite Jilin-1 ha u snem 2015, uba don kumba 420 kilogram ka jingkhia.
Hynrei ha ki phra snem ba la leit, ka China ka la kam ba ka la lah ban pynduna ia ka jingkhia jong utei u roket shaduh ka 22 kilo syndon.
La ong ba ki jinglah jong ka China ha ka liang ki kam haw-haw ha kine ki sngi, ka la pyn lyngngoh ia kiba bun ki ri, khamtam ka United States.
Ka Blomberg ha ki khyndiat por ba la leit jong une u bnai, ka la iathuh ba ka tnat haw-haw jong ka United States ruh ka thmu ban leit buh la ki jong ki satellite ha ki sngi ban wan, naka bynta ban ioh peit thuh bad ban syntiat ia ka jinglong jingman jong ka China bad Russia bad ka jingdon jong ki kali ne ki tiar ka China ne jong ka Russia, kiba lah ban wanrah jingma ne thombor ia ka US.
Nalor kata, la ong ba ka China ka dang trei shitom ruh ban wanrah ia ki satellite kiba kham biang shuh shuh bad ka thmu ban pyndep bad pyn urlong noh ia katei ka jingthmu hapoh jong u snem 2030.
U nongïalam jong ka seng Congress u Rahul Gandhi, uba la shah weng noh na ka Parliament hadien ba u la shah rai pynrem ha kaba ïadei bad ka jingshah mudui mukotduma ba u la kren ïa ki kyntien kiba ktah bad pynkhlemraiñ ïa kiwei pat, u la shah khot hajir ha kaba ïadei bad kawei pat ka jingjia jong ka jingkren pyrshah jong u ïa kiwei kaba long pyrshah ïa u ha Karnataka.
Kiwei pat kiba la shah kynnoh lang ha kane ka jingjia kiba kynthup ïa u Myntri Rangbah ka Karnataka u Siddaramaiah bad u Symbud Myntri jong u, u DK Shivakumar ruh ki la shah khot hajir ha u Chief Metropolitan Magistrate.
Ïa kane ka mukotduma yn sa bishar bniah ha ka 27 tarik, Naitung.
