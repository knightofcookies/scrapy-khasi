La iathuh da U Ma Bareh, ba katei ka dei ka skul, kaba ula seng hi ma u shimet bad ba u dei ruh U Chairman jong katei ka skul, kaba dei ka  skul private Aided SSA Scheme.
Katei ka skul ka la ioh jingiarap pisa, kaba  T.
7,00000, ha kaba la tei ia ka iing skul bad nangta ula pynlut nalade, kaba  palat sha ka T.
60,00000 lak, na ka bynta ki khynnah Pre Primary, L.
P.
bad U.
P.
Skul.
Ka skul ka la ioh ia ka  ja sngi ki khynnah skul bad ki kot ki sla SSA.
Ia u khaw katei ka skul ka la ioh khyndiat eh ha ka shibnai bad ka skul ka la ai ja sngi ia baroh ki khynnah naduh Pre primary haduh U.
P.
Skul.
Kitei ki nonghikai kiba la shah weng kam, na katei ka skul, ha ka 24tarik Iaiong 2013 bad la iathuh ruh ba kitei ki nonghikai, kim long satia kiba tbit ban ai jinghikai ia ki khynnah ha subject Maths & English.
Halor ka jingsiew tulop, U Chairman jong ka skul, u kubur, ba ka don ka jingslem ban siew ia ka tulop jong ki na ka daw ba slem ban submit ia ka jinglut jingsep, ha kaba pyndonkam pisa, ha ki snem ba la lah, hynrei la siew lut pat ha ka 31tarik Lber 2014.
U MDC, u ong shuh shuh ba namar ba ki kwah ban  pynthoh bria ia u trai ba seng ia katei ka skul  bad ruh u ba dei u Deputy Chairman JHADC, ha ka 9tarik Nailur 2014, ha ka por 8baje mynstep, ka Kong Marvelous Dkhar, ba juh hikai ha katei ka skul ka la khot ia ar ngut ki kynnah pule ha katei ka skul bad kit ruh ia kitei ki khynnah kumba 1 Km jngai na katei ka skul, ha kaba ka la kylli jing kylli na kitei ki khynnah shaphang ka jingwan skul ki nonghikai, ha kaba ka la ring  video bad ka jingkren jong kitei ki khynnah hapoh kali jong ka.
Haba ki khynnah ki kren ia ka jingshisha, ka pyndam biang bad khroh ba kitei ki khynnah, kin kren  katkum ka jing bthah jong ka.
Shuh shuh ka Kong Marvelous Dkhar ynda ka la dep leh ia katei ka kam ka la pynhiar noh ia kitei ki khynnah napoh kali jong ka bad ka la maham ruh ia ki kim dei satia ban iathuh briew hangno hangno ruh khnang ba kan ai pisa shuh shibun ia ki.
Hynrei kitei ki khynnah mar ia poi ha skul ki la iathuh lut ia ki nonghikai, ia baroh ki khynnah skul bad ia U Chairman jong katei skul ia katei ka rukom leh ka Kong Marvelous Dkhar.
Ym tang katta, U Ma Bareh, u iathuh ba ka la leit mudui ruh pyrshah ia u, ha Khliehriat PS, da kaba kynnoh, ba u kren kynshlei ia ka kynthei.
U Ma HS Bareh u la kynthoh jur ia ka President ka Civil Society Women Organisation  (CSWO), ka Kong A.
Kharshiing, namar ka jingkynshoit jong ka, ba kitei ki briew, ki la leh  shaba palat pud.
Shillong, 11 Nailur:Mynta ka sngi, ha ka por 4baje mynstep, ki pulit jong ka Mawlai, ki la ioh bat ia kawei ka Tourist Taxi, kaba don ia u num ber  ML 05 H 8180 bad ynda haba la talasi, la lap ia ki 25tylli ki bateri bad haba la tohkit, ki runar, kiba don ha katei ka kali, ki iathuh ba ki la tuh, na kiba bun ki tnum mobile ha Ri Bhoi.
Kitei ki runar, ki dei kiba don kti ha kiwei de ki kam pyntriem ha ki bynta jong ka East Khasi Hills.
La kem ia U Noor Muhammad Khan (25), U Ranjan Barman (32), U Bajendra Burman, U Sudip Acharjee bad U Biswajit Roy bad la kurup ruh ia katei ka kali bad ia uba shimti ia kitei ki tiar ruh, U Ahat Ali jong ka Kamrup Hajo, uba thied ia ki tiar jot, la kem lang mynta ka sngi.
Shillong, 10 Nailur:Ban pynsngewthuh ban pynshai ia ki paidbah ba kim dei ban shim ne pyniap hi ia la ka jingim, ka Sanker Centre ka la pynlong ia ka jingpyniaid rali da ki saikil bad ka jingiaphylliew jingmut hynne ka sngi Balang kaba dei ka sngi rakhe kum ka sngi iada pyniap hi ne ka World Suicide Prevention Day.
Haba kren ha ka jingiaphylliew halor kane ka phang u Dr Sandi Syiem ka Sanker Centre  u la ong ba kam don da kawei pat ka dawai ban weng ia ki jingeh jong ka jingpyniap hi ban ia ka jingtei ia ka jingiajan bad ka jingiadei hapdeng ki briew.
“Ka jingbun ki briew kiba pyniap hi, ki briew kiba sngew ba shah pdiang ha ka imlang sahlang kim ju leh ia kam pyniap hi" Dr Syiem haba kren ha kane ka sngi.
Une u doktor uba seng ia ka  Sanker u la ong ba man ka 40 sekhon, la don uwei u nongpyniap hi ialade ha ka pyrthei bad ha man kane ka 40 sekhon la don beit kiba pyrshang ban pyniap hi ialade.
U la buh jingkylli kiba leit leh research ia ka jingpang bampong hynrei katno don kiba leh research na bynta kiba pyniap hi ialade.
Katba ka Doktor na NEIGRIHMS kaba dei ia ka tnad psychiatry ka Dr Sonali Shinde Tesia, ka la iathuh ba 60 percent kiba pyniap hi ialade ha kane ka jylla Meghalaya tang ha u snem 2012-13  kiba dei hapdeng ka rta 15 haduh 29  snem bad ka daw kadei namar ka jingpang ktah khlieh, ka daw shimet bad ka kiba iadei bad ka imlang sahlang.
Katkum ka rekod ba la pynlait da ka National Crime Records Bureau,  ka la ong ba la don 1.
3 lak ngut kiba pyniap hi ialade ha u snem India ha u snem 2012, kaba iaryngkat  15 ngut man ha ka shi kynta bad la don uwei uba pyniap hi ha man ka 40 sekhon ha ka pyrthei katkum ka jingkhein ka World Health Organisation.
Ka Dr Tesia ka la ong ba ka jingpyniap hi ialade ka dei ki nongpyniap ba shyrkhei bha ha ka pyrthei bad ka jingdon kiba pyniap hi ialade, ka jur bha na kane ha ka pyrthei la kat ka thma.
Katkum ka WHO, ka la ong ba la don kumba shi million kiba pyniap hi ialade ha u snem 2012.
Katba u nongiasaid ain u SS Dey u la ong ba ka ain halor ka jingpyniap hi ialade kam pat treikam ha India.
“Ngi dang pyrthuh ia ka ain jong ki phareng kaba pynngat kam beain ia ka jingpyniap hi ialade.
Ka la don ka jingpyrshang ban pynkylla ia ka kyndon 306 haduh 309 jong ka Indian Penal Code (IPC) ban pynduh ia ka ain jong ka jingpyniaid hi ialade hynrei haduh mynta khlem pat leh eiei", la ong u Dey.
Shwa ia kane, la don kumba 50 ngut ki nongniah saikil kiba iashim bynta ha kane ka sngi da kaba iaid 14 km kum shi bynta ban khang lad ia kane ka jingthmu ban pyniap hi ialade.
Ia ka jingiaid saikil la pynlong ha ki bynta ka Mawlai Mawroh, Golf Links, Polo, Nongmynsong bad kiwei ki jaka da kaba pynkut ha SAN-KER.
kiei ki lad ban iarap ne iada iakiba thmu ne kiba don jngmut bn pyniap ialade.
Shillong, 11 Nailur:Ka ktien Khasi, ka dei kawei na ki jait ktien ba don ha ka thup kyrteng ban rung ha ka 8th Scheduled jong ka ri India na pdeng ki laiphew phra tylli ki jait ktien ki ba dang iakhun ban ioh rung ha kane ka khyrnit jong ka riti synshar.
Ia kane la ong da u MP ka Shillong u Bah Vincent H Pala mynta ka sngi ha ka jingplie ia ka jingrakhe ia ka jingdap 35 snem ka Khasi Authors Society (KAS) kaba la long ha Don Bosco Youth Centre, Laitumkhrah Shillong.
“Kumba long mynta la don 38 tylli ki jait ktien ba dang iakhun ban iohrung ha kane ka khyrnit ba phra ka riti synshar ka ri, nga la iakynduh ia u Myntri ka sorkar India ba peit ia kane", la ong u Bah Pala bad u la bynrap ba ka ktien Khasi kadei kawei kaba don hakhmat eh ban ioh rung.
“Nga la leit rah ruh ia kane ka phang ha Parliament, tangba ym pat ioh iatai nia namar ba ki dang iatai ia kiwei pat ki sobjek", ong u Bah Pala.
“U phadar Sngi u la ju ong ianga ba lada ka ktien Khasi ka im, ka jaidbynriew ruh ka im", u la ong.
U Bah Pala u la iathuh ba ia ka Khasi dikshoneri  mynta ruh la pynrung ruh ha ki internet bad lah ruh ban peit  ha ki mobile, ym tang ia ka Dikshoneri hynrei wat ia ka bible khasi rung la lah ban lap ha ki internet ha kaba lah ban ruh ban pule ha ki mobail ym da donkam shuh ban da rah ha ki pla.
U Bah Vincent Pala u la ong ba na ka liang jong ka KAS ruh kidei ban trei shitom bad kidei ruh ban thoh ia ki kot Khasi halor ka riti Dustur.
Shwa ia kane la ioh ka jingkren na u General Secretary ka KAS u Bah P Kharshiing, u la ong ba ia kane ka Khasi Authors Society (KAS) la pynneh pynsah da ki khyndai ngut ki nongthoh kot Khasi bad hapdeng kine ki jingiaid lynti ba 35 snem ka seng, la don 95 ngut ki nongthoh kot khasi kiba la pyniasoh ialade bad kane ka KAS.
Hynrei napdeng kine 32 ngut ki dkhot jong kane ka KAS ki la khlad noh bad mynta ha kane ka seng baroh ki iadon 63 ngut ki dkhot.
Ha kane ka sngi plie ia ka jingrakhe, la pynlong ruh ia ka jingpynkup burom ia 7 ngut ki khynnah ki ba la ioh heh mark ha ka sobjek Khasi ha kane ka eksam jong ka HSSLC bad ka SSLC 2014.
Kiba la shah pynkup burom ki kynthup ia u Rebinroy Rynjah na St Gabriel HSS Laimer u la ioh 94 mark ha ka SSLC, u Kalkedon Mylliemngap na Kyntiew Shaphrang HSS, Laitlyngkot u la ioh 94 mark ha ka SSLC, ka Evalca Khongsni na St Snthony HSS Pynursla ka la ioh 86 mark ha ka HSSLC, ka Embhahlang Dkhar na Ramkrishna Sohra ka la ioh85 ha ka HSSLC, u Federick Sawkmie na St Anthony Shillong la ioh 88 mark ha ka HSSLC, ka Shishalinda Lyngkhoi na St Anthonys Shillong 90 mark ha ka HSSLC bad ka Saphibanrisa Shabong na Meghalay Police Public School Shillong 97 mark ha ka ICSE.
Ha kajuh ka por u Bah Pala mynta ka sngi ruh u la pyllait ia 4 tylli ki kot Khasi ki long ka ‘Iadaw Masi’ ba la thoh da u Bah MM Thaiang, ‘Na ki kyntien ba la lumlang’ ba la thoh da ka Kong Lucky Kharpuri, ‘Ki mrad khlaw Meghlaya’ da u Bah Shiningstar Laloo bad ‘Ki nongthoh kot Khasi bynta-III’ da u bah Kitbor W Nongrum.
Shillong, 11 Nailur:Ka Seng ki samla pule Khasi hapoh Silshar, ia kaba latip kum ka Khasi Students Union Barak valley Circle myn ha kane ka sngi saitjain ba la dep, ka la lah pynlong ia ka jing ia kynduh lang, kaba long kum shi bynta ban wanrah ia ka jingia ithuh i thaw, jingia sngew jan para Khasi bad ruh kum shibynta ban pdiang burom ia baroh ki khyn nah pule Khasi kiba wan pule haka sien nyngkong hapoh Silshar.
Ha katei ka sngi ka ladon ruh ka jingsam khusnam, sha baroh ki samla pule kiba wan sha khmat ha ka jingpule puthi kiba shong basah hapoh Barak Valley bad kiba wan pule hapoh Silshar ruh.
Ia ka jingialang la pyniaid da u samla Trusting Shylla Publicity Secretary ka KSU BVC, ha kaba la don lang ruh ki nongshah dkhot sngewbha kaba kynthup ia ki Rang bah Shnong jong baroh ki Shnong kiba don hapoh Barak Valley, U samla Daniel Khyriem President ka KSU Sengkmie kum u Kongsan, Samla Sebastian Pakyntein kum u Symbud Kongsan, Samla Donald V Thabah Education Secretary ka KSU Sengkmie bad kiwei kiwei ki riewpaidbah bad ki dkhot ka seng.
Ha ba ai jingkren ha katei ka sngi u Samla Daniel Khyriem, u la ai jongiaroh ia ka KSU Barak Valley Circle iaka jinglah jongka ban pynlong ia ka jing ia kynduh lang, kaba  man la u snem kaba iaid beit iaid ryntih, kaba shongkun bad kaba shongnia.
U Samla Daniel ula ong ba u sngewsarong ba kat ha ki jaka ba ki Khasi ki shong, ka khyndew ka long kaba seisoh bad u soh u pai ruh u thiang bad shngiam ban bam bad u  kyntu ruh ia ki Khasi kiba shong ba sah hapoh Barak Valley ba kin bud nuksa ia ka Ri Isreal, kaba wat la ka long ka Ri kaba rit ruh hynrei ka long pat ka Ri kaba kiew arted ha ka pyrthei ha ka liang ka rep ka riang ha kaba ki la lah ban pynlong ruh ia ka khyndew ka jong ki kaba sboh bad kaba seisoh da ka jingstad bad ka jingtrei shitom ka jong ki.
U samla Daniel ula kyntu jur ia ki samla pule kiba pule ha Silshar ban nym pyrthuh bud iaka riti ka dustur jong kiwei pat ki jaitbynriew, hynrei ki dei ban bat ia ka riti ka dustur lajong khamtam haba ki don sha jngai naka Ri lajong.
“Ka juh don ka jingong ba haba phi don ha Rome leh kum ki nong Roman (When you are at Rome, do as the Romans do) hynrei kane kam shym mut pat ba ngin klet ia la ka riti ka distur lajong bad ngin bud pat iaka jong kiwei " la ong u samla Daniel.
Kiwei pat ki ba ai jingkren ha katei ka sngi ki long u samla Sebastian Pakyntein General Secretary KSU BVC, Samla Lency Bareh President KSU BVC, bad kiwei kiwei pat ki nongshah khot sngewbha.
Ha katei ka sngi ka la don ruh ka jingpynrung dkhot sha ka KSU ha kaba kumba 500 ngut eiei ki khynnah na kylleng ki shnong hapoh Barak Valley, ki la pyniasoh ia lade sha ka KSU BVC.
Shillong, 11 Nailur:Ka Asst Commissioner ka Food bad Supplies bad Food Safety Officer ka Kong DBS Mukhim ka la pynshai ba ka jingdon jong ki wieh ha u sniang kam don eiei ka jingktah lada shet bha ia ka doh.
Haba pynshai ia ka jingmih khubor ha kine ki sngi ba la ioh ia ki wieh na doh sniang, ka Kong Mukhim ka la ong ki wieh kynrei bha ha ki sniang ki syiar bad ha ki kynja baim hynrei lah ban pynduh ia ki lada sumar bha ia ki jingri khamtam naduh ba dang rit, da kaba pyndih dawai pyniap wieh naduh ba ki dang dap 2 bnai shiteng.
“Ia ki dawai wieh dei ban ai man ka lai bnai", la ong ka Kong Mukhim ha ka kyrwoh ba la pynlait sha ki lad pathai khubor ha kane ka sngi Palei.
Ia kine ki wieh ki khniang kiba don ha ka doh sniang, kin iap noh hadien ba la shet bha haduh ba kan long kaba bit ban bam hynrei ka la ong ba ka jingma ka long da kaba shut hang tang khyndiat sekhon namar ba kane kam lah ban pyniap ia ki wieh.
Ki doh bapher bapher kum ka doh sniang, doh masi, doh syiar, doh blang la pynlong ia ka jingpule bniah bad la phah tes ban pynthikna ba kin long kiba bit ban bam,  ka la ong.
“Halor kane, nga kwah ban pyntip sha ka seng Ki Nongdie dohsniang bad ki seng nongdie doh ba kin pynphriang ia kane ka jingtip ba ki nongri ki dei ban sumar bad ri khuid bha ia ki jingri jongki bad ban ai dawai kaba lah ban ioh ei na ka tnad ri jingri ka jylla", la ong ka Kong Mukhim.
“Nga kwah ban pyntip sha ki paidbah ba ka doh sniang kam bit ban bam lada shet bha ia ka", ka la pynkut ka kong Mukhim.
Shillong, 11 Nailur:U Chief Exceuitve Member (CEM) ka Khasi Hills Autonomous District Council (KHADC) u Bah Ardent M Basaiawmoit u la ong ba ka por ka la dei ba ka sorkar kan pynkyn riah noh ia ki Kharmetor na Iewmawlong khnang ban ioh ban shna ia ka iew ha katei ka jaka kaba dei jong ka Hima Mylliem.
Haba kren hynne sha ki nongthoh u Bah Ardent u la ong ba kane ka jaka ka la donkam ban shna ia ka iew ka hat na ka bynta ki Khasi bad ka la dei ban pynkynriah noh ia ki Kharmetor kiba la dep pynshna ruh da ka sorkar ia ki iing jongki sha Nongmensong.
“Nga la iakren bad u Myntri Rangbah ka jylla u Dr Mukul Sangma ban pynkynriah noh ia ki Kharmetor na Iewmawlong namar ba kane ka donkam ban shna ia ka iew bad ban pynitynnad ia ka Iewmawlong", la ong u Bah Ardent bad u la bynrap, ba u Myntri Rangbah u la kular ban bishar bniah ia kane ka kam.
“U Myntri Rangbah u la ong ba donkam ia ka jingiatreilang hapdeng ka KHADC, u Syiem Mylliem bad ka sorkar jylla halor kane", la iathuh u Bah Ardent.
U la ong ba ka jingiakhih jong ki sengbhalang ban kynriah ia ki kharmetor ka la jia naduh ki por mynshwa ha kaba ma u, u dang long kum u nongialam sengbhalang ha u snem 1993.
“Hooid, kane ka dei ka mat kaba la slem ban dawa pynkynriah noh ia ki kharmetor na katei ka jaka", la ong u Bah Ardent.
U la ong ba na ka liang ka Council kan iakhun tyngeh ban pynthikna ba ki kharmetor ki dei ban kynriah noh na katei ka jaka na Iewmawlong khnang ban ioh ban shna ia ka iew bad ka jaka ieng kali kaba itynnad.
Katkum ka jingong u Bah Ardent, u Syiem ka Hima Mylliem uba dei trai ia katei ka jaka basah ki Kharmetor ruh, u la pynpaw ia kajuh ka sur ba dei ban kynriah noh ia kitei ki kharmetor.
Haba kylli balei kim treh ban leit sha jaka ba la ai ka sorkar, u Bah Ardent u la ong ba imat kim treh namar ba katei ka jaka ka dei ka jaka iew kaba ki ioh jingmyntoi bha.
U la kyntait ruh ban ong eiei halor ka jingkylli hato, ka don ka politik ba la pynlong ia ki kharmetor ban nym shah pynkynriah watla la dawa la slem , u Bah Ardent u la ong, “ngam kwah ban kren eiei halor ka politik, hynrei lada don kiba leh kumta, ki dei ban kynmaw ia ka jaitbynriew".
U la ong biang, “Hato tang namar ba u dei u nongkyrshan jong nga ha ka elekshon, lada un pyniap briew ruh, ngan iada ia u, hynrei em kan kam dei ban long kumta", la ong bad bynrap, lada dei u nongkyrshan jong nga ruh, haba u leh ia ka kam beain, u dei ban shah pynngat katkum ka ain".
U Bah Ardent u la iakynduh ruh ia ki nongshong dukan hapoh ka lama ka Synjuk ki Nongdie Jain Jingkieng Motphran (SKNJJM) halor jingkieng Motphran kiba la wan ud ia u ban iarap lem ia ki.
Na ka bynta ka jingeh jong kitei ki nongshong nongiew halor jingkieng Motphran, u Bah Ardent u la ong ba ka sorkar ka dei ban ai por shwa shi phew sngi eiei ia ki khnang ba kin ioh jaka shawei ban pynbeit da u Syiem Mylliem.
“Ka jingkhynra hak dak ka la pynsah umdum ia ki bad nga la ialam ia ki nongiew ban iakynduh ia u Myntri Rangbah hynnin ka sngi halor kane", la ong u Bah Ardent.
Ha kawei ka liang ki nongiew ki la kyntu ia u Deputy Commissioner ba un ai jaka ia ki hakhrum ka  jaka ieng kali Jaiaw shipor haduh ba kin ioh jaka kaba kham biang.
Shillong, 11 Nailur:Ha ka 5tarik Nailur 2014, u myntri rangbah duh, ula thaw ia ka komiti, na ka bynta ban peit halor ka jingkhang tih dewiong ha ka Jylla, ha kaba U Cabinet Secretery jong ka sorkar India, u dei u khlieh jong ka komiti, katba ki dkhot pat, kin dei U Secretery kam poh iing, secretary ka tnat kam dewiong, Secretery kam mar poh khyndew, U Secretery kam ain bad U Chief Secretery ka Jylla, kum ki dkhot jong katei ka komiti.
Katei ka komiti, kan iakynduh ha ka 15tarik mynta u bnai, ha New Delhi bad halor katei ka phang U Chief Secre tery, ula lum ia ka jingia lang bad ki ophisar jongu mynta ka sngi bad la rai, ba kin ia leit sha katei ka jingialang, ha ryngkat bad ki ophisar jong ka Jylla, ong ka kyrwoh, ba la pyllait da U Yeshi Tsering, Principal Secretery jong ka sorkar Jylla, uba peit ia ka tnat mar poh khyndew.
Lah ban pynkynmaw, ba u myntri rangbah ka Jylla, ula thoh ia ka shithi sha U Narendra Modi, myntri rangbahduh ka jylla, ha ka 28tarik Naitung 2014, halor ka phang,ba ka National Green Tribunal, ka la khang ban tih dewiong, halor ka nongrim ban iada ia ki khlaw bad ia ka jing itynnad jong ka mariang.
Shillong,11Nailur:Saw ngut ki dkhot ka Hynniewtrep Youth People ( HYC) kiba la shah kem namar ka jingkynnoh ba ki la leit theh petrol khlem siew pisa na Anjalee Petrol Pump ki la lait noh mynta ka sngi  bad ha katei ka por ki dkhot jong katei ka seng kiba don san kali ki la leit ban pdiang sngewbha ia kitei ki dkhot ba dang shu lait phatok ryngkat ka risa ka kynhoi bad ki pyrta ia ka Motto ka seng kaba ong ‘Tur shaphrang shipai ka ri’, hynrei tang khyndiat minit hadien ba kitei ki saw ngut ki la lait sa san ngut pat ki la shah kem, bad la kem ia ki na Umsohsun da  ka jingkynnoh ba ki dei ki briew kiba la wan pynthut bad wan tuklar ia ka jingkhynra nongdie madan ka Municipal ha Jail Road.
Haba ia kren bad u Vice president katei ka seng u samla Donboklang Kharlyngdoh u la iathuh ba tang hadien shiteng kynta eiei, ki pulit ki la pyllait noh ia ki hadien ba ki la lap ba kim dei kiba donkti ha katei ka kam, bad ka dei tang ka jingbakla u Majistor ba ialam ia katei ka jingleit khynra, iathuh u samla Donbok.
Shillong, 11 Nailur:U bah Lambok Tha bah, Editor U Nongsain Hima, ha ka por, ba u dang shim ia ka khusnam Ram nath Goenka Ex cellence in Journalism Award-2011, kaba la ai da ka  Indian Express group ha Kamal Mahal, Hotel ITC Maurya, New Delhi, ha ka 9tarik Nailur 2014, na ka lamphang jong ka Lok Sabbha, ka  Sumitra Ma hajan.
Katei ka khusnam, ba la ai ia U bah Thabah, ka dei halor ka jingpynduh khaw reshon, ia ki 20tylli ki longiing ha ka shnong Mawsynram, ha East Khasi Hills bad kham hadien, la rai beh shnong ia kitei ki 20tylli ki longiing bad hadien pat, ki la poi noh, sha ka jing ia beit bad ka bor Shnong MawsynramU Editor jong ka kotkhubor ‘U Nongsaiñ Hima’ u Bah Lambok Thabah, u la long uwei na ki 59 ngut ki nongthoh kotkhubor ha India uba la ioh ia katei ka khusnam ‘Ramnath Goenka Excellence in Journalism Awards’ ba la pyniaid da ka Express Group halor ka jingshakri bad ka jingnoh synñiang lyngba ki kotkhubor jong ki ha ki bynta bapher bapher jong ka Ri kiba iadei bad ka bha ka miat jong ki paidbah.
Ka jingshah jied jong U bah Thabah, ka dei halor ka khubor ha kaba iadei bad ka jingeh jong palat 25 tylli ki longiing longsem ha ka Shnong Mawsynram (Dong Sharum), East Khasi Hills ha kaba la bam klop noh ia u ia u khaw bad ka shini rashon ba ki dei ban ioh kumba la mang da ka Sorkar na ka bynta jong ki.
Ka Indian Express Group, New Delhi kaba la khlieh da u Vivek Goenka kum u Chairman cum Managing Director kaba ju ai khusnam ia ki nongthoh khubor ha kylleng sawdong ka Ri India kiba la noh synñiang ha ki rukom bapher bapher na ka bynta ki paidbah bad ka imlang ka sahlang.
Ka la shim por haduh kumba shi snem tam ia ka ‘ Indian Express Group’ ban bishar bniah shwa ban ai jingmynjur ba ‘ U Nongsaiñ Hima’ un ioh ia katei ka khusnam.
Ka Shillong Press Club ka ai khublei bad pynpaw ka jingsngew sarong ba kawei na ki Kot Khubor Khasi na jylla, “U Nongsain Hima", ka la ioh ia ka Khusnam National Award Ramnath Goenka Excellence in Journalism Award, ia kaba la sam da ka Speaker jong ka Lok Sabha, ka Sumitra Mahajan.
Ka SPC ka ai khublei kyrpang ia u Editor bad ia baroh ki nongtrei jong kane ka khubor na ka bynta kane ka jingjop jong ki.
Kane ka jingioh khusnam jong ki ka long ka burom ia ki lad pathai khubor ha ka jylla bad kan nang ai mynsiem ruh ia ki nongthoh khubor ban nang trei kham bha shuh shuh na ka bynta ban shakri ia ki paidbah.
Shillong, 11 Nailur:U Pastor PBM Ba saiawmoit, ula tho sha u myntri rangbahduh ka India, ha kaba ula dawa ban weng noh ia ka ain kaba ai bor ia ki shipai, lane ka  Armed Forces Special  Powers  Act,  1958  (AFS PA), kaba la mynjur da ka Parliament, ha ka 18tarik Nailar 1958 bad kaba la pyntreikam ha ki Jylla ba pher jong ka Nagaland, Tripura, Manipur bad Jammu and Kashmir, na ka bynta ban ialeh pyrshah ia ki kam pyntriem.
Hyn rei, la ong ba katei ka dei ka ain, kaba pynmih ia ki kam bat bor i aki kynthei, ka jingpyniap bein, ia kiba bun ki briew kiba lui lui, na ki kam thombor jong ki shipai.
La ar phew snem, la ju thoh ia ki jingthoh sha ka sorkar India bad sha ki sorkar Jylla, da kiba bun ki seng, ha kaba ka Justice Reevan Reddy Commission, ka la mynjur ban weng noh ia katei ka ain bad ba ka kynhun jong ka UN, ruh, ka la mynjur ban pynduh noh ia katei ka ain.
La iathuh shuh U Pastor, ba ha ka  11tarik Nailur, la pynlong ia ka jing paidbah ha Shilong, ha kaba la shim ia ka rai ban pynduh noh, ia katei ka ain, namar ba ka la dei ban nang pynjlan shuh, ha ka 30tarik Naiwieng 2014.
Shillong, 11 Nailur:U Lat ka jylla Meg halaya u Dr.
KK Paul u la plie ia ka prokram hikai ioh kam ioh jam kaba la ai kyrteng ka Yes+ Freedom Programme mynta ka sngi ha Shillong.
Ia kane ka prokram la ai jinghikai na ka bynta ki samla pule kolej, ba kin tip ha ka liang ka kam ka jam.
Kan neh saw sngi bad kan phaikhmat ban ai jinghikai ia ki samla lyngba ka jinghikai ba la ai da ki stad bad ki riew shemphang na Bangalore.
Haba kren ha kane ka sngi, u Lat ka jylla u la ong ba ki samla ki dei ka lawei jong ka ri bad ka jaitbynriew.
Haba ban ban don ka jingbtin lynti kaba dei ia ki samla, u Lat u la ong ba ki samla ki dei kiba bun tam haba khein ia ka jingdon jong ki nongshong shnong ka ri.
“Ki samla ki dei ka bor bad ka pynlarkam shuh shuh lada btin lynti ia ki ha ka rukom kaba dei bad kaba iaid beit kiban noh synniang kylla pat sha ka imlang sahlang", u la ong u Lat.
U la ong ba ka die ka thied ka la kylla sted bha ha kane ka juk kaba iadei bad ka jingim jong ki briew ha ka kyrdan ka ioh ka kot khamtam lyngba ka jingroi sted ka jingstad pathai khubor.
“Hynrei ha kajuh ka por, ki samla kim dei ban shah ialam bakla ha ka jingroi sted ka juk ka jingsted saian bad teknoloji ban shu klet noh pat ia ka jinglong tynrai ia ka kolshor lajong", la ong u Lat.
U Lat u la kyntu ia ki samla ban bat ia ka mynsiem ka synshar paidbah, ka hok longbriew manbriew, ban iada ia ka hok jong ki kynthei khynnah bad ban iada ia ka mariang bad ki kynba im baroh kiba don ha kane ka pyrthei.
Ha kane ka sngi la don lang ruh ka myntri tnad kam pohiing ka jylla ka Kong Roshan Warjri,  ka myntri kam sor ka Kong M Ampareen Lyngdoh,  u MLA barim u Manas Choudhury bad u MP barim ka Rajya Sabha u BB Dutta.
Ha kane ka sngi la pynlong ruh ia ka jingshad jingrwai na ki samla.
Shillong, 12 Nailur:Ka Fact Finding Team (FTT) kaba thaw da ki MLA ka liangpyrshah ha ka jylla kan leit ban peit ia ka pung Umiam ha kane ka sngi Hatmajai ban wan ban peit ia ka jinglong jingman ka Umiam Hydroelectric Project.
U chairman ka FFT u Bah Jemino Mawthoh u la iathuh ba kane ka jingleit kan long kaba donkam bha ia ka pung Umiam kaba bsa bording ia ka jylla.
“Ngin leit jngoh ia ka Umiam projek ha kane ka sngi Hatmajai ban wan", la iathuh u Bah Mawthoh  ha kane ka sngi Thohdieng.
U Bah Mawthoh u la ong ba kane kan dei ka projek kaba khadduh ba ka FFT kan leit jngoh ban peit ia ka jingtreikam bad ka jinglong jingman jongka.
Katkum ka jingong u Bah Mawthoh, ki dkhot ka FFT kin pynlong ia ka jingiashong jingialang bad ki heh ka MeCEL  hadien ba ki la dep jngoh ia katei ka pung bad kin s alum sa lang ban thaw ia ka kaiphod ban aiti sha ka sorkar jylla.
“Baroh ki dkhot jong ka FTT ki sngew kmen ia ka jingtreikam ka komiti.
Ngi kyrmen ba ngin lah ban sei ia ka kaiphod ban ai jingmut sha ka sorkar na ka bynta ban pynbha ia ka jingpynmih bording ha ka jylla", la ong u chairman FFT.
Shwa ia kane, u Bah Mawthoh u la pynpaw ia ka jingsngew hun ia ka jingpyntreikam ia ka  Umtrew Hydro Electricity Project (NUHEP) ha Ri-bhoi district.
“Ngi la sngew hun ia ka rukom pyntreikam ia ka Umtrew projek.
Ngi la iohi ia ka jingtrei shitom ki ophisar bad ki enjiniar ka MeECL ban pyndep ia kane ka projek kloi", la ong u Bah Mawthoh.
Ka FTT ka la dep jurip ia ka Myntdu-Leshka Hydro Electric Project (MLHEP) kham mynshwa.
Haduh mynta, na ka liang u Bah Mawthoh u la ong ba ym pat kwah ban ong eiei namar ba dang iaid ha ka jingleit jurip.
Shillong,12 Nailur:Ki shipai BSF kiba don ha  West Garo Hills district ha BOP Chandaboi, ki la ioh kem ia uwei u dkhot ka  UALA uba la titp kyr teng kum u Lenush Marak,35 snem uba dei na ka shnong  Dajibat ma, bad ki la ioh kem ruh ia uwei pat u dkhot jong ka AMEF uba la tip kyrteng kum u Alban Sangma, 30 snem karta uba dei na ka shnong  Gopegere, ba roh ar tylli kitei ki shnong ki dei kiba hapoh ka  Chokpot PS , South Garo Hills, la kem ia kitei ki ar ngut katba ki dang pyrshang ban rung rung shapoh u pud u sam ka Bangladesh na India.
Ki shipai ki la ioh kurup 3 tylli ki mobile bad ar tylli ki SIM Card.
Ha kawei pat ka jingjia, ki shipai BSF kiba don ha  South West Khasi Hills district ha BOP Barsora,  ki la ioh ban kem ia uwei u nongkhaii dewiong uba la tip kyrteng kum u Jentil Marak 40 snem karta uba dei na ka shnong  04 Nos Basti, Barsora, kaba hap hapoh ka  Barsora PS , South West Khasi Hills katba u dang pyrshang ban phet tuh na India sha Bangladesh.
Ki shipai ki la ioh kurup 50 kilo u dewiong , kawei ka mobile bad kawei ka sim card Bangladesh na u.
Ia kitei baroh kiba la ioh kem bad ki mar ba la ioh kurup ki shipai ki la aiti sha ka tnad ba dei ban peit, ban leh ia kaba donkam katkum ka ain.
Shillong, 12 Nailur:Ka Sohra Coal Supplier Association (SCSA) ka la pyrshah jur ia ka komiti jong ka NGT kaba bthah ban siew lypa ia ka khajna na ka bynta u dewiong.
ha ka kyrwoh ba la pyn lait na ka liang u secretary ka SCSA u Bah R Synrem u la ong ba ka jingialang jong ki nong khaii dewiong ka thain Sohra ki la pyrshah jur ia ki kyndon ba la buh da ka NGT halor ka jingpynlait ia u dewiong ba la dep sei da kaba phah ban siew shwa ia ka khajna.
Ka seng ka kyrshan lang ia ka jingiakhih ba lam khmat da ka Movement for Indieginous People Right and Livelihood Meghalaya.
Shillong,11Nailur:Lah ban ong, ba ka sien ia khlad kaba pynpait dohnud ia kito kiba la im ja kpoh, da ki bun bun phew snem, hynrei mynta ha ka por 9baje mynmiet, ki la dei ban mih noh bad ia khublei khadduh ia katei ka pliang ja jongki, lane ka jingkieng Motphran, kaba la shah teh shah khum sawdong jongka, da ki sainar ha baroh sawdong jong ka jingkieng Motphran bad kaba mut, ba naduh lashai, yn nym don shuh mano mano ban ioh ban leit die jain, ban leit iaid lynti, ban leit ieng pyngngad, hynrei tang ban shu peit ia ka jingkieng, kaba la dei ban pra lyngkhot noh, sa tang katto katne sngi eh.
Hynrei ha shuwa ba ki bor pyniaid district kin poi sha jingkieng motphran mynta ka miet, ki nongdie jain ha katei ka jingkieng, kiba don kumba 76ngut, ki la ia lum khrui ha jrong jong katei ka jingkieng, da kaba byrngem ba kin ym mih satia na katei ka jingkieng bad ba kin sah miet syndon ha katei ka jingkieng ban pyrshah ia ka jingthmu wan khang duh khang dam noh.
Hynrei tang hadien kumba katto katne por shuwa ba ka Majistor, ka kong I.
Majaw kan poi ha katei ka jaka ki bor pahara kiba kynthup ia ki pulit bad ki CRP ki la wan poi ha katei ka jaka.
Haba ka Majistor ka la poi ha jingkieng motphran ka la iaid sharum shaneng ka jingkieng bad ka la hukum ia ki nongdie jain kiba don ia ki dukan (lait noh ki ba die madan) ba kin sei noh ia ki tiar ki tar jong ki mynta hi ka miet, lym kumta ka bor District kan kurup ia ki mar jong ki, kaba ki hap ban ia khun hapoh kashari shuwa ban sei ia ki.
Ka la pynshai, ia kitei ki nongdie jain ba ka jingai por, ki bor pyniaid District ka la long haduh 10 sngi kata naduh ka 29 tarik u nailar 2014.
Shipor ka la don ka jingpyneh na ki paidbah bad ki la pyrshang ban ia kren sngewthuh ba dei ban ai por ia ki, namar ka shem jingeh ia ki ban lum mynta mynta, hynrei dei hadien ba ka Majistor ka la hukum ia ki pulit ban beh noh ia ki paidbah, kiba la wan lang bad ka la shah tang ia ki trai dukan bad ki nongdie jain ba ka jingiapyni nia ka la kham thanda.
Tang mar kumta hadien ba ka Majistor ka la hukum ia ki nongdie jain ba kin ia rah noh ia ki trep jong ki sharud ban ioh khang dam noh ia ka jingkieng motphran, ki la sdang ban ia khynra la ka jong ka jong ka trep ban leit buh shimiet ha ka jaka ba ka Hima Mylliem ka la ailad ia ki ban buh shipor.
Katba ki nongdie jain ki dang pynthylli ia ka jingkieng motphran ki briew jong ka ain, ki nang sdang ban khang dam noh ia ki lad ban rung sha jrong ka jingkieng motphran da kaba ker da ki sainar shiah kaba sdang na shaphang Synod Complex, ha kaba la ker da kaba teh da ki sainar na shiliang sha shiliang bad ka jingjrong kaba palat ia ka rynieng briew ha ki lad ban rung sha motphran.
Kham mynshuwa ka la don ka jingbuh por na ka liang ki bor District ba kin wan ban khang ia katei ka jingkieng ha ka por 8 baje mynmiet, hynrei namar ba ki la don ki nongialam jong ki seng ki nongiew ha Iewduh ryngkat u myntri ka iew u myntri K.
Langstieh bad u myntri Midnight Kharlukhi, kiba la leit ban ia ksaid bad pyrshang ban por napoh DC ophis; katei ka jingthmu ka la kham slem kumba shi kynta, bad ki bor District ryngkat ka Hima Mylliem ki la wan poi ha jingkieng motphran ha ka por 9 baje mynmiet.
Hadien ba la pynbna sha kitei ki nongdie jain kiba la ialum khrui da u myntri Iew ka hima Mylliem ba ym shah shuh iano iano ruh ban rung hajrong jingkieng motphran, wat tang ban iaid lynti ruh, la pynbna ruh ba ia ki nongdie jain kiba shong die jain ha katei ka jaka la pynkynriah shipor ha khrum jong ka stand Taxi Jaiaw.
Lah ban kdew ba ha ka por ba ki bor pyniaid District bad ka Hima Mylliem ki la phah lum noh ia ki trep jong ki; ki nongdie jain ki la kren dom da kaba ong , “Yn myntoi aiu ban ia lum ia kine haba ia ki khiew ja jong ngi ki la knieh".
Lah ruh ban kdew ba na ka liang ka sorkar hadien ba la jurip bha ia ka jingkieng motphran ka la pynjari section 144CrPC, ba katei ka jingkieng kam long shuh kaba shngain bad kaba lah ban khyllem noh ha kano kano ka por.
New Delhi, 12 Nailur:Ka elekshon komi shon, mynta ka sngi, ka la pynbna ba kan pynlong elekshon noh ha  Maha rashtra bad ha Haryana, ha ka 15tarik Risaw, katba ka jingniew vote, kan long ha ka 19tarik Risaw.
Ka Election Commission, kan pynlong ruh ia ki elekshon shiteng sa moi sha Lok Sabbha, ha  Beed ha Maharashtra bad ha  Kandhamal ha Odisha.
Ka Beed, kam don nong mihkhmat naduh U Jyl liew, namar ka jingiap ong U  Gopinath Munde, ha ka jingtyngkhuh kali ha U Jylliew, katba ha Kan dhmal, U  MP jongka, U Hemendra Chandra Singh (BJD), ula khlad noh mynta u bnai.
Ki don ruh san tylli ki Constituency sha ki dorbar Jylla, kiba yn pynlong elekshon lang ha katei ka sngi bad kitei ki kynthup ia ka  Kanubari (ST) ha Arunachal Pradesh, ka Hiyanglam ha Manipur, ka Northern Angami ha Nagaland, ka Kairana ha Uttar Pradesh bad ka Rajkot West ha Gujarat.
Ka jingtreikam jong ka dorbar jylla ha Haryana, kan kut ha ka 27tarik Risaw, katba ka  Maharashtra, kan kut ha ka 8tarik Naiwieng.
La iathuh ba ka elekshon ha Jammu and Kashmur bad ha Jharkhand, kan long ha kiwei pat ki tarik bad ba ka komishon, kan dang peit bha, ia ka jinglong jingman jong ka jingshlei um ha katei ka Jylla.
Ka  Maharashtra, ka don 8.
26 klur ki nongthep vote bad ka Haryana, ka don 1.
62klur ki nongthep vote bad ka Haryana, ka don 90ngut ki dkhot ha katei ka iing dorbar, katba ka Maharashtra, ka don 288ngut ha katei ka iing dorbar.
Shillong,12 Nailur:Ka kynrum kyn ram kaba la mih hapoh ka shatri ki seng riew lum kiba bat ia ka bor synshar ha KHADC, ka ARPA ka dei ka mat kaba la pynkhih win ha kine ki sngi ia ka district Council, namar ka jing iakynad kaba jur ha pdeng ka HSPDP bad ka seng UDP, kiba la pyni ba ki ieng ha la ki jong ki jong ki nongrim.
Katei ka jingiakyn ad ka la nang jur katba nangmih ki sngi, kaba la mih na ka jingdawa ka UDP ba ka HSPDP ka dei ban bujli noh da uwei pat u nongialam ha ka jaka u bah Ardent Miller Basaiawmoit ban shimti kum u CEM.
Naba katei ka jingkynad kam shym la poi sha ka jingiasngewthuh jingmut, wat la ki la don ki jingpyrshang ban ia kren ha ki jingialang jong katei ka kynhun kaba la long khah khah, u CEM ka KHADC mynta ka sngi u la pynbna ba un pynkut noh ia katei ka kynrum ka kynram ha ka jingialang paidbah ka ban long ha ka 19 tarik mynta u bnai ha Madan student, Jaiaw ha ka por 2 baje noh phai sngi.
Katkum ki jingdawa ba ka UDP ka ieng , la sngewthuh ba ka lad ban pynbeit ia kitei ki kynrum kynram bad ban pynneh ia ka ARPA ka dei sa tang ban bujli CEM noh da uwei pat ha ka jaka u bah Ardent, kaba ma u ruh u la kren shai mynta ka sngi ba um kwah ban long ka daw, lada jia ba ka ARPA kan pra.
Na ki jingkren u bah Ardent ka la mih ka jingsuba ba ha katei ka jingialang lehse u bah Ardent u lah ban  pynbna ba un hiar shuki noh, naba haba la kylli um shym la jubab eiei, bad u ong “Ngin sa ia sngap ha katei ka jingialang".
Kham ha shuwa ha ka por ba dang khluit bha ka elekshon MP, ka la don ka jingkynthoh na ki samla ka UDP ba kynthup ia u bah Hamlet Dohling ha ka por ba ki kren sha ki nongthohkhubor ha Shillong Club, ba u bah Hamlet u la ong , “Ha Delhi u Arvind katba ha Shillong pat u Ardent", kitei ki jingong ki la mih hadien ba la don ka jingiakawang ktieh kaba jur  hapdeng ka UDP bad ka HSPDP ha ka elekshon MP.
Lah ruh ban pynkynmaw ba u bah Hamlet u la ong ba ka juh ka drama ka jia ha Delhi bad ha KHADC hynrei kaba kut hi ka dei ka jingkhyllem ka sorkar, u la ong ha katei ka por ba ia kren bad ki nongthohkhubor ha kaba la ia donlang u MDC ka UDP u bah Donkupar Sumer ha katei ka sngi ha Shillong Club.
U bah Ardent u la shimti ia ka shuki CEM ha ka 8 tarik u lber 2014 bad mynta u dang shong dang hynriew bnai shi taiew ha ka shuki kaba u dang shong mynta.
Ki nongthohkhubor ki la kylli ia u bah Ardent la katei ka jingbat ia ka bor ha ka por ba lyngkot kaba lehse kumba u la ju ong ba u don shibun kiei kiei ki ban dang leh,  ki ia syriem ne-em bad ka lyer kaba beh ha ka por ba  u Kejriwal u bat ia ka kam myntri rangbah ha Delhi, bad uba bat ia katei ka shuki tang 49 sngi hynrei u don bun kiei kiei kiba u la buh thong ban leh,U bah Ardent u la ong, “Ka Lynti u bah Ardent bad u Kejriwal ka ia pher, dei u bah Ardent uba sdang shuwa ia ka Career ban ia u Kejriwal" u la ong, bad u la ban biang da kaba ong “Ki polisi u bah Ardent ki kham bha ban ia ki jong ki Kejriwal".
U la pynkynmaw ruh ha katei ka por, ba kum u nongialam paidbah ba la ialam la 26 snem bad kum u nongmihkhmat um ju shim ia kano kano ka rai khlem da ia soh bad u paidbah ka Nongkrem Konstitwensi.
Lah ban kdew ba U Arvind Kejriwal ka Aam Admi party u la shimti  kum u Myntri Rangbah ka Delhi ha ka 28 tarik u nohprah, 2013 bad la pynbam smai ia u da u Lat ka Delhi u Najeeb Jung ha katei ka sngi, hynrei ha ka 14 tarik u rymphang u Kejriwal u la ieh noh ia katei ka kam myntri rangbah  bad u la don ha katei ka shuki tang 49 sngi.
U dei u MR uba la buh bun ki mat bad ki thong kiba un pyndep na ka bynta ban wanrah ia ka jingsynshar ba khuid ha Delhi.
Shillong,10 Nailur:Ka KHADC lyngba ka tnad Labour kham mynshuwa ka la pynbna ba ka tarik ba khadduh ban die ia ki phom na ka bynta ki daju Iewduh kiba hap ban rejistar kyrteng ka long ha ka 15 tarik mynta u bnai, kaba ki hap ban leh hapoh ophis ka Hima Mylliem.
Sa tang 5 sngi shuwa ba katei ka tarik die phom kan kut noh u Rupang u la ioh ban ia kren bad u myntri ka hima Mylliem ban kylli shuwa ban kut katei ka 5 sngi haduh katno ki Daju kiba la wan ban rejistar.
Haba ia kren bad u Rupang, u myntri K.
Langstieh uba dei u myntri ba dei peit ia ka Iewduh u la ong ba tang ki Daju kiba dei ki bar jylla kiba hap ban shim phom na ka bynta ban ioh ia ka Labour License katba ki Daju Khasi pat kim donkam phom ki donkam tang ban rejistar kyrteng khnang ba kan suk ia ka Hima Mylliem ban pynkhreh ia ka Uniform kaba donkam ia ki.
U Myntri langstieh u la ong ba haduh mynta ka sngi ki la don haduh 304 ngut ki Daju bar jylla kiba la wan ban shim phom na ophis ka hima, bad na kitei ki 304 ngut, 16 ngut na ki ki la dep ban pynpoi ia baroh ki kot donkam shapoh ophis.
U la ong ruh ba ki dang don tang 21 ngut ki Daju kiba dei ki Khasi kiba la wan ban rejistar kyrteng hapoh ka Hima haduh mynta ka sngi.
U Myntri Langstieh u la iathuh ba kito ki Daju kiba la don dak sniew ka hima kan ym treh ban rejistar lane ban ai phom ia ki, bad u la batai ba ban tip ia kiba la don dak sniew ha Iewduh ka hima kan pan ia ka jingpynshisha na u OC uba dei peit ia ka thand Syiem kaba don ha Iewduh.
Haba la kylli na u myntri hato ki rai kiba ka KHADC bad ka Hima Mylliem ka la pynbna ha ka 12 tarik u bnai ba la dep, ki la treikam ne-em ha Iewduh, u myntri Langstieh u la ong ba kitei ki rai ki treikam kumba la pynbna bad haduh mynta ka hima kam pat ioh jingujor na ki nongshong iew ba kan don kano kano ka jingbym hun.
Haba la kylli halor ki dukan kyiad u la ong ba ki pulit Syiem ki ju leit man ka por ban iaid pahara ha Iewduh ba ki la lap ruh ba ki dang don ki Restaurant kiba dang die kyiad be-ain kaba ka Hima ka la ai da ka jingmaham kaba tyngeh ba lada lap sa shisien kan pynshitom, bad u la ong ba haduh mynta na ka liang ka hima bad ki pulit syiem ki dang bteng ia ka kam jong ki.
Hab aphai pat sha ki jingiateh bad ka KHADC kaba ka hima Mylliem kan hap ban pynshan ia ki jak aleit bar ha Iewduh bad ruh ban maramot ia ki lynti iaid kjat kiba la sniew palat, u myntri u la ong ba ha kaba ia dei bad ki jaka leit bar ka hima ka dang wad ia ki jaka hangno ba i dei ban shna bad ia mynta u la ong ba kawei ka jaka leit bar la sdang ban shna ha basa die sohsaw, bad ha kaba ia dei pat bad ki lynti iaid kjat u la ong ba ka Hima ka dang jurip bad tang mar ia sdang rang bha ka bneng kan sdang noh ban pyntrei.
Shillong, 12 Nailur:Ka dor jong ka bai wai na ka bynta ban ioh kudam ha iew Dielang ha Mawiong ba la pyniaid da ka Meghalaya State Agricultural Marketing Board (MSAMB) ka shong dor T.
3 shi phut sawdong.
Ki kudam ki don 51 tylli ha katei ka iew Dielang bad kiba bun kiba ioh dukan ki dei ki kharkaia bad duna bha ki Khasi.
Katkum ka jingia kren bad u ophsar ba peit ia katei ka iew, la iathuh ba ia ki kudam la ai snem na ka bynta kito ki briew ne ki nongkhaii kiba thied mar ba kin buh ia ki mar rep ha ki kudam jongki.
“Ngi ai wai ia ki kudam ha ka dor T.
3 shi phut sawdong bad ka dork an long katkum ka jing heh ka kudam", la ong u secretary ka MSAMP u bah W Marbaniang haba iakren bad u Rupang hyn ne ka sngi Thohdieng.
U la iathuh ba ia ki mar rep, la shim khajna na ki nongkhaii ne ki kharkaia ha ka dor shi percent na ka 100 kilo.
Ki mar rep kiba wan poi ban die da ki nongrep ha katei ka iew, kiba kham kongsan ki long kum u synshar, sla tyrpad, phan nalor kiwei pat ki mar rep.
ka Board kam shym la shim khajna na ki nongrep hynrei tang ka khyrdop ka KHADC kaba shim khajna ia ki kali kiba wan die ia ki mar rep.
Ha kajuh ka por, u la iathuh ba ka iew kaba kham kongsan ka dei ha ka por ba wan die ia u synsar naduh u bnai Lber haduh Jymmang.
U la iathuh ba ka dor jong u synshar ha u bnai Lber ka long T.
50 shi kilo bad mynta u la poi sha ka dor T.
80 tam shi kilo.
Katkum ka jingiathuh une u ophisar, ka sla tyrpad ruh ka la kiew dor khyndiat bad u phan ruh.
Ha kawei ka liang, la iathuh ba ka sorkar kam lah ban tuklar halor ki dor jong ki mar rep bad ia ki dor jong ki mar rep la pyniaid da ki kharkaia.
Ki nongrep ki ba wan ban die ia ki mar rep jongki ha katei ka iew ka dor jong ki mar rep, ka shong ha ka bor jong u Kharkaia ban buh ia ka dor jong ki mar rep.
Tang lada ki nongrep ki shah thok shah shukor ha kano kano ka liang ka ba iadei bad ki mar rep ki lah ban ai da ka jingujor sha ka Marketing Committee.
Shillong,12 Nailur:Ka FKJGP Nong thymmai Circle bad ka dong Rynjah Main Road hadien ba ki la leit ban jurip ia ka Dispensary Rynjah ki la lap ba katei ka dispensary ka la sniew dur noh tang namarba  ka don ka nala ha khmat katei ka  jaka ai jingsumar bad ka nala ka la  sma iwtung sma iwjit namar ka jingleh khlemakor ki paidbah bad ka dei artad ka nala ka bym iaid um namar ka um ka shu sahkut beit hajuh, dei na kata ka daw kala sma iwtung bad ka pynkharoi ia ki khniang jingpang kaba lah ban buh jingma ia ki paidbah, ong ka kyrwoh na ka seng.
Ka FKJGP ka la ong ba ki  nongmihkhmat bad ki bor ba dei peit ki ju wan ban khmih ia katei ka jaka na ka por sha ka por hynrei haduh mynta ka kynti ym shim la lah ban leh eiei halor kane,  Naka liang ka FKJGP – Nongthymmai Circle bad ka dong Rynjah Main Road ki la buh ka jing kyrpad ia ki bor ba dei peit ba kin leh eiei noh mardor halor katei ka kam namar kane ka lah ban wanrah jingma ia ka koit ka khiah jong u paidbah jong ka thain Rynjah, pynkut ka kyrwoh.
Shillong, 12 Nailur:Ka kudam buh mar (cold storage) kaba don ha Iew Dielang Mawiong la shna kyrpang na bynta ki nongrep ban buh ia ki mar rep ha kane ka jaka, hynrei la pynkylla kudam ban buh mar namar ba la sniew bun bha ki tiar.
Ha ka jingiakren bad u Secretary ka Meg halaya State Agricultural Marketing Board u Bah W Marbaniang u la iathuh ba ia kane ka kudam ban buh ia ki mat pyut, mynta la pynkylla kudam noh bad la aiwai noh ha ki riew shimet ba kin buh ia ki tiar ne kino kino ki mar ki mata namar ba ka la duh bun.
U Bah Marbaning u la iathuh ba ia kane ka col storage la ai wai ha ka dorT.
4.
15 lak shi snem sha ka Kong R Lyngwa.
Katkum ka jingia thuh u Bah Marbaniang, u la ong ba ka Board ka shem shitom ban maramot ia kaei ka cold storage, namar ba ka la duh bun ki tiar bad khnang ban pynlait na ka jingshong thylli ka Board ka la hap ban shu ai wai kudam noh khang ban pynmih pisa na ka bynta ka jingdonkam.
Ha ka jingshisha ia kane ka kudam, la shna khnang da ka sorkar na bynta ki nongrep khnang ban buh ia ki mar rep kiba lah ban pyut noh kum u phan, jhur bad kiwei kiwei de.
Ha u 12 tarik u Nailar 1996, la sdang ka iadie ia thied ia u phan ha katei ka iew.
Ka jingdon jong ki nongrep rep ha katei kapor kalong kaba shongshit bha.
Da ka jingtreikam katei ka iew Dielang la pynlong ka jingiadie ia thied da u synsar, sla tyrpad bad u Phan.
Katei ka cold storage la buh khnang ban iarap ia ki nongrep ban lait na ka jingshah ban bein ha ki mahajon kiba thied dor tad bad haba ka iew ka hat kam long ban die namar ka jingtad palat, bad ha kum kane, ki lah ban leit buh shwa ia ki mar rep jongki bad kin sa die pat hadien ba la kham biang ka dor.
“Ki nongrep ki bym pat kwah die ia ki mar ne lada ki mar ki  hiar dor ki nongrep ki lah ban buh shwa ha katei ka jaka bad lada ki buh ia ki mar jong ki ki hap ban siew ha ka dor kaba rit", la ong.
Ha kane ka cold storage lah ban buh haduh kumba 3 bnai ei ei khlem pyut.
Ia kane ka cold storage la plie ha u snem 2001 da u Bah EK Mawlong bam kwai ha duwar u Blei, ha ka por ba u dang long kum u Myntri Rangbah jong kane ka jylla.
Shillong,12 Nailur:Myn hynnin ka miet ki bor pyniaid District ba la ialam da ka majistor kong I Majaw, ki la wan ban khang dam noh bad ker sainar shiah ia ka jingkieng motphran bad ki la pynbna ruh ba yn ym shah shuh iano iano ruh ban dang iaid lynti lane ban leh ia kino kino ki kam khaii ha katei ka jingkieng.
Mynta ka sngi ruh la iohi ba ki bor pyniaid District ki la wan peit siar ioh dang don kiba pynkhein ia katei ka hukum kaba la pynbna na ka bynta ka jingkieng motphran bad kumba katto katne kynta ki pulit pahara ki la ap ha khmat ki ar lad ban rung sha katei ka jingkieng ban peit ioh don kino kino ki jingshah pynpra lane kiba pynkhein hukum, hynrei haduh ba thoh ia kane ka khubor ka jingpynjari ha katei ka jingkieng ka la iaid beit shakhmat bad kam shym la don kano kano ka jingpynkhein ia ka hukum.
Ki bor pyniaid district ki la wan ruh ban jurip ia ka jaka ba la ai shipor na ka bynta ki nongdie jain Motphran kaba don ha khrum ka jaka ieng kali Jaiaw, bad ha katei ka jingleit jurip ki la pruid dak bad ruid lain ia ka jaka ba kitei ki nongiew ki hap ban ia shong die jain.
Ha katei ka jingpruid lain la pyni dak bad la bynta ba kin ioh ban ia shong baroh la i jong i jong i dukan kaba la mih haduh 76 tylli ki dukan.
Ha katei ka jingleit jurip ki nongiew ki nongiew ki la pynpaw ba kumba ka long mynta katei ka jaka kam pat long kaba bit ia ki ban die jain bad dang hap ban leh bun ki jingdonkam kum ban pynpoi bording, ban pynkhuid bad pynthaba da ki pushara.
Kham hadien katei, u MDC ka Mawlai u bah Process T sawkmie u la wan sha katei ka jaka ban ia kren bad kitei ki nongiew.
Katkum ka jingiathuh ki nongiew ki la ong ba kan shim por kumba shibnai tam na ka bynta ban pyndep ia kitei ki jingdonkam baroh haduh ba kin da ioh ban shong die dukan.
Lah ban pynkynmaw ba ha u 2011, ha ka por ba u bah Paul Lyngdoh u la long u myntri ka tnad pynroi sor u la ialam ia ki nongdie madan sha katei ka juh ka jaka , ha khrum ka Stand Jaiaw bad u la plie don burom ruh ha katei ka por, hynrei tang hadien ar ne lai sngi ki  nongdie madan ki la phet noh na katei ka jaka bad ki la pynpaw ba ym don nongwan thied jingthied  bad kim lah die eiei.
Shillong,12 Nailur:U CEM ka KHADC u bah Ardent M Basaiaw moit, u la pynbna paidbah ba ha 19 tarik mynta u bnai ha ka por 2 baje noh phai sngi, un khot da ka jingialang paidbah kaba u dang pan jingbit mynta ban pynlong ha Madan Student, Jaiaw.
Haba kren sha ki nongthohkhubor mynta ka sngi, ha kamra treikam jong u , u bah Ardent u la ong ba ka jingkhot ia ka jingialang paidbah ka dei na ka daw ba u don bunbah kiei kiei kiba un sa pynbna sha ki paidbah ha katei ka sngi.
U la kren shai ruh ba ka jingkhot ia katei ka jingialang ka dei namar ba um sngew lah shuh ban sngap bad ban peit ha ki khubor ia ka jingmih ka kynrum ka kynram hapoh District bad u la ong ba u kwah ban pynkut noh ia kitei ki kynrum kynram ha katei hi ka sngi.
“Ngam sngew dei ban long ka daw lada jia ba ka ARPA kan pra noh" ong u bah Ardent.
Haba la kylli hato katei ka jingkhot jingialang ban pynkut ia ki kynrum kynram hapoh ka ARPA ka lah ban dei ba un pynbna hiar shuki noh, u bah Ardent u la ong, “Ngan sa pynbna ha katei ka sngi, bad nga don bun kiei kiei ban kren sha u paidbah".
Haba la kylli biang hato lada ka jingialang ka ban long ha ka 15 tarik mynta u bnai, kaba ka KHNAM ka la khot ia ki ar liang mamla ka UDP bad HSPDP ban kren ia sngewthuh jingmut noh lada ka poi sha ka ba ia sngewthuh, la  ka 19 tarik kan dang long ne kan sangeh noh, u bah bah Ardent u la ong “Ka jingialang kan iaid beit shakhmat kumba nga la pynbna".
“Ha ka 19 tarik, ngan pynshai lut phar khnang ba u paidbah un ym sah ha ka umdum" ong biang u bah Ardent bad ha ka juh ka por u la ong ba kum u nongialam u burom ia ka bor u paidbah, hynrei ia ka rai pat ka shong ha u, ym dei u paidbah ban ai rai.
U bah Ardent u la iathuh ruh ba haduh mynta ka HSPDP ka dang pynneh ia ka  rai  jong ka bad ka shnaniah hapoh ka jingialam  jong u ha KHADC.
Haba kren sha ki nongthohkhubor u bah Ardent u la pynpaw ka jingsngew diaw halor kiba bun ki jingkynnoh bad ki jingkren pyrshah ia u, bad u la ong “Haba ki paidbah ki la sdang ban sngewthuh ki ong u paidbhur", u la kyntait ia ki jingkynnoh kiba la mih ba ka jingwan u paidbah nongiew, ha ophis KHADC; ka dei na ka daw ka jingkynshoit jong u bad u la ong ba haduh mynta um pat ju lum ia ki paidbah, lane um pat ju ia don bynta ban leh kum katei ka kam, “Ym dei u bah Ardent u ba lum ba lang ia ki paidbah, hynrei ka dei namar ba ki paidbah ki la sngewthuh.
Ngam don por ban phah pynmih khubor sha ki paidbah" u la bynrap biang.
Haba kren halor ka jingwan tur ki paidbah nongiew sha KHADC u bah Ardent u la ong “Lada ka District council ne ka sorkar ka leh bakla u paidbah u dei ban ia mih kumto bad lada u bah Ardent u leh bakla dei ban ia raw kumto hi".
U la pynpaw ba ka jingwan ki paidbah ka dei namar ba ki shaniah bad ki sngew ieit  ia u naba ki la iohi ia ki kam kiba la leh ha kine ki kkhyndiat bnai ba u don ha ka bor, u la ong biang ba ka jingwan jong ki, ki wan da kaba don akor don burom.
Shillong, 12 Nailur:Ar tylli ki dong jong ka Shnong Umran Dairy ha Ri-Bhoi, ki shong dum namar u transformer u la sniew la palat shi bnai tam ei ei.
U president ka Federation of Khasi Jaintia & Garo People (FKJGP), Umran Dairy unit u Bah Lisingson Wardkhar u la ong ba ki ar tylli ki dong ka Umphria bad Warisan ki hap ban shong dum lynter mynta la palat ia ka shi bnai namar ka jing bym patiaw jong ka MeE CL ban moramot noh ia u transformer ba la duh noh bad ban buh bujli noh da uwei.
Ka seng ka kyrpad ia ki bor katei ka tnat ban leh ia kaba donkam, hynrei haduh mynta ka MeECL kam shym la wan khmih ne jngoh ei ei lane ban bujli thymmai ia utei u transformer, hynrei ki nongshong shnong ki hap ban thied da ki mombati bad ki sharak ban pyndonkam na ka bynta ka jingshai ha ki por mynmiet katba ka bording elektrik kam pat lah ban wan ha ki dong ba ki shong.
Imphal, 12 Nailur:Ka jingiakhih, na ka bynta ban pyntreikam ia ka ain  Inner Line Permit System (ILPS) ha Mani pur, ka la pynlong ia ka sorkar Jylla, ba kan hu kum, ban khang noh syn don ia ki skul bad ki kolej, kaba la sdang naduh hyn nin ka sngi.
Kane ka dei ka hukum ha ka sien kaba ar, ba la pynmih da ka sorkar Jylla.
Kham mynshwa, ha ka shiteng bnai jong u naitung, la khang ia baroh ki skul, namar ba ki don bun bah ki samla pule, kiba la mynsaw, na ka jingshah bom pulit, ha ka jingiakhih ban dawa ILPS.
Ka Joint Coordination on Inner Line Permit System (JCILPS), ka dei ka kynhun jong kiba bun ki sengbhalang, kiba dawa ban pyntreikam ia katei ka ain ILP, ha katei ka Jylla, na ka bynta ban pynneh ia ka jinglong kyrpang jong ki trai Jylla, kiba dei ki Manipuri.
Ka ILP, ka dei ka ain, kaba la pyntreikam ha Nagaland, Arunachal Pradesh bad ha Mizoram bad ha Manipur, la weng noh ha U Naiwieng jongu snem 1950.
Ha u naitung jong u snem ba ladep, ka iing dorbar Manipur, ha ka sien kaba ar, ka la rai ban pyntreikam ia katei ka ain “Eastern Bengal Frontier Regulation, 1873", ha kaba ka la dawa ia ka sorkar India, ba kan pyntreikam noh ia katei ka ain, hynrei ka sorkar India, ka la kyntait.
Shillong, 12 Nailur:Ka tnad CID ka jyl la ka la ioh ia ka hukum ban kem ia ki ar ngut ki khun shynrang  u CM Jha uba dei u heh ka CMJ university.
Kine ki ar ngut ki khun u Jha kiba shah thwet ha ki pulit ban kem hynrei kiba la phet rieh ki kynthup ia u Govind Jha uba dei u CMJ foundation secretary bad u Gopal Jha.
Ki pulit ha kane ka sngi Thohdieng ki la ia thuh ba ka Kashari ka lapynmih ia ka hukum ban kem ia ki bad la pynngat ha ka kyndon bym lah ban ioh jamin.
Ia kane ka hukum la pynmih da u  Chief Judicial Magistrate ha ka 4 tarik Nailar ba la dep halor ka jingkynnoh ba ki donkti ha ka bamsap ha CMJ university.
Shwa ia kane, ka tnad CID ka la ioh kurup T.
11 lak ka pisa na iing sah jong  u Jha, kynthup 50 tylli ki lut US 100 dollar bad saw tylli US 50 dollar.
Ka tnad CID ka jylla ki la aiti ia ka iing sah jong u Jha ha Crinoline ha Laban sha ka lok jongu Jha da ka jinghukum ba kam lah ban die ia katei ka iing shano shano hynrei ka lah tang ban shu shong hi.
U Jha u la shah kem ha ka 22 tarik Iaiong ha kane ka snem na shnong jongu na Bihar hadien ba la lap ba u la ai syrnod thok sha ki samla pule na CMJ  University.
U Lat barim ka jylla u RS Mooshahary uba dei u Visitor kane ka skulbah u la ujor pyrshah da ka ejahar ia ka CMJ University bad u  chancellor halor ka jingkynnoh ba ki ai syrnod thok sha ki spah ngut ki samla pule na kane ka skulbah.
Shillong, 13 Nailur:Ka Laban Benga lee Boy’s Higher Secondary School ka la rakhe ia ka jingdap 93 snem ha ka jngialang kaba long ha kane ka sngi Saitjain.
Ia kane ka skul la seng da ki Bangalee ba sah ha Laban ha u snem 1923.
Lyngba ka khu bor, u President ka ri u Pranab Mukherjee u la kitbok ia ki nonghikai, ia ka principal, bad ki khynnah skul, ki nong trei na ka bynta ka skul kaba la kynjoh sha kane ka kyrdan bad ka snem.
“Ka skul ka dei ka jaka jong ka imlang sahlang.
Ka iadei bad ka imlang sahlang", la ong u president u managing committee u SK Chattopadhyay ha ka jingialang.
Shwa ia kane, u MLA barim u Manas Chaudhuri u la iaroh ia ka jingnoh synniang kane ka skul ban kyntiew ia ka pule puthi bad ka imlang sahlang.
‘Nga sngew ba dei ban ai ia ka jingiaroh ia ka jingpyrshang bad trei jong ka managing committee ban kyntiew ia ka skul ha ka pule puthi bad kiwei kiwei ki kam", la ong u Chaudhuri.
U la ong ba ka Laban ka dei ka jaka kaba iashong bun ki jaitbynriew bad kane ka jaka pule ka la long kumta hi.
Katba u Principal ka skul u Rinku Bhattacharjee u la ong ba u snem 2013 u dei uba bunkam bha ia ka skul bad ki khynnah naduh ki kyrdan barit haduh kiba la heh ki la wanrah nam bun ia ka skul.
Lah ban kdew ba ka vice principal ka school, ka Reeta Ghosh kaba dei ka la pas MA ha ka Bengali bad Hindi ka la ioh ia ka khusnam  National Teacher’s Award, na u Prime Minister u Narendra Modi ha New Delhi.
Ia ka sobernir jong ka skul ruh la pynlait kaba la don ka khubor na u Lat ka jylla, u President ka ri bad kiwei ki riew pawkhmat.
Shillong,14 Nailur:Ka Dorbar Raij Nongjngi, West Jaintia Hills District, ha ka jingialang jong ka, kaba la long ha kane ka 11 tarik mynta u bnai, ha LP Skul Thadlongpai Ionglwit, ha ka jingia don lang ki Rangbah shnong, ki riew rangbah bad ki paidbah khynthei bad shynrang, ka la rai da kawei ka jingmut ban weng noh shi syndon ia u Wilas Pale na ka kam Chairman uba long ruh u Pator ka Raij Nongjngi.
Ka daw ka jingweng noh ka Dorbar Raij Nongjngi ia u Wilas Pale, ka long hadien ba ka Dorbar kala lap ia ki daw kiba thikna ba ka jingpep noh ka jingiathep Vote Dolloi ka Elaka Nongjngi (Election Dolloi), ka dei ka jingai case ba marwei jong u  pyrshah ia ka Jaintia Hills Autonomous District Council (JHADC), Jowai, khlem kano kano ka jingtip lyngba ka Raij Nongjngi.
Kumta ha ka jaka u Wilas Pale Chairman, ka Dorbar Raij Nongjngi ka la jied ban long chairman ha ka jaka jong u da u Phlimingstone Khynriam uba long u Rangbah shnong ka shnong Lumtrep Nongjngi naduh katei ka sngi.
Na ka liang jong ki paidbah ka Raij Nongjngi ki la pynpaw ka jingsngewsih halor ka jingpep noh ka jingthep vote Dolloi ka Elaka, tang na ka daw u Wilas Pale marwei kaba la ktah jur ia ka kam shynshar khaddar ki paidbah bad khamtam ia ka Niam ka Rukom.
Kumta ki paidbah ka Raij ki kwah ba ka Elekshon kan iaid beit iaid ryntih khlem kano kano ka jingpyrshah, lada ka case u Wilas Pale bad ka JHADC kam pat dep ki paidbah ki kyrmen baka Election Doloi kan long kaba iaid beit iaid ryntih, khnang ba ka Elaka kan ioh noh kloi ia u Dolloi ba pura hadien ka jingduh noh ia u Dolloi jong ka Elaka u ma (L) L.
Snieh la shisnem tam ei ei mynta.
Shillong,14 Nailur:Lashai ka sngi kan long ka jingialang ba khadduh eh jong ki lai seng kiba don hapoh ka ARPA, ka UDP,HSPDP bad KHNAM ban pyn beit ia ka kynrum kyn ram kaba la mih hapoh katei ka kynhun synrop kaba bat ia ka bor synshar ha Khasi Hills Autonomous District Council( KHADC).
Ha katei ka jingialang ka ban long ha ka por 2 baje ha Community Hall , Jaiaw Shyiap ka KHNAM kaba long ka ksiang kan pynbeit ia ka jingiakynad kaba la mih hapdeng ka UDP bad ka HSPDP  hapoh ka shatri jong ka ARPA.
Katei ka jingialang ba ka KHNAM ka la khot ia kitei ki ar seng , ka dei ban kren pynkut ia ka kynrum kynram kaba la ia dawa da kitei ki ar seng, kiba ka UDP ka kwah ban bujli da uwei pat u nongialam ha ka jaka u bah Ardent M Basaiawmoit, katba ka HSPDP pat ka kwah ba u bah Ardent un neh beit kum u nongialam jong ka ha KHADC.
Katkum ka jingkren ki nongialam ka KHNAM ha ka jingiakynduh bad ki nongthohkhubor dang shen ki la pynpaw ba katei ka jingialang kan dei ka sien ba khadduh eh ba kan shim ia katei ka lyngkor ba khia ban wanrah ia ka jingiasngewthuh jingmut.
Hynrei katkum ki jingkren u bah Ardent sha ki nongthohkhubor ha kine ki khyndiat sngi, ka pyni ba katei ka jingialang kan ym don jingmut satia namarba ha ka 19 tarik u la pynbna ba un pynlong da ka jingialang paidbah ha Madan Student , bad ha katei ka jingialang dalade hi u la ong ba un pynkut noh ia ka kynrum kynram kaba la mih hapoh ka ARPA, kaba pyni ba ka lah ruh ban dei ka jingpynbna ba un hiar shuki noh, namarba ki jingkren jong u ki long kiba u la ai  ksai sha kata ka phang, kaba u la ong ruh ba watla ka jingialang ba ka KHNAM ka la khot ha ka 15 tarik kan long kumno kumno ruh hynrei ka jingialang ba u la pynbeit kan iaid beit, bad ha katei ka sngi ba ia kren bad ki nongthoh khubor u la kren shai ruh ba ka rai jong u kan long ka ba khadduh , ym ki paidbah ban shim rai hynrei u burom ia ka bor jong ki paidbah  “Ngam kwah ban long ka daw lada ka ARPA kan pra" ki dei ki kyntien ba u bah Ardent u la kren.
Shillong,14 Nailur:Ka jingbym ioh lad ban pynpaw bad pyn sngew paidbah ia ki jingeh ba ki ju ia kynduh ha khmat ki MDC ka KHADC kiba la hiar dang shen ha Block II, ka la pyndiaw myn siem  ia ki paidbah katei ka thain namarba ki la ang nud shisha ban pynsngew hakhmat  baroh ki MDC ha katei ka sngi ba kyr pang ia baroh ki jingeh jong ki, hynrei katei ka jingangnud jong ki, ka la pulom noh namar ba ym shym la ailad ia ki ban kren tang shi kyntien ruh.
Kham hadien haba kren sha ki nongthoh khubor, balei ba ka KHADC kam ailad ban kren paidbah, u CEM bah Ardent M Basaiawmoit, u pynshai ba ka daw ka dei namar ba ki donlang ki pulit Assam kiba la wan peit siar ia katei ka jingialang bad kiba wan ban ring dur Video ia ka jingialang, dei na kata ka daw ba um ailad ia ki paidbah ban kren ba kan ym ktah ia ka shongsuk shong shngain jong ki.
Haba kren sha ki nongthohkhubor halor katei ka jubab u bah Ardent, ki paidbah katei ka thain ki la kynthoh kylla pynban ha kaba kawei na ki longkmie ka kong Lucia Sten na ka shnong Umtlih ka la ong ba lada tieng ia u pulit Assam, te kan myntoi aiu ia u CEM un wan bad ka la ong ruh ba balei yn tieng namar ym dei ba mut ban kren sniew iano iano ruh hynrei tang ban ioh pynpaw ia ki jingeh ha ka liang ka roi ka par.
Ka Kong Lucia Sten ka la iathuh bad pynkynmaw ba ha ka jingwan jurip jong ki heh ka KHADC kata naduh u CEM, ki EM bad ki MDC ka Liang Pyrshah ha ka 29 tarik Naitung, ki la khmih lynti shibun ban ioh pynpaw ia kine ki jingeh kaba ki mad ha ka liang ka jingsahdien hynrei kim shym la ioh lad satia.
Ka Kong Sten ka la ai jingiaroh ruh ia ka jingkren u Bah Teinwell Dkhar kaba la mih dang shen ha ki kot khubor ha kaba u la ong, ba ka jinghiar ki MDC ka KHADC kam shym la don jingmut satia namar ym shym la lah ban leh eiei bad ong ruh ba la mih na Council da ka jingmut ban leit ban tei hynrei ym shym la lah satia namar kam shym la don jingmut, haba ym shym la ailad satia ia ki paidbah ka thain Block II ba kin kren bad pynpaw ia la ki jong ki jingeh.
“Dei halor kane ka nongrim ba kum ki paidbah na ka thain Block II, ba ngi sngew iahap ia ka lynti ba shim ka UDP namar kane hi ka pynpaw ba kum u CEM u la kwah ban synshar donbor marwei khlem da kynjoh ktien lem," la ong ka Kong Sten.
U Bah Jolly Shadap na ka shnong Umtlih u la ong, ka jingeh hi kaba hakhmat eh ba ka Block II ka mad, ka dei ka jingsniew ka surok, ki jaka ai jingsumar ki bym biang, ka iew ka hat.
Ka surok na Umwang haduh Umtlih ka long kaba ktieh palat bad buh jingeh ha ka leit ka wan, ka jingbym don ki jaka ai jingsumar pat ka buh jingeh haba kem pang ne shitom.
U Bah Enel Makdoh Rangbah Shnong ka Umlaper u la ong, ka sorkar ka la ieh beiñ ia kane ka thain, ka roi ka par kam don satia, kaba ioh ruh ka long tang malu mala kata na baroh ar liang na ka Meghalaya bad Assam hynrei ym ju don satia ban wanrah ia ki skhim ba heh.
U Bah Makdoh u la ong, ka jingsuk kaba la wan phai sha ka thain na ki seng lehnoh ka long ba ki nongshong shnong mynta ki la sian bha ha ka pyrkhat pyrdain.
U la ong ha kaba iadei pat bad ka roi ka par, ki jingkular kaba kum ki shnong ki ioh ka long tang ha ka por ilekshon hynrei ym ju urlong satia pat hadien.
Haba ia kren bad kitei ki riew paidbah na kitei ki ar shnong ki la pynpaw ia ka jingsngew iahap ka jong ki ia ka lynti kaba ka seng United Democratic Party (UDP) ka la shim, kata ban dawa bujli ia u nongialam ka All Regional Party Alliance (ARPA) hapoh ka Khasi Hills Autonomous District Council (KHADC).
Kitei ki paidbah ki la pynpaw ia shibun ki jingeh ha ka roi ka par kaba ka thain ka shah ieh bein ha ka sorkar.
Shillong, 14 Nailur:Ka Kashari High Court ka Meghalaya ha kane ka sngi Paleika la ai jamin ia u Shan borlang Jala uba shah kem halor ka jingkyn noh donkti ban die kynja uba khia 1,007 kram dang shen.
Haba ai jamin, ka Kashari ka la buh jingkylli ia  u Investigating Officer (IO)  u bym lah ban pyndep ia ka kam hapoh 90 sngi bad takrain ia ka Special Judge(NDPS) Shillong  kaba phah set khlem ioh ia ka kaiphod na u IO.
Ka Kashari High Court ka la ong ba ka Special Judge(NDPS), Shillong ka la pynmih ia ka hukum khlem pynshong nongrimbha ia ka jingmut jingpyrkhat.
Ka  High Court haba pyniapher ia ka kyndon 36A ka NDPS Act bad ka kyndon 167 Cr.
P.
C ha kaba ka kyndon jong ka NDPS Act kam lah ban kham halor ia ka kyndon ka 167 Cr.
P.
C".
Ia kane ka jingai rai ka kashari High Court ka Meghalaya yn teh ruh ha baroh ki iing kashari ba kham hapoh ha kane ka jylla.
Shillong, 13 Nailur:Ka CSWO lyngba ka President ka Kong Agnes Kharshiing ka la pynrem jur ia ka jingjia ha East Garo Hills ha kaba ki nongshong shnong ki la shah tied shah bom ha ki kynhun ba kam kum ki lehnoh tang namar ka daw ba ki la shah suba kum ki nongsyntiat jong ki pulit.
Ha ka jingpynlait khubor, ka Kong Kharshiing ka la ong ba ka seng ka sngew ba kum katei ka jait kam un ym lah ban pdiang satia ha ka imlang ka sahlang bad ki lehnoh kim don hok eiei ban leh donbor ia ki katba ki mon.
Ki paidbah kim dei ban tieng ha kaba iadei bad ban pyntip khubor sha ki bor jong ka aiñ halor kino kino ki kam sniew bad ki lehnoh kim don hok eiei ban khnang ia ki halor kane.
Katei ka jingleh jong kitei ki lehnoh ka long shisha kaba itreim bad kaba i- sait- met ban peit bad namar kata, ka CSWO ka pynpaw ba ia kum kitei ki jait briew dei ban pynshitom ia ki katkum ka aiñ.
U MP ka Bharatiya Janta Party u Sakshi Ma haraj, haba kren sha ki nongthohkhubor mynta ka sngi u Blei u la kynnoh ki Madrassas ki ai jinghikai halor ki kam lehnoh , “La ai jinghikai shaphang ki lehnoh ha Madrassas, ki pynkylla lehnoh bad  jihadis….
ka dei ka bym sngewtynnad ha ka Ri" ong u MP na  Unnao constituency haba kren sha ki nongthohkhubor ha  Nade mau kaba hap hapoh  Kannauj district, kaba jngai kumba 120 km na  Lucknow.
U la kynnoh ba ki khynnah skul kim ju shah shaphang ka jingtip ia ka Ri, ha ki skul niam.
“Ia thuh ia nga shaphang ka Madrassas hangno la pyn her lama lai rong wat ha ka 15 tarik u nailai bad ha ka 26 tarirk u kyllalyng kot" u la ong.
U la kdew ruh ba ki skul ki Madrassas ki ioh jingiarap na ka sorkar, “Bun na ki skul jong ngi kim ju ioh jingiarap na ka sorkar , hynrei ki Madrassas ki bym ju don bynta eiei bad ka Ri ki ioh" u la ong biang.
Ka Samajwadi Party ka la kynthoh ba kitei ki jingkren u  Sakshi ki dei ki jingkren kibym sngewtynnad kaba ka la ong ba ki dei ki jingkren kiba don jingthmu ban wanrah ia ka jingiapher bad ka jingiapait hapdeng ki jaitbynriew.
“U Sakshi u la kren ki ktien kiba thmu ban wanrah ia ka jingiapait bad ka jingiapher ha ka imlang sahlang" ong u nongaiktien ka SP u  Rajendra Chaurdhary.
Kham ha shuwa ha ka jingialang kaba la long ha  Etah ha ka 7 tarik u nailur, u Sakshi u la kren bad pyniahap ia ki Madrassas kum ka ktem jong ki jingsniew, bad u la kynnoh ba ka kyntien  ‘love jihad’ ka khie rasong bad par sted na kum kitei ki jaka pule , ka ‘Love Jihad’ ka dei ka kyntien ba ju pyndonkam da ki riew shit niam Hindu kaba thmu ban pynkylla ia ki kynthei Hindu lyngba ka shongkha shongman.
Shillong, 14 Nailur:Ka Division Bench kynthup ia u nongbishar TNK Singh bad u nong bishar SR Sen ka High Court ka Meghalaya  ka la pynlait ia u Krishna Bahadur Thapa uba shah kem ha ki pulit halor ka jingkynnoh donkti ban kit ia ki drok ba la mana ha ka kali sha Mizoram ha ka 8 tarik Lber, 2011.
Haba pynmih ia ka hukum ban pynlait ia u Thapa, ka Division Bench  ka la pynmih ia ka hukum ha ka 12 tarik Nailur bad ka la buh jingkylli ia ka rukom tohkit kaba bakla bad kaba leh khnang ne kaba shu leh khlem ka jingtip.
Ki pulit hadien ba la ioh ia ka jingtip kaba thikna, ki pulit ki la pynlong ia ka jingpynap shrip ia ka kali MZ 01 F 3632 bad  MZ 01 F 7535 ba niah da u Thapa bad u  L Varte ha Luckier Road, Shillong  shwa ba kin iaid sha Mizoram kiba kit ia ki drok.
Kawei ka kynthei kaba shong lang ha katei ka kali ba niah u Thapa ka la shah kem lang.
Baroh ar tylli kine ki kali, la rah sha Lumdiengjri Police Station, bad hadien kane, la rah sha Additional S.
P (Crime) ia ki synduk ba thep ia ki drok ba ioh kurup na ka kali  (MZ 01 F 7535) kiba dei ki drok ba la khang pyrshah bad ki tiar injek.
Ki pulit hadien ba la pynlong ia ka jingtohkit ki la thep mukotduma ia kane ka kam ha ka kashari jong u Special Judge, Shillong Under section 22 (C) ka NDPS Act.
Shwa ia kane, ka Special Judge(NDPS) ka kong B.
Giri, Shillong ka la rai pynrem ia u K.
B Thapa bad la hukum ban set along 10 snem bad lada ym siew ia ka kuna yn shong tam sa shi snem, bad ka Lalimpuii Khiangte ka la shah pynngat ha ka kyndon 27 NDPS Act hynrei la pynlait noh hadien ba ka la shah set lypa la 2 snem katba u LalboroleVarte  la pynlait.
U nongsaid ain jong u K.
B.
Thapa, u M.
F.
Qureshi u la pynpaw ia ka jingsngew hun ia ka rai jong ka High Court bad ong ba ka hok ka dang ieng.
Na ka bynta ka sorkar, la mihkhmat da u K.
Khan uba dei u Addl.
Govt Advocate ka sorkar.
Shillong, 14 Nailur:U MP ka BJP ha Rajya Sabha u Dr Chan dan Mitra la ai jingmut ia ki jylla kane ka thain shatei mihngi ka India ban shim ia ki lad ki lynti ban ban khanglad na ka jing wan rung ki mynder khamtam na ri Bangladesh.
Haba kren ha ka jingrakhe dap ka Dr Rad hakrishna Boy’s Secondary School sha ka 50 snem ha ka sngi Saitjain ha nongbah Shillong, u Dr Mitra u la ong watla ym ioh ia ka jingkhein kaba bniah ia ka jingdon jong ki Bangladesh ha ka ri India, hynrei la shu khein kyllum ba ki  Bangladesh kiba sah ha India ki la palat ia ka 4 klur ngut bad kane ka pynpaw ia ka jingbym shim khia bad bym don ki ain bapyrkhing.
Katkum ka jingong u heh ka BJP, ka daw kaba pynioh lad ia ki briew na Bangladesh ban sah ha India, dei namar ka jingiarap jong ki seng sain pyrthei bad ki politishian ban shna vote ha ka por elekshon.
“Nga tip ba ka suk ban rung na khappud hynrei mynta ka por ka la dei ban khang lad noh shi syndon ban dang wan rung sha kane ka ri.
Dei ruh ban khang lad ia kito kiba wan rung sha kane ka ri ban ioh bylla bad wat kito kiba la don hangne ruh kim dei ban ioh ia ka hok long trai", la ong u Dr Mitra.
U Dr  Mitra u la ong ruh ba ha  kane ka thain shatei lam mihngi ka ri India ka jingeh na ka kam mynder ri ka iapher bad kiwei kiwei ki bynta jongka ri.
U la ong ba ka India kam dei ka jaka rieh tngen ia ki mynder ban wan rung bad sah katba mon.
U la ong dei ban don ki ain ban kem ia ki mynder bad pynphai ia ki sha kito ki jaka ba ki wan bad dei ban weng noh ia ki kyrteng jong ki na ka electoral roll.
Kiwei kiwei kiba la kren ha katei ka jingiamir jingmut ki long u Dr Jemino Mawthoh MLA jongka Nongthymmai, U Myntri ka tnad pule puthi ba mynshwa u Manas Choudhuri, Dr N.
G Mahanta bad nongiasaid ain Hafeez Rachid Choudhury.
Shillong, 14 Nailur:Ki paidbhur ka shnong ka Chokpot ki la tied jem ia uwei na ki dkhot jong ka seng runar ka Achik National Army ( ANA) bad ki la thang ia ka kali maruti jong katei ka seng hadien ba ki la dep pynjulor.
La iathuh kumba san ngut ki dkhot jong ka seng ANA ki la wan sha ka shnong Chokpot ban sam ia ki shithi dawa pisa bad ha kane ka por ki paidbah kiba la lap ia kane, ki la beh ia kitei ki dkhot bad ki la ioh kem ia uwei napdeng jong ki ha ryngkat bad ka kali Maruti (AS19- 7576).
Uwei u dkhot ka ANA ba la ioh bat, ki paidbah ki la tied bad bom jem haduh ban da mynsaw jur bad ba hadien ia katei ka kali la dep ban pynjulor ki la thang noh.
Katba uwei pat u dkhot uba la tip kyrteng kum u Sentu Marak hadien ka jingshah beh ha ki paidbah, u la mareh beit sha ka thanad bad lait na ka jingiap, katba kiwei pat ki dkhot ki la lait phet na katei ka jaka.
Utei u dkhot uba la shah tied ha ki paidbah, tip kyrteng kum u Rapseng Ch.
Marak bad la khlad noh namar ka jingjur jong ka jingmynsaw.
Ha kaba iadei bad kane, na ka liang ki pulit ki dang pynlong ia ka jingtohkit ban lap ia ki jingshisha baroh ha kaba iadei bad katei ka jingjia.
Kawei ka kynthei samla, kaba la ngeit ba ka dei ka samla pule doktor, kaba la mih noh na United Kingdom bad pyniasoh ialade bad ka ISIS, ka pyni, ia ka dur jongka, ha kaba ka bat ia kawei ka khlieh briew, kaba la dep khrai.
Katei ka briew, ka pyni ialade ha ka peij jongka, ha twitter, ha ka kyrteng jongka, ka Mujahi dah Bint Usama, ka kam, ba ka dei ka doktor bad ka dei kaba sumar ia ki nongpang, kiba dei ki ehrang jong katei ka kynhun, kiba don ha  Raqqa, Syria.
Katei ka dei ka dur, kaba la pyni, ha ka peij jongka, hynrei, kaba la weng noh hadien, la iohi, ba ka tap ia la ka met, da ka burka bad ka phong ruh ia ka sopti, kaba ki shait phong ki doktor bad la shu antad, ba u briew, uba ka bat ia ka khlieh jongu, u dei uba dang shiteng ka rta jongu bad u dei u shynrang.
La iohi, ruh ba ki don ki khynnah shynrang, kiba ieng ha syndah jongka, kiba peit kai ia katei ka jingleh jongka.
La iathuh ba katei ka dei ka khynnah samla, kaba 21snem ka rta bad ka dei kaba dang pule doktor ha England.
Ha kawei pat ka khubor, la iathuh ba uwei u nong England, uba kyrteng U David Haines, ula shah pyniap ha ki ehrang ISIS, ha kaba la shim, ba la leh ia katei ka kam khrai khlieh, da uwei hi U Jihadi John, uba dei uba na England bad uba la leit ban pyniasoh ialade bad katei ka seng ehrang ISIS.
Mynta la iathuh, ba u don sa uwei pat u nong England, uba la shah byrngem ha katei ka seng, ban pyniap bad utei u dei U Alleh Henning, uba 47snem ka rta, uba dei na ki bynta jong ka thain Manchester.
U Henning,la iathuh ba u trei na bynta kawei ka seng kaba iarap ia ki riew shem lanot, na bynta jong kawei ka kynhun Muslim bad la shim,ba un lah ban nym shah pyniap, namar u leh tang ia ki kam iarap ia ki riew shem lanot bad ba u don ruh tang ha Syria.
Shillong, 14 Nailur:Ka jingbishar halor ka mukotduma jong U Tennydard M Marak pyrshah ia ka jingkam jait Sangma jong U Mukul Sangma, kaba la dei ban long lashai ka sngi, la pynpep noh, namar ka jingpan por jong U Zenith M Sangma.
U Zenith Sangma, u pan por saw taiew, na ka bynta ban jubab ia katei ka  jingshah kynnoh jongu, ha U Tennydard bad mynta katei ka jingbishar jong ka Supreme Court of India, kan long noh, ha ka 10tarik Risaw 2014.
Shillong,14 Nailur:Ka KHADC lyngba ka tnad khaii pateng myn ha ka sngi saitjain ka la bteng biang ia ka kam khynra Trading License ia ki dukan bar jylla, bad ha katei ka sngi ka tnad ka la leit ban khynra ha Iew  Shyllong, Laitumkhrah bad ha kiwei pat ki bynta ka Laitumkhrah.
Ha katei ka jingleit khynra ki la don haduh 15 tylli ki du kan kiba ka tnad ka la pan jingshai balei kim pynbiang ia ka laisen bad ki dei ban pynshai sha ka KHADC hapoh 15 sngi.
Ha katei ka Iew Shyllong ki la don bun ki dukan kiba shong da ki bar jylla bad kiba bun eh ki dei ki Muslims , bad katkum ka jingiathuh jong kitei ki bar jylla ki la ong ba ki shim wai na ki Khasi ha ka dor T.
3.
50 lak tyngka shisnem, bad ha ka jingiakren la lap ruh ba ki khasi kiba ai wai dukan sha kitei ki bar jylla kim dei ki nongshong shnong ka Laitumkhrah.
Ha katei ka jingleit khynra trading License jong ka KHADC la ia donlang ruh nki lai Rangbah Shnong jong ka Laitumhkrah Pyllun ryngkat kiwei pat ki Executive Member jong ka shnong kiba la wan ban synran lang.
Ha kane ka jingleit khynra ki pulit Enforcement ki la lap ba ha basa die syiar, kiba bun ki dukan ki dei ba la shim wai da ki bar jylla Muslim na ki Khasi kiba dei ki trai dukan.
Haba tohkit ia ka jaka sah jong kine ki bar jylla, bun ki dei na ka shnong Barpeta Assam, Silchar bad kiwei.
Kine ki bar jylla ki phla ruh ba ki siew bai wai T.
3.
50 lak shisnem sha ki trai dukan kiba bun na ki trai kim dei satia na ka shnong Laitumkhrah.
Ki pulit Enforcement ki la lap ruh ba kawei ka dukan die marjot ba la pyniaid da u wei u bar jylla ba tip kyrteng kum u Abu Malik, u la pynkam jubor ba kane ka dukan ba la shu tap iing shiliang ka dei kaba u la shim wai mynta la shiphew snem kynthih na kawei ka longkmie Khasi kaba um tip kyrteng satia hynrei u shu kam ba kane ka trai dukan ka dei ka Kongrit Lyngdoh na ka shnong Bishnupur.
U iathuh ba u siew bai wai T.
16 hajar manla u bnai bad buh ruh 10 ngut ki bar jylla kiba bylla bad u ban leit thied tiar mar jot kylleng ki shnong kiba don ha sor Shillong.
Watla katei ka Ïew Shillong ka dei kaba la shna da ka Shillong Municipal Board, don ruh napdeng ki bar jylla kiba la ioh ia ka No objection Certificate (NoC) na ka Dorbar Shnong, kim patiaw satia ban leit aplai ia ka Laisen Khaïi (Trading License) na ka KHADC hynrei hynne ka sngi ka jingkhynra trading license jong ka KHADC ka la pynkyndit ia ki bar jylla kiba la shu rieh tngen tangba la ioh ia ka NOC na ka Dorbar Shnong bad don ruh kiba ong ba ki ioh na ka Shillong Municipal Board kaba kila pynpaw ba ka Laisen na KHADC kam donkam shuh kine kidei kiba la khaii laitluid la kumba 10 haduh 15 snem eiei.
Katba ki pulit Enforcement ki dang bteng ia ka jingkhynra ha Basa die jhur, katto katne na ki bar jylla kiba tip ia ka jingwan khynra trading license jong ka KHADC, ki la jah rngai bad ieh ia ki mar bad ia ka dukan.
Kaba kham thamula ka long, uwei na ki bar jylla uba shong die jhur ha kane ka Basa tang shu iohi ia ki pulit Enforcement, u la leit khot ia kawei ka longkmie Khasi bad haba la pyrshang ban tohkit,  kane ka longkmie ka la kam ba ka la aiwai ia kane ka dukan ha une u bar jylla.
Ka jingkhynra trading license kam kut tang ha Iew Shyllong, hynrei ki pulit Enforcement ki la pynlong ruh ka jingkhynra ha ki dukan ba la shim wai da ki bar jylla na ki riewshimet kiba hap sha ka Block Main Road, Laitumkhrah.
U Bah G.
Bruce Sawkmie, Rangbah Shnong ka Laitumkhrah Pyllun haba kren sha ki nongthohkhubor u la ong, “ngi ai ka jingkyrshan na ka Dorbar Shnong ia ka jing khynra trading license da ka KHADC bad sngewsih ban lap ba ki Khasi kin shu aiwai kylla ia ki dukan sha ki bar jylla, haba ki para Khasi ki lah ban trei hi ia kine ki kam kat ha kane ka jingkyrduh kam.
Nalor kata, kiba aiwai kylla sha ki bar jylla ia ki dukan ruh kim dei satia ki briew na ka shnong hynrei ki dei kiba sah shabar shnong.
".
Shillong,14 Nailur:U Rangbah Shnong ka shnong Sutnga East Jaintia Hills District, u la pynrem jur ia u Ma Hoping stone Bareh uba shong basah ha ka shnong Jalaphet uba dei ruh u  MDC jong ka Sutnga-Narwan Constituency bad ha kajuh ka por uba dei ruh u Chairman jong ka skul Managing Committee (SMC) Jalaphet Mootha L.
P.
School, Jalaphet ha lor ka jingbehkam jong u ia arngut ki nonghikai SSA ba hikai ha katei ka school ba kynthup ia ka kong Marvelous Dkhar bad ka kong Nicely Pakem kiba na ka shnong Sutnga naduh ka 3 tarik u Jym mang 2014 khlem kano kano ka nongrim kaba biang.
Ka  Marvelous Dkhar ka la hikai ha katei ka skul naduh u snem 2002 bad ka Nicely Pakem pat naduh u snem 2009, ki dei ruh kiba la pyndep ia ka HSSLC bad ki long ruh kiba la bit ban hikai ha ki kyrdan pule jong ka Lower Primary Level katkum ka jingdonkam jong ka National Council for Teacher Education (NCTE) Norms, ong ka kyrwoh.
U Rangbah Shnong u la kyntait ia ka jingkyn noh u MDC ba kitei ki nonghikai kim pat bit ban hikai ha katei ka skul, hynrei u la ong ba ka dei ka buit ban pynrung kam da ki briew lajong ha ka jaka jong ki.
U la kynnoh ruh ba u  Chairman ka SMC Jalaphet Mootha L.
P.
School, ula ioh pdiang ia ki jingiarap kiba bun na ka bynta katei ka skul kiba wan lyngba ka SSA kum ka Building Fund bad kiwei de ki jingmyntoi tangba u pyniaid pat ia kane ka skul kum ka skul shimet jong u da kaba u shim bai skul naki khynnah skul haduh T.
1000 tyngka kum ka Admission fee kaba long pyrshah ia ka RTE Act bad ruh u juh shait set slem iaka tulop jong kitei ki arngut da kibun bun bnai.
“Ki jinglehbein utei u Chairman ki paw shuh shuh ha kaba um shym la shna satia iaka iingskul jong katei ka skul wat la u la ioh pdiang ia katei ka jingiarap pisa Building Fund bad iaki khynnah skul ruh la ai jinghikai ha iingsah jong u hi haduh mynta.
Kane ka pynpaw ba ka don ka jingbamsap bad ka jingpyndonkam bakla kaba jur bha iaka pisa kaba wan naka skhim SSA" ong u Rangbah shnong ha ka kyrwoh.
Ha kaba iadei bad ki nongialam shnong Jalaphet Bri-Sutnga, ka jinglehdonbor bad jingpynkulmar jong ki ka la ktah ia ka hok jong iwei I Nonghikai ba hikai ha Jalaphet LP School, Lumsashram ba kyrteng Delicious Bamon iba dei shnong trai na Sutnga ha kaba haka 9 tarik u jylliew,2014 ki nongialam shnong jong ka Jalaphet Bri-Sutnga, ki la wan pynkulmar bad maham ia itei I nonghikai tang na ka daw ba I sam ia ki kotbah Khristan ba ioh na ka Bible Society of India sha ki khynnah jong katei ka skul.
“Kitei ki Rangbah nongialam shnong ki la rung hapoh kamra klass jong ki khynnah bad bret ia kitei ki kotbah ha madan da kaba kynjat artad iaki ben ki shuki.
I kong Delicious I ong ba ha shwa ba in pynlong iaka jingsam ia kitei ki kot ila pyntip lypa  bad pan jingbit na u Secretary katei ka skul u Wom Chyrmang, hynrei kaba lyngngoh pat ka long ba ha ka sngi ba bud u tei u secretary skul ryngkat ki kynhun, ki la wan ban leh iaka kam runar jong ki khlem da burom shuh ia ka hok mane ha kano kano ka niam kumba  la pruid dak daka Riti shynshar jong ka Ri India ban ailad ban mane Laitluid ha kano kano ka niam (Article 25-28 jong ka Indian Constitution).
Kane ka jingmaham bad pyntieng pynsmieij jong kitei ki briew kala pynlong ia I kong Delicious Bamon ba im nud shuh ban leit hikai ha katei ka skul haduh mynta" ong u Rangbah Shnong Sutnga.
Ki jinglehbein jong ki briew nongialam shnong   naduh u Rangbah shnong Jalaphet u Shai Chyrmang, ka la nangpaw shuh shuh ha kaba ki shait byrngem  man ka por ban pynpra ia ka iingskul jong ka Jalaphet Presbyterian L.
P.
School kaba don ha Lumsachram nalor kata kim ju ai lad satia iaki para bangeit khristan ba kin pynlong iaka jingiaiaid Carol jong ki haka por Kristmas.
Shuh shuh u Rangbah shnong Sutnga, u ong ba ki nongshong shnong ka shnong Sutnga kiba leit trei sha Jalaphet naduh kiba trei bylla ne trei sorkar ruh ki  shah lehbein bad shah leh donbor sha ba palat naduh u MDC ki Nongialam shnong bad kane ka long kaba dei hok ban pynrem jur lang da baroh lang, pynkut ka kyrwoh.
Shillong, 14Nailur:Ha ka sngi saitjain,  Ka Meghalaya Editors and Publishers Association (MEPA) ka la pynkup burom ia u Editor ka Kot Khubor ‘U Nongsain Hima’, u Bah Lambok Thabah namar ka jingioh pdiang jong u ia ka khusnam  Ramnath Goenka Excellence in Journalism Award, kaba la ioh pdiang na ka Indian Express ba la sam ha nongbah Delhi.
Ka jingialang pynkup burom ka la long ha Mini Hall ka Khasi National Dorbar Hall ha kaba la ia donlang ki dkhot ka MEPA, ka Shillong Press Club, ryngkat kiwei pat ki nongthohkot.
Ia katei ka jingialang la pyniaid da  u Bah Philip Marwein, General Secretary ka MEPA, bad la pynkuop burom ia u bah Lambok da kaba pynkup jain ryndia.
Ki nongkren ha kane ka jingialang, kynthup ia u Dr KK Jhunjhunwala na ka Kot Khubor Eastern Panorama, u Thomas Lim na ka Meghalaya Times, Bah P.
Sohkhlet na ka liang ka Shillong Press Club, Bah BP Domes na Dongmusa, Bah RM Shabong na ka liang ka MEPA bad Bah Morning Star Sumer na ka liang ki nongthoh, ki la pynpaw ba kane ka jing ioh khusnam u Bah Lambok, ka long ka jingithuh ka ri India ia u synniang jong ki kot khubor Khasi, kiba bunsien ka sorkar ne ki briew ha kane ka jylla kim sngewthuh satia ia ka jingtreikam bad ka jingshakri ki kot khubor Khasi, hynrei kiba bun ki shu nap tang ban bein.
Kinongkren ki la kren ai mynsiem ba katei ka khusnam ka dei tang ka jingsdang ia ki kot khubor Khasi bad kam dei kaba khadduh  Baroh ki nongkren ki la kyrkhu kyrdoh ia u Bah Lambok bad ia u Nongsain Him ba kin nang lah ban trei khambha ha kaba shakri ia ki paidbah.
U Bah Lambok u la pynpaw ka jingsngewkmen bad sngewnguh ia ka MEPA kaba la pynlong ia kane ka jingialang pynkup burom, kaba u ong ka long kaba kordor shibun.
U la ong ruh ba ki jingialang kiba kum kine kin ai mynsiem ba ma u ryngkat ka kynhun u Nongsain Hma kin nang lah ban trei khambha shuh shuh ia ki por ban wan ban shakri ia ki paidbah lyngba ka jingai jingtip da ki khubor kiba tei ia ka imlang ka sahlang jong ka jylla baroh kawei.
Ngi dang shu dep kynmaw burom ïa ka Lyngkhuh snem jong ka “International Literacy Day" kaba hap manla u snem ha ka 8 tarik u Nailur.
Kane ka Jingkynmaw burom ka long ban pynshlur bad pynkynmaw ïa ka Jingkordor jong ka Jingnang Jingstad.
Kum ban shu pynkynmaw ba ha ka 7 tarik u Naiwieng, 1965 ka UNESCO ka la buh ïa kane ka sngi (8 tarik u Nailur) ban long kata ka sngi kynmaw burom ïa ka jingkordor jong ka Jingnang ban pule ban thoh.
Kumne, la sdang kata ka sngi “International Literarcy Day" ha ka sien banyngkong ha ka 8 tarik u Nailur, 1966.
Naduh kata ka tarik, la sdang ka jingkynmaw burom ïa kane ka sngi ha baroh shityllup ka pyrthei.
Hapoh ka Jylla Meghalaya jongngi, katkum ka khanasamari jong u snem 2011, ka pyni ba tang 74.
43% na kita ki paid Nongshong shnong jong ka Jylla, ki dei kiba la nang ban pule ban thoh.
Ka Khanasamari, ka pyni ruh  ba bun na ki Nongshong shnong ki dei kiba long Khristan.
Kumne, ka pynsngew lyngngoh ba ha kano ka rukom ka leit long kumne? Ka Jinglong jong ka Niam Khristan ka pyni ba ka pynshlur ïa ki Nongbud jong ka ban nang ha ka pule ka thoh.
Ñiuma, ka la shait long ka rukom ba ha manla ka Jaka ba don Ïingmane Khristan, don ruh ka Ïing Skul.
Te, kumno kan leit long ba dang don kita ki bym nang ban pule ban thoh? Kumne, lehse watla ki lad kim plie ban nang pule sha ki kyrdan ba kham haneng; phewse, ban ïoh ïa ka Jingnang ban pule ne thoh ka la don lypa ha dwar.
Kaba kham sngew sangsot shuh shuh ka long ba kumno ka leit jia hapoh Meghalaya, ka Jylla ha kaba bun na ki Nongshong shnong ki shim jait bad hiarpateng na ka Kmie, ba kham duna ki Kynthei ban ïa ki Shynrang ha ka jingnang ban thoh ban pule? Lada ka long kumne, ka pyni ïa kata ka Jingnoh-arsut jong ka Jylla.
Nalor ba ha baroh ki dustur ka pyrthei, ki Khun ki kham jan ka jingïadei bad ka kmie.
– Ka daw bah daw san ka lah ban long namar ka Kmie ka la kit bad bsa ïa ita i Khun khyndai bnai hapoh kpoh.
Kumta, ka lah ban sngewthuh phangma wat ïa ka Jingtuid ka snam ha ki thitsnam jong ita i Khun.
Te, lada ka Kmie kaba ïajan ïajuh bha bad la ijong i Khun ka long ka bym nang ban thoh ban pule; haw ïapyrkhat ïa kata ka apot sangsot jong ita i Khun? Ka Pule ka Thoh ha kane ka Juk mynta ka la ïaryngkat bad ka Bam ka Dih.
Jar ki bym treh ban ïaid katkum ka Juk pule Juk thoh, ki long thik kum kita ki bym treh ban bam ban dih; ki bym pyrwa ïa la kajong ka Koit ka Khiah!Da u Collin Wanñiang.
Shillong,15 Nailur:Ka Director jong Arts and Culture ka jylla ka kong Matsiewdor War hynne ka sngi ka la ai jingiaroh ia ka St.
Jo seph’s  Social Cultural Organisation (SJSCO) ryngkat ka jingiatreilang bad ka St Joseph Secondary School, Laitkor ia ka jingsdang jong ka ban pynrung ia ka ka tem ka put.
Ka kong War ka la ong ba ka put ka tem ka long kaba donkam bha ha ka kano kano kolshor bad lyngba ka put ka tem lah ban pyneh ban pynim ia ka kolshor jong ka jaid bynriew.
Shuh shuh ka la ong ba na ka liang jong ka tnad jong ka, ka la shim ia ki lad ki lynti ban pyn neh ia ka kolshor jong ki riewlum  ha kane ka jylla Meghalaya lyngba ka put ka tem, ka shad, ki riam.
Na ka liang ka kong War ka la kyntu ia ki paid bah ka jylla khamtam ia ki khynnah samla  ba kin wan shakhmat ban kyn tiew ban pynsah ia ka kolshor bad ka sorkar jylla ka kloi ban noh ban ai jingiarap na bynta ki jingdonkam ha ka imlang sahlang.
Ha kajuh ka por la ong ba ka  sorkar ka don ia ki skhim ban ai jingiarap na bynta ki jaka pule bad ha ki jaka ba ai jinghikai ha ka put ka tem.
Kumjuh ruh ba ia ki nonghikai  bad ki tiar tem la kynthup lang ha kane ka skhim.
Lyngba ka put ka tem ngin ioh bun ki jingmyntoi ha ka kolshor bad kane ka lah ban pynurlong tang lad don ka jingiatreilang bad ka tnad jong ka Arts and Culture ka sorkar jylla.
Katba na ka liang u Secretary  ka St.
Joseph Secondary School, Laitkor u Fr.
Devasia u la ong ba ka put ka tem kadei kawei na ki sobjek ha kane ka skul namar ka kolshor ka long kaba donkam bha ha kine ki sngi mynta.
“U Blei u la ai ia ngi ka sap bad ngi dei ban pyndonkam ia ka sap kaba u la ai bad u Blei un sa iarap ia ngi", la ong u Fr Devasia.
U la ong ba lyngba ka jingdon ryngkat lang ki kmie ki kpa ki khynnah ki lah ban leh bun ki kam.
La ioh ruh ka jingkren na u nonghikai put ka tem khasi u Bah Banniewkor Lyngdoh u la ong ba dei lynba ka jingai mynsiem jong u Blei ba la lah ban don bynta ha kane ka tem.
U la ong ba ka  Helen Giri kaba la shongthait na NEHU ka la wanarah ia ka put ka tem ha ki skul bad kolej.
Ka St.
Anthony kolej ka la  shim ia ka put ka tem kum kawei na ki honour sobjek bad ha NEHU la shim kum ka Diploma subjek.
Kiei ki tiar tem tynrai jong ka bri u hynñiew trep hynñiew skum? Bad kaei ka syiem jong ki jing put jing tem khasi.
Shillong, 14 Nailur:Ki MDC jong ka KHADC khamtam ka KHNAM bad ka HSPDP ki la sah lyngngoh ia ka jingleh phoi ki MDC ka UDP ban dawa hiar shuki CEM ia u Bah Ardent Basaiawmoit watla ki la pynpaw ba ki la hun ha ka jingialang jong ka ARPA ba dang shen.
Haba kren mynta ka sngi bad u EM ba peit ia ka trade u Bah Latiplang Kharkongor u la ong ba ha ka jingshisha ha ka jingialang jong ka ARPA ba dang shen baroh ki MDC ka UDP ki la pynpaw ba kim don eiei shuh ban pyrshah ia u Bah Ardent hynrei ki la ong ruh ba kin leit rah ia katei ka khubor sha ka seng Kmie.
“Hynrei kaba lyng ngoh ka long ba hadien ba ki la iakynduh ia ki nongialam ka seng Kmie ki la kylla ktien ban dawa biang ba u Bah Ardent u dei ban hiar shuki", la ong u Bah Latiplang.
Une u nongialam ka KHNAM u la ong ba ka jingiai dawa ka UDP ban weng ia u Bah Ardent ka lah ban don ka jingiasuh buit pynban bad ka Congress khnang ban ioh pynpra ia ka ARPA.
"Tang namar ka jing kynnoh ba kim ioh kren ha ki jingialang bad ba leh hi u Bah Ardent ban thung ia u Standing Counsel, ki la dawa ban hiar shuki  u Bah Ardent", la ong u Bah Latiplang.
“Ha ka jingshisha ha ka jingialang ba dang shen ha Motphran, u Deputy CEM Bah Teinwell Dkhar u la ai ia ka jingkren jong u  bad ha ka jingialang hapdeng ka shnong Thyllaw bad ka Mawlongbna u Bah Ardent u la kylli shwa  na ki MDC mano mano ban ai jingkren bad na ka liang u Bah Teinwell u la ong hi kren tang u CEM la biang", la iathuh u Bah Latiplang bad u la bynrap ba ia ka jingthung ia u Standing Counsel la leh da ka jingai jingmut da ka UDP uba dei u briew jong ka hi.
U la iathuh ba ha ka jingialang jong ka ARPA ba ladep na ka liang u Bah Ardent u la kubur ba u lah ban don ka jingbakla ha ka jinglong briew bad u kloi ruh ban iapynbeit ia kata ka jingbakla.
“Ngi la ia kylli ha ka jingialang ia ki MDC ka UDP la ki la biang ne em ka jingpynshai jong u Bah Ardent ne ki dang donkam shuh hynrei baroh ki ong ba ki la biang bad ym don eiei shuh bad ki la ong ba kin leit rah ruh ia katei ka khubor sha ka sneg Kmie",  la ong une u nongialam ka KHNAM.
Pynban hadien ba la iakynduh bad ki nongialam ka seng Kmie kine ki MDC ka UDP ki la pynmih biang ia kajuh ka jingdawa pyrshah ia u Bah Ardent.
" Ngi la sngew lyngngoh halor kane ka jingleh jong ka UDP", la ong biang u Bah Latiplang.
Katkum ka jingong jong une u nongialam ka KHNAM, ki jingdawa  ka UDP kam long kaba shongnia namar lah ban ia pynbeit hapoh ka  ARPA.
Ha kajuh ka por u Bah Latiplang u ong ba ka jingialang jong ka ARPA ba la buh ban long ha ka 15 tarik Nailur  ka la sah ha ka umdum hadien ba ua Bah Ardent u la pynbna paidbah ban ai ia ka rai ha ka jingialang ban long ha ka 19 tarik Nailur.
Halor ka jingkylli la u sngew iahap ne em ia ka jingong ka UDP ba kan kyrshan namar lada neh u Bah Ardent, u Bah Latiplang u la ong ba kane ka jingong ka UDP kam don jingmut eiei namar haba kyrshan namar ka mut ba ki kwah tang ban wad daw.
Shillong, 15 Nailur:Ka Fact Finding Team (FFT) lashai ka sngi Hatmajai kan hiar ban leit jurip ia ka pung Umiam  ban wad jingtip halor ka jinglong jingman ia ka rukom pynmih bor ding na katei ka Umiam Hydroelectric Project.
U Chairman ka FFT u Bah Jemino Maw thoh u la ong ba ka jingleit jurip ia ka Umiam project kan long kaba donkam bha namar dei kane ka projek kaba bsa bording bun eh ha kane ka jylla.
“Ngin sa tip ia ka jingduna bad ka jingtreikam jong katei ka projek bad ngin sa ai jingmut ruh kukmno ban pynbha shuh shuh hadien ba la ioh ia ka jingtip",la ong u Bah Mawthoh.
Ha kajuh ka por, u la ong ba kin pynlong ia ka jingiakren bad ki heh ka MeECL shwa ban pynlong ia ka jinglum jinglang ia ki jingtip ba ki la ioh shwa ban aiti pat sha ka sorkar.
“Ngi  kyrmen ba ngin lah ban thaw ia ka kaiphod ia ka jingjurip jong ngi kiba lah ban pynbha shuh shuh ia ka jingtrei kane ka tnad pynmih bording ha ka jylla", la ong u chairman ka FFT.
Shwa ia kane, ka FFT ka la dep pynlong ia ka jingjurip ia ka  Umtrew Hydro Electricity Project (NUHEP), Ri-bhoi district.
“Ngi la sngew hun ia ka jingiaid ki kam ki jam ha ka jingpyntreikam ia ka Umtrew Projek lyngba ka jingtrei bad kitkhia ki enjiniar ka MeECL", u la ong.
Ka  FFT  ka la dep jurip ruh ia ka Myntdu-Leshka Hydro Electric Project (MLHEP).
Mawryngkneng,15 Nailur:Ha ka  13 tarik u nailur ka KSU Maw ryngkneng Circle ka la ioh ban jied bad pyn skhem ia ki nongkitkam ba thymmai jong ka na bynta ka samoi treikam jong u snem 2014-2016 ha ka jingialang ba la pynlong hapoh ophis jong ka Mawryngkneng Cultural & Sports Club, Mawryngkneng.
Ha kane ka jingia jied nongkitkam la wan ban iashim bynta na ki dkhot jong ki unit bapher bapher hapoh ka Circle bad ia ki nong kitkam bathymmai jong ka Mawryngkneng Circle  la pynskhem da u nongialam rangba hduh jong ka KSU sengkmie u samla Daniel Khyr iem.
Ha ka jingkren jong u Samal Daniel Khyriem u la ong ‘ ba ka KSU kam don por ban pynsngap ia ki kynthoh pyrshah ia ka seng lane kam pynhun iano iano hynrei ka nongrim jong ka seng  long ban iakhih na bynta ka daw bah jong ka jaidbynriew “U la kyntu ruh ia ki dkhot jong ka KSU Mawryngkneng Cirlce ban pyndonkam ia ka seng na bynta ki jingdonkam jong ka shnong ka thaw, ka imlang sahlang  bad ka ri bad ka jaidbynriew  ym na  ka bynta ka jingmyntoi ialadei ne shimet".
Kiwei pat kiba ki la ai jingkren ha kane ka sngi  ki long u Samla Auguster Jyrwa, General Secretary , Joe Joplin Marbaniang, Environmental Secretary ,Lambokstar Marngar, Finance jong ka sengkmie bad u bah J.
O.
Lawai uba dei u Secretary barim jong ka KSU Maw ryng kneng Circle.
Ia ka jingialang la pyniaid da u bah Wanlambok Kharsati uba dei u president barim jong ka Mawryngkneng Circle bad uba long ruh u secretary jong ka Dorbar shnong Mawryng kneng.
Ki nongkitkam kiba la shah jied thymmai ki long  President-Really S Nongspung V-President- Roshan War  General Secretary- Shining Kharbihkhiew,  Asst gs- Arbiang kam Kharsohrmat.
Shillong,15 Nailur:U bah John F Kharshing, Co-Chairman, Meghalaya State Planning Board- Chairman- Ka Dorbar Ki Khlieh Nongsynshar Ka Ri Hynniewtrep, Spokes person, Federation of Khasi States u la ai jingmut khnang ban lait na ka jingkylla Executive Committee ha KHADC kaba ju jia man ka por, u la ong ba kan kham bha ban don noh da ka EC jong baroh ki Party bad ia ka jingbhah EM kan long katkum ka jingdon ki MDc jong ki.
U ba John u la ong ba ka kam jong baroh ki party hapoh KHADC ka long ban iada ia ki Riti ki Dustur, ban nang pyn janai ban pynkhraw ia ki nongsynshar tynrai ym ban pynduh pyndam,u la ai jingmut ba kan kham bha shibun lada baroh 30 ngut ki MDC (uwei u nominate MDC ) ha KHADC, ki ia treilang bad bynta lang ia ki kam CEM bad EM.
“Ngi sngewdei ban iathuh paidbah ba ha ka jing shah khot sha Ri America, ngi lap ba ha kawei ka City Council ha Ri America, baroh ki councillor ki shu long dkhot khlem bat kam.
Pynban ki officer jong  ki tnad baroh jong katei ka council ki hap wan hakhmat ka Council   Session jong ka City Council ban batai ia ki jingtreikam jong ka Council" u la ong.
U la iathuh biang ba ha kate ka City Council , ym don liang pyrshah hynrei u  Khlieh duh jong ki ophisar jong katei ka City Council u hap ban shah jied da ki nongthep vote jong baroh ki konstitwensi jong ka council, u hap ban batai paidbah ia ka plan jong u hashwa ka elekshon jong ka council.
Shillong,15Nailur:Khyndiat sngi mynshuwa ha ka por ba ka KHADC lyngba ka tnad khaii pateng, ka la hiar sha Majai bad Ichamati ban khynra laisen khaii na ki bar jylla kiba shong die jingdie ha kitei ki ar tylli ki Hat.
Ha katei ka jingleit khynra laisen ki la don ki dukan kiba la shah khang tala bad ki don ruh kiba la ioh  shithi pan jingpynshai.
Kawei na ki jaka ba ka KHADC ka la hiar ban khynra Laisen ka dei ha Hat Ichamati, ha kaba ha katei ka hat ki nongthohkhubor kiba la ia donlang ki la lap ba ki don tang kumba 5 ne 6 ngut ki Khasi kiba shong die jingdie katba kiba tam nangta ki dei ki bar jylla, kiba la kam ba ki dei ki trai shnong na katei ka thain, watla kim don dur thep vote ne kiwei pat ki kot ki sla ban pynshisha ba ki dei ki trai shnong.
Ha katei ka jinghiar khynra laisen ka KHADc sha Ichamati , ki nongthohkhubor ki la lap ba kitei ki Khasi kiba shong die jingdie ha Hat Ichamati ki shong ha ki jaka ba kyndong ha madan , katba ki dukan kiba kham ha khmat bad ki dukan  la shong da ki bar jylla, haba la kylli na kitei ki longkmie ba shong die jingdie ha madan lait noh iwei ba shong die dohkha ha kawei ka dukan ki la iathuh ba kim ioh ban shong dukan ha ki jaka ba kham bha kumba shong ki bar jylla.
Ki nongthohkhubor ki la lap ba ha katei ka hat ki bar jylla kiba shong die jingdie kim don ia ka laisen khaii, hynrei haba ia kren bad katto katne ngut ki nongdie ki la pynpaw ba kim tip ia kata ka Trading License bad baroh ki jingdonkam ban shong dukan ha katei ka Hat ka dei tang ka jingiatip jong ki bad u Sordar jong ka Mawlong, ki la iathuh ruh ba nalor ba kim tip ia ka Trading License ki la kynnoh pat ba u Sordar um ju ong eiei ia ki ba ki donkam ban don ia ka  Trading License.
Lah ban kdew ba ia katei ka hat la pynbha bad shna thymmai ha u snem 2011-2012 lyngba ka jingbei pisa jong ka Border Area lyngba ka Border Area Development Under SCA ( BADP) District Level Scheme kaba la pynlut haduh T.
3.
60 lak tyngka (lai lak hynriew phew hajar tyngka).
Shillong, 15 Nailur:300ngut ki samla pule barim jong ka Don Bosco na Khasi bad Jaintia Hills, ki la ia kynduh lang, ha ka jingialang ba shisien shisnem ha  Don Bosco Technical School, Shillong, kaba long hyn nin ka sngi.
Ha katei jing ialang, la khot ia ki samla pule barim, ba kin wan rah jingsuk bad jingieid, khamtam ha ki bynta ba don jingiakynad jong ka Jylla.
Katei ka dei ka jingkren jong U Dr AK Nongkynrih, ha ka jingkren jongu.
La pynlong ia katei ka jingialang, da ka  Don Bosco Past Pupils’ Association (DBPPAS), ha kaba la don lang ruh  Rev.
Fr.
Gorge Maliekal, SDB, Provincial ka Silchar Province, uba dei u kongsan, bad nangta sa U  Rector ka Don Bosco Technical School, Fr.
Philip Barjo, SDB.
Ha ka jingkren, u ong ba na bynta kane ka jingrakhe, ka  DBPPAS, ka dei ban thaw ia ki prokram, na ka bynta ban tei ia ki samla bad ba kin kiar ruh, na ki kam ehrang bad ki kam pyrshah ia ka imlang sahlang bad ula ong ba ka Jylla, ka don mynta ha ka jingkutlad kaba khraw, namar ka jingbym don nongialam bad kawei pat ka long, namar ka jing jubor jong ki kam ehrang bad u la pyni ia shibun ki daw jong ka longiing longsem, ka jingsahdien jong ki jaka bad kumta u khot ia ka  DBPPAS, ban wan rah ia ka suk ka sain ha ki jaka, ba don ka jingiakynad ha kine ki sngi.
Na ka liang jong U  Provincial bad U Rector, ki pynpaw ia ka jingsngew kmen ban ioh ban don lang ha ka sien, kaba nyngkong eh, ha ka jingialang jong ki khynnah skul rim bad ki iaroh ruh ba kitei ki nongpyniaid ki iai pyneh ia ka jingsngew mynsiem, kaba ju don ha U Don Bosco.
Shillong,15 Nailur:Mynta ka sngi ka dei ka sngi ba ka KHNAM kaba long ka ksiang jong ka ARPA, ka la khot ia ka  jingialang jong ki lai seng ka KHNAM, HSPDP bad UDP.
Katei ka jingialang ka dei kaba ka KHNAM, ka la pynbna ba ka dei ka kaba khadduh eh ba kan khot ia kum katei ka jingialang ban ia pynbeit ia ki kynrum kynram kiba la mih hapoh ka ARPA, namar ka jingiakynad ka ba jur hapdeng ka HSPDP bad ka UDP.
Hynrei katei ka jingialang kaba la neh haduh 3 kynta tam kaba la long ha iing dorbar, Jaiaw Shyiap, ka la mih ka rai ba nangne shakhmat kin dang iai don shuh shuh kiba kum kitei ki jingial ang, na ka por sha ka por ban pynbeit ia ka jingia pher jingmut ki lai seng kiba don hapoh ka ARPA.
Ha katei ka jingialang u General Secretary ka KHNAM u bah Batkupar Wahlang, haba kren sha ki nongthohkhubor, hadien ba la wai ka jingialang, u la ong ba ka jingialang jong ki lai seng ka la shim ia ka rai ban ia treilang hapoh ka ARPA, haduh ba kut ka san snem.
Ka la shim ruh ia ka rai ban ailad ia ka HSPDP bad ka UDP ban nang pyrkhat kumno ban wanrah ia ka jingiasngewthuh jingmut  hapoh District Council.
Na ka UDP la wan ban mih khmat da u Working President jong ka u Dr.
Jemino Mawthoh, ryngkat bad ki ar ngut ki MDC ba kynthup ia ka kong Rona Khymdeit bad u bah Hadrian Lyngdoh , katba na ka liang ka HSPDP pat la wan ban mihkhmat da u bah Hoping Lyngdoh, President Rangbah , u joint Secretary u bah Witting Mawsor, ki MDC ba kynthup ia u bah K.
P Pangniang, u bah L.
G Nongsiej, u bah Morningstar Mawsor, kong Grace Mary Kharpuri bad kiwei pat ki nongialam jong katei ka seng.
Na ka la liang ka KHNAM ka nongkhot ia katei ka jingialang la ia don u Working President jong ka u bah Adelbert Nongrum,  u bah Latiplang Kharkongor, uba dei ruh U Secretery ka ARPA, u bah Process T Sawkmie, bah James Ban Basaiawmoit, u General Secretary u bah Batkupar Wahlang, u bah Pynshai Manik Syiem u nongai ktien  ryngkat kiwei pat ki nongialam seng.
Haba la kylli la ka don ne em ka jingiakren halor ka jingdawa ka UDP ban pynkylla nongialam hapoh ka ARPA, ha ka jaka u bah Ardent M Basaiawmoit, na ka liang ka UDP  u Dr.
Jemino Mawthoh u la ong ba kam shym la don kano kano ka jingiakren bad ka rai ka shong eh mynta ka janmiet ha ka CEC jong ka seng.
Katba u bah Witting Mawsor, u la ong ba ka HSPDP ka la phah ia ka nongrim ba ka ieng da ka jingthoh sha ka UDP ba ka pynneh ia u bah Ardent kum u nongialam ha KHADC, bad hadien ba la ioh ia ka jingtip jong ka UDP la ka pdiang ne-em ka Party kan sa shong ban pyrkhat ia ki kam ing kam sem jong ka.
La sngewthuh ba baroh ki jingiakren, ha katei ka jingialang ka jingiakren ka long beit thik kumno ban pyynneh ia ka ARPA haduh ba kut ka san snem ha District Council, bad kam shym la don kano kano ka jingiakren halor ki jingdawa jong ki ar seng ban bujli bad ban pynneh jingialang.
Shillong, 15 Nailur:U Myntri rangbah ka jylla Meghalaya, u Dr.
Mukul M Sangma u la plie ia ka jingpynrung kyr teng na ka byna ka Chief Minister’s Social Assistance Scheme (CM SAC)  kaba dei kyrpang ia ki tymmen ki kro, kiba iap lok, kiba don jinganna ha ka dkhot met ha ka jing ialang kaba long ha madan Dekachang, Resu belpara, ka district headquarters jong ka North Garo Hills mynha ka sngi saitjain ha ka jingdon ryngkat jong u Chairman ka Meghalaya Stat  Planning Board (MSPB), Mr.
Salseng C Marak.
Haba ai jingkren u Dr.
Sangma u la kubur ba watla ia kane ka skhim la plie naduh u snem 2012, hynrei ka khlem poi sha ki briew ki badei hok ban ioh bad u la pyntip ba ka sorkar ka la shym ia ka sienjam ban pynthikna ba ka jingpyntreikam ia kane ka skhim kan long kaba jop, khlem da iehnoh iano iano shadien.
Ha kaba u la pyntip ruh ba tad haduh mynta tang kumba  415 ngut kiba laioh myntoi na kane ka skhim ha Resubelpara Block ba u la kular ba baroh kin ioh ia kane ka skhim bad u la kyntu ia baroh kiba dei hok ban ioh ban submit ia ki form ha ka por ka babiang.
U la pyntip ruh ba ia kane ka pisa jong kane ka skhim yn sa  pyllait ha u bnai Risaw u ban wan.
Kiwei kiba don ryngkat ha katei ka sngi ki kynthup ia u  SC Marak, Chairman ka MSPB, u MJ Sangma, MLA, Mendipathar  bad u Bah W Khyllep, Deputy Commissioner, North Garo Hills.
Ha kane ka sngi la sam ruh ia ki kali shongnongpang, ki dieng kyrshan haba iaid, ki diengduh, ki jingdeng na ka bynta kiba duna ka bor iohsngew bad la sam ruh ia ki form sha kiba dei hok ban ioh ia kane ka skhims da u myntri rangbah ka jylla.
La kren pdiang sngewbha da u Bah HM Shangpliang, Director of Social Welfare bad la khublei pynwai da ka Nutan Ch Momin, District Social  Welfare Officer.
Bun hajar ngut ki nong England, ki ia ieng lain ban pyn ia snoh kum u kynjri ha khappud jong ka Scotland, na ka bynta ban pyni, ba ki kyrshan ia ka jing ia tylli lang kawei jong ka United Kingdom, ha shwa jong ka jingiarai paidbah, da kaba thep vote, ha ka sngi palei, ka ban sa wan.
Ha katei ka kynhun, la iohi, ba ki don bun kiba jaw ummat ruh, haba ki ia lum lang ha khmat jong ki maw bynna, ba la thaw khnang, na ki shi lak tylli ki maw, ba la pynlum lang, da ki riew paidbah, na ka bynta ban pyn ia snoh ia ka jinglong kawei jong ka England.
Ki nongialam jong kitei ki seng, kiba kynthup ia U Alistair Darling, u kren halor ki mat kiba iadei bad kawei ka pisa jong ka England, ka jingdon jong ka par umphniang bad kiwei kiba imat, kumba kam da ktah eh, ia ka jingpynlong kawei ia ka England.
Katei ka jingialang, ka long ha Gretna, kaba dei ka nongbah, kaba don ha khappud jong ka England bad ka Scotland bad ka dei ruh ka jaka, kaba ki khun samla jong ka England, ki ju sngew tynnad ban leit pynlong ka jaka ia thoh shong kurim, namar ba ka dei ka jaka, kaba kham pynjynsur ia ki ain jong ka kam iathoh shong kurim.
La don lang ruh ha katei ka jaka, da U MP jong ka seng Conservative, U  Rory Stewart, uba la heh la san ha Scotland bad mynta u mihkhmat ia ka Constituency jong ka  Penrith bad ka Border.
Ki don bun bah ki paidbah, kiba wan rah ia kitei ki maw, ban tei kum ka kynroh, ki ieng ban buh ia ki maw, ha ryngkat bad ka jingjaw ummat.
Ki nongialam jong ka England, ki pynpaw ia ka jingma, ia ka Scotland, lada jia ba ka ia  khlad noh, na ka England.
Ka rai kaba kut, kan long ha katei ka sngi palei, ha kaba la shim, ba ka don ka jing ia tan tyllai kaba jur bha, hapdeng ka vote “ho,oid bad ka vote “em" bad don kiba shim jingkhein, ba ka long mar mar shiteng bad kumta, ka dei ka rah kaba eh than ban tip lypa haduh mynta.
Shillong 15 Nailur:Da ki phew hajar ngut ki khynnah pule naduh klas XI  haduh post Graduate hynrei ka jing don jong ki khynnah bad ki samla pule kiba ioh ia ka bai bam border Area ki dang duna bha.
Katkum ka recod ba la ioh na ka tnad Border Area jong u snem 2012-2013 baroh ki samla pule kiba ioh bai bam na ka thain khappud ki don tang 4994 ngut.
Napdeng 4994 ngut ki samla pule 254 ngut ki khynnah kiba pule shabar ki ioh ia kane ka bai bam na ka sorkar katba 4740 ngut kidei ki samla kiba pule ha ki skul bad ki kolej bapher bapher ba don ha kane ka jylla bad ha kiwei ki jaka pule.
Ka Sorkar lyngba ka tnad border Area ka aiti ia ka pisa sha ka tnad ka pule puthi ba kan sam ia katei ka bai bam jong ki khynnah sha ki skul bad ki kolej bapher bapher.
Katkum ka recod ba la ioh na ka tnad ka pule puthi ka jingsam ia ka bai bam la pynshong nongrim bad pyniapher katkum ka kyrdan ba ki samla pule ki ioh.
Na bynta ki khynnah ki ba ioh ia ka kyrdan 1st Division ki ioh T.
2400 shi snem kaba long T.
200 shi bnai, ki ba poi ha ka 2nd Division ki ioh T.
1200 shi snem  kaba long T.
100 shi bnai bad kiba poi ha ka kyrdan kaba 3rd Division ki ioh T.
600 shi snem kaba mut T.
50 shi bnai.
Katkum ka jingtip kane ka bai bam ba ka sorkar ka ai ka long kaba rit than bad kaba la neh la katto katne snem khlem da pynkiew ne pynthymmai shuh.
Na ka liang ka tnad puthi la iathuh ba ladep phah jingthoh sha ka sorkar ba kan p[ynkiew ia ka bai bam ki khynnah pule bad ki samla kiba dei na ka thain khappud jong ka jylla.
Hynrei haduh mynta na ka liang ka sorkar kam shym lah leh eiei ban pynkiew ia ka bai bam jong ki khynnah namar ba kumba long mynta ka dor kaba ki ai ka long kaba rit bad kam da long kaba myntoi than.
Katkum ka kyndon jong ka sorkar pdeng, ia ki shnong ne ki jaka  kiba hap hapoh ka jing jngai 10 km na suin sha khappud la khein lane la pynhap kum ki shnong kiba hap hapoh khappud.
Shillong,15 Nailur:Namar ka jingma kaba ap ia ki paidbah kiba iaid na ka surok Maw phlang- Balat na ka daw jong ka jing bym don ki kynroh kaba iada ban lait na ka jingtyllun ki kali sha riat haba don kano kano ka aksiden ha ka thain Mawphlang haduh them Lyngiong namar ka jingjrong ka riat ka long kaba jylliew bad ka jingkhim bad ka jingsniew palat ka surok , u bah Pynshai Manik syiem, MLA barim ka Myliem ula  pynbor ia ka tnad PWD lyngba u Secretary PWD ban shim khia ia kane ka jingma namar da ki spah tylli ki kali ki ju iaid lyngba kane ka surok man ka sngi.
U Bah Pynshai M Syiem u khmih lynti ba ka tnad PWD kan shim khia ia kane ka kam ki paidbah da kaba shna noh ki kynroh iada kham kloi naduh surok Mawphlang ter ter shaduh them lyngiong.
Shillong,16 Nailur:Ha ka 11 tarik myn ta u bnai u Chief Judicial Magistrate, Jowai u bah I.
Rymbui, u la khyl liap noh ia ka jingujor ba u Ma Don Rymbai CEM barim ka KHADC,  u la ujor pyr shah ia u bah Pyn poihun Majaw, President JYF uba la shah kynnoh ba u la dawa jubor haduh T.
5 lak tyngka na u Ma Don Rymbai lyngba u Polling Agent /Counting Agent jong u ha ka por MDC elekshon u bah Esterwis Ryngkhlem, uba la ujor ruh sha ki pulit ba u bah Pynpoihun u la byrngem ba lada um ai ia ka pisa un pynthoh bria ia u ha ka kam politik ba u iaid.
Hynrei hadien ba la tohkit bniah ia katei ka kam, da ki Majistor ki la shem ba kam long kaba shisha bad katei ka jingtohkit ka dei kaba ym shym la leh tang shisien, kumta u CJM u la phah da ka jingthoh kaba ong ba katei ka jingkynnoh ka dei ka bym don nongrim bad la khylliap noh ia ka case.
U la pyntip ia katei ka jingthoh sha u Superitendent of police ( C.
B) Jowai, sha u CI ( W) Jowai bad sha u OC Jowai PS.
Haba kren sha ki nongthohkhubor mynta ka sngi ha Shillong Press Club, u bah Pynpoihun Majaw u la ong ba katei ka jingpharep pyrshah ia u ka dei ka buit jong u Ma Don Rymbai ban pyntlot ia ka jing ujor  ba ka JYF ka la ujor pyrshah ia u namar ki bamsap ha JHADC ba kynthup ia ka jingsiew bai khyndew, ha ka shnong Khlieh Tyrshi kaba ka JYF ka la ioh jingtip lyngba ka RTI ba la pan da kong Arlin Dkhar , President JYF Women’s Wing.
Hadien ba ka CJM ka la lap ba ka dei tang ka jingpharep u Ma Don Rymbai ka bym don nongrim haei haei ruh, u President ka JYF u la ong ba mynta u dang pynkhreh ban ujor da ka case ban dawa bai mynrain khmat na utei u nongialam barim ka JHADC, ha kaba lashai ne la shisngi un ujor noh bad un ia khun ban ioh ia ka bai mynrain khmat.
Ha kaba ia dei pat bad ka bamsap JHADC kaba la lap lyngba ka RTI, u bah Pynpoihun u la ong ba ka jingtohkit ka dang iaid shakhmat bad la khlieh ia katei ka kynhun tohkit da u DSP u bah P.
Syiem, bad u la kam ba katkum ka jingtohkit  ki kam bamsap u Ma Don ki la nang paw nang paw shabar bad u la ong ba ki pulit ki la ong bay m slem ba kin Charge sheet ia u bad kaba donkam mynta ka long sa ka Prosecutor Sanction na ka sorkar.
U la pynkynmaw ba ka jingshah kem jong u Ma Don Rymbai ka dei halor ka jingbyrngem  jong u ia u,  kaba u la dep ruh ban rikod.
Shillong,16 Nailur:Hadien ba ka KSU Mawlai Circle ka lah ioh jingtip ia ka jingdon jong iwei I heprit Iamonlang Jana ba shong ba sah hapoh ka shnong Mawlai Nongkwar kaba hap hapoh u pud u sam jong ka Shnong Mawlai iba lah leit ban iashim bynta ha ka Dance Meghalaya Dance(D.
M.
D) bad I ba la lah ban poi shaduh ka Grand Finale,lyngba ka jingtrei shitom bad ka jingminot ka jong I naduh kaba sdang haduh ka Semi Final.
Ka KSu k ala ong ba watla  itei  I heprit Ila ioh duna  vote ha ka Semi Final, hynrei ka jingminot bad ka jinglah jong I  ban pyni iaka jingtbit ka jong I haka sap kaba I don I la  lah ioh syndon iaka nam kaba bit tam.
Kumta na ka liang ka K.
S.
U Mawlai Circle lyngba ka kyrwoh ka la iawer bad kyrpadlang ia baroh ki nongshnong shnong jong ka shnong Mawlai ba kin sngewbha ban iarap lem daka thied iaki ticket kaba don u Code DMD 18 kaba shongdor 5tyngka kawei,khnang ba in ioh ia u soh jongka jngjop bad ban wanrah bad kyntiew shuh2 iaka nam bad ka burom jongka shnong Mawlai  baroh kawei.
Shillong,16 Nailur:U President ka UDP Mylliem Konsti twensi u bah Hamlet Dohling u la phah da ka jingthoh sha u Chief Engineer, PWD (N H), Shillong ban pyntip ba ki surok ha Upper Shil long ki dei kiba la sniew jubor bad kiba la don kam ia ka jingma ramot kyrkieh, u bah Hamlet u la thoh sha u CE ban dawa ba u dei  ban maramot noh kloi  katba lah ia kitei ki surok,  U la pyntip ruh ba ki surok kiba la kham sniew palat ki dei ka surok  Lummawbah,Nongkseh ( khamtam na  Kynton sha  St Gabriel Higher Secondary School), Umlyngka, Nongumlong, Lumpdeng, Mawklot bad ka surok  Nongpiur.
Shillong,16 Nailur:U CEM ka KHA DC u bah Ardent Miller Basaiawmoit, ula pyn paw ia ka jingbym sngewiahap halor ka jingai jingmut u bah John F Kharshing, u Chairman ki Khlieh Nongsynshar.
U bah John u la ai jingmut ba kan bha lada  don da ka EC jong baroh ki Party khnang ban lait na ki jingpynkylla EC kiba na ka por sha ka por ha District Council.
Halor katei ka jingai jingmut u bah john u bah Ardent u la ong ba katei ka jingai jingmut ka dei tang ka jingkwah rhah ban ioh bynta lem ia ki bhah liang synshar hapoh KHADC.
U la kdew ruh ba katei ka jingai jingmut ba lada don da kata ka EC jong baroh ki Party ka long kumba la ia pyndem ne ka jingbeit hapdeng ki seng riewlum bad ki National party.
U la ong ba ki seng riewlum ki don la ka jong ka jylli pyrkhat katba ki seng heh paid ruh ki don la ka jong ka jingpyrkhat bad ka jingthmu treikam jong ki.
U la ong biang ba ha ka Synshar paidbah lada kam don ka liang pyrshah ka jingiatai na bynta kano kano ka kam- kam long shuh kaba shongnia bad kaba skhem jingmut.
Shillong, 16 Nailur:Ka Myntri ka  tnad kam pynroi sor ka  Kong Ampareen Lyng doh  hynne ka sngi Hat majai ka la plie ia ka ATM kaba san jong ka Meghalaya Cooperative Apex Bank Ltd (MC AB) ha Laitumkhrah.
Ha kane ka sngi plie ia ka ATM la ia donlang ryngkat bad u chairman ka MCAB u BahW Kyndiah, u Managing Director u Bah DF War bad kiwei kiwei de ki nongtrei katei ka Bank.
Ka kong Lyngdoh ha kane ka sngi ba plie ia ka ATM ka la iaroh ia ka jingtreikam jong katei ka Bank ban ai ka jingshakri kaba khambha ia ki paidbah khamtam ia ki paidbah katei ka thain Laitumkhrah.
Ha ka 18 tarik Nailur ka MCAB  kan sa plie ia ka tnad kaba 47  ha ka jylla ryngkat ka ATM kaba 6 ha Demthring ha East Khasi hills district.
Ia kane ka tnad jong ka bank yn sa plie da u Bah HDR Lyngdoh u Myntri ka tnad Cooperation.
Ka MCAB ka la buh thong ba kan plie shuh shuh ki ATM ha Tura, Jowai, Nongstoin, Nongpoh bad ha Williamnagar ha ki sngi kiba sa wan.
Shillong,15 Nailur:Ka seng lehnoh ka Garo National Liberation Army (GNLA) ka la ai ksai ba u nongialam radbah jong ka  uba dei u   Commander-In-Chief  u Sohan D.
Shira shen, un sa wanphai na Bangladesh , bad ka jingwan phai jong u kan long ka kput kaba shykhei ia ki pulit ka jylla.
Ha ka kyrwoh kaba u nongialam katei ka seng u la pyllait paidbah ha kaba ia dei bad u Sohan u la ong ba u Sohan u la phah ktien bad u la ong “Ngan ym iehnoh ia ka seng jong nga na ka jingiakhun, bad ka jingwan phai jong nga kan dei ka kput kaba jur ia ki pulit jylla.
Ka Garo Land ka dei ka thong jong ngi bad lada donkam baroh ma ngi ka GNLA ngin jaw snam na bynta jong ka", ong ka jingthoh kaba la pyllait da u Savio.
U Savio haba pyllait khubor ha ka kyrteng jong u Sohan u la ong ba ka jingleit jong u Sohan sha ki thain ka Bangladesh ka dei ka jingleit ia kynduh bad kiwei pat ki Ri kiba ka GNLA ka don jing iadei kam, U la ong , “Ka kam jong ngi ka dei ka jingiakhun Garoland bad ha ka jingiakhun donkam ia ki tiar ialeh kiba biang na ka bynta ka ban sa wan kaba ia kitei ki tiar ialeh yn pynbit pynbiang da ki ri kiba na shabar, ka dei tang ka jingpyrkhat jong ki pulit ba nga leit phet rieh sha Bangladesh" ong ka jingthoh kaba la pyllait sha ki lad khubor Ka GNLA lyngba u Savio ka la kyntait ia ka khubor jong ki pulit bad ka la kam ba ki khubor pulit ki dei kiba lamler.
Ka GNLA ka la ong ba ka jingdawa Garoland ka lah ban long tang ka jingphohsniew bad ka khana biria sha kiba bun, hynrei u la ong ba ha ka GNLA ka dei ka thong bad ka jingangnud kaba khraw  kab ala pynduh noh ia ka jingtieng jingkyiuh jong ki bad ki kloi ban ia khun pyrshah ia ki bor ia leh jong ka sorkar, “Ngi ngeit ba ngin ioh beit ia ka Garoland bad ngi tip kaei kaba donkam ban pynshitrhem ia ka jingiakhun haduh ban poi sha ka thong" ong biang ka kyrwoh.
Ka GNLA ka la kynthah kylla ruh halor ka jingbuddien ki pulit ia u Sohan bad ha ka juh ka por ka la kylli balei kim shym la lah ban buddien ia u Nurul Islam haduh kine ki sngi.
U Islam u dei u pulit jylla u ba la shah kem namar ki jingdonkti jong u ban batbor ia ar ngut ki khynnah kynthei hynrei u la ioh phet krad na along pulit ha u jylliew jong u snem ba la dep.
La kynnoh ba u la batbor ia kawei ka khynnah kaba dang 14 snem karta hapoh Ampati PS ha ka 13 tarik u lber, kham hadien ha ka 31 tarik u lber u la batbor ia ka hynmen jong ka kaba 17 snem karta da kaba pynap suloi ha ing sah jong ki.
Shillong, 16 Nailur:U President barim ka Khasi Author Society (KAS) u Prof.
S.
S.
Majaw u la ong ba ka ri India kadei ka kper jong baroh ki jait ktien bad u la kyntait shi syndon ia ka jingong jong ki katto katne ba kadei ka iing ki biej jong ki jait ktien.
Haba kren kum u kongsan ha ka jingiatai nia halor ka phang “Ka ktien lajong ka jingkdew ia ka jinglong kyrpang ka kolshor ba la pynlong da ka All India Radio, Shillong ha Don Bosco Youth Centre, Laitum khrah mynta ka sngi, u Prof.
Majaw u la ong ba u iohi ia ka India kum ka ri kaba kynthup ia baroh ki jait ktien, ryngkat ki jait bynriew bapher ba pher, ki kolshor.
U la ong ba ka ktien kaba kren da ki paidbah kum ka ktien ka kmie, ka don la jong ka dor bad ka jaka ha ka imlang sahlang.
U la pynpaw ia ka jingsngewthuh ia ka jing mut ka ktien lajong, da kaba ong ba ka dei ban long kaba na tynrai kaba kyrpang jong kano kano ka jaitbynriew.
“Kano kano ka jait ktien kaba kren da ki paidbah dei kaba im bad ka bym kren shuh, ka dei kaba la iap", la  ong u Prof.
Majaw, bad  u la ai nuksa kum ka ktien Latin kaba la kren ha ka por jong ka Hima Roman, ka dei kawei kaba la iap  ha ka pyrthei.
Haba kdew ia ka ktien kum ka jinghikai, u Prof.
Majaw u la pynpaw ia ka jingiaroh ia u kpa ka India u Mahatma Gandhi uba iasaid ban kren da ka ktien lajong.
U la ong ba ka ktien lajong ka dei ka dohnud bad kiwei ki ktien kum ki ktien jong ka jabieng".
Katba ka Prof.
M.
B.
Jyrwa kaba ai ia ka jingkren lamphang ka la iaroh ia ka jingtrei ka All India Radio, Shillong ban pynlong ia kum kane ka rynsan ban iakren ia kane ka phang kaba donkam ban pynneh ia ka ktien.
Ka Prof.
Jyrwa u la ai jingmut ba ia ka ktien lajong dei ban pynneh da kaba pyndonkam ha ki skul, ha ki kolej, ha ki skulbah bad ha ki lad pathai khubor.
Ka la ong ba ka kolshor jong ki jaitbynriew ka mih na ka jingkren ia ka ktien lajong naduh dang rit.
“La ioh ia ka kolshor na ki ktien ba ki kren na ki kmie ki kpa naduh dang rit",  la ong ka Prof.
Jyrwa bad bynrap ba ki khun ki bym don kmie ki ioh na kito ki briew kiba ri ia ki.
Ka la ong ba ka ia jylla Meghalaya la phiah na ka Assam namar ba ka sorkar Assam ka kwah ban pynrung jubor ia ka ktien Assamese ia ki Khasi.
Ka jaitbynriew Khasi kam pdiang ia kane ka jingthmu ka Assam ban pynrung jubor ia ka ktien Assamese bad ki la dawa ban ioh la kajong ka jylla.
Ha kane ka jingiatai, la ioh ruh ia ka jingkern na ka Dean School of Humanity, NEHU, Prof.
Badaplin War,  Prof.
A.
Kharmalki ka Khasi Department, NEHU.
U Deputy Director (Programme) ka All India Radio, Shillong, u  E.
W.
Dkhar,  u Assistant Professor ka Khasi Department, NEHU, Prof M.
Khymdeit.
Ka nonghikai ka Khasi Department, Sankar Dev College, Shillong, Kong Sukjai Swer ka la pyniaid ia ka jingiatai.
La ioh ruh ia ka jingrwai na u Bah David Lartang  bad ka kynhun jongu.
Ka Deputy Director General (Programme) ka  All India Radio, Shillong Ka kong N.
Shadap ka la pdiang sngewbha bad u Assistant Director, North Eastern Service  ka All India Radio, Shillong, Bah Arkin Pariat u la ai khublei.
Ai ia ka full kyteng u ss majaw.
Shillong, 16 Nailur:Ka kynhun jong ka Fact Finding Team (FFT) ka la lap ba ka jingtrei jong ki enjiniar ka Me CEL ka long kaba biang bad ki long ruh kiba tbit ban leh ia ka kam.
Haba iakren bad u chairman ka FFT u Bah Jemino Mawthoh hadien la jurip ia kane ka Umiam Projek, u la ong ba kat kum ka jingshem ka FFT, ka jingtreikam katei ka projek kaba bsa bording kham kongsan eh ia ka jingdonkam ha kane ka jylla, ka long kaba biang.
“Ka jingjurip ka long kaba biang, ngi la tih bniah ia ka jingtip halor ki saw tylli ki stage jong kane ka projek kynthup ka Stage-1, 2, 3 bad 4", la ong u Bah Mawthoh.
U la ong biang, kumba la shem ha jingwan jurip ia ka Umtrew  Pro jek, ka jingsumar bad ka jingpet ia katei katei ka projek ka long kaba biang.
“Ngi la iakren bad ki ophisr ka MeCEL, ngi shem ba ki trei shitom bad ki tbit ban trei ha kane ka kam", la ong u Bah Maw thoh.
“Haba don kano kano ka jingthut ha ki kor ki bor ki la leh hi ia kane ka kam, bad ha kane ka rukom kam da don ka jinglut bad ka jingdkoh ha ka rukom sam bording", u la ong.
Hynrei u la ong ba ka jingpynmih bording ka kham duna na ka stage-3 bad4  namar ba ki kor ki bor ki don kiba ba sniew.
“Ngi sngew khia ia kane namar ba ka jingpynmih ia ka bording na ka Umiam ka la shakri bha ia ka jylla bad haba don kano kano ka jingthut  ha ka kor ka bor, ka la shem shitom ia ki nongtrei namar ba dei mashin ba la kham rim bad ban  bujli ka shim por ban ioh ia ka jingai bor ban thied mashin teng teng san snem bad kane ka la wanrah ia ka jingduhnong", u la ong.
U la iathuh ba ka stage1 ka pynmih bording 36 mega watt, stage 20 mega watt, stage 3-60 mega watt bad stage-60 mega watt.
Khnang ban nym slem ban thied mashin haba don kano kano ka jingsniew ne ka jingthut na ka liang ka FFT, ka sngew ba ka sorkar ka dei ban thaw ia ka Contingency Plan, khnang ba ka MeCEL kan leh wut wut haba sniew ym donkam ban buh ia ka jingai jingmut, ka ban shim por slem bad kan pynthut ia ka jingshakri kane ka tnad, u la ong.
U la ong ba ka FFT kan shong ha kine ki sngi ban ialum lang baroh ki jingtip ban thaw ia ka report ban aiti pat sha ka sorkar kumno ban pynkhlain ia ka jingpynmih bording ha kane ka jylla.
Kane ka donkam ia ka jingiatreilang naduh ka tnad generation, transmission bad distribution, u la ong u Bah Mawthoh.
Shillong,16 Nailur:Nalor ki ba bun ki jingmaham ba ki pulit ki la maham ia ki paidbah ba kim bit ban ia thuh bniah shaphang ki ATM jong ki sha kino kino ki briew kiba phone sha ki, ki pulit ki la lap ba dang bun na ki paidbah kiba dang shah thok bad ki duh ei ia ki pisa jong ki.
U SP EKH u bah M.
Kharkrang u la ong ba ki briew kiba ju phone sha ki paidbah ban kylli bniah shaphang ki ATM jong ki ki dei ki kynyhun runar kiba thmu ban lute na ki paidbah da kaba len mynleh kum ki nongtrei jong ka SBI.
U SP u la maham jur ia ki paidbah ba ki dei ban phikir bha ha ka por ba ki pyndonkam ATM katkum ki kyndon ba la ju buh da ki bank, bad ki dei ruh ban rejistar ia u nombar mobile jong ki ba kin ioh da ka SMS lada don ka jingshah sei pisa lane ki sei pisa dalade hi ruh.
U la pyntip ruh ba lada ki ioh jingtip ba la don kiba sei tuh ia ka pisa jong ki ki dei ban yntip mar mar sha ki bank ba ki don account lane sha ki pulit.
Shillong, 16 Nailur:Ki khynnah ba ialeh ia ka selection test jong ka matrik (SSLC) ki la kulmar thlim ha kane ka sngi Nyngkong ia ka rukom set ia ka jingkylli ha ka sobjek Science and Technology.
Ia ka jingset jingkylli la leh kumba ialeh ia ka eksamin phai nal matrik da kaba set 80 mark ban ialeh bad 20 mark kum ka Internal Assessment.
Ha ka jingshisha, ia ka 20 mark, ym ju set ha ka selection test hynrei dei tang ha ka phainal eksamin ba la buh 20 mark  na ka bynta ki khynnah regular ba la ju leh da ka MBOSE.
Ia kane ka 20 mark la ai mark ia ki khynnah na skul ha ka practical klas da ki nonghikai na skul ha ka phainal.
Pynban ha kane ka selection test, ka ophis ka DSEO ka East Khasi Hills ka la set jingkylli kumba ialeh ia ka phainal eksa min jong ka MBOSE da kaba buh ia katei ia ka 20 mark ia ki khynnah.
Katkum ka jingtip ba thikna, kane ka jingleh ka ophis ka DSEO ka la pynkulmar ia ki khynnah thlim namar ba ka dei ha ka sien ba nyngkong ba ka ophis kan set jingkylli kumtei.
Don kiba khlem nang shuh ban jubab ia ka jingkylli bad ki la shu ang lyngngoh.
“Kumba ju long ia ka eksamin selection test dei ban ialeh beit 100 mark khlem don satia ka 20 mark",  la ong uwei u nonghikai skul.
Ym tang ba ka la pynkulmar hynrei ka la pynartatien ia ki khynnah bad bun ki khynnah ki jubab tang 80 mark namar kane ka jingbakla ka rukom set ia ka jingkylli da katei ka ophis ka DSEO.
“Wat na ka liang ka ophis ka DSEO ka East Khasi Hills kam shym la don satia kano kano ka jingbthah ia ki skul private ban ialeh ia ka eksamin selection test halor kane ka jingset ia ka 20 mark", la iathuh uwei u nonghikai.
Kane ka la pynsngewsih ia ki khynnah namar ba ki la sah ha ka lyngngoh khamtam kito kiba wan na ki iing baduk ba suk ba kiba kwah ban ielah matrik ryngkat ka leit bylla artad.
“Bun ki kmie ki kpa kiba wan wad jingshai na ki skul halor kane ka jingkynduh jong ki khynnah hynrei kim ioh satia namar ba dei na ka ophis ka DSEO kaba leh ia kane", la iathuh shuh shuh uwei u nonghikai.
Katkum ka jingiathuh, ki kmie ki kpa ki la sngew khia jur ia kane ka jingjia, bad ki la kyrpad ia ka ophis ka DSEO ba ka dei ban ai beit ia katei ka 20 mark sha man ki khynnah namar ba ka dei ka jingbakla na kane ka ophis.
Shillong,16 Nailur:Ka Khasi Students’ Union, Mawlai Circle bad ka  Federation of Khasi Jaintia and Garo People, Mawlai Circle ka la pynkynmaw ia u Deputy Commissioner ka East Khasi Hills, halor ka mat kaba ki la dep ban ia kren ha ka 25 tarik u nailar 2014 halor ka jingrung laitlan ki trok bad ka jingioh lad ki trok heh ban rung hapoh u pud u sam ka Mawlai, kitei ki trok ki dei kiba wan sha FCI.
Ha ka jingthoh kaba ki la phah sha u DC ki la pynpaw ka jingsngewsih ba mynta la jan kot shibnai ba ki la ia kren bad ba u DC ruh u la kular ba un phah ia ki bor ba dei peit halor katei ka mat, pynban haduh mynta ym pat shym la leh eiei.
Ka kyrwoh na u samla B.
Lyngdoh, president KSU bad u samla Marbud Dkhar President FKJGP Mawlai Circle ki la pynkynmaw ia u DC ba ki ar seng ki kwan ba ki trok ki ban rung shapoh Mawlai ban leit sha FCI ki dei ban rung katkum ka por ba ki ar seng ki la dawa kham mynshuwa na u DC.
Shillong,16 Nailur:La 12 snem mynta ki longing ba duk kiba hap hapoh u lain ka jingduk ( Below Poverty Line) na ka shnong Upper Klew, Nongkynjuh Ri Bhoi District kaba hap hapoh ka Umsning C&RD Block kim shym la ioh ia ka hok jong ki ha kaba ki la duhei noh ia u khaw rashon ba ka sorkar ka la mang kyrpang ia ki.
Katei ka jingduh khaw rashon jong ki ka la long naduh u snem 2002.
Haba kren sha ki nongthohkhubor mynta ka sngi ha Shillong Press Club, Ka kong Agnes Kharshiing, president ka CSWO ka la iathuh ba ki la don haduh 9 tylli ki longing kiba hap hapoh ka BPL hapoh Ri Bhoi District kiba la duhnoh ia la ka jong ka bhah kaba ki dei ban ioh, bad katei ka la jia naduh u snem 2002 bad kitei ki longing kiba duk  ki hap ban thied khaw ha ka dor kaba rem kaba haduh T.
30 tyngka shi kilo.
Shuh shuh ka kong Agnes ka la ong,ba ka ki dang don bun ki ki paidbah ki bym tip ba ki dang don ha ka thup kyrteng ban ioh khaw bad ki la duh ei ia la ka jong ka bhah bad ka hok jong ki namarba ki tieng ban ong eiei pyrshah ia u Rangbah Shnong u Pholning Makdoh uba long ruh u Sordar Raid Madan Khyrdem Ri Bhoi District.
Ka kong Agnes ka la pynpaw ia ka inglyngngoh ba haduh mynta kitei ki longing kiba la duh khaw rashon kim pat ioh jingpynshai watla la ki bor jong ka District ki la dpe ban pynlong ia ka jingtohkit ban lap la ki don kyrteng shisha ne-em hapoh ka thup kyrteng jong ka C&RD Block ha Umsning.
“Kane ka paw ba ka don kaei kaei ka kam ba rieh shapoh kaba long pyrshah ia ka hok jong kiba duk ba suk ha baroh kawei ka jylla pyrshah ia ka jingshim kabu ia ki ba duk bad ka lah ruh ban long ka daw ba ka sorkar ka don ka jingthmu ba sniew sha lyndet da kaba pynslem ban pynioh ia ki ration card kat kum ka snem2011 ba baroh ki paidbah kiba ioh jingmyntoi na ka BPL,AAY,APL kat kum ka jingbtah ka Supreme Court ba ki dei ban ioh ia ka hok ban bam bad ka dei ka kamram jong ka sorkar ban pyshisha ia ka jingdon ki long iing kiba duk ha ka por kaba biang kata ka dei ban long hapoh ka 2 ne 3 bnai khang ba ka lah ban iarap ia ki briew kiba duk ba kin ioh ia kane ka  bhah jong ka sorkar" ong ka kong Agnes Kharshiing President CSWO.
Ka CSWO ka dawa na ka sorkar ba ka dei ban shim khia halor kane ka kam ban pynbeit noh ia baroh ki jingbakla halor ka bhah ioh bam kiba kynthup ia ki BPL,AAY kiba dei ban ioh ia ka jingmyntoi lyngba kane ka ration card bad ban kem ia baroh ki briew ba riewspah ba ki la pynkhein ia ka hok jong ki briew ba dei ban ioh ia ka bam bad ka seng ka byrngem ruh ba kan sa leit ujor sha ka iing kashari halor ka jingkhein ia ka ain kaba dei hok ban ioh da kine ki ba duk.
Shillong,16 Nailur:U bah Teinwell Dkhar, Deputy CEM ka KHADC uba bat ruh ia ka kam Art and Culture u la ong ba la shem taiew ka jingtohkit ia ka Heritage Village ha Mawphlang kan poi noh sha kaba kut bad ka kynhun tohkit ka dang pynkhreh ban wan rah ia ka kaiphod sha ka EC.
U bah Tein u la pyntip haba ai jingkren ha kamra u CEM hadien ba la wai ka jingialang ka EC.
Haba kren sha ki nongthohkhubor u bah Teinwell u la pynbna ruh ba  shen ka KHADC kan tei ia ka jaka pynbyrngia ia ki khynnah ( Children Park) ha Lum Sohpet bneng, bad mynta ka EC ka dang pynkhreh ban phah ia ka jingtyrwa sha ka 13th Finance Commission ban pynurlong ia katei ka jingthmu.
U la pynbna ruh ba ia ka jaka tep briew kaba don ha Aradonga Plantation, kaba dei jong ka balang Baptist Church kaba la wan kyrpad sha ka EC ban pyn ai jaka ia ka , ka EC ka la aiti sha u MDC jong katei ka thain u bah K P Pangniang ban leh ia kaba donkam.
Haba phai pat sha ka jingai laisen ia ka Maheshwari Private Limited, ka kompeni ka ban peit bniah ia ka jingtih uranium, u bah Teinwell u la ong ba ka KHADC ka la pynsangeh noh ia ka jingpynthymmai ia ka Laisen jong ka hadien ba ka EC ka la ioh ia ki jingujor kiba bun bad ia katei ka kam ka EC ka la aiti ha u EM ka Trade ban leh ia kaba donkam.
Kum ban shu pynkynmaw katei ka kompeni ka la ia khun pyrshah ia ka KHADC ha kashari ha kaba ka Ing bishar ka la pynksan ia ka, bad ka hukum ba ka KHADc ka dei ban pynthymmai noh ia ka laisen jong ka  bad na ka liang u EM u la ong ba mynta ka EC ka dang pan ia ki kot ki sla kiba donkam kiba ka hap ban pynbiang na ka bynta ban pynthymmai ia ka laisen.
Shillong,16 Nailur:Ka  UDP ka la dep ban pynbna mynhynnin ka miet ba kan ai lad biang ia u bah Ardent M Basa iawmoit, ban shong ha ka shuki CEM kaba u shong mynta, tangba ka la buh pat da ki kyndon kiba pyrkhing ba kum u CEM, u hap ban trei ryngkat ryngkat bad ka EC bad kumjuh ruh ki para EM.
Wat la ia katei ka rai, ka UDP ka la dep ban pynbna paidbah lyngba ki lad khubor mynhynnin ka miet ba kan ailad biang ia u bah Ardent, hynrei  na ka liang u bah Ardent M Basaiawmoit, haba kren sha ki nongthohkhubor mynta ka sngi, u la ong  ba ka jingialang paidbah kaba u la dep pynbeit ban long ha ka 19 tarik mynta u bnai kan iaid beit sha khmat.
U la ong ba haduh mynta kaei ka jingthmu kaba kham mynshuwa kaba u la don ban pynpaw paidbah  ha katei ka jingialam kam pat don kano kano ka jingkylla, bad un iaid ia ka kam shakhmat.
Lah ban pynkynmaw ba kham mynshuwa u bah Ardent u la ong ba ka 19 tarik kan dei ka sngi kaba dalade hi un pynkut noh ia ka kynrum kynram kaba la mih hapoh ka ARPA, bad u la ong ba um kwah ban long ka daw lada jia ba ka ARPA ka pra.
Haba kren mynta ka sngi sha ki nongthohkhubor ha kamra treikam jong u, u la ong ba katei ka jingialang paidbah ka dei ban pynshai ia ka kynrum kynram hapoh ka ARPA.
Haba la kylli na u bah Ardent la un bteng ne-em ban shong ha ka shuki CEM bad ban bat ia ki kyndon ba ka UDP ka la pynbna ba kum u CEM u hap ban leh, u bah Ardent u la ong ba haduh mynta um pat ioh jingthoh na ka UDP, hynrei ia mynta u shu iohi ha ki kot khubor, u la ong ba ia mynta un dang hap ban pyrkhat bha la u lah ne-em ban pdiang ia kitei ki kyndon  ka UDP  bad ia katei ruh un sa pynbna paidbah ha ka 19 tarik.
Ha kaba ia dei bad ki kyndon ba ka UDP ka la buh u bah Ardent u la ong ba ha District Council ki don ia ki AD Rules, bad haba u shong ha ka shuki CEM um lah ban trei kum u Vice President jong ka HSPDP, hynrei u hap ban trei kum u CEM, kitei ki dei ki jubab u bah Ardent, halor kawei na ki kyndon jong ka UDP kaba la ong ba um lah ban trei  na bynta ka jingmyntoi shimet ne jong ka Party, hynrei kum ka ARPA.
Haba la kylli biang la ha katei ka jingialang un leit kum u CEM ne kum u riew shimet ne na ka HSPDP, u la jubab “Nga khot ia ka jingialang kum u bah Ardent, u bah Ardent u dei ruh u CEM".
U la kren shai ba kam dei ka jingialang ba la khot da ka HSPDP, hynrei ka dei ka jingkhot jong u, namar ba kumba ka la paw, u ong ba ka jingmih ka kynrum kynram bad ka jingeh ka dei hapdeng  jong u bad ka UDP.
Shuh shuh haba kren halor ki kyndon ba ka UDP ka la buh, u bah Ardent u la ong ba ki la don bun ki snem bad ki samoi treikam ha KHADC ba ia ka bor synshar la bat da ki kynhun synrop, bad ka UDP ka dei ka seng kaba ju don bha ha ka kynhun synrop kaba bat ia ka bor synshar.
U la ong ba kitei ki kyndon ka UDP ka la dei ruh ban buh ha ki por mynshuwa, ym dei tang ha ka por u bah Ardent bad u la buh jingkylli hato la ju don ne-em kiba kum kitei ki kyndon ha ki por mynshuwa.
Haba la kylli biang hato ki kyndon ba ka UDP ka la buh ia u kum u CEM kam long kumba pynap wait na ryndang lada bakla mait, u bah Ardent u la ong “Ngam sngew eiei lada nga shah teh kyndon na ka bynta ban pynim ia ka jaitbynriew, hynrei lada kim ai lad ban treikam na ka bynta ka jaitbynriew ngan ieh ha ka jingstad u paidbah".
U la pynkynmaw biang ba ka rai jong u ha ka 19 tatrik kan dei ka jong u beit, ym ka rai ki paidbah, hynrei u burom ia ka bor ki paidbah.
Shillong, 16 Nailur:U Chairman jong ka Govt LP School, Jalaphet, U bah Wom Chyrmang bad U Rangbah Shnong Jalaphet Bri Sutnga, U Ma Shai Shyrmang, ki la kynthoh pyrshah halor ka jingkynnoh U Rangbah Shnong jong ka Sutnga, U Ma Seldanial Lyngdoh bad halor ka jingiadei bad ka jingbret kot bah ha madan skul bad kynjat ia ki miej ki shuki, kitei ki arngut ki rangbah, ki pynshai ba ha kaba iadei bad ka jingsam Baible, jong ka Kong Delicious Bamon, Head teacher; na ka liang jong ki kmie ki kpa ki la leit ban pynphai noh ia kitei ki Baible sha katei ka nonghikai  bad ha lor katei ka phang, ka la mih ka jing ia nia hapdeng ki longkmie bad katei ka nonghikai.
“Nga u Wom Shyrmang (Chairman jong katei ka skul) hadien ba nga la ioh jingtip shaphang ka jingjia nga la  wan shi syndon sha katei ka school ban teh lakam ia katei ka jingkulmar".
Hynrei, u ong ba ka kong Bamon, ha ka sngi kaba bud, ka leit ujor pynban pyrshah ia u, sha ki pulit jong ka Khliehriat, da kaba kynnoh, ia u nong pynsuk, kum u nong pyn kulmar.
La ong shuh katei ka jingthoh, ba ha ka 17tarik Naitung 2014, na baroh arliang jong ka  shnong Sutnga bad Jalaphet (Rangbah Shnong bad nongialam shnong) ki la  iakren iasuk ha khmat ki pulit Khliehriat, ha kaba U Ma Seldanial Lyngdoh, u don lang bad ka la don ka jing ia suk bad ia soi lang na baroh arliang, da ka jingthoh ha khmat ki pulit, ha kaba ki la leit ia suk ruh ha ophis ka  District Education Officer Khliehriat, East Jaintia Hills District.
La ong shuh shuh,ba  hadien ka jingiasuk ka kong Bamon, ka la kular ban wan hikai biang kum ba julong hi badla ong ba na ka liang ka Shnong ruh, ki la   la kular ban kitkhlieh lada jia ei ei ia ka kong Bamon (Teacher) ha ka por ba ka leit ban hikai.
Hynrei,  la ong ba katei ka nonghikai, kam treh shuh ban leit hikai bad ka la wan rah, da ka shuti, ba la ai da ka Dr.
Wandap Bamon ba trei hapoh ka  Sutnga Community Health Centre (C.
H.
C.
).
U Ma Wom Chyrmang, kumta u kyntait ia kitei ki jing pynthoh bria ba khlem nongrim bad u kyntait ruh ba la pynpra ia ka iing skul Presbyterian bad ba kim ju shah ban iaid karol, ha kaba u ong ba ki dei ki khubor kiba shu thaw bad pynbudnam ia U Rangbah Shnong.
La iathuh shuh shuh ba ha ka shnong Jalaphet, ki don lai tylli ki Balang, ka  Niamtre, Catholic bad Presbyterian bad ki ia im suk im sain bad ki ju ia treilang ha ka iap ka im bad ki ju iarap kylliang, haba don jingiaseng ne Behdeinkhlam bad kam ju don ka jing ia bishni kumba la kynnoh u tei u Rangbah Shnong na Sutnga.
[ia ka jingthoh ba bniah la pynmih kum ka shithi sha u editor ha ka 16tarik Nailur 2014].
Shillong,16 Nailur:Kawei ka longkmie kaba la tip kyrteng kum ka Silver Talang, 68 snem karta na ka shnong Demthring, West Jaintia Hills ka la iap namar ka jingkyndeh mynsiem tang mar ia tip ba u khun jong ka u la iap mynsaw.
Katei ka longkmie ka la khlad noh hadien 8 kynta ba ka la ioh jingtip ba u khun jong ka u la iap ha shen namar ka jingshah ban maw ha ka par maw ba u trei.
Ka kong Silver ka la khlad ha ka por 8 baje mynmiet.
U khun jong katei ka longkmie u dei uba la tip kyrteng kum u ma Kamwamut Talang, 48 Snem u la khlad ha shen ha kawei ka parmaw kaba don harud ka lynti Jowai Amlarem kaba ki khot ka Wahlakaraw ka ba don markhap bad ka shnong Demthring.
Kane ka jia ha ka por kumba 12 baje shiteng sngi eiei katba u ne u rangbah u dang tihmaw  ha kaba u  maw ba u tih u la ban ban ia u na ka bynta ka khlieh bad u la iap hajuh, u ma Kawamut u la ieh shadien ia ka lok jong u ka kong Mashin Ryngkhlem bad ia sawngut ki khun kynthei u wei u khun shynrang bad ki khun ksiew.
Shillong,17 Nailur:Ka Khun Hyn niewtrep National Awa kening Movement (KHNAM), ka la khot iaka jingialang kyrkieh jong ka mynta ka sngi ha kaba la ia don lang lut baroh saw ngut ki MDC jong ka  ban wad jingshai kumba la mih ha ki katto katne ki kot khubor ha ka jylla kaba la ong ba ka KHNAM ki leit ia kynduh sop sop bad ka seng Congress ban ia treilang ha District Council.
Ha kate ka jingialang ka KHNAM ka la lap ba kam shym la don kum kata ka jingiakynduh sop sop ki MDC bad ka la kam ba katei ka dei tang ka hamsaia ban pynsngewthuh  bakla ia u paidbah, ong ka kyrwoh na u Secretary ka KHNAM u bah Batkupar Wahlang.
Jowai, 17 Nailur:Ki mat kiba kong san na ka bynta ka jingtip kito kiba ia dei bad ka kam dewiong hapoh West Jaintia Hills District, ki long ba  Ia ka khajna u dewiong ba la dep thew dei ban leit siew ha ka ophis u Divisional Officer, Jowai hapoh ki 14 (khadsaw) sngi ha ki sngi long trei kata naduh ka 15 tarik u nailur 2014.
Kawei ka permit ka trok ka lah ban kit tang 9 (khyndai) ton u dewiong.
Kawei ka permit ka dei ban don 3 (lai) tylli ki shalan – shi kopi ha ophis ka DMR, shi kopi ha Garampani ne Dawki gate bad shi kopi ha u Nongkit (truck) ne Nongthied.
Tang haduh 9 (khyndai) ton yn shah ban kit da ka trok kaba 2 (ar) axle; kawei pa kawei ka trok kin hap tah u lain ha baroh lai dong ka bodi.
Tang ki trok ki ban kit ia u dewiong NGT ki dei ban leit tah ia u lain ha 7th Mile shuwa ban sdang ka jingkit dewiong.
Kano kano ka trok ka kit palat 9 (khyndai) ton u dewiong, kin shah pynshitom kat kum ka section 194 jong ka Motor Vehicle Act bad ia uba tam yn pynhap noh.
Baroh ki trok kit dewiong ki dei ban don ki kot ki sla kiba biang kum ka Registration Certificate, ka Fitness Certificate, Ka Insurance Certificate, ka road permit na ka State Transport Authority bad ka lisen u Driver.
Shuh shuh ka trok ka dei ban don ka shalan jong ka DMR bad ka permit (P-phorm) jong ka Tax.
Ka trok ka dei ban da thoh-COAL TRASPORTED UNDER NGT ORDER- bad hap tah napoh ka iit.
Katrok ka dei ban da tap da ka tarpolin ha ka por ba dang kit dewiong.
Kan don ka jingiashek lang ia u dewiong ba kit ha Garampani bad Dawki da ki nongtrei ka DMR bad Taxation Gate.
Tang ha ki surok harum lah ban kit ia u dewiong, kita ki long:   Ka National Highway 44 (Jowai lyngba Shillong Bey-pass sha Guahati),  National Highway 44E (Jowai Dawki Road) bad Shangpung – Garampani Road.
Shillong, 17 Nailur:Ka KSU Laitkor ka la iawer ia ki paidbah ba kin ai ia ka jingkyr shan ia u Banskhem Kharkongor  uba na Lait kor uba la poi sha ka Top 10 jong ka jingia kop shad, Meghalaya Dance.
Haba pyllait khubor ha kane ka sngi Balang, u president ka KSU Laitkor u Bah Nangsan Kharkamni u la ong ba ka seng ka kyntu ia ki paidbah ba kin ia ai lem ia ka jingkyrshan ia une u nongshad na ka shnong Laitkor da kaba thep ia ka vote lyngba ka Voting Card khnang ba un jop ha kane ka jingiakop shad.
Ka jingiakop shad kan long ha ka 4 tarik Risaw ban wan.
Shillong,17 Nailur:Wat la ka UDP ka la dep ban pynbna ba kan ailad biang ia u bah Ardent M Basaiawmoit ban shong ha ka shuki CEM ryngkat ki kyndon kiba la teh pyrkhing bha, hynrei u la pynbna ba ka jing ialang kaba u la dep buh ba kan long ha ka 19 tarik mynta u bnai kan beit shakhmat, bad katei ka jingialang ka dei kaba u khot dalade hi, kaba haba la kylli la ka long shimet ne kum u CEM ne na ka party ,u la ong “kum u bah Ardent, u bah Ardent pat u dei u CEM".
Haba ia kren bad u Rupang u Joint secretary ka HSPDP u bah Witting Mawsor u la ong ba ka seng kam don jingtip eiei ia katei ka jingialang u bah Ardent, bad u la ong ba u bah Ardent u khlem pyntip eiei bad ka dei ka jingialang shimet jong u  bad kam shym la don tang ka jingiawer paralok ruh ia u ban synran lang ha katei ka jingialang.
Haba la kylli na u bah Witting Mawsor, hato ka buh kyndon ne-em ban pyr khing ia uno uno u nongia lam jong ka seng khamtam kat u Vice president ban pynlong jingialang paidbah khlem da pyntip sha ka seng, u bah Witting u la ong ba u bah Ardent u la kren shai ha ki kotkhubor ba u pynlong jingialang kum u riew shimet, bad lehse ha ka jingialang ka dei tang ka jingkwah jong u ban pynsngew shimet, ong u bah Witting.
“Ngim don jingpyrshah eiei ia katei ka jingialang u bah Ardent bad kam don jingmut hi ruh ban pyrshah" ong u bah Witting haba ia kren bad u Rupang.
Ha kaba ia dei bad ka jingialang ba u bah Ardent u la khot ha ka 19 tarik u bah Witting u la ong, “Na ka liang jong nga shimet nga ai ka jingkykhu kyrdoh ba ki jingthmu jong u kin kin iaid beit".
Hynrei watla ka HSPDP ka pyllait ha ka mon laitluid jong u ban kren hynrei la sngewthuh ba ka don ka jinghusiar ban kren pyrshah ia ki para MDC khamtam ki MDC ka UDP namarba u bah Witting u la ong  ba kum u riew shimet u bah Ardent un leit ban  kren paidbah ha ka 19 tarik bad ka ishu ba un kren ka shong ha ka jingnep jabieng jong u, “Ki ishu ba un kren kum u riew shimet ka shong ha ka jingnep jabieng jong u" pynkut utei u nongialam ka seng HSPDP.
Lah ban pynkynmaw ba kawei na ki kyndon ba ka UDP ka la buh ka dei ba u bah Ardent um bit ban pynsngewsih ia ki MDC jong ka UDP, kaba katei ka kyndon ka lah ban khein noh ha ka 19 tarik namarba u bah Ardent u la kren sha ba un pynshai paidbah ia ka kynrum kynram hapoh ka ARPA bad katrei ka kynrum kynram ka dei kaba la mih hapdeng jong u kum u CEM bad ki MDC ka UDP.
Shillong, 17 Nailur:Ka jingiakhih ban pynkhyllem ia u Dr Mukul Sangma kum u nongialam ki MLA Congress, ka la kham jah bad katkum ka khubor ba la ioh, kito kiba iakhih mynta ki la syier namar ba kiba bun ki MLA, ki kham bun kiba kyrshan ia u Mukul Sangma.
Haba iakren bad ki MLA ba kyrshan ia u Dr Mukul, ki la iathuh ba kiba ialeh pyrshah ia u Dr Mukul ki don tang khyn diat ngut bad na kata ka daw, ki heh ka AICC kim da patiaw ban sngap.
“U Dr Mukul u la ioh ia ka jingbun paid jong ki MLA, un neh beit kum u Myntri Rangbah bad u nongialam ka party" la ong uwei u MLA bym kwah pynpaw kyrteng ba kyrshan ia u Dr Mukul.
La iathuh ba kiba ialeh pyrshah kim ioh ia ka jingbun paid jong ki MLA bad ha ka party jong ka synshar paidbah, uba ioh ia ka jingbun paid, un dei u nongialam.
Kane ka dei ka kam pohiing ka party, bad kam dei eh ban iakren paidbah,  la ong uwei u MLA ka Congress bad bynrap, ba ka dei haba don ka jingiakhih ka pyni ba ka don ka politik kaba im ha ka seng, namar ba khlem ka politik ka mut kam dei hi kata ka seng politik.
Lah ban kdew ba u general secretary ka AICC ba peit ia ka Meghalaya u Luzinho Faleiro u la wan iakynduh ia ki nongialam ka party ha kane ka taiew ba la dep bad u la kyntait ba u Dr Mukul un khyllem shuki, hynrei u la ong ba ka dei ka kam iing jong ka party Congress.
Hynrei watla katta, u la ong ba un leit rah ia ka khubor sha ki nongialam ka AICC kynthup ka Sonia Gandhi ba kin ai ia ka rai la ki sngew dei ne em ban bujli nongialam ha kane ka jylla.
Haduh mynta, u Dr Mukul um pat hap shuki ne un pynhap ia kiwei ki myntri kiba la paw ban iakhih pyrshah ia u ban pynkhyllem shuki.
La iathuh ba u dang ap ia ka dak ban ai da ki heh na ka AICC shwa ba un leh.
Shillong, 17 Nailur:Ka sorkar kan sdang ban pynpra noh ia ka Jingkieng Motphran ka 20 tarik mynta u bnai Nailur naduh ka por 9 baje jan miet haduh ka 21 tarik Janmiet.
Na ka bynta kane ka jingthmu ka tnad pyniaid kali ki pulit, ka la pynbna ba la mana ban iaid kali naduh ka 20 tarik haduh ka 21 tarik mynta u bnai naduh ka por 7 baje jan miet sha thain Motphran.
Ki kali ba wan thain Jaiaw sha Khyndai Lad kin iaid lyngba ka surok Riatsamthiah bad  Umsoh sun lyngba ka Wahingdoh hajan ophis u Syiem Myl liem, Mawkhar.
Ki kali la shah ban iaid haduh Municipal Parking Lot pyrshah ka  Synod complex bad phai na katei ka jaka ieng kali.
Ki kali ba wan na Khyndai Lad ki lah ban iaid sha duh Cherra rim lyngba ka them Metor.
Ki kali ba wan na Iew Mawlong kin iaid sha jaka ieng Sohra bad ki kali ba wan thain Khyndai Lad kin iaid sha duh Bimola point.
Yn nym shah ieng kali naduh Khasi National Durbar Hall Mawkhar haduh jaka ieng kali ka Municipal ha Mawkhar.
Naduh Bimola Point shaduh Iew Mawlong bad them Metor ym shah ban ieng kali, la ong ka jingpynbna na u  Bah  N.
K.
Syiem, MPS u Superintendent of Police(Traffic),  East Khasi Hills, Shillong.
Ha kawei ka liang ka myntri sor mynta ka sngi, ka la wan jurip ia ka jaka shong ki nongdie jain na jingkieng Motphran kiba la shah pynkynriah sha khrum ka jaka ieng kali Jaiaw.
Ha kane ka jingjurip, la synrang lang ia ka Kong Ampareen Lyngdoh da u CEO ka Municipal, Bah E Kharmalki, u enginiar ka Shillong Central Bah HS Basaiawmoit, bad kiwei.
Ka Kong Ampareen ka la ong ba kane ka jingjurip la wan ban peit ia ka jinglong jingman jong ki briew kiba la ai jaka ban shong la ka la biang nem ki jingpynkhreh.
“Nga la wan jurip namar ia ka jingkieng yn pynpra noh ha ka janmiet sngi Saitjain", la ong ka Kong Ampareen.
Ka la ong ba ka jingpynpra ia ka jingkieng kan long ha ka por mynmiet, namar ba kan nym pynwit ia ki paidbah ba leit ba wan namar ba ka dei ka jaka iew kaba bun briew bha.
La bthah ban pynbeit ia ka jingiaid kali ha ki pulit ha katei ka por ba pynlong ia ka jingpynpra khnang ban nym don kano kano ka jingwit.
Ka la ong ba na ka bynta kito kiba ai jaka ban shong ha khrum ka jaka ieng kali Jaiaw, dang iakren pynbeit ia ka rukom siew khajna na ka bynta ban pynmih pisa ban pynbha ban pynitynad ia kato ka iew.
“Baroh ki don kumba 70 ngut eiei kiba la buh ban ai jaka ban shong ha khrum katei ka jaka ieng kali", la ong ka myntri sor.
Shillong,16 Nailur:U myntri Rangbah ka jylla u Dr.
Mukul Sangma mynta ka sngi u la  khot ia ka jingialang ia ki Deputy Commissioners, DRDA, Medical, PWD, PHE bad kiwei pat ki tnad sorkar jong ki san tylli ki district ka Ri-Lum Garo ha Tura Circuit House.
La synran ia u myntri rangbah da u Parliamentary Secretary i/c C & RD bad IPR u Rophul S Marak bad da u Parliamentary Secretary i/c Water Resources u Asha hel D Shira.
Ha kate ka jingia lang u Dr.
Mukul u la kren halor ka jingleh suki ki bank ban pyntuid ia ka pisa sha ka Women Economic Empowerment lyngba ka  Financial Inclusion scheme.
U la kyntu ia ki bank ba kin pynbeit ia kitei ki jingbakla kham kloi.
U myntri rangbah u la kren diaw ruh namar ka jingbym pat treikam ka  Intensive Care Unit (ICU) ha Tura Civil Hospital kaba u la plie ha u snem 2012.
U la ong b a ka dei ka rukom ia baroh ki ICU ban treikam khnang ban wanrah ka jingshakri kaba biang.
U la kyntu ia u Principal Secretary, ba dei peit ia ka Health, ba un hukum ban pyntreikam noh ia ka ICU hapoh 45 sngi.
Shillong,17 Nailur:Ka Dorbar Ki Khlieh Nongsynshar ka Ri Hynniewtrep, ka Federation of Khasi States,  ka Dorbar Ki Dolloi, Ki Sirdarship, ka Council of Nokmas, ki la pdiang sngewbha ia ka Ms Helen LaFave, US, Consul General, ha ryngkat ki ophisar ka US ha khmat Law Kyntang Mawphlang ha ka step jong ka 17 tarik u nailur 2014.
Ha katei ka jingwan iuh kjat ka US Consul General, ha ka jingsynran lang u Bah.
John F Kharshiing, Co-Chairman, Meghalaya State Planning Board, Chairman, The Grand Council of Chiefs of Meghalaya, Spokesperson, Federation of Khasi States, ka la rung shapoh katei ka Law Kyntang ban sngap ia ki jingbatai kiba bniah kiba la ai da u samla jong ka Hima Mawphlang.
La ia synrang lang shapoh katei ka Law Kyntang, ia katei ka long heh jong ka Sorkar United States of America, da u Khlieh jong ka Hima Mawphlang u Bah NK Lyngdoh, Lyngdoh Hima Mawphlang Lyngdohship,  u Bah.
Lamphrang Blah, Myntri & MDC, KHADC, u Bah HL Ryntathiang, Lyngdoh, Hima Lyngiong Lyngdohship, u Paiem Kestonbell Syiemlieh, Deputy Syiem, Hima Nongkhlaw (State)Syiemship, u Bah Stening Jone Mawnai, Myntri, Hima Nongkhlaw, u Bah Lawrence Basaiawmoit, Myntri, Hima Nongkhlaw Syiemship, u Dr B W Lyngdoh, bad kiwei kiwei ki bakhraw jong ki Hima Khasi, ha ka jingiadonlang u Bah John F Kharshiing, kiba la pdiang sngewbha ia katei ka US Consul General sha ka Law Kyntang jong ka Hima Mawphlang, bad la ai Sngewbha ia katei ka longheh na USA da ka dur jong ka law kyntang bad ka jingthoh shaphang katei ka khlaw Kyntang.
U Bah HL Ryntathiang, Lyngdoh Hima Lyngiong u la ai sngewbah ia katei ka longheh  USA ia ka jingbatai khana lyngkot shaphang ka Law Kyntang jong ka Hima Lyngiong kaba lah ban iohi kyndiang na ka jaka ieng ba peit ia ka Law Kyntang jong ka Hima Mawphlang.
La batai bniah ia katei ka US Consul General ia ka jinglong kyntang katei ka khlaw da u samla uba la thung kyrpang da ka Hima Mawphlang, uba la batai bniah ia ka khana kaba palat 700 snem jong ka Law Kyntang.
Ka US Consul General, Kolkata, ka la ong ba ka jylla Meghalaya ka long kaba donbok palat ban don kum kine ki spah mariang ia kaba kiwei ki jylla bad ki Ri kim don.
Ka la ong ba kadei ka jingstad jong ki longshwa ba ka pateng kaba mynta ngi myntoi.
La batai ruh khyndiat halor ka REDD program (Carbon Credit) ba la pyrshang da ki hima kiba marjan ia kaba la iarap da ka Community Forest International(CFI).
Ka US Consul General ka la leit ruh ban jngoh ia ka Dam PHE ha Mawphlang kaba long kaba sam um bam umdih ia ka Sor Shillong baroh kawei.
Hadien kane ka Ms Helen LaFave, ka US Consul General, Kolkata, ka la leit ban iuh kjat sha Iing SAD ka Hima Khyrim ha  Smit, ha kaba la pdiang sngewbha ia ka tei ka longheh da u Paiem Dr Balajied S Syiem, Syiem Hima Khyrim ha ryngkat ka jingdonlang u Lyngskor, ki Bakhraw ki Myntri, jong ka Dorbar u Syiem Khyrim, ha ryngkat u ‘Kongor’ ha Smit, kaba don kumba 17 Km ka jingjngai na Sor Shillong.
Shillong, 17 Nailur:Ia ka  Legal Care and Support Centre (LCSC) la plie ha kane ka sngi Saitjain ha St.
Edmund’s College da u nongbishar ka Megha laya high court u Justice T Nandakumar Singh.
Ia kane ka Legal Care and Support Centre la buh ha phyllaw kane ka kolej kaba dei kaba ar ha Shillong hadien ka Shillong Law College.
Ka jingthmu ba la buh ia kane ka long ban ai ia ka jingshakri sha ki paidbah jong ka jylla bad ban wanrah ia ka jingbishar hok ia baroh.
Ka daw ba kongsan ka long ban ai ia ka jingiarap sha ki paidbah sha ki jaka nongkyndong.
U Justice Singh haba plie ia kane ka cetre, u la ong ba ka long kaba donkam ban don ki ain riti dustur ban pynlong ia ka jingbishar ia ki kam ki jingiakaji.
U la ong ba ki ain riti dustur bunsien ki la wanrah ia ka jingiatyngkhuh bad ki ain sorkar India.
U la iaroh ia u Edmundian Rice, u nongseng ka Christian Brothers, uba la dap 200 snem ka jingkhlad na kane ka pyrthei.
U la ong ba u sngew kmen ba kane ka kolej ka la bat ia ka jinglong tynrai da kaba bud ia ka jinghikai jong u nongseng ban hikai bad iarap ia kiba duk sha nongkyndong.
U la ong ba donkam ban pynrung ia ki ain riti dustur jong ki Khasi khnang ban pynsted ia ka jingbishar bad u la pynpaw ba ka long kaba eh ban bishar ha kane ka jylla Meghalaya namar ba ka don bun ki rukom riti dustur.
Katba u principal St Edmund College u Dr Sylvanus Lamare  u la kdew ba ka long kaba donkam ban buh jingthoh ia ki rukom ki riti dustur Khasi namar ba la shu iakren da ka ktien ha ka imlang sahlang.
Jowai,17 Nailur:Ka trok kaba don u No.
AS 01 DC 7833 kaba la pynher sted ka la  leit tynrah ia kawei ka kali Alto 800  ML04 B 9438 ba wan na ka shnong Kdiap ban leit sha Jowai , bad ha katei ka Alto ki la don lai ngut ki briew hapoh kyn thup u nongniah, uwei na ki ba don hapoh kali uba la tip kyrteng kum u  Elias Shylla na ka shnong Iongnoh u la iap hashen katba u nongniah u Rimiki War bad kawei pat ka kynthei ka bym pat tip kyrteng ki la mynsaw jur.
La pynkit ia kitei ki ar ngut ba la mynsaw sha District Hospital Ialong, kane ka la jia ha ka por 6:45 mynmiet.
