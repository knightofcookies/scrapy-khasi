Mar-mar hadien ba u la lap ba ka dei ka pisa thok u Bah Muktieh u la leit ban ujor sha ka SBI main branch, ha kaba la phah ia u ban leit ia kren ha Mawlai Branch, ka tnad kaba u don ia ka account nombar.
Kumba la phah u la leit ban ujor sa ha ka SBI ,Mawlai bad hangtei ki bor pyniaid jong ka Bank ki la iathuh ha u ba ia ka kam ban leit thep pisa ha ki ATM la aiti sha kiwei pat ki tnad treikam shimet (Agency), bad ka jingiakren hangtei ka la kut noh.
Hadien ba la wan ia kren bad ki bor pyniaid ka SBI u Bah Muktieh u la iathuh ba u la leit ban ujor sha Mawlai police station , ba u la ioh da ka pisa thok na ATM ka SBI kaba don ha Mawlai,Jingkieng.
U la ong ba u la sei ia ka pisa na ka account nombar jong u kaba don ia u nombar 2015355218.
Ha katei ka pisa kaba u bah Muktieh u la pyni la don ka jingpruid dak da u khulom saw bad ka jingthoh kaba pyni ba ka dei ka pisa thok( fake), “haba nga la niew ia ka pisa ba nga sei nga khlem kynmaw peit bha, nga la shu iohi ba ka don ka jingthoh ‘fake’ nga khlem pynleit jingmut-bad dei ha ka por ba nga leit thied jingthied ki nongdie ki la ong ba ka dei ka pisa thok-ynda nga la peit bha nga iohi ba ka dei ba la thoh Fake’ ong u Bah Muktieh.
Utei u rangbah u la dawa ba lada kam dei ka kamram jong ka SBI, ka dei ban pynshitom ia kito ki Agency kiba leit thep kum kitei ki pisa.
Lah ban kdew ba utei u rangbah u don ki kot ki sla (received) kiba u la pyni ba u la sei pisa na katei ka ATM ha ka por 9:15 baje mynstep ha ka 30 tarik u kyllalyngkot, u la pyni ruh ia ka kot ujor ba u la ujor sha ki pulit Mawlai.
NewDelhi,31 K’lyngkot:U khun jong u MLA na Arunachal uba pule ha kawei ka ko lej ha nong bah Delhi, u la shah shoh ha ki nongdie dukan ha Lajpat Nagar, south Delhi.
La ong ba utei u samla uba la tip kyrteng kum u Nido Tanaian u la shah shoh hadien ba u la pyneh bad ktah kti ia ki nongdie dukan kiba lehkai ia u shniuh ba la pynwan dur jong u.
U kpa jong u Nido Tanian, u dei u MLA ka Congress ha Arunachal bad u dei ruh u parliamentary secretary  jong ka tnad health and family welfare.
Ki ba ha ing hasem jong utei u samla ki la kam ba u Nido u la don ka jingiakynad kaba la mih ka jingiania ia mai bad ki nongdie dukan ha ka sngi balang, hadien ba ki la lehkai ia ka u shniuh ba la pynwan dur bha jong u bad ba la kynnoh ba hadien katei ka jingkynad ki la bom la shoh ia u.
La ong ba ha katei ka jingiakynad kaba la neh kham slem, la wan ban pynjem da ki briew jong katei ka thain bad, bad u Tanian u la wan phai noh sha la ing, hynrei na katei ka jingshah shoh ka jingshitom ha ka met jong u ka nang kham jur mynhynin ka sngi bad u la khlad noh halor ki daw ba ka don kaei kaei ka jingsuba, ong ki ba haing hasem u Tanian.
Shillong, 30 ‘lyngkot:“Ym pat dier ka por, kam don ka jingbuh sngi ban pynkut por, ia kiba thep kyrteng" ong U bah Charles Pyngrope, uba dei uwei na kiba thep kyrteng ban iakhun ia ka elekshon Lok Sabbha, na ka seng Congress.
Kateika jubab jong U bah Charles, ka dei halor ka jingkylli jong U Rupang, ia utei u rangbah, halor ka jing mih kyrteng jong U bah Ronnie Lyng doh, sa uwei pat, uba kwah ban iakhun ia ka elekshon MP, na Shillong Lok Sabbha Constituency.
“Ka tarik, ba khadduh, kan dei ha shwa ban thep kyrteng" ula ong biang bad ong shuh shuh “Ka AICC, kam pat rai kut ia ki kyrteng" bad la iathuh ba ha kiwei ki Jylla, ki dang pdiang haduh mynta.
Haba la kylli pat, la ula pynkhreh bha ne em ban ialeh ialade, U bah Charles, ula ong “Lada ioh tiket hap iaid shakhmat, lada ym ioh hap shong noh ha iing".
U ong biang “Tangba ngam lobby, ym don lobby(lane ngam wad jingkyrshan satia)".
“Lada ai ha u juh ruh biang" ong u lamphang dorbar Jylla barim.
Kiwei ki lad khubor, ki iathuh ba lyngba ka jingmih kyrteng jong U bah Ronnie, ka MPCC, mynta kan hap ban iakynduh biang ha ka taiew ban wan, na ka bynta ban iakren ia ki kandidet, kiba la dep phah kham mynshwa sha Delhi, kiba kynthup ia U Ma Vincent Pala, Bah John Kharshiing, Bah Charles Pyngrope bad ba la dep mynjur ha shwa ka 15tarik Risaw 2013.
Ki lad khubor, ki iathuh ba ki heh ka MPCC, ki don ka jing ia tan tyllai mynta ha ki arliang mamla bad kata ka long ba ki don kiba kwah ban ai tiket biang ia U Ma Vincent Pala bad sa kawei pat kaba kwah ban ai tiket ia U Bah Ronnie Lyngdoh, MLA ka Mylliem.
Shillong, 30 K’lyngkot:Ka jingpynmih bad ka jingweng biang ia ki kyrteng jong ki khynnah KG ba la jied ban rung klas ha Pine Mount ka la pynkulmar thlim ia ki kmie ki kpa.
“La weng bunsien ia ka resol ba la pynmih ia ki kyrteng jong ki khynnah ba la jied ban ioh rung klas KG", la ong ka thymmei khubor bad, ia kane la leh khnang ban pynhun ia ka jingkwah jong ki politishian bad ki heh babu sorkar ban thep ia ki briew jongki".
Ha kajuh ka por, ka thymmei khubor ka iathuh ba man u snem, ia ka resol dei ban pynmih ha ka taiew ba nyngkong jong u Kyllalyngkot.
“Hynrei ha kane ka kynti ka la don ka jingpyn slem ban pynmih ia ka resol" la ong shuh shuh ka thymmei khubor.
Ka jingslem ban pynbna ia ka resol na ka bynta ki khynnah ha ka klas KG ka la pynsngewsih jur bad pynkulmar jingmut ia ki kmie ki kpa.
Ia ka resol dei ban pynbna ha u Nohprah.
Hynrei la pynkynriah biang ban pynbna hapoh 15 tarik Kyllalyngkot.
Ha kane ka kynti, ka thymmei khubor ka iathuh ba ka skul Pine Mount ka la ioh lai ngut ki principal ban pyniaid.
“Kane ka jingkylla bunsien ki principal ka dei kawei na ki daw kaba pynslem ban pynbna ia ka resol", la ong ka thymmei khubor.
Ka thymmei khubor ka la kynnoh ruh ba ka kyrteng ba la pynmih, la weng noh bunsien.
Shillong, 30 K’lyngkot:Ka UDP ka la sangoh tyngeh ia ka sorkar kaba la iada pyrshah ia ka myntri sorkar ka Kong Ampareen Lyngdoh, kaba la paw ha ka jingdonkti ban phah thung nonghikai LP skul beain da kaba pyndam sialieh ia kiba dei hok.
Ka party, ka sngew ba donkam ban bishar bniah bad ban tohkit biang ia ka bamsap thung nonghikai skul LP ha ka jylla kumba la sei madan da ka Central Investigation Bureau (CBI), la ong  u secretary ka UDP u Bah Allan F Dkhar haba kren sha ki nongthoh khubor mynta ka sngi.
Ka UDP ka dawa ba dei ban pynhiar shuki shi syndon ia ka Myntri pule puthi barim", la ong u Bah Dkhar bad bynrap, da kano ka ain ba ka myntri ka ioh jingiada.
Ka High Level Scrutiny Committee (HLSC)  ba la thung da ka sorkar jylla ban tohkit ia ka bamsa thung nonghikai ka la ai jingmut sha ka sorkar ban weng kam noh ia ki 246 ngut ki nonghikai lower primary school, kiba shah kynnoh ba la thun beain da ka lynti bym dei.
Katkum ka kaiphod ka CBI, la kdew ba ka jingpyndam sia lieh la leh da ka jinghukum ka myntri pule puthi kaba bat ha katei ka por ka Kong Ampareen Lyngdoh.
“ngim sngewthuh ha kano ka ain ba ka myntri ka bteng ban long myntri haba ka la shah kynnoh donkti ha kane ka bamsap", la buh jingkylli ka UDP.
Ka CBI ha ka kaiphod ka la ong ba u director  barim ka elementary & mass education u JD Sangma u la iathuh ha ka CBI ba ka myntri ka pule puthi ha katei ka por, ka Kong Ampareen Lyngdoh ka la hukum ban pyndam sia lieh ia ki marksheet jong ki nonghikai kiba dei hok da kaba thung ia kiba khlem dei hok.
U Bah Dkhar u la ong ba ka long kaba sngewsih ba ka jingbishar bym hok ka treikam ia u ophisar uba shu leh ia ka jingbthah jong ka myntri, katba ka myntri pat kam ngat eiei ka jingpynshitom.
Ka UDP ka dawa ba ka kong Ampareen Lyngdoh ka dei ban shim ia ka jingkitkhlieh bad ka dei ban hiar shuki noh shi syndon khnang ban ailad ia ka jingtohkit kaba khuid bad kaba laitluid.
Shillong,31K’lyngkot:Na baroh kawei ka East Khasi Hills District , ki la don tang 3 tylli ki C&RD Block kiba la ioh ia ka Multi Facillity Centre ,MFC ne kata ka ing paidbah kaba ki lah ban pyndonkam man ki jait kam ba ki pynlong.
Ki lai tylli ki block ba la ioh ia katei ka ing ki long ka Mylliem, ka Pynursla bad ka Mawphlang.
Ha Mawphlang la thaw ia katei ka ing ha Sohiong bad la plie ia ka mynta ka sngi da u MLA katei ka thain uba long ruh ha ka juh ka por u Myntri sorkar jylla u Bah HDR Lyngdoh.
Ha katei ka jingialang ba la plie ia katei ka ing la don ryngkat u Deputy Commissioner ka East Khasi Hills u Sanjay Goyal,  u BDO ka Mawphlang u Bah D.
Syiemiong, u Lyngdoh ka hima Sohiong u Bah B.
Thabah, u Executive Engineer ka DRDA, ki rangbah shnong bapher bapher jong ka Hima Sohiong bad ki shnong ba marjan, ki nongtrei ka Block Mawphlang bad ki paidbah kiba la wan ban sakhi lang ha katei ka sngi.
Ia kajingialang la pyniaid da u General Secretary ka Village Level Committee u Bah Shngain Kharjana, ia ka jingialang la pynlong ha ka dong Mawtap, kawei na ki dong ka shnong Sohiong.
Katei ka  Multi Facillity Centre ka dei ka ing kaba la shna ha ka jinglut kaba haduh T.
36 lak tyngka bad la shna hapoh ka  Article 275(I) 2011-2012.
La pyllait ia ka order ban trei ia katei ka ing ha u Naitung gjong u 2012 bada la pyndep ia ka ha ka 30 tarik u kyllanglyngkot 2013 bada mynta ka 31 tarik la plie paidbah noh ia ka.
Haba kren ha katei ka jingialang u DC ka EKH u la ong ba ka Block Mawphlang ka long kaba donbok haduh katta katta ban ioh ia katei ka ing namarba ha baroh kawei ka District la shah ban shna tang 3 tylli kiba kum kitei ki ing ha ki lai tylli ki block bad ka Mawphlang ka dei kaba khadduh eh ban mih kyrteng , kiwei pat ki block kiba la ioh ia katei ka ing ki long ka Mylliem bad ka Pynursla , iathuh u DC.
U la kyntu ia ki paidbah ba kin pyndonkam hok ia ka , ban ri baan sumar na ka bynta ka jingmyntoi jong ki hi.
U la ong ruh ba ha kiwei pat ki jylla ki shnong ki thaw kiba don ia ka Panchayati Raj ki ioh jingmyntoi bha na ka sorkar ha kaba ki lah ban ioh ia ki ophis jong ki nongkitkam shnong bad kiwei na ka bynta ban pynsuk ia u paidbah, u la ong ruh ba mynta ka sorkar ka la ithuh ia ki bor synshar shnong shen kin sa wan ki scheme bapher bapher  ki ban ai jing myntoi ia ka shnong.
U kongsan u Bah HDR Lyngdoh haba ai jingkren u la ong ba kum u nongmihkhmat u la pyrshang katba lah ka bor ban kyntiew ia ka shnong Sohiong kaba long ka shnong trai jong u bad kaba hap hapoh ka jingsynshar jong ka kur jong u, bad ban wanrah shibun ki kam pynroi kiba laha ban pyniaryngkat kyrdan ia ka kum kiwei pat ki shnong  kiba la kiew ha ka jylla.
Haba kren shaphang ka ing kaba u la plie mynta ka sngi, u Bah HDR u la ong ba katei ka ing ba la plie ka dei na ka bynta ki jingpyndonkam paidbah ha kaba ki paidbah ki lah ban pyndonkam kum haba ia thoh, haba pynlong ki jingialehkai , pynlong jingialang bad kiwei ki jingdonkam tangba ki hap ban siew kum ka bai wai ha i  dor iba rit khnang ba ki nongpyniaid ia katei ka ing kin lah ban peit ia ki jingdonkam hapoh katei ka ing kum ka bai light, bad kiwei.
Kiwei pat kiba la ai jingkren ki long u BDO ka Mawphlang bada u lyngdoh Sohiong.
Ia katei ka ing u BDO u la aiti noh mynta hi ka sngi sha ka Village Level Committee ka komiti kaba baroh ki rangbah shnong bad ki nongpyniaid shnong kaba hap ha ka thain Sohiong   ki long ki dkhot.
Shillong,31K’lyngkot:U Bah Bantyngshain Rynga u la pynbna paid bah ba un mih madan kum u kyrtong shimet ha kane ka elekshon MDC ban wan na Shella Konstitwensi, u dei u kyrtong uba la shah pynduh tiket ha ka seng Congress.
Katkum ka kyrwoh ba la pyllait da utei u kyrtong u la ong ba ha ka 28 tarik mynta u bnai u la lum ia ka jingialang  kaba kyrpang ia baroh ki khmat nongialam na ki poling station bapher bapher kiba hap ha ka Shella Constituency ban ia pyrkhat bad ban iatai sani bha halor katei  ka kam, bad u la ong ba ha katei ka jingialang  u la rai ban ia khun kum u kyrtong shimet bad u la kam ruh ba ki nongkyrshan ba radbah ka Congress na Shella ki la rai kut ban mih syndon na ka party Congress ban ai ka jingkyrshan ba radbah ia u ha kane ka elekshon MDC ka ban wan.
“Kane ka jingmih noh jong nga bad ka kynhun jong nga na ka Party kam dei satia ka jing shim rai laplah ne ban shu ryngkoh matlah hynrei dei halor ki nongrim kiba biang namar ba kum uwei na ki khun samla jong ka thain Shella uba don ia ka kit khlieh bad uba kwah ban ia tynrong lang ia ka lyngkor ban kit ban bah na ka bynta ka khia ka shon na ka bynta ki paidbah jong ka thain hi baroh kawei ban shakri da ka mynsiem kaba khuid bad kaba suba mynta la bun bun snem nga la pynlut ia ka por ban shakri ia ka thain bad ia ka jaitbynriew hi baroh kawei kum uwei na ki nong treikam mon sngewbha lyngba ka kynhun seng bhalang" ong ka kyrwoh na u Bah Bantyngshain Rynga.
U tei u kyrtong  u la kyntu ia baroh ki paidbah ka Shella konstitwensi ba kim dei ban shah ialam bakla hanao hano hynrei ki dei ban iaineh ha la ka jong ka nongrim bad skhem jingmut met bad mynsiem ban trei shitom haduh ban da poi sha ka thong, u la ong biang  ‘ nga sngew ban ong ba ka jingduh ticket jong nga na ka seng Congress kam shym la pynduh mynsiem satia ianga hynrei da ka jing pynbor jong ki paidbah ngan ialeh khlem kyrtiang dien ban pynurlong ia ka jing angnud jong ki paidbah ka thain hi baroh kawei’ pynkut ka kyrwoh.
Lah ban kdew ba ha Shella konstitwensi ki la don tang 2 ngut ki nongpan tiket na ka seng Congress u Bah Bantyngshain Rynga bad u Bah pynthymmai Chyne ha kaba ia ka tiket ka Congress ka la ai sha u Bah Pynthymmai Chyne.
Lah ruh ban pynkynmaw ban a katei ka konstitwensi mynta ki la amih haduh 4 ngut ki kyrtong ki ban ia khun ha ka MDc , u Bah Bantyngshain rynga, u kyrtong shimet, u Bah pynthymmai u kyrtong ka Congress , u Bah Teinwell Dkhar ka UDP bad u Bah Pyndap Saibon ka KHNAM.
Shillong,31K’lyngkot:U Presidentfka MPCC u Dr.
DD Lapang, haba kren sha ki nongthohkhubor mynta ka sngi, u la pynthikna ba haduh mynta ki dang don tang 3 ngut ki kyrtong kiba la pan tiket na ka seng Congress bad kitei ki kynthup ia  u Ma Vincent Pala uba long u MP ba mynta, u Bah John F Kharshiing u Co-chairman ka State planning Board bad u Bah Charles Pyngrope u Lamphang barim ka Ing Dorbar Thaw-ain ka jylla.
Haba la kylli sha phang u Bah Ronnie V lyngdoh u MLA ka Mylliem, u Dr.
Lapang u la ong ba haduh mynta u Bah Ronnie u shu shim tang ka phom, katba u khlem pat pynpoi pat ia ka.
U la ong ba ka por ka dang don ia u ban pynpoi ia ka phom namar kan kut haduh ka 3 tarik u rymphang ka sngi ba ka seng, kan shong pyrkhat bad peit sani bha ia uwei pa  uwei u kyrtong ba pan tiket.
Haba phai sha ka jingpynkhreh jong u Bah Ronnie ban ia aireng ha ka elekshon MP u Dr.
Lapang u la ong ba kam don kano kano ka jingbthah ne ka jingthong ban ai tiket, hynrei ka dei ka jingkwah hi jong u ban ia khun kum u briew ka party.
“Ka MPCC ka khlem thong ban ai tiket iano iano ruh, ka jingmih jong u bah Ronnie ban ia khun ha ka elekshon MP ka dei ka rai jong u hi, lehse u la ia kren sngewthuh bad katto katne ngut ki nongialam ka seng, nga kren shai ba ka seng ka khlem thong ban pynioh tiket iano iano" ong u Dr Lapang.
U Bah Lapang u la ong ruh ba ka rai ba khadduh ban ai ia ka tiket sha u no u no u kyrtong ka dei ha ka rai jong ka AICC , kaba dei ka High Command, ka ban sa peit bniah ruh ia baroh ki kyrteng jong ki nongpan tiket ha uno ka i dei ban ai.
U la ong ruh ba ka seng,  ka khlem kwah ban pyrshah iano iano ruh na ki nongpan tiket, hynrei kan pdiang hi ia baroh ki kyrtong kiba kwah ban aplai tiket na ka Congress, namarba u la ong ba donkam bun ki kyrtong ban aplai khnang ba ka seng kan ioh ban peit da kiba kham biang bad kiba don jingkyrmen ban jop.
“Ngi khlem kwah ban pyrshah lane ban weng noh iano iano ruh hynrei ngin phah lut ia ki kyrteng bad ki kot ki sla jong ki sha ka  high Command ban leh ia kaba donkam" bynrap biang u Bah Lapang.
Halor ki jingkren jong u Ma Vincent Pala ha ki khyndiat sngi ba la dep , uba la ong ba lada u duh tiket naka Congress un ym ia khun MP shuh, u Dr.
Lapang u la ong ba katei ka pynpaw ia ka jinglong kohnguh sneng bad ka jinglong ryntih jong u kum u briew jong ka seng “Lada um hun ia ka rai jong ka party ka shong ha ka mon laitluid jong u la un iakhun na kano kano ka seng ruh" pynkut u bah Lapang.
Shillong, 31 K’lyngkot:Ka KSU South Central Pynursla mynta ka sngi ka la pynkup burom ia ki 18 ngut ki samla pule jong ka thain Ri War Pynursla kiba pas bha ia ki eksam bapher bapher jong u snem 2013.
Ha kane ka sngi la pynkup burom ia khatsan ngut ki ba pas ia ka matrik (SSLC), arngut ngut ki klas XII (HSLC) bad iwei I ba ioh 4th position ha ka BSc (Mathematics).
Ia kine ki samla la pynkup burom da ka KSU South Central ha kaba u kongsan ha kane ka sngi u dei u BDO jong ka Pynursla Block Bah Present Tynsong, u Symbud Kongsan u 2nd Officer Incharge Pynursla Police Station ba la don lang u Rangbah shnong Nenggate u Bah K Khongdup bad kiwei kiwei ba la pyniaid ia ka jingialang da u President ka KSU South Central Circle u samla Promeyoo Khongjirem.
Ia kane ka khusnam ksan rngiew award la pynlong kum shi bynta ban ai mynsiem ia ki samla ba kin nang trei shitom shuh shuh bad ban ai mynsiem ruh ia kiwei pat.
Ki nongkren bapher napher ha kane ka sngi ki la kyntu ia kine ki samla ba kin nang trei shitom ha ka jingpule jong ki bad ki la ai khublei ia ka KSU ba ki la pynlong ia kane ka prokram ban ktik ia ki samla ba kin nang kiew ha ka jingpule jong ki khnang ba kin long ki atiar jong ka thain bad ka ri bad ka jaidbynriew.
Shillong 31, Kyllalyngkot:Halor ka rai jong ka sorkar ia ki 246 ngut ki nonghikai LP school namar ka jingthung kam sop sop da ki Nongmihkhmat, ka Ri Umsnam People’s Alliance (RUPA) ka pynpaw ia ka jingsngewkhia jur halor kane.
Kitei ki Nonghikai kiba shah pynduh kam la thung ha ka por ba ka Kong Ampareen Lyngdoh ka Myntri kam pynroi sor ka dang bat ia ka tnad pule puthi ka Sorkar Jylla ha u snem 2010-11.
“Kane ka la paw pyrthei hadien ba la ujor da ki sengbhalang sha ka CBI ba ka don ka jingthung kam sop sop da ki Nongmihkhmat da kaba pyndam sialieh ban pynduh ia ka hok jong kiwei kiba dei hok ban ioh," ong u Bah E.
B Lyngdoh, Publicity Secretary, Information Cell ka RUPA.
Kaba lyngngoh ka long ba kitei ki nonghikai kiba shah pynduhkam ki paw tang na ki katto katne ki jaka,kynthup na Jowai 92 ngut, Shillong-53, Dadengre-43, Amlarem-37 bad na Tura-21 ngut, Balei ym shym la paw kyrteng ha kiwei de ki district ?, la buh jingkylli u Bah Lyngdoh.
Halor kane ka bynta, ka RUPA ka ai ka jingkyrshan ia ka seng UDP bad ka kyntu ruh ia ka sorkar ba ka dei ban pynmih ia ki kyrteng jong kito ki nonghikai kiba shah pynduhkam bad kumjuh ia kito ban thung thymmai ha ki Kot Khubor, khnang ba kan long kaba khuid bashai.
“Namar ioh kan long pynban ka kabu ia kiwei kiba kwah ban kamai spah da kaba thungkam thungjam ha ki tnad treikam ka Sorkar Jylla" ula bynrap.
Shillong,31K’lyngkot:U nongaikhubor,  ka UDP na 7th Amlarem MDC Constituency u Bah K.
Pohshna  u la iathuh ba ka WarJaintia Circle Unit Amalarem United Democratic Party ka la dep ban jied ia ki kyrtong ki ban ia khun ha kane ka elekshonMDc ka ban sa wan bad ia ki kyrteng jong ki la phah sha ka  District ,Jowai.
U la iathuh ban a War East Konstitwensi la dep phah ia ka kyrteng u Bah Medling Swer na ka shnong Trangblang, na War Central la phah ia ka kyrteng u Bah R.
L Tariang u ba long ruh u MDC barim bad u myntri barim ka sorkar jylla u ban ia khun para marwei pyrshah ia u kyrtong ka Congress u Bah H.
lamin, bada na War West Primary Unit dang buhteng haduh mynta namar bym pat lah ban jied ia u kyrtong.
U Bah pohshna u la ong ba baroh ki kyrtong ba ka UDP ka la jied ki dei kiba don ka jingkyrmen kaba skhem ban jop ha kane ka elekshon MDC  ka JHADC ka ban sa long ha ka 24 u rymphang.
Ka seng ka la phah ka jingkyrpad sha baroh ki paidbah ki konstitwensi ban ia kyrshan ia ki kyrtong ba ka seng ka la pynieng, ong ka kyrwoh na u bah Pohshna Spoke person ka UDP, War Jaintia.
Jaiaw bad MawlaiShillong, 31 K’lyngkot:Ka tnad PHE ka la iakynduh mawsiang ban pyniaid ia ki paip ban sam jong ka Greater Shillong Water Supply Scheme (GSWSS) Phase III ha ki katto katne ki bynta jong ka Jaiaw bad la jan baroh ki dong ha Mawlai.
Ka daw ka long ba ki shnong kim ai bor ne permishon ia ka tnad ban tih paip ha ki katto katne ki dong ha Jaiaw bad la jan baroh ha Mawlai, la ong u heh ka tnad PHE.
Tang ha ki katto katne ki jaka lah ban pyndep ia ka jingbuh paip ha ka thain Jaiaw.
U la ong ba ka Dorbar Shnong ha kiba bun ki dong ha Mawlai  kim shym la kren shai ia ka daw ba kim ai permishon ban buh ia ki paip.
Ha ka jingshisha, ka tnad ka la buh thong ban pyndep ia kane ka kam hapoh u bnai Lber mynta u snem.
Namar ka jingujor na ki dong bapher bapher, u heh ka PHE u la ong ba baroh ki jaka ba tih ban buh paip la pyndep khyndew noh kumto kumto hi ban lait na ka jingpynwit ia ki paidbah.
“Ngin ialeh tyngeh ban pyndep katkum ka por khnang ban lait na ka jingpynkiew dor thymmai namar ka jingslem" la ong une u heh.
Hadien ba la pyndep ia ka Stage-III,  yn lah ban sam um 24 million litreshi sngi bad yn ioh um 135 litre shi khlieh ha ka shi sngi ka um dih na ka bynta 5,12,000 ngut ki nongshong shnong ka sor Shillong.
Ka Stage-I bad II ka ai um tang 85 litre shi sngi shi khlieh briew ka umdih ha ka nongbah.
Shillong, 31 K’lyngkot:Ka seng Khun Kynthei u Hynniewtrep Association (KKHA) ka la sngew khia haba ki la ioh ia ka jingujor na ki Longkmie ba shong dukan ha Khyndai Lad pyrshah ka Bijou Cinema namar ba bun ki thei awria ne ki thei die met khamtam ki khyllah jait kiba ju wan ban pynlehrain ia ka jylla Meghalaya.
Ka seng ka maham ia kino kino kiba leh ia ki kam awria lane kiba kren khlemakor ia kiba iaid ba ieng ne ba thied jingthied, lada ka lap kan nym map bad kan leh beit katkum ka ain bad kan pynshitom tyngeh.
Ha kajuh ka por ka seng ka kyrpad ia kino kino ki ba lap ne iohi ia kun kine ki briew kiba kham leh phylla, kidei ban ai jingtip lem sha ki nongialam jong ka seng khnang ba kan leh ia kaba donkam, la ong ka President ka Kong Radhana Jyrwa ha ka kyrwoh ba la pyllait.
“Ngin ialeh shitom na ka bynta ka bha ka miat ki khun u Hynniewtrep ban gin im ha ka suk ka sain, ngin trei da ka um syep um da kaba leh da ki kam jakhlia", la ong ka Kong Jyrwa bad ka la bynrap ban gin ialeh katba lah ban tehlakam ia ki briew kiba nabar ne ki thei khasi kiba pyn thohbria ia ka jylla ka jong ngi.
Ka Kong Jyrwa ka la maham ruh ba ki thei Khasi kim bit ban ia shongkha khleh bad ki ki khyllah jait namar ka long kumba plie lad ia ki khyllah jait ban wan ha ka jylla bad ia ka jaidbynriew jong ngi kaba rit paid.
Shillong, 31K’lyngkot:Ka HYM, Central Body ka la maham jur ia ki nongdie kot kiba shim kabu ia ki dor bad kiba tah be-aian da kiwei pat kid or lane ki MRP Sticker nalor kid or ba la buh da k ikompeni.
Ka HYM ka la ong ba ka jingleh jong ki nongdie kot ka pynlehnohei ia ka um syep jong ki briew kiba duk bada kiba bylla shitom tang ban ioh thied kot ba kin leit pule.
Ka seng ka la kdew ba katei ka jingleh thok ia kid or jong ki kot ka la pynduhnong bad ka ktah ia ki kmie ki kpa jong kito ki khynnah pule kiba wanna ka longing kaba duk.
Ka la kyntu ia baroh ki nongdie kot ba kin hok ia kid or kumba ka dei ban long, ym ban shu ia taha da kid or thok.
Shillong,31K’lyngkot:Ka Jaintia Truck Owner Association , ka la pynpaw ba ka pyrshah jur ia ka jingai bor u Director ka Mineral Resources ia ki trok 12  taiar ban kit dewiong haduh 19 ton, bad katei ka seng ka la ong ba ka  la phah da ka jingthoh sha u Director ka Mineral  Resources ban sangeh shisyndon ia katei ka jingpyllait hukum jong ki.
Haba ia kren bad u Rupang u General Secretary katei ka Association u Bah Inrico Passi, u la ong ba ka seng ka pyrshah jur namar ba katei ka jingaia bor ia ki trok 12 taiar ka dei tang ka jingnion bein bad ka jingpynduh kamai ia ki briew jong kane ka jylla ( Khasi&Jaintia) hynrei ka dei ka jingpynkiew kamai ia ki bar jylla.
‘Katei ka jingailad ia ki trok 12 taiar ka pynduh kamai ia ki local , ka dei tang ka jingmyntoi ki briew kiba na bar’ ong u Bah Passih.
‘Mano na ki local jong ngi kiba pyndonkam bad kiba don ia kita ki trok 12 taiar- haba bun na ngi ki dei kiba don tang kito hi ki trok kumba la iohi ba ki iaid’ ong biang u Bah Passih uba la kdew shai ba katei ka jingailad ka tnad Mineral Resources ka dei tang ka jingthmu ban pynduh kamai ia ki trai jylla.
U Bah passih u la iathuh ruh ba ia kitei ki trok 12 taiar la pyndonkam tang ki kompeni ban a-bara kum ha ki karkhana pynmih dewbilat sha lum shnong ki pyndonkam ban pynkit ia ki dew bilat jong ki sha bar jylla da kitei ki trok.
Ban pynpaw ia ka jingpyrshah jur jong ki ia ka jingshim rai ka tnad Mineral Resources ban ailad ia ki 12 taiar, u Bah Passih u la ong ba ka Association kan pynlong ia ka jingialang ba kyrkieh jong ka ha ka 3 tarik u rymphang ha ka por 1 baje mynsngi ha 7-mer, ha kaba ha ka tei ka jingialang yn ia kren da kino ki lada ban pynbor ia katei ka tnad ba kan pynsangeh noh ia katei ka hukum.
Shillong, 2 Rymphang:Hadien jong ka jingai dawai ei ba la pynbeit da Ka Meghalaya Newspaper Hawker & Vendor Association (MNH&VA) ryngkat ka jingiatreilang bad Ka Mission Trust bad Bawri Nethralaya hapoh ka jingpeit jong U Dr S P Saikia bad Dr (Ms) V Surong bad ba la wan ban ia shim bynta lang da I Kong Theilin Phanbuh Chairperson Ka Meghalaya State Commission for Women kum ka Kongsan, ki nongdie kotkhubor ki la ioh ka lad ban iuh kjat sa ha Ka Don Bosco Museum ryngkat lang bad U Commandant Ka North Eastern Security Academy (NESA), Mawlai Mawkynroh Shillong.
Ha shwa ban rung shapoh Ka Museum kaba pawnam bha wat ha ka pythei baroh kawei, hangne U Commandant ka NESA ryngkat bad kiwei pat ki jingtip ba la iasam halor Ka 100 % Free Linked Training on Skill Programme kum na ka NIPSTEC, IL&FS, iLEAD, ETPL, DB Tech, Directorate of Employment & Craftsmen Training bad kiwei kiwei de, u Chairman NESA u  la ban jur ban long kiba trei minot bad shitom khlem da pynsepei ia la ka por ba Kordor ba U Blei Nongbuh Nongthaw.
U la ai lang ha kumjuh bad khlem duna iano iano ruh namar don bun ki lad ki lynti mynta ba la plie wat ia ki khynnah naduh kiba la pass klass V shaneng, khamtam ia kito kiba la ieh noh ia ka jingpule na ki daw bah ki bym lah kiar (school drop outs).
La pdiang burom ia kiba la wan sha kane ka jingleit jngoh kai ia ka Museum da u Bah Eklansis Sohshang General Secretary MNH&VA uba la ai ka khublei khamtam ia U Chairman NESA uba la kloi ban ai ei ban pule ia Ka Computer Course bapher bapher kaba 3 bnai na ka bynta ki kino kino ki nongdie kotkhubor ba kwah ban pule computer.
U Bah Larry P Warjri uba long ruh u Founding Adviser MNH&VA, u la pynkynmaw ba don shibun ki nongdie kotkhubor kiba la wanrah burom ym tang ia ka seng nongdie kotkhubor, hynrei ia ka iing ka sem ka jong ki bad ia ka shnong ha kaba la kha bad shong bad sah mynta.
U Bah Warjri u la pynkynmaw ruh shaphang U Bahrit Devin Kharsyntiew bad ia ka jinglong jingim bad ka thong ba ki 4 ngut ki President jong ka MNH&VA ki la poi mynta ha ki kam kiba khraw wat la ki long tang ki nongdie kotkhubor mynshwa.
U president uba nyngkong u la long mynta u Pastor ha ka Balang KJP Synod Sepngi, uba ar pat un ialeh election MDC 2014 bad uba la leh shibun ki kam ban pynbha ia ka kam die kotkhubor bad uba la long ruh u nongthoh kotkhubor ba pawkhmat bad ithuh da ka sorkar jylla ha kaba u la lah ruh wat ban pynmih la ka jong ka kotkhubor Weekly Employment News Ka Kyrsiew, u president uba lai u la pass MA Geography bad mynta pat uwei na ki nongiasaid ain ba pawkhmat ka jylla.
Kaba kham sngewtynnat ka long shaphang uba saw, u la trei shwa da ka kam kitnong daju kumba 3 snem.
Nangta u la sdang ka die kotkhubor bd pyntbit bha ialade ha ka Kam Music Instructor bad kumta u lalong uwei na ki Nonghikai Music uba pawnam bha ha sor bad sha nongkyndong ruh.
La ioh ruh ka jingkren na U Bah Lam Kharkongor na ka bynta u kpa jong u, U Bahrit Devin Kharsyntiew bad uba la ai khublei ia Ka Durbar Shnong Mawlai Nongkwar bad Ka MN&VA kiba la pyndonburom ia Ka Golden Jubilee Year jong U Bahrit Devin Kharsyntiew ha ka kam die khotkhubor.
New Delhi, 31 lyngkot:Ka kashari jong ka Delhi High Court, ka la maham tyngeh, ia ka  Mahatma Gandhi University, kaba na Meghalaya, ba kam bit ban plie ia ka Fashion Institute jong ka ha Delhi, lane ia kino kino kiwei pat ki jingpule ha katei ka nongbah.
U nongbishar U  Manmohan, ula pynmih ia ka hukum hynnin ka sngi, ba katei ka University kam bit ban pynrung ia ki samla pule jong ka, ha ka kyrdan degree, diploma lane kiwei pat ki jingpule ha ka Fashion Institute, halor ka jingujor jong uwei na ki samla U Mohammad Sa jid,uba la kynnoh ba katei ka University, ka pyniaid da ki kam thok kam shukor ia ki samla ba lui lui.
La ong ha ka jingujor, ba katei ka dei ka University, kaba la pyntreikam, katba kum ka ain jong ka sorkar Meghalaya, ba kaba ka lah ban treikam ha ki kyndon ka UGC (University Grants Commission), tang ha ka jaka treikam jongka ha Meghalaya bad kam lah ban plie ia ki jaka treikam jongka, shabar jong ka Jylla.
Ka kashari, ka bthah ruh ia ka UGC, ba kan iathuh halor ka jingpynsaja jongka, pyrshah ia katei ka University, ba ka la pynkhein ia ki kyndon jong ka UGC.
La bthah ruh da ka kashari, ba dei ban thoh dak iong, pyrshah ia ka Fashionista, namar ba ka ia treilang bad ka Meghalaya University.
U Sajid, u iathuh ba ula pynrung kyrteng ialade ha katei ka Mahatma Gandhi University, na bynta u snem 2012 – 14, ha kaba u la siew ruh T.
1lak, hynrei, ynda haba u la sdang ban leit klas, u lap ba ki jingpynbna ha ki kotkhubor, ki long kiba shu thok suda.
Shillong, 31 K’lyngkot:Khatsan tylli ki du kan ki la ingkhong khait hadien ba ki shah bam ha ka ding mynta mynstep por 8 baje eiei.
Kane ka la jia  ha iew Bishnupur hyn rei donbok ym shym la don ba mynsaw lait noh ki jingduh ki tiar ki mata.
Ar tylli ki kali pynlip ding ki la wan sepei sha katei jaka namar ba ha ka por ba ki poi, ki dukan ki la kylla dpei namar ka jingpoi slem.
Ha kane ka jingjia ka la don ka jingsngew syier hapdeng ki paidbah ioh ba ka ding kan pur sha ki iing sah jongki.
U SP ka East Khasi hills u la iathuh ki pulit ki la pyrshang ban wad ia ka daw jong katei ka jingjia.
Haduh mynta ki pulit kim pat tip eiei halor katei ka jingjia la don ba thang ne ba shu pluh hi.
Kawei na ki daw kaba pynlong ioh lad ia ka ding ka dei namar ba ki dukan ki dei ba la shna da ki dieng.
Shillong,31K’lyngkot:Ka Youth Congress ka la sdang ia ka jingpynrung dkhot jong ka ia ki samla ka jylla ha katei ka seng, bad ia katei ka jingpynrung dkhot la mang ban pyndep hapoh ka 28 sngi, la sdang ban pynrung dkhot naduh mynhynin ka sngi ka 30 tarik bada kan kut haduh ka 26 tarik u bnai ban wan ha ka por 5 baje janmiet.
Katei  ka jingpynrung dkhot ka seng Congress ka long tang na ka bynta kito ki samla kiba la don 18 snem shaneng bad ym kiba la palat ia ka 35 snem, tangba kim dei pat ban long ki dkhot jong kano kanao ka seng sain hima sima.
Haba kren sha ki nongthoh khubor ha Shillong Press Club u Jay Shankar Pathak, u Election Commissioner uba dei peit ia ki elekshon kiba pynlong da ka Youth Congress u la ong ba kane ka jingpynrung dkhot ia ki samla ka jylla ha ka seng Congress ka dei ka sien kaba ar ha kane ka jylla, u la ong ba la leh ia katei ka jingpynrung dkhot ha ka sien kaba nyngkong eh 2 snem mynshuwa bada mynta ka jingpynrung dkhot ka kham pher khyndiat na kaba mynshuwa.
U la iathuh ruh ba ha ki ar snem ba la dep ki la dodn haduh 32 hajar ngut ki dkhot ka Youth Ccongress ha kane ka jylla Meghalaya.
La wan ban synran ia u pathak da u Pawan Baghel , uba dei u Incharge ha kane ka jingpynrung dkhot bad u samla Gabriel Wahlang u president ka Youth Congress ha kane ka jylla.
U pawan Baghel haba kren sha ki nongthohkhubor u la ong ba hadien ba la dep ban pynrung dkhot lut ia kito ki samla kiba kwah ban rung sha ka seng Congress, ka seng kan pynlong ia ka elekshon ban jied ia ki nongkitkam bad kiba lah ban thep vote kin dei tang kito ki dkhot kiba la ioh jingthuh , ha kaba yn sdang ia ki jingjied nongkitkam naduh ki Booth Level,Assembly Constituency level, Lok Sabha Level bad haduh state Level.
U la ong ba kino kino ki samla kiba kwah ban long ki nongialam ka seng Congress ki lah ban rung dkhot shuwa bad hadien kata ki lah ban ia khun ha ka elekshon.
Haba kren shaphang ka thong bad ka jingthmu jong ka Youth Congress u Pathak u la ong ba la seng ia ka Youtht Congress , na ka bynta ki samla ba kin mih shakhmata ban iakhun ia kiei kiei ki ba dei ka hok jong u paidbah, bad ka dei ruh ka seng kaba lah ban iakhun ha kiba bun ki mat na ka bynta ban pynbor ia ka sorkar ba kan leh ia ka jingdonkam ki paidbah.
U la ong ruh ba ki la don bun ki jaka ba ka Youth congress ka sei ia ki kyrtong jong ka ha ki elekshon bapher bapher kum ha Assembly, Lok Sabha katkum ki jingidonkam bad don ki kyrtong kiba la poi sha ka thong bad ki la long ki nongialam, pynkut u Pathak.
Shillong, 2 Rymphang:U nongialam myn siem jong ka Tibet u Dalai Lama un wan poi ha nong bah Shillong lashai ka sngi Nyngkong ha ka jingwan jngoh balai sngi ia kane ka jylla.
Ka thymmei khubor ka iathuh ba u Dalai Lama un dem da ka helikotter ha 7Mer por 10.
30 baje mynstep.
U Dalai Lama un don ha ka nongbah nadud ka 3-5 tarik Rymphang bad yn synran ia u da u Sikyong (Prime Minister) ka sorkar Tibet ba shah pynryng kangpar, uba kha ha Darjeeling bad pule na Harvard, u Lobsang Sangay.
Ha kane, un leit ban iadon bynta ha ka jingpynkup burom ka Martin Luther Christian University (MLCU) ha u Soso Tham Auditorium por 1.
30 baje janmiet.
U Dalai Lama un iashim bynta ha ka jingialang jong baroh ki jaitniam ha ka nongbah, un leit jngoh ruh ia ka jaka mane blei jong ki nong-Tibet ha Lumparing.
Un pynlong ruh ia ka jingduwai bad ialap ha madan Poloe ha ka 4 tarik ha ka por 1 baje janmiet.
Ha ka sngi ba un mih noh na kane ka nongbah, un leit biang ban ia jingiakynduh jong baroh ki jait niam ha Soso Tham Auditorium.
Shillong, 02 Rymphang:Ha kane ka elekshon MDC 2014 ki paidbah nongshong shnong kiba hap hapoh ka Mawkhar Constiwensi ki dei  ban da pynshong nongrim bha shuwa ba kin jied ia ki nongmihkhmat sha ka District Council.
Haba u Rupang u la iakren bad ki katto katne ki paidbah jong ka Maw khar Konstiwensi ki la pynpaw ba ha kane ka elekshon ka ban sa long shen ha ka 24 tarik Rym phang bun na ki kim tip iano ba kin jied ban long kum uta u nongmihkhmat jong ki.
Kumba long mynta, ka Mawkhar konstitwensi kan sakhi ia ka jingialehkai hapdeng u kyrtong ka KHNAM uba dei ruh u MDC ba mynta u Bah James Ban Basaiawmoit, u kyrtong ka Congress Bah Rocky Hek, bad kiwei kiban sa mih shen.
“Ngim tip iano ban jied kum u nongmihkhmat namar baroh ki long kiba bha “, la ong kawei naki nongshong shnong ka Mawkhar Konstiwensi.
Hynrei haba twad jingmut  na ka liang jong u Rangbah shnong ka Lumshyiap u Bah P Khongdup u la ong ba ha kane ka elekshon ki paidbah kim dei ban shu jied kulmar ia u nongmihkhmat sha ka District Council.
U Bah Khongdup u la ong ba ka kamram jong ki nongmihkhmat sha ki District Council ki ki dei ban buddien ia ki jingmyntoi jong u paidbah bad ka ri bad ka jaidbynriew.
Ki paidbah nongshong haba ki jied ia u nongmihkhmat ki kwah ban tp ia kaei ka jingthmu jong ki kum u nongmhkhmat.
‘Ki paidbah kim dei ban shu jied kulmar ia ki nogmihkhmat khlem da tip ia ka nongrim",la ong u Rangbah shnong Lumshyiap.
La ong ba ka por mynshuwa ka la iapher bad ka por mynta namar mynshwa ki briew ki peit ia ka manifesto hynrei mynta pat ka rukom jied nongmihkhmat kam long shuh kum mynshuwa bad u la ong ba mynta ka jingiaid ban ialap elekshon da kaba rung ha man ki thliew iing ka long tang kumba ki ia iaid ban pyni bor.
“Teng teng ki briew mynta ki shu jied nongmih khmat tang ia u briew uba don ka main bad u ba pariah", la ong u Bah Khongdup bad u la bynrap,‘Ka 6th scheduled ka dei ban iada ia ki briew rit paid hynrei mynta pat ki ialeh politik tang na bynta ialade shimet.
Na ka liang jong u Rangbah shnong u la ong ba ki paidbah haba ki jied ia u nongmihkhmat ki dei ban jied ia ka party ym ia ki kyrtong shimet.
Bun ki nongmihkhmat ki shu kular tang ha ka shwa ka elekshon hynrei da ki la jop kim ju ai jingkhein sha ki paidbah kaei ka kam ba ki la leh, la ong shuh shuh u Bah Khongdup.
Shillong, 2 Rymphang:Ka lympung kaba nyngkong ka seng Khasi Ri Bhoi Pyllun Mihngi kan long ha ka 09 tarik u Rym phang mynta u snem naduh ka por 10 baje mynstep ha Maw bsein, ha ka lynti ban leit na Bhoi Rymbong sha Mawbsein.
Ki nongkren kiba kynsai kin kynthup ia u Bah Dipshon Lyngdoh Nongbri na ka Seng Khasi Mawlai, Bah Banshai Marbaniang na ka Circle Mawsynram, Bah G L Niang, Sein Kynto Sein Raij Khatar Doloi.
Ha katei ka sngi kan don ruh ka jingpyni riti kaba kynthup ia ki rwai bad shad tynrai ki ban ia shim bynta da ki samla na ki seng Khasi Sein Raij.
Ka Seng Khasi Ri Bhoi Pyllun Mihngi, ka iawer bad khot sngewbha ia baroh ki parakur parakha, pyllun ka bri u Hynñiewtrep ban ia poilang sha katei ka Lympung, ong ka kyrwoh na u Bah Ap Dohling Secretary Seng Khasi Ri Bhoi Pyllun Mihngi.
Shillong, 2 Rymphang:Ka Khasi Students’ Union Mawlai circle ka la lah ban pynlong ia ka jingpynkup burom Maitshaphrang & Excellence Award 2013 ha ka 1tarik Rymphang 2014 ha shillong polytechnic auditorium ha kaba 11 tylli kitei ki khusnam, la sam sha ki samla pule ka shnong Mawlai pyllun kiba wan sha khmat merit list naduh ka SSLC haduh Ph.
d bad 3 tylli la sam sha kiba wanrah burom ia ka shnong Mawlai bad ia ka jylla lyngba ka sports.
U samla Donboklang Kharlyngdoh President KSU Mawlai Circle haba kren maitphang ha  katei ka sngi u la pynkynmaw ba ia kane ka award la dei ban pynlong ha u snem uba la dep, hynrei na ka bynta ka daw bah jong ka jaitbynriew, ka jingiakhih dawa ILP la hap ban pynkynriah noh.
Ka Dr Helen Giri haba kren kum i symbud kongsan i la ai jingiaroh ia ka circle ba ka la lah ban pynlong ia kane ka prokram, hynrei ka la pynpaw ka jing sngewdiaw ia ka jingioh lad ki nongwei bar jylla ban rung kam bad longheh ha ki ophis sorkar  khamtam ha skul bah NEHU.
Kumta ka la pynshlur ia ki samla ka jaitbynriew, ban dei ban minot ha ki jingpule khnang ba  ngin bat hi ia  ki kyrdan kiba heh  la ka long ha ki ophis sorkar jylla ne sorkar pdeng.
La  ban khia ia ka jingdonkam ka 8th schedule khang ban nang pynriewspah shuh shuh ia ka ktien khasi  bad ban kiar na ka ktien KHALISH kumba la kren da u samla DonboklangU Kongsan ha kane ka sngi samla Aguster Jyrwa General Secretary KSU haba ai jingkren u la pynshai shaphang ka jingiakhih dawa ILP bad u la iathuh ruh ba ki 13 tylli ki sengbhalang ki dang ieng ha kajuh ka nongrim kata ban dawa  pyntrei kam ia ka ILP na ka sorkar jylla.
U la pynpaw ruh ka jingsngewsih ia ka jinghiar ka kamai ka kajih jong ki para Ri namar ka jinglong tad dor jong ki katto katne ngut ki khwan myntoi khamtam ki kynthei khasi lyngba ki kam Benami.
U la kyntu ruh ia ki samla ba pdiang ia ka award ba kim dei ban klet ia ka jaitbynriew la ki don ha kano kano ka kam kaba ki trei nangne shakhmat.
Ki samla ba ioh pdiang ia kane ka award 2013 ki long Miss Genbalry Thabah 12th Rank, Miss Ibadondor Lyngdoh 18th Rank bad Mr Nangmanbha S Mawlong 19th Rank ha ka SSLC.
Kiba ioh ha ka degree ki long Mr Perfect star Snaitang BSc Mathematics 5th Rank, Miss Baiamonlang C Nongdhar BSc Mathematics 7th Rank bad  Mr Deme Lahun Mathematics 9th Rank.
Ha ka Master degree la ioh tang uwei  u Samla Raplang Nongsiej MSc Mathematics First Class 1st Rank.
Kiba ioh Doctor of Philosophy ki long  Mr Jacob Myrten department of Education, Mrs Angeleen Lyngdoh Department of Education, Mr Donboklang Marbaniang Department of Environmental studies.
La sam ruh ia lai tylli ki award na bynta kito ki ba wan rah nam ia ka shnong Mawlai bad ia ka jaitbynriew  lyngba ka sports kita ki long Mr Khlain Pyrkhat Syiemlieh, Mrs Aiboklin Rina bad ia ka  OM Roy secondary school kaba jop  ia ka 54th subroto cup football kaba la long ha Delhi.
Ha kane ka sngi la ia don ryngkat lang da ka HANM Women’s wing, SSMP, HNYF Mawlai Circle,Bah R.
Thangkhiew Rangbah Shnong Mawlai Nongkwar, Kong KD Lyngwa Principal Mawlai Presbeterian College, Bah Panbor Ryntathiang kyrtong MDC ka HSPDP, Bah F.
Marpna KHNAM Mawlai Circle, ki Longkmie Longkpa bad kiwei kiwei de ki nongshah khot sngewbha.
Shillong, 2 Rymphang:Ka Khun Hynñiewtrep National Awakening Movement (KHNAM) nyngkong nyngshap ka kwah ban pynpaw ia ka mynsiem kaba kmen halor ka sngi kaba kyrpang jong u Dikon Rimiki Niangti hashuwa ba un shah kyntang kum u Lyngdoh Sohblei hadien ba ba u la jied ia ka kam jong u Blei kum kawei na ka lynti ban shakri ia ka jaitbynriew.
U bah Niangti, ula don mynshwa bad  ka KSU bad hadien, ha  ka jinglong dkhot jong u ha ka KHNAM bad ka seng, ka  don ka jingshaniah kaba skhem ba ka jingim kaba thymmai kaba u Dikon Rimiki u la ioh na ka bor ka jong U Blei khlem pep kan long ruh ka nuksa ia kiwei bad kyntu ruh ia u ba un buh lem ha ki jaitbynriew ia ka jingeh jong ka jaitbynriew kaba ka shem ha manla ka sngi.
Ka KHNAM ka kwah ruh ban pynkynmaw ia ka jaitbynriew Khasi, kaba long kawei na ka jaitbynriew ba riewblei bha.
“Ngi ki khasi ngi ngeit ba U Blei u la ai ia ngi ki kyndon ban iarap iangi ban im ka jingim ba pura.
Ki kyndon ne ki riti dustur ba ngi ngeit ba ai U Blei ki long ban tipbriew tipblei, ban kamai ia ka hok, ban tiphok tipsot, bad ban tip kur tipkha.
Kine ki riti dustur khasi ki la pyniasnoh iangi bad U Blei, ki parabriew bad ruh ka mei mariang" ong ka kyrwoh na U bah Adelbert Nongrum Working President ka KHNAM.
Jowai, 2 Rymphang:Ka seng ki samla pule na Rilum Jainti ka Jaintia Student Movement (JSM)-Central Body ka lah mih shakhmat ban dawa jur naki bor ba dei peit iaka ain ba kim dei ban ai Jamin iaki nongleh ne-ijot.
Ka jing jyllei palat jong ka jing shah leh be-ijot jong ki Long kmie bad khynnah kynthei hapoh ka Rilum Jaintia ka lah pynshong syier shisha iaki khynnah kynthei jong kane ka thain, naka bynta ka bha ka miat ka shongsuk shong shngain ka leit ka wan jong ki khynnah kynthei ka JSM ka lah mih shakhmat ban dawa jur naki bor pyniaid District jong baroh ar tylli ki District ka Rilum Jaintia ba kimdei ban ai Jamin ia ki nongleh be-ijot hynrei kidei ban pynshitom iaki katkum ka kyndon ain.
Tang hapoh Shibnai haduh lai ngut ki khynnah kynthei kynthup iaka wei ka long kmie ki lah mat ia kum kane ka a pot sepngi kaba lah pynhiar dor haduh kata kata iaka longrynieng jong ki bad kumjuh ruh iaka longing longsen jong ki bad iaka jaitbynriew hi baroh kawei.
Na ka liang jong u Samla Sambormi Lyngdoh, Publicity Secretary jong ka seng u la ong ba naka liang jong ka JSM ka dap daka jing sngewkhia kaba jur halor ka jing jyllei palat jong ki kam leh be-ijot hapoh ka Jylla naka bynta ban pynduh jait ia kum kine ki jingjia naka liang jong ka JSM ka lah byrngem da kaba tyngeh iaki bor pyniaid District jong ka Rilum Jaintia da kaba ong ba lada ki bor District ki ai Jamin iaki nongleh be-ijot naka liang jong ka JSM kam banse ban iaid noh daka jingiakhih paitbah kaba tyngeh naka bynta ka shongsuk shong shngain ki khynnah samla kynthei jong ka jylla.
Ha ka wei pat ka Liang ka JSM ka pynrem jur iaki Runar kiba donkti ban leh be-ijot iaka wei ka khynnah samla kaba lah jia haka shnong Khliehriat (east) EJHD shuh shuh ka seng ka kyntu iaki bor pulit jong ka Khliehriat Police Station  baki dei ban shimkhia ia kane ka jingjia.
Shillong, 2 Rymphang:Ka seng lehnoh ka Hynniewtrep National Liberation Council (HNLC) ka la byrngem ban tuklar hi noh da ka seng halor ka jingmih ka huri hura ha ka jingiaknieh jaka ha ka shnong Briwar bad Sama si kiba hap ha East Jaintia Hills, ha kaba la kynnoh ba ki dkhot barim ka HNLC ki donkti ban pynmih ia kane ka kynrum kynram.
Lada ki pulit ki bor jong ka ain, kim leh, ka seng kan sa leh da kaba tyngeh, la ong u Bah Sainkupar Nongtraw u publicity secretary ka HNLC ha kane ka sngi u Blei.
Ka HNLC ka la ong ba ka jingbym lah jong ki pulit bad ki bor ba dei peit ban leh da kaba tyngeh ia kiba leh beain, bad ka jingpyndonkam bakla ia ka ain ryngkat ka jingdon donkti lang ki dkhot pyndemwait  ka seng ha ka jingiaknieh jaka ha par dewiong ha Briwar bad ha Samasi ha Nongkhlieh Elaka  ka dei kawei kaba la wanrah ia ka jingbym shngain shuh ha kitei ki shnong.
U Bah Sainkupar u la maham ba “Lada ki pulit kim lah ban tehlakam ia kane ka kam wut wut, ngin hap ban leh ia kaba donkam khnang ban wanrah ia ka jingsuk ha katei ka thain".
U Bah Nongtraw u la ong ba katkum ka jingtip ka seng, ki trok ki shah thang, ki shah byrngem, bad ki briew ki shah pyndik, shah pyniap ruh da ki dkhot barim ne ki SHNLC hapoh ka jingialam u Stephan Rymbai, u Heimon Rymbai kiba dei ki nongpyniap briew ba shu aiwai, u Begin Paslein bad kiwei.
“Kine ki briew ki dei kiba wanrah ia ka jinghuri hura bad ka jingbym shngain ha katei ka thain", la ong u Bah Nongtraw bad kyntu ia ki paidbah ka thain ba kin ai jingtip bniah ia kitei ki briew khnang ba ka seng kan leh ia kaba donkam.
U Bah Nongtraw u la buh jingkylli ruh ia ki pulit kiba khlem leh eiei watla ki paidbah ki la leit ban buh ia ka jingujor haba ki shha pyndik ha kitei ki briew.
Ka HNLC ka la kynnoh ruh ba u MP ka Lok Sabha u Bah Vincent H Pala um shym la leh eiei ban pynbeit ia ka jingeh.
“Lada u Bah Pala u lah ban leit shabar ri kylleng ki jaka tang ban leit khublei kti bad u Pope, kaei ka jingeh jongu ban kner ka kti ia ki briew lajong jongu", la ong u Bah Nongtraw.
U Bah Nongtraw u la ong ba lada u Bah Pala um lah ban shim ia ka jingkitkhlieh ban wanrah ia ka jingsuk jingsain ha ka thain, kumno ki paidbah kin khmih lynti na u ba un rah ia ki jingeh jong ka jaitbynriew ha iing dorbar parliament.
Ka seng ka la ong ba watla ia ka mukotduma la jop da ki trai ba dei hok ha ka jingiakhun ha High Court hynrei ki heh pulit, bad ki nongkhaii hehspah ka thain ki don kti ban pynkhih ia ka kam da kaba noin ia kiba rit baria.
“Ki jingtip ba la ioh ka seng ka la kdew ba ki heh pulit bad ki nongkhaii katei ka thain ki la iatreilang bad ki dkhot pyndem wait SHNLC", la ong u Bah Nongtraw.
U Bah Nongtraw u la kyntu ia ki dkhot SHNLC ban kiar na kaba leh politik ia katei ka kam bad ban nym tam ia u pud namar ba ka HNLC kan leh da ka kam.
Shillong 2 Rymphang:Mynta ka sngi da ki hajar ngut ki paidbah kynthup ki rangbah samla, khynnah, ki tymmen kiba na kylleng ka ri Khasi Jaintia ki la wan ban kiew pyneh rngiew ha u lum Sohpetbneng.
Kane ka dei ka jing leit kiew kaba ju pynlong man ka snem da ki paid bah ba don ha ka niam tynrai ban pyneh rngiew ban pynksan ia ka bok ka nusip jong ka jaitbynriew ban lait na ki jingma bad ki nongshun ba u blei un ker un da.
Halor ka duwan, la pynlong ia ka nguh ka dem ka knia ka khriam ba la pyndep da ki longheh longsan.
Hadien ba la pyndep ia ka niam ka rukom, la pynlong ruh ia ka shad halor u lum.
U khaw eh rngiew la sam paidbah ha katei ka jaka ha kaba ki paidbah ba wan na kylleng ki jaka ki lah ban kham ia u.
Ha kawei ka liang, ka lynti ban poi sha khliar jong u Lum ka la pump um bha namar ba ka dang dei ka surok khyndeww.
Bun kiba wan sha katei ka jaka, ki kwah ba ka surok ka dei ban long kaba bha namar ba katei ka dei ka jaka ba donkam man ka por bad man ka por.
Shillong, 2 Rymphang:Ka Election Committee ka MPCC kaba don 10 ngut ki dkhot kan shong lasai ka sngi Nyngkong ban bishar bniah ia ki kot ki sla jong ki kyrtong ba pan tiket Lok Sabha  na Shillong bad na Tura Parliamentary constituency.
Kane ka komiti kaba khlieh da u Bah Presdident ka MPCC u Bah DD Lapang kan pynlong ia ka jingbishar bniah ia ki kot ki sla jong ki kyrtong  jong ka Shillong bad ka Tura Parliamentary shwa ban phah sha ka AICC.
Nalor u Bah Lapang, kiwei ki dkhot ka komiti ki long Bah HDR Lyngdoh, Kong Ampareen Lyngdoh, Ka Deborah C Marak, Bah Charles Pyngrope, Bah Shitlang Pale, Bah  PW Muktieh bad ka Kong Habigel War.
Hynrei ka khubor ka iathuh ba u Bah Pyngrope u lah ban nym wan sha kane ka jingialang namar ba u dei uwei na kiba pan tiket.
Ka thymmei khubor ka iathuh ba u MLA ka Mylliem Bah Ronnie V Lyngdoh u la dep phah ia ki kot ki sla sha ka party ban pan tiket.
Katkum ka thymmei khubor, ka komiti kan iapyrkhat halor kumno ban phah ia ki kyrtong kiba pan tiket na ka bynta ka MP Lok Sabha.
Ka thymmei khubor ka iathuh ba ka tiket na ka bynta u MP ba mynta u Bah Vincent H Pala ka lah ban kham jngan hadien ba la mih kyrteng sa u MLA ka Mylliem namar ba ki nongialam ki don kiba kwah ia u Bah Ronnie ruh.
Ka Election Committee kan pyndep ia ka kam jongka lashai shwa ban phah pat  AICC  ha kaba u president ka MPCC bad u Myntri Rangbah ki dei ki dkhot.
Shillong, 3 Rymphang:I Rev Mother Anne, i Principal bar mynshwa jong ka St Mary’s College, iba la  dap 91 snem ka ryta, I la khlad noh ha ka step jong ka Sngi Nyngkong, ka 3 tarik u Rymphang, 2014 ha St Mary’s Convent, Laitumkhrah hangne ha nongbah Shillong.
Ka jingleit on tep ia i kan long ha ka Sngi Balang, ka 5 tarik u Rymphang, 2014 ha u  Lum Kyntang jong ka Balang Katholik ha Laitumkhrah ha ka por shi baje nohphai sngi.
Shwa kane  kan don ka jingduwai ba kyrpang na ka bynta ka jingjahthait jong ka mynsiem jong i ha ka jingknia mass bakhuid ha Iingmane Bah jong ka Maria ka Nongiarap ki Khristan, Laitumkhrah.
Kan iarap ban tip ba I Mother Anne D’Auray Capaldi I wan na ka longiing kaba kyntup hynriew ngut ki hynmen ki para shynrang bad ar ngut ki kynthei.
Ia I la kha ha kawei ka ‘nongrit kaba kyrteng ka Picinisco ha ka jylla Frossinone ha ri  Italy ha ka 30 tarik u Jylliew, 1922.
Dei ha ka por ba i dang khynnah, ka iing ka sem jong I ka la wan buhai shnong noh sha  sha Glasgow ha ri Scotland ha kaba i la leit skul bad pyndep ia ki jingpule College jong i.
Ha kaba por ba dang samla, ka Anne ka sngewtynnad bad myllen bha ia ka music, ka shad  bad ka iasyntuid ‘skating.
’Hynrei wat lada i sngewtynnad ia kine kiei kiei, ka mynsiem jong i ka la don ka jingangnud na ka bynta ka jingim ba kynja mynsiem.
Hadien ba ka la pusan bad pyrkhat sani bha, ka la iathuh ia la ki jong ki kmie ki kpa shaphang ka jingangnud jong ka.
Wat lada na ka liang ki kmie ki kpa jong ka ki la kyndit ban iohsngew ia kane, kim shym pyrshah ba ka Anne kan leit long ‘riewniam ha ka Convent jong ka Our Lady of the Missions kaba  don ha Hastings ha ri England.
Ha ka por jong ka Thma Bah Ba-ar, ka Anne ka la thap ngat ha ka kam shipai.
Hynrei namar jong ka jingthmu jong ka ban long ‘riewniam, la pynlait noh ia ka na kane ka jingdonkam.
Dei ha ka 23 tarik u Lber, 1943 ba ka Anne ka la rung ban long ka ‘riewniam ba pura.
Kum ka ‘riewniam, ha kito ki snem banyngkong, ka Sister Anne ka la long nonghikai ha ki skul  bapher bapher jong ka ri England.
Dei ha kine ki snem banyngkong jong ka jingim jong i kum ka ‘riewniam, ba ka Sister  Anne ka la ioh lad ban peit pule ia ka mathematics bad ia ka science ha ka University of Cork  kaba don ha ka ri Ireland bashathie.
Namar ka jingangnud ba ka Sister Anne ka la don ban leit shakri ha ki ri mishon, ki  bahalor jong ka ki la phah noh ia ka sha ka nongbah Shillong ha u snem 1956.
Ha ki snem banyngkong jong ka jingdon jong ka ha Shillong ka jinglong jong ka bneng ka  la ktah shibun ia ka jingkoit jingkhiah jong ka Sister Anne.
Namar kane ka daw, ki bahalor  jong ka ki la phah ia ka sha Kolkata ban shah sumar.
Hadien ba ki doktor kim shym lap eiei bad  shem ba ka long kaba koit ba khiah, ia ka Sister Anne la phah biang sha Shillong ha kaba ka la  shong la sah haduh ki sngi bakhatduh jong ka.
Ha u snem 1958 ia ka Sister Anne la kyntiew sha ka kyrdan ‘Mother ban long ka Superior  jong ka St Mary’s Convent.
Ryngkat bad kane ka kam, ka Mother Anne ka la sdang ia ka kam hikai  jong ka ha St Mary’s College.
Dei ruh ha kane ka por ba la thung ruh ia ka ban long ka nongai jingmut ne ka ‘advisor’ jong ka East Pakistan, ia kaba la tip mynta kum ka Bangladesh, India Province jong ka seng ‘riewniam jong ka, ka Our Lady of the Missions.
Kane ka kam ka la dawa ruh ia ka ban leit jingleit man ka por.
Kum ka nonghikai, ka  Mother Anne ka la long ka nonghikai kaba tbit ha ki bun tylli ki subject.
Kum ka nongpyniaid skul nongpyniaid college, ka Mother Anne ka la long kaba pyrkhing,  kaba bishar hok bad kaba dawa na ki khynnah bad samla pule ka jinglong kaba bha bad kaba tip  akor.
Wat haba ki nonghikai ki slem ban wan trei tang katto katne minit ruh, ka Mother Anne  kam ju pep ban pynbeit ia ki.
hynrei ia kane baroh ka leh da ka jingphuh samrkhie.
Dei na  kane ka daw baroh kito kiba hap hapoh ka jingpeit jingkhmih jong ka Mother Anne ki dap tang da  ki kyntien iaroh bad jingburom ia ka.
Dei ha u snem 1969 ba ka Mother Anne ka la wanlong ka Principal jong ka St Mary’s  College bad ka la bat ia kane ka kam haduh u snem 1985 u snem ba ka la hap shongthait noh.
Dei  ruh ha ki snem ba ka Mother Anne ka la long ka Principal ba ia ki jingtei ba kham kongsan jong  ka College la tei.
Ha ki snem jong ka jinglong Principal jong ka, ka Mother Anne ka la long ruh ka nongai jingmut ne advisor jong ka Gauhati University bad jong ka North Eastern Hill University.
Wat hadien ba ka la shongthait noh na ka kam, ka Mother Anne ka ju iai iarap ia ki  nonghikai bad ki samla pule badonkam, lait noh ha kito ki snem ba ka don ha St Michael’s  Convent ha Umsning bad ha St Joseph’s Convent ha Jaiaw, Shillong.
Ka Mother Anne ka la long ruh kaba ieid shibun ia kiba duk bakyrduh.
Ki jingleh kmen ha  ka por Christmas na ka bynta kiba duk, kiba ka Mother Anne ka la sdang nyngkong, ki dang iai  long ha ka por Christman haduh mynta.
Kawei na ki kam babha kiba ka Mother Anne ka ju leh dei ka jingleit jngoh ia ki koidi  ha Shillong District Jail ban ai jingbam ia ki bad ki dawai ia kito kiba donkam.
Shillong, 31 Naitung:Hadien jong I Kong Juliana Kurbah, iba shim bynta ha ka jingiakob Super Mom, ha ka prokram jong ka Zee TV, mynta la don sa uwei u samla, uba na Malki, uba kyrteng U Palden Lama Mawroh, uba hikai ban long u nongniah liengsuin ha Mumbai, uba don mynta ha ka jingiakob shad ha ka prokram jong ka Star Plus bad U samla Palden, ula rung mynta ha ka thup ban iaknieh ia ka nam lahduh, ha kaba ka jingia khun kaba khadduh, kan long ha ka Sngi Saitjain bad Sngi U Blei, ha ka por 8baje janmiet.
U bah Kitboklang Thabah, uba dei U President jong ka All Meghala ya Dancers Association (AMDA), haba iakren bad U Rupang, u iathuh ba ki don sa tang 5ngut ki nongialeh, kiba dei ban ioh ia ka nam lahduh, ha kane ka taiew.
La ong shuh shuh U bah Kit “U Palden, ula phone ianga, u kwah ba ngin pynbna paidbah" ha kaba ula iathuh ba I Kmie jongu ruh iba dei I jait Mawroh lem bad ki Mama jongu, ki la iakynduh bad iakren bad utei u nongialam jong ka AMDA.
Haba u nongthoh, ula kylli, shaphang ka jingiohi jongu, ia ka jingtbit jong U Palden, ula ong “He is the one, he is the best (u dei shisha tang uwei, u dei uba bit tam)".
La ong shuh shuh da U bah Kit, ba U Palden, ula ong ba ka jingjop jongu, kan dei ka jingjop ia ka Jylla hi baroh kawei.
La ban biang da u bah Kit, ba U Palden, u dei uba na Malki, wat la um kynmaw satia ia ka dong ba u sah bad u ong ruh ba u kren Khasi, wat la u kham thlun, namar ba ula sah slem sha Mumbai.
Haba la kylli, la U Palden, u don jingmut  ne em ban shad da ki jingrwai kiba rwai na Shillong, la iathuh da U Bah Kit, ba haduh mynta, u shad da ki jingrwai Hindi bad u iathuh ruh, ba um pat ioh jingtip ia kata, namar ba um shym la ioh iakren satia mynta ka sngi.
Halor I Kong Juliana Kurbah, la ong U Bah Kit, ba u kwah ba in shad ruh ia ki jingshad tynrai, kiba ka jaidbynriew ka don bad ban pyn ithuh ia ka kolshor Khasi sha ka pyrthei baroh kawei.
La ong shuh U bah Kit “Sngewsih khyndiat, sngewsih ba iuhroit ia ka kolshor".
Katei ka long halor ka jingkren niewbein I Kong Juliana Ia u shynrang Khasi.
“Ban ong u shynrang Khasi, u long hapoh ka kynthei, kam long kein" ula ong biang.
Haba u nongthoh khubor, u iathuh ba I Kong Juliana, ila pan map, U bah Kit, ula ai jingmut ruh ba I Kong Juliana, lada I lah ba in pan map lyngba ka Zee TV ia u shynrang Khasi, ha kaba in shad biang ha ka sngi saitjain mynta ka taiew.
U Bah Kit, uba kam, ba dei ka AMDA kaba la iarap ban pynsaphriang ia ka khubor shaphang I Kong Juliana, u iathuh ba ki shim ia katei ka bynta, namar ba ki tip, ba I dei na ka jait Kurbah bad ba I dei na Marbisu Pdeng Shnong.
“Haba iohi, ba I ai Mehta, te ngi la lyngngoh" kren pynkut U bah Kitboklang Thabah.
U bah Kit u iathuh ba na ka liang jong ka seng kin dang iai kyrshan ia i kong Juliana lada i panmap sha ka jaitbynriew.
Shillong, 1 Nailar:U MDC ka Jaiaw u Bah Adelbert Nong rum u la ong ba ka roi ka par ka wan hadien ban ia ka jaitbynriew.
Haba kren ha ka rally kaba la pynlong hynne ban pyr shah ia ka jing knieh jaka ka sorkar na ki paid bah ban thaw ia ka New Shillong, ha madan Malki, u Bah Adelbert u la ong, “ngim donkam ia ka roi ka par haba ka jaitbynriew ka don ha ka jing ma",.
U la pyn rem jur ia ki MDC ka KHADC kiba la kren thiang ha ka por elekshon hynrei mynta kim nud sham ei ei pyrshah ia ka sorkar haba ka la pynkhein ia ka hok jong ki paidbah.
“Nga buh jingkylli ia ki MDC, ba ki dei ki riew shet shukor", la ong u Bah Adelbert.
U la byrthen jur ia kane ka sorkar kaba la nud ban wan thombor ia ka hok jong ki paidbah da kaba ong, “kano kano ka sorkar kaba thombor ia ki paidbah, kam dei ban ioh jaka,ngi dei ban pynkhyl lem noh ia kata ka sorkar".
U la ong ba ka jing kam ka sorkar ban wanrah ia ka roi ka par ha katei ka New Shillong ka dei tang ka buit ban ai jaka ia ki dkhar ban wan shong ha kane ka ri Khasi.
“Ka sorkar kaba leh da ka bor ym dei ban shah, dei ki paidbah ba shna ia ka sorkar bad ki don ka hok ban pynkyllem noh ia ka",la ong u MDC ka KHNAM.
U la kyrshan tyngeh ruh ban pyntreikam noh ia ka Inner Line Permit ha kane ka jylla khnang ban tehlakam ia ka jingwan ki mynder sha kane ka ri.
Shillong, 1 Nailar:Ka Community Documentation Committee (CDC) – Mawlai – A Do cumentary Film, kan pynlait paidbah noh shen  ia ka Film kaba long kaba nyngkong eh ba la thaw na ka bynta kano kano ka Shnong, ha kaba  la buria baikheng bad baiseng da ki paidbah ka Shnong Mawlai hi.
Ka CDC ka kyrpad namarkata ia baroh kiba la ioh ia ki shithi na ka, ba kin pyntip ia ka jinglong la kloi jong ki da kaba pynpoi ia la ki kyrteng ban ioh thep kyrteng ha ka Mawlai Documentary Film ha lane shwa ka 5 tarik Nailar 2013.
Ia kane phi lah ban leh da kaba pyntip lyngba kito kiba wan ai shithi ha phi.
Kumta ka Mawlai kaba don hapdeng ka Thum Thum Heh bad Thum Thum Rit ka don ruh la ki jong ki jaka, ki jingtrei bad jingtrei ba pawnam ha baroh ki liang.
Khadduh khadwai, ia kane ka Film yn pynmih paidbah da ka jingnoh synniang ki nongshong shnong kiba ieit bad sngew sarong ia la ka shnong Mawlai.
Shillong, 1 Nailar:Ka Jingiaseng Samla Balang U Blei (Meghalaya & Assam) Nongstoiñ District-Shillong Group, ka la wer bad khot sngewbha ia ki para samla jong ka Balang kiba shong basah ha nongbah Shillong sha ka Bible Study ban long ha ka 9 tarik u Nailar 2013.
U Secretary ka JSBUBND-Shillong Group u Bah S Lyngdoh u la pyntip ba ka Bible Study kan long ha Centenary Hall, Quallapatty, Shillong ha ka por 11:00 baje.
U Bah Airpeace Rani un long u nongiasam ia ka khubor na ka Ktien jong U Blei ha ka Bible Study.
U la kyrpad ia ki samla kiba sah ha Shillong kiba na ka Nongstoiñ District ban iawan khnang khnang ha katei ka sngi kumjuh ban wer bad khot sngewbha ia kiwei ruh ki para samla ban ioh mad ia ki jingkyrkhu.
Jowai, 1 Nailar:Ka seng HNPF, ka pynpaw ia ka jingsngew nguh kaba khraw shi katdei eh bad ai khublei kyrpang ia baroh ki paidbah jong ki ar tylli ki District kiba la kyrshan lang ia ka prokram iakhih jong katei ka seng,  ha kine ki ar miet lynter naduh ka 30 bad 31 tarik u Naitung, halor ki jingdawa jong ka seng, ban pynkynriah kam ia ki ar ngut ki heh Pulit kiba la palat ka por treikam jong ki, kiba don ha East Jaintia Hills District.
Ka seng ka kyntu ia ka sorkar ba ka dei ban pyntreikam ia ki rukom buh kyndon jong ka na ka bynta ki ophisar sorkar la ka dei ia ki heh Pulit ne ia ki ophisar ba trei ha kiwei pat ki Department, ba ki dei ban don ha kano kano ka jaka ba ki trei tang hapoh 2 snem.
Khamtam ka seng ka ban jur ia ka myntri kam poh iing,  ka kong Roshan Warjri ba ka dei ban pynkynriah kam noh mardor ia ki ar ngut ki heh Pulit u ma W.
Muksor bad u ma W.
Rymbai kiba la don ha East Jaintia palat ia ka por ba la buh bad lada ka sorkar kam pynsngap ia kane hapoh kine ki khyndiat sngi ka seng kan pynlong biang ia ki prokram iakhih kiba kham tyngeh shuh shuh.
Shillong, 1 Nailar:Ka Ri Bhoi Youth Development & Social Organisation (WRYDSO) ka la byrngem ban pyn long da ka jingiakhih lada ka sorkar kam lah ban pynmih noh ia ka Umsning Constituency ha ka elek shon MDC kumba leh ia ka MLA constituency.
U President ka seng, u Bah Dibishon Malai u la ong ba ka seng ka kyntu ia ka sorkar ba kan shimkhia ban pynkloi noh ia katei ka kam kaba la sahteng la bun bun snem.
U la ong ka sorkar kam dei ban pynlong kam kai ia katei ka Bill kaba la dep mynjur da ka Council ha ka dorbar ba dang shu dep.
‘lada ka sorkar ka lah ban pyntreikam ia katei ka bill, kam don jingmut shuh ia ka District Council ban dang shna bill," ula ong.
Halor kane ula ong ka seng kan ym shong klikti bad kan iaid shakhmat ban pynbor ia ka sorkar wat ban pynlong da ki jingiakhih kam pher tad haduh ba ka sorkar kan pyntreikam.
Shillong, 1 Nailar:Napdeng ki district kiba don ha kane ka jylla, ka Ri-Bhoi ka dei ka kaba ioh bun tam ki surok PMGSY mynta u snem.
Ka Ri-Bhoi ka la ioh haduh 19 tarik katba ka Jaintia Hills ka ioh tang 3 tylli ki surok na ka PMGSY.
Katkum ka jingtip ba la ioh na ka PWD, 75 tylli ki surok la dep pdiang lyngba ka skhim Prime Minister Gram Sevak Yojana (PMGSY) ha ki hynnriew tylli ki District ka jylla.
Kiwei pat ki district ki long ka East Khasi Hills kan ioh 12 tylli, West Khasi Hills 9 tylli, East Garo Hills 11 tylli bad West Garo Hills 21 tylli.
Kitei ki surok kiba jngai kumba 267 km, la bei tyngka da ka World Bank lyngba ka sorkar kmie ha ka jinglut kaba T 230.
58 klur.
U Chief Engineer ba dei ia ka PMGSY, u Bah MM Sun ula la ong ba shen ka tnad PWD kan sa khot tender na bynta ban pyntrei ia kitei ki surok mynta u bnai.
Ha ki jylla rilum, la iathuh ba kano kano ka shnong nongkyndong kaba don ki nongshong shnong palat ia ka 250 ngut shaneng kin ioh surok na kane ka skhim PMGSY.
Shillong, 31 Naitung:Ka jingthmu ban pynkylla ia ka ain pynneh um ne ka Meghalaya Catchment Areas Act, 1990 ka dang sahkut sah ha ka tnad Planning department ka jylla.
Ka Planning department ka dang bat sah ia kane ka ain kaba la thmu ban pynkylla ia ki kyndon jong ka ain ban pynneh ia ki tyllong um.
Mynta ka la long shiphew bnai ei ei ba ka la sahkut ha ka tnad Planning.
“Ka kot (file) jong kane ka jingthmu ban pynkylla ka dang sahkut ha ka tnad Planning kaba dang eksamin bha ia ka" la ong u myntri ka tnad khlaw ka jylla u Bah Prestone Tynsong.
U Bah Tynsong u la ong ba kin sa ioh ban leh ia kaba khadduh hadien ba la wan phai u Myntri Rangbah nabar ri.
“Ka sorkar jylla ka sngewthuh ba la donkam kyrkieh ban pynkylla ia kane ka ain.
Ngin poi ban shim ia ka rai hadien ba la wan phai u Myntri Rangbah na South Africa," la ong u myntri khlaw ka jylla.
Katkum ka jingong u Bah Tynsong, u Myntri Rangbah ka jylla la khmih lynti ba un khot ia ka jingialang halor kane ban iakren khadduh shwa ban shim ia ka rai.
“U Myntri Rangbah un khot ia ka jingialang ban shim ia ka rai halor kane bad ka jingialang kan sa long shen shen" la ong u Bah Tynsong bad bynrap ba ka jingialang kan long hadien ba la wan phai u Myntri Rangbah na Delhi.
U Bah Tynsong u la ong ba ka sorkar kam lah ban shah slem ban pynurlong ia kane ka jingthmu ban pynkylla ia ki kyndon jong ka ain namar ba ka jingjur ka jingpynsniew ia ka mariang bad ki khlaw ha kane ka jylla ka long kaba shyrkhei bha.
“Ki kam bym dei ban leh ki mih ha ki jaka ba dei ban pynneh ia ki tyllong um bad kum ia kine, yn khang lad noh shisien ba la pynkylla ia kane ka ain" la ong u Bah Tynsong.
U la ong ba kane ka jingthmu ban pynkylla ka la sahkut sah la shi snem ei ei mynta.
“Ka tnad khlaw ka la sah ha ka umdum namar ba ka donkam ban leit rah ia kane ka jingpynkylla ha iing dorbar ban ioh ia ka jingmynjur" la ong uwei u heh ka tnad khlaw bad bynrap ba ka long kaba donkam ban eksamin da ki tnad shwa ban leit rah ha ka kynhun myntri.
Shillong, 1 Nailar:Ki lai tylli ki Autonomous District Councils (ADCs) kim dei shuh ban shu pas ne pdiang ia kano kano ka bill, hynrei ki dei ban pan jingbit shwa na u Lat ka jylla shwa ba kin pas ia ki.
Kane ka jingbthah sha ki ADC ka la wan hadien ba ka KHADC kam shym la pan jingbit shwa na u Lat ka jylla shwa ban pas ia ka Delimitation Bill kaba la dep pdiang ne pas da ka iing dorbar ba long dang shen.
“Ngi la ong ia ki lai tylli ki ADC ba ki donkam ia ka jingbit na u Lat shwa ban leit rah ia kano kano ka Bill nangne shakhmat" la ong u myntri ba peit ia ka tnad District Council Affairs u Bah HDR Lyngdoh haba kren sha ki nongthoh khubor hadien ba la wai ka jingialang bad ki lai ngut ki Chief Executive Members (CEMs) jong ki ADC ha kane ka sngi Palei.
U la ong ruh ba ki ADC ha ki snem ba la dep, ki la iaid lait ia ki kyndon jong ka Sixth Scheduled kaba kdew shai ba ka Council ka donkam ban ioh jingbit shwa na u Lat haba ka kwah ban leit rah ia kano kano ka Bill.
“Halor kane ka jingbthah, ia ka Bill kaba la pdiang ne pas da ka KHADC ban pynduh bad ban pynkha thymmai ia ki MDC constituency kam treikam shuh.
Ka KHADC kan hap ban sdang biang naba sdang ia kane ka Bill", la ong u Bah HDR Lyngdoh.
U Myntri ka tnad DCA u la ong ruh ba ki lai tylli ki ADC la bthah ba kin ai ia ki jingtyrwa jongki ba ki kwah ban pan jingbit na u Lat bad ki dei ban phah sha ka sorkar bad kan sa phah pat sha u Lat.
“Lada donkam ka sorkar kan ai ia ka jingkynthoh halor ka jingtyrwa ba ki la phah shwa ban phah pat sha u Lat" la ong u Bah HDR Lyngdoh.
Halor ka jingthmu ban pynlong ia ka elekshon da ki MDC constituency thymmai, u Bah HDR Lyngdoh u la ong ba kane kan shong ha ki lai tylli ki ADC ba kin pynsted ia ka kam.
‘Ka rai kaba khadduh halor kane ka jingphiah ia ki constituency kan shong ha ki lai tylli ki ADC, ka sorkar jylla kam lah ban pynbor ia ki ADC watla ka kwah eh ban pynlong elekshon da ki constituency ba thymmai.
Lada kano kano ka ADC ka rai ba ym donkam ban pynduh ne pynkha ia ki constituency, ka elekshon MDC lashem snem kan long kumba ju long da ki constituency barim" la ong u myntri ka tnad DCA.
U la ong ba kam don ka kyndon katkum ka 6th Schdeuled ba donkam ban thaw ia ka Delimitation Commission (DC).
“Ka jingpynduh ne pynmih constituency kan shong ha ki ADC" la ong u Bah HDR Lyngdoh.
Jowai, 1 Nailar:Ka seng HNPF, ha ka jingpynmih khubor jongka mynta ka sngi, ka pynrem jur ia uwei na kitei ki heh Pulit u ma Wanris Rymbai ba ula pynkhein ia ki kyndon ain jong ka Motor Vehicle Act 1988 ha kaba u la pyndonkam da ka juh ka number ia ki ar tylli ki kali ba u pyndon kam.
Kat kum ka jinglap jong ka seng, ka la pyn sakhi da ki dur ba ladep shon la lap ba utei u heh Pulit ula pyndait ia ka Plate kaba don ia u No.
ML04 A 4000 ha ka kali Private jong u (Bolero rong saw jngum) bad da kane ka juh ka number u la pyndait ruh ha ka kali ba ula ioh kem (Bolero rong silver).
Na ka liang ka seng HNPF ka kyntu jur ia ka sorkar bad DTO ophis ba kin pynshitom ia kum une u briew ba pynkhein bad uba nud ban leh haduh katne nalor kata une u Wanris uba dei u nongbat ain.
U Disparsing  RaniRyngkat bad ki Nong Kongthong ngila ia mih na  Shillong, ha ka por 9:00baje mynstep  ban iaid ia ka jingjngaikaba  70 kms  tam ne duna  na shillong sha Umden ha ryngkat  ka thong ban poi ha ka por 12:30 Shiteng sngi.
Ha ka  jingshisha  lyngba ki  kot khubor  la batai ba yn sdang  plie ia ka Umden  Travellernest’s haka por 3:00 janmiet.
Na ka daw  ba don ka jingpynkylla por  na ka Shiphew baje  nyngkong sha ka 12:OO mynsngi  bad tikna  pat 3:OO baje janmiet,la pynlong ia ngi ban shu leit la ka leit   kylluid por  ha ryngkat 12:3O P.
M  la poi ha ka  jaka  pynlong Programme.
Jan  baroh kiba ia leit lang,  la shu ia dih  tang da i sha step ha ryngkat ka jingthmu ban ia bam ja noh sha Umden  hynrei shwa ban poi  sha ba don dukan  la shu iohi kynsan  ia ka jingpynitynnad  harud surok  sha  jaka  pynlong Programme.
Hapdeng  ka jingsangeh ia ka   kali,  la ia bun ktien para mangi, la ngin leit bam shwa ne   ngin leh kumno?.
Ladon uwei napdeng  jong ngi  uba ai jingmut, tharai kat kane ka jingpynkhreh  ban nym don ba die  jingdie  te ka bym lah  long.
Kumta  la  sngewiahap  jingmut lang hangta ha ryngkat  ba nym rah lang da ka  kali  shaduh shatei ba don Programme namar  i artatien  ba dang dei  ka surok   thymmai  bym pat siang rong.
Mar ia poi, ngi la iawad bam shwa  hynrei  ka jubab ka ba ioh  na ki  nongpyniaid hangtei ka long ba,  ‘ym don dukan hangtei  bad ia ka bam  ba la pynkhreh ia ki nongwan baroh yn ai haduh  2:30 janmiet  ka sha jingbam bad  ynda la dep jingialang pat da ka ja.
Wow! ko mei  ar kilo metre  tam ne duna  shaduh ba don ja   la sngewthait ban leit phai biang,  ka mat ia dep  shong  la ka shong  sohsat  namar  yn leh kumno haba  la bakla na lade hi.
Hapdeng  kata ka jingmyllen shang lorni harum haneng bad la bud  pat sa ka shong thait halor Maw, jan pung Dohkha bala tip kyrteng kum ka Umiaphati.
Kum u riew bun ñia ban myntoi ialade, nga  la wad jingtip shaphang   ka jinglong  katei ka  jaka ha ryngkat la wan  lap uwei u Rangbah uba pynithuh ruh ialade  kum u Trai Jaka  (Ha ka jingphone  ia ukhun jing u, Bah pynshngain Tmung haka sngi ba bud la iathuh ba u Kpa  jong nga u kyrteng  Torin Syiem).
" Ha ka  jinglong  katkum ka rta ngam lah shuh ban pyniaid  ia kane ka jaka bad nga ka aiti  noh ha ki khun" ong u Bah Torin, I la iathuh ruh ba kane ka jaka ka hap haka Raij Nongtluh ba la  peit da u  Syiem  Riaj hynrei  u sah  pat sha  Nongpoh ha ryngkat  ka ieh khun swet   ia kane  ka Raid.
Ialade ula pynithuh ba udei u hynmen trai jong u Syiem  khynnah jong kane ka Raij tangba u  Syiem  khynnah  u la khlad noh.
U la iathuh  ruh ba u  la thoh sha u Syiem Mylliem, ka District Council  na ka bynta ban jied Syiem khynnah  da uwei namar ha kane ka Raij u Syiem khynnah  u dei  uba donkam  haduh katta katta hynrei haduh mynta mynne ym pat ioh  jubab.
U Bah Torin u la iathuh  ruh  ba ki Syiem  ba la leit bad une ba mynta ruh imat kim dei  ki syiem pynneh riti  dustur  hynrei ki syiem  pynkhien Riti dustur  pynbud sa u Paidbah ruh  kila long khristan lut,  ioh lad  sa ki Syiem ban pynkylla khyndew khurit   ia kane ka Raij.
“Phi lah ban mut dur" ong u Bah Torin,  “ba wat ia ka law kyntang la pyniabynta  hapdeng  ki san kur, U Lalu lei lei u la pom ia ki dieng hynrei une u syiem um shym  leh ei ei".
“Ha ka jingshisha kane ka Raij ka don  12 longsan  bad San Binong ha ryngkat ka niam ka rukom lyngba u Lyngdoh" ong u Bah Syiem.
Hapdeng kane ka khana,  la pynkut da ka  jingiohi ia ki dohkha  ba la wanrah da ka Fishery Department  na bynta ban pyllait ha katei  ka pung ynda  wan ki heh Sorkar.
Hangta hangta nga la kiew  noh kham shaneng ryngkat  kilok ba la dep kiew lypa ha ryngkat ka peit por  lano kata ka 2:30 kan poi ban ioh sha noh.
Ka jingslem ki Heh Sorkar khamtam u HDR Lyngdoh Minister  ka la pynlynga shuh shuh ia ngi  namar  ngi la kwah bam palat.
Mar iapoi u Bah Heh  Don la syaid ka mynsiem ka jongngi ba  la iohi  ruh ba la sdang sam sha  sha ka  liang ka diang ba shong mangi.
Namar ka jingkloi khap ribbon ia kitei ki  ingbasa la iohi ba  ki la poi khrui  ha ïng dara na bynta ban sdang noh ia ka Programme.
Katba dangiaid ka prokram,la iohi iaki nongwanrah sha ha ryngkat ki rukom aisha tynrai bad ki jingbam ba song ha ki sla.
"Kluk, nguid umbiah, haba peit ia ki thie ki sahep ki iabam sngew iohmad phylla.
Haba phai sha ka liang aisha paidbah pat,jai la jai suki ka aisha.
"Tet tiri" pasiaw ka mynsiem jongnga ha ryngkat ka hukum iaka met jongnga,ba dei ban leitshong noh sha kaliang ka diang khnang ban ioh sha kloi.
Hynrei sep ei ka jingnud rah shuki namar ka sha ruh kala shu jah lynti tang hangta hi.
"Ka Banse kaThom iaka Sang" kumba ong mano re,wut wut nga la bangkang iakatei ka jingker siej na bynta ban ioh sha da kaba pan pyrshah na ïing trep.
Hynrei kata ruh kam ler kam namar ki ong,"ka sha kam long shuh namar lawan rah jngai palat.
"Shu shim rai noh, ka mat iadep shato,bha kaba sngap bha iaka jingkren kitei ki sahep sorkar pynban.
Napdeng ki nongkren,ka kong  R.
V Suchiang,Commissioner & Secretary   Cooperation   ka dei kanongkren bajanai  bha ban mait phang  ia baroh.
" Lyngba ka jingsdang jongka Meghalaya  Village  Tourism  Promotion and Development Co-operative  society  ia kum ki ne ki jaka  ba don shapdeng ka ri khlaw la dei pat sa ka Pali  jong baroh ki department  ban iatrei lang kum shipara  na bynta ban  pyndap ia kine ki jingduna namar hangne, surok ruh ym pat biang  pungdohkha,  thainjain,  syntiew ki skut, ka rep ka riang,sport bad kiwei kiwei  dang duna  lut" ong ki I Kong Chuchiang.
“Kumta la donkam ka Team work  bad lyngba ka kata,  une u sahep rangbah duh  ruh  u dong lang hangne ban pyndep la ka kamram," pynrap shuh shuh i Kong Suchiang.
U Dr.
D.
D.
Lapang  uba dei u M.
L.
A  kane ka thain u ong  ba ym ju don  ka jingialang ba kum kane  ha pdeng rikhlaw, jai jai hin hin ba beh ki er- batemon ha ryngkat  ka jingsngewsarong  ia lade  ba kane ka scheme  ka wan nyngkong  ha ka jaka jongnga.
“Ka jaka kaba nga la iosngew ruh katba nga dang  don ha Singapore  ryngkat bad kiwei ki 36 ngut  namar katba ngi dang iadon   hakata ka Conference  la don ruh la Fashion show  ba la pynbna ba  70% na kata ka jingiariam ba pyndonkam  kitei ki theilud  kawan na kane  ka shnong Umden," pynrap shuh shuh  Maheh Lapang.
Na bynta ban pynkiew   ia ka jingwan ki Tourism  sha kane ka thain  u Dr.
Lapang  u la ai nuksa ruh  ba ka thain Sohra shipor  la  duna  bha ki nongwan jngai kai  pyrthei  namar ka  jinglong khlem akor  ki trai shnong.
Halor kane ka jinglong  ki Trai shnong, ki Syiem ryngkat  ki  nongsynshar shnong  ki la pynmih da ka hukum,  ba lada don uno uno ba pynwit ia ki tourist  lada  lap  shu pynkieng tin beit ha ryngkat ka pynshang shnong  kylleng kylleng.
“Naduh kata ka por,"  ong u Bah Lapang," ym don ba nud shuh ban pynthud ia ki nongwan shang pyrthei.
Kumta maphi ruh ko nong Umden  lada don kiba leh khlem akor  bad pynwit ia ki Tourists, wat salia kem beit  ha ryngkat  ka  sympat haban da jem jai, nangta pynjah thait ia ki ha u dieng post da kaba teh bad-kti bad-kjat kan thngad syndon.
“Nalor ka jingdonbok jongnga maphi ruh  ia donbok palat  ba phi iohi markhmat ia u Bahheh Don  uba dei u Minister  ha ryngkat u Chief Secretary  u Bah Pariat  uba dei u sahep rangbah duh  jong ka Sorkar,  une ym tang u hehduh hynrei uba  jai jai  bad u ba jylliew ka jingmut jingpyrkhat  ha ryngkat  ka jingshakri kum u Tymmen basan, To ngin ia duwai ba un  im tymmen  shong prah shong shang  ban ioh shakri  shuh shuh ynda u la shongthait," pynrap shuh shuh u Dr.
Lapang.
U Bah Pariat  Chief  Secretary ruh  u la ai  jingkren da  kaba ong  ba u sngew sarong  ban ia sakhi ban plie ia kum kane ka kam namar  la pyniaid  bad kam trai  da ki trai ri trai Muluk.
Ha ka jingkren   jong Minister  pat  kaba kham shongkun ban kynmaw  ka dei kaba u la pynkynmaw  ia  ka jinglong  jong ngi u Khasi  haba wan ka roi ka par   lyngba ka Sorkar  namar u Bahheh u ong, barabor u la iohsngew  tang ka kyntien Sorkari ka mar, kawang maw  bad pynjot  katba mon.
" Hei ho" ong u Bahheh nangne sha khmat lada  phi kwah ban im ryngkat bad ka Sorkar  pynduh  ia kane ka jinglong  khnang ban kiew  ha baroh ki  liang.
Nalor kine ki nongkren,  kaba i shongkun shong sbai ka dei ka jingiathuh  jongu nongmihkhmat  u D.
D.
Laloo,  ba baroh ki briew ki ba pyniaid hangtei  ki dei kiba la dep ioh jinghikai  bad une u rangbah    u la sam ruh  sha kitei ki  nongioh jinghikai  ia  ki Cycle  bad ki tiar ba bunjait   ba la shna ha USA bad ha Ri France.
Kane  ka jingiatyngkhuh  leit ha kane ka porogramme  lyngba ki Nong Kongthong  ka la thah shisha ia ka jingmut  jingpyrkhat une u nongthoh  kham tam  ka jingkren u D.
Vijay Kumar  I.
A.
S  u dei ruh u Registrar  jongka Meghalaya  Village Tourist Promotion    and  development  co operative  society  namar u ong  kane ka dei  ka sngi sah kynmaw  ha ka History  ka Jylla Meghalaya  ha kaba  la pynkup bor ha ki trai shnong  na bynta ban pynim  da lade ialade.
Haka jingsngew une u nongthoh  ka Burom, ka leit sha u D.
Vijay Kumar  I.
A.
S namar haduh mynta  ym pat don u Bar jylla uba iohi jngai  ia ka jingim ki trai ri.
Kum ba long baroh shikatta  watla  wan bun ki tourist  makna  ka jingioh jingmyntoi  kham bun  ka leit sha ki trai Hotel ba pyniaid da ki dkhar.
Hynrei nangne shakhmat  lyngba ka jingiohi jngai u D.
Vijay Kumar,  ki tourist kiba na bar haba ki wan shane  kin  nym khuslai ia ki jaka sah namar ki tang shu plie ia ka website   www.
villagegetaways.
in  ki la iohi  ia ka Meghalaya  Village  Tourist  Promotion & development   co -operative  Society ha ryngkat ka  jingtip shano phin leit  shano phi thmu ban sah  namar ka  ka Meghalaya  Village  Toursit  Promotion & development   co -operative  Society ka don haduh  8 tylli ki Traveller,s nest  lane  ki skum  jong ki nongleit nongwan haka ktien  khasi.
Nangne shakhmat   lada ki Tourist  ki kwah ban tip shaphang  ka rukom im ki Bhoi  khamtam ka thaiñ jain  kim don kam shuh  ban wan sah shaduh  Shillong  ka jaka kiw kiw kaw kaw  hynrei   lyngba katei www.
villagegetaways.
in    la shuh ioh sah  sha Umden ha ryngkat ka khwai dohkha , niah  cycle,  peit thain jain, bad ia rwai lang bad ki ñiang kongwieng.
Kiba kwah  iohi  ia ka jingitynnad ka thaiñ West Khasi Hill la shu ioh sah ha Mawphanlur(Mawthadraishan) bad kumjuh ruh iaka rukom im ki pnar  khamtam ka Behdieñkhlam  ym donkam shuh ban sah ha Shillong  hynrei  ka www.
villagegetaways.
in   kan ai jaka sah ia phi  sha Ialong.
Kiba kwah sah sha Ri Garo  da kajuh ka lynti  ka www.
villagegetaways.
in   kan ai  jaka sah  sha Chandigre.
Kiba kwah iohi ia ka jingbun u Dewiong bad  jingkieng Ranikor ha ki thain  South West Khasi Hills  kim donkam shuh ban sah ha Shillong  hynrei ka MVTPDSC kan ai jaka sah ia ki ha Nonglang jan Mawkyrwat  kaba don  ruh ia ki pung kiba  itynnad.
Kito kiba kwah ban iohi ia k ri Sohra  bad Bangladesh  kim donkam shuh ban sah shaduh Shillong  hynrei ka MVTPDSC lyngba ka www.
villagegetaways.
in    kan batai ia ki  ban leit sah sha  Kongthong ha ryngkat ka jingiohmad  ia ki Umngap ba shngiam  bad ruh ban tip  ba ka pyrthei baroh kawei  dei  tang ki briew ka shnong Kongthong   kiba buh  ar kyrteng  ia ki khun.
Kawei ka kyrteng  tang ki trai shnong ki tip bad sngewthuh  nangta kawei pat  kumba ju ialong lang ma ngi.
Kiba kwah ban wad bniah ia ka jingdon ki Fossil,  jingjur slap bad ka krem Mawjymbuiñ  kim donkam shuh ban sah ha  Shillong  hynrei ka MVTPDSC ka ai jaka  sah  ia ki  ha Mawlyngbna ryngkat ka jingtip ba katei ka shnong   ka don ka jaka  kaba itynnad bha  khamtam ka pung kaba don hangtei.
Ki ba kwah ban peit kai ia ka Sor  Shillong  hynrei ki bym kwah pat ban sah ha Sor.
Ia  kum kita ka www.
villagegetaways.
in    kan batai ia ki  ba ki lah ban leit sah  sha Mawlynngot  ha ryngkat ban ioh i ruh ia ki kper sla sha khasi bad ruh ka ïng Syiem khyrim.
Namar kata   lyngba  ka Diwon Hand loom cotton Khadi and Village  Industrial  Co operative  Society  ka dei da shisha kaba donbok  ban ioh sdang ia kane ka  Skum sah ki nongleit nongwan  na bynta  kum ba ong haka ktien  phareng  Explore Exotic Meghalaya  ka dei ka mat sah kynmaw  halor ka jingaibor ia ki trai shnong.
Haka juh ka rukom une  u nongthoh  kumba iathuh  u Bah Pynshngain  Tmung uba dei uwei   na ki hynniew  ngut shipara  jong ki khun u Torin Syiem ,ba ka Raid  Nongtluh ka dei ka jaka ba donnam bha ha ka niam ka rukom  por mynshwa.
La iathuh ruh  don uwei u Mawbynna uba kham jrong ban ia  uba don  ha Nartiang  ha kaba ia une la thung da u Daloi arsohpet.
Lada ka longkumta  ka shong pat ha ka jingstad  Diwon Hand loom Cotton Khadi and Village  Industrial  Co operative  Society ha ryngkat ka MVTPDSC  ban lum  jingtip ia baroh ki Deiti tynrai  bad thoh  ha ki kot lyngdop  khnang ba  ki Guide  (Nongialam) jong kine ki Traveller’s nest  kin ioh kam ym tang na ïng hynrei na ki ruh  namar phi ia tip  hi ki Dohlieh kiba la duh ia ka jinglong tynrai  ki da angnud  bad tip ia ka tynrai jong kiwei  khamtam mangi u Khasi  ba ai jait sha ka Kynthei.
IMSLEM KO MVTPDSC BAN IM KA JAIT BYNRIEWBan kynmaw:Ka Traveller’s Nest kiba don haduh 8 tylli na bynta ban Explore Exotic Meghalaya kimdei ki Tourists Spot Center hynrei tang ki Jaka sah miet jong ki Nongleit Nongwan.
Shillong, 1 Nailar:Ka sor Shillong myn ta ka sngi, la ker syrtap da ki pulit ha baroh kawei ka jaka khamtam naduh Mot phran shaduh Laitum khrah ter ter.
Kane ka long namar ba ka don ka jing ialang paidbah, jong ki nongrep ka thain Maw pdang bad ki sengbhalang ha madan Malki, Shillong.
Ia kane ka jingialang paid bah,  la khot pynlong ban pyrshah ka jingwan thom bor ka sorkar ban shim jaka ha ka thain Maw pdang ban shna ia ka Sor Shillong Thymmai.
U Superintendent of Police ka East Khasi Hills Bah Mariahom Kharkhrang,u la ong ba la pyndonkam lai kompeni ki pulit ka Meghalaya (MLP) ban pahara ioh mih kano kano ka jingjia na kane ka jingialang paidbah.
“Lai kompeni jong ki pulit MLP la pynap pahara", la ong u SP bad bynrap ba  lah ban tehlakam haduh ba ka jinglong jingman ka long jai jai khlem don kano kano ka jingjia.
Ka madan Malki kaba dei ka jaka pynlong ia ka jingialang paidbah bad kumjuh wat ha Secretariat ruh ka jingsyrtap ki pulit ka long kaba kham jur bha.
Ia ka madan Malki ruh kaba la pynlong ia ka jingialang paidbah,  naduh ba sdang haduh ban wai ka jingialang la ker kut da ki pulit bad la wan jngoh ruh u ADM ka East Khasi Hills u Bah Donny M Wahlang, u Superintendent of Police (SP) City Bah Vivek Syiem, Bah NK Syiem.
Ia kane ka jingialang paidbah,  nalor ki paidbah nongrep ka thain Mawpdang, la iashim bynta lang ki sengbhalang ki bapher bapher kynthup ka KSU, FKJGP, HNYF, CSWO bad kiwei kiwe de.
Ha ka jingshisha kine ki nong pynlong ia katei ka jingialang, ki la thmu ban pynlong ruh ka jingiaid paidbah sha Secretariat hynrei ka sorkar kam shah bad ka la kut noh ha ka jingialang paidbah.
Ka jingialang ka long kaba jai jai, hynrei la iohi ba la pynap pahara da ki pulit kynthup ki pulit kynthei bad shynrang nalor ki CRPF kiba la pahara bha sha kiwei ki bynta ka sor Shillong bad haba shu khein antad, la shim ba ka jingdon jong ki pulit tang ha sawdong jong ka Madan Malki, kan long kumba 400ngut antad eiei, khlem da iakhein sha kiwei pat ki dong jong ka sor, kaba lah ban kot da ki hajar ngut.
U nongthoh khubor u la ioh ban iaid sha thain Laitumkhrah bad Motphran la iohi ba ki pulit ki la ieng lain bha ha man ki jaka khamtam ki jaka ba don kiba bun ki nongwei.
Ka Secretariat kaba dei ka jaka shong ki heh ki hain, la pahara jur bha ia kane ka iing bad la khang lut ia ki khyrdop bad la pyrkhing bha ia ka rung ka mih jong ki paidbah.
Shillong, 1 Nailar:Ka jingthmu ka sor kar jylla ban thaw ia ka Sor Shillong Bathymmai kam dei ban myntoi ki trai jaka ha kane ka jylla hynrei ban wanrah ban pynshong shnong ia ki dkhar ha katei ka jaka.
Ia kane la pynsngew bad kren da ki nongiakren bapher bapher ha ka jingialang kaba long hynne ha Madan Malki, Shillong ba la khot pyn long ban pyrshah ia ka jingwan thombor ka sorkar ban knieh ia ki jaka jong ki paidbah da ka lynti bym dei.
“Ka jingthmu ka sorkar jylla ban shim jaka 2000 akar ban thaw ia ka Sor Shillong Bathymmai, ka dei ban wanrah ban pynshong ia ar lak ngut ki bar jylla", la ong u General secretary ka HNYF u Bah Sadon K Blah bad bynrap ba katei ka jaka kan ym dei satia ka sor jong ki paidbah baduk ba suk hynrei kan long ka sor jong ki heh spah bad ki heh saipan bad ki bar jylla.
U Bah Sadon uba la shim bynta ha kane ka jingialang hynne ba la pynlong da ki nongrep ka thain Mawpdang bad ki sengbhalang, u la ong ba katei ka sor thymmai ka sorkar kan long ka ‘concrete jungle’ ne ka sor ban ieng ki iing paki dulan ha kaba yn wan ki kompeni, ki heh spah nabar ban shong hynrei kan ym wai jingmyntoi than ia ki trai jong kane ka jylla.
“Ka jingthaw ia ka New Shillong dei ka jingbeh shnong ia ki paidbah ha kawei ka kyrteng", u la ong.
Ha katei ka jaka sor thymmai, ki dorbar shnong, ka KHADC kim ym don bor ei ei shuh bad kan long kum ka Khyndai Lad ha kaba la synshar hi da bar jylla, u la ong biang u Bah Sadon.
Ka Kong Angela Rangad ka la ong ba ym dei ban ailad ia ki heh spah bad ka sorkar ba kan thombor ia ka hok jong ki paidbah.
“La ioh jingtip ba bun ki paidbah na katei ka thain kiba thmu ban iashim bynta ha kane ka rally ki la bat ia ka bos saw ka sorkar hynrei kynsan kynsan la pynsangeh ia ki bos saw ban leit kit ia ki briew na kitei ki shnong namar ba ki thmu ban wan sha kane ka rally pyrshah sorkar", la ong ka Kong Angela.
Ka la ong ba ka myntri ka tnad ka kam pynroi sor, kam nud ban wan iatainia bad ki sengbhalang halor ka jingshim jaka ka sorkar ha katei ka thain namar ba kam don lynti ban iakren ba ka la leh da ka bor.
Katba u general secretary ka KSU u samla Auguster Jyrwa u la ong ba ka shnong Mawpdang kaba don hapdeng ka jingpyrkhat ban die ia katei ka jaka sha ka sorkar, ka dei ban kylla thiah kylla dem bha.
“Nga kwah ban ong tang katne, ba phi ki nongkitkam ka shnong Mawpdang ka dang don ka por ba phin kylla ba mut", la ong u samla Auguster.
U la ong ba ka New Shillong kam ym dei tang ka jaka jong ki heh spah hynrei kan dei ka jaka pynkha briew jong ki bar jylla.
“Khie noh samla ban iada ia ka ri bad ka jaitbynriew", u la ong.
Shwa ia kane, u Myntri ka Raid Nongkrem u Bah Phrik Lyngdoh u la ong ba ka long kaba sngewsih ba ka shnat Raid Mawpdang ka la nud ban kam ba kam hap shuh ha kane ka Raid.
Lada phi dang kha khun, dei ban pyrkhat bha shwa ban die ia ka jaka, la ong u Bah Phrik ia ka dorbar shnong Mawpdang.
Kumjuh ka Kong T Lyngdoh na Mawtari ka la ong ba ka sorkar ka la shu wan kyndang man ka por ia ki iing jong ki briew sha katei ka shnong bad haba ong balei, ka jubab ka long ba phah ka sorkar.
“ngi la ai jingthoh sha ka sorkar halor ka jingwan thombor ia ki jaka ki puta hynrei la bunsien ym ju bna ei ei, imat ki bong eit ia ka kot jingthoh jong ngi",la ong ka Lyngddoh.
Ha kane ka jingialang la pynbna ruh ia ka rai jong ka rally da u samla Wallambok Kharsati ba kynthup ba ka sorkar ka dei ban sangeh ban shim jaka jong ki paidbah, ban sangeh ban surbe, ka KHADC bad u Syiem Khyrim ki dei ban shim ia ka jingkitkhlieh ban pynneh ia ka khynneh ka shyiap bad lada kim lah yn khang kdam noh ia ki, bad ban weng noh ia ka rai ban ai jaka ia ki ophisar IAS.
“Lada ka sorkar kam shah shkor ia kane, ngin pynlong sa ki jingiakhih ba kham tyngeh", la ong u samla Wallambok uba dei ruh u president ka KSU East Central.
Shillong, 1 Nailar:“Mynshwa ki jaitbyntiew Red Indian ki bat ia ka khyndew ha Ameri ka bad ki dohlieh ki bat ia ka kot bah, hynrei hadien namar ka jingkwah spah, ki Red Indian ki die noh ia la ka jaka sha ki dohlieh (nongwei) bad ki bat ia ka kot bah, bad sa bat kylla sa u dohlieh ia ka khyndew.
Namar kane, ki la kylla refugee bad ki sah tang ka jaka ba la buh kyrpang ia ki ba ki la kylla rit paid ha la ka ri na ka jingwan buhai ki nongwei", la phi ra u Bah Mi chael N Syiem haba kren ha ka jing ialang hynne ka sngi ha madan Malki.
U Bah Michael uba long u president barim ka KSU ha ki snem 79 ter ter, u la ong ba lada duh ia ka jaka, ym nongrim shuh ban kam ba ka dei ka ri hynrei kaba thikna ka long ba la kylla refugee ha la kajong ka ri.
U la maham ba ka jingrhah ia ka spah pisa ka long ka jingtim ia ki longdieng mandien bad u la kyntu ia ki paidbah ba kim dei ban die duh ia la jaka puta sha ki bar jylla, kim kompeni, ka sorkar namar ba khlem pep ka jingtim kan sa wan ia kiba hadien.
U la kyntu ia ki samla ba ki dei ban bsuh da ka mynsiem ka jingiakhun kumba long ki jaitbynriew Israel kiba shah noin haduh katta katta hynrei namar ka jingkhlain ka mynsiem iakhun, ym don ba lah ban pyndem ia ki.
Shillong,2 Nailar:Hadien ba la ioh jingtip ia ka jing iaid ki lieng Bangla ha ki thain khappud  ki BSF jong ka BOP Gumaghat  ex-73 Bn kaba don ha South West Khasi Hills distt ki la pynlong ia ka jingkhynra kaba jur ha kaba ki la ioh ban ku rup ha duh 45 tylli ki lieng kaba la kot sha ka T.
13, 50,000 tyngka najan BP No 1203/MP.
Kitei ki lieng ba la ioh kurup ki dei kibala pyndonkam da ki khar Bangla ban wan tuh maw na ka wah kaba don hapoh u pud jong ka India ka wah Jadukatta.
Hapoh ki lai bbnai koi BSF ki la ioh kurup kumba 159 tylli ki lieng, ki BSF ki la pyntip ruh ba ki la pyntieng ia kitei ki khar Bangla ba wan tuh da kaba siat pyntieng sharud hynrei kitei ki khar Bangla ki ialeh pynban ban thom da ka bor ia ki shipai ha kaba la don ruh ki shipai kiba la shah pynmynsaw.
Shillong,2 Nailar:Ka jingkwah eh jong u myntri ka tnat District Council, ban pyndonkam da ki mashin EVM, ka pynlong ia ka seng UDP Shillong City, ba kan pyrkhat sniew bha, ia ka jinglong kitei ki  mashin, ha ka elekshon MLA ba dang shu dep.
Ka UDP, ka pyn sngew, ba halor katei ka mat ka la dep ujor sha U Chief Election Commissioner ka India, ha kaba  la dep ban ia kren ha ka Ing Dorbar ka KHADC na ka por sha  ka por, kala ong ba ka jingweng ia ka jingpyndonkam iaka EVM ka dei kaba la mynjur bad kaba la sngewiahap da baroh ki seng sain pyrthei jong ka Thain shatei Lam Mihngi ha ka jingialang jong ka  Parliamentary Standing Committee ba la pyniaid da u Shri.
Shantaram Naik, MP.
Ka UDP kala ban jur ba ka kwah ban pyndonkam noh da ki rukom thep vote kiba rim kumba la pyndonkam ha ki por mynshuwa.
Shuh shuh ka seng kala kynnoh ba ka jingpyndonkam iaka EVM ka la mih bun ki jingartatien ha kane ka elekshon kaba la dep kumta ha kane ka MDC elekshon dei ban pyndonkam noh da ka rukom thep vote kaba rim kata da ka Ballot paper, kaba ka seng ka la dep ban phah ruh ka jingkyrpad jong ka sha u Chief Election Commissioner, Election Commission of India.
Shillong, 2 Nailar:Ki kontraktor ha kane ka jylla hapoh ka lama ka All Meghalaya Suppliers and Contractors Association (AMS&CA) ki ong ba ka package ba ka sorkar jylla ka la buh ban trei ia ki kam ba la mang na ka pisa ka Asian Development Bank (ADB) ka khang lad ia ki kon traktor na kane ka jylla namar ba ka la heh palat bad ka shem jingeh ia ki.
Kane ka jingleh ka sorkar ka la long tang ban khot ia kito ki kompeni ba nabar.
Haba kren hynne sha ka sha ki nongthoh khubor u nongai jingmut ka AMS&CA u Bah Dino G Dympep u la ong ba ka seng ki kontraktor na kane ka jylla, ka pyrshah jur ia kane ka jingbuh dor ka sorkar kaba heh namar ka la long ban khang lad ia ki kontraktor na kane ka jylla.
“Ka sorkar ka la buh khnang ia ka dor kaba heh ia ki jingtrei kiba la mang na ka ADB ban khang lad ia ki kontraktor kiba dei na kane ka jaka" la ong u Bah Dympep.
Na ka jingmang pisa ia ka projek kaba T.
750 klur na ka bynta 127 tylli ki skul secondary school ha ka jylla, u Bah Dympep u la ong ba ka sorkar ka la buh dor haduh T.
8 klur na ka bynta kawei kawei ka projek na ka T.
40 klur kiban pyntreikam ha kane ka kylla ba nyngkong.
“Ki kontraktor na kane ka jylla kim lah kot bor ban iashim bynta ha kine ki projek ba hap haduh T.
8 klur" u la ong bad bynrap ba ka long kaba thikna ba ka sorkar ka thmu ban ailad tang ia kito ki kompeni bad ki heh saipan kiba don jingiadei bad ki politishian.
U la ong ba ka seng kam lah ban shah ia kane ka jingleh bein ka sorkar ia ki kontraktor trai jaka khamtam haba u Myntri Rangbah u Dr Mukul Sangma u la ong ba kane ka projek kan iarap ruh ban ai kam ai jam ia ki samla.
“Ngin pyrshah ia kane ka jingleh ka sorkar lada kam pynhiar ia ka dor thep tender ha ki song ba la pynkhreh katkum ki projek jong ka ADB", la ong u Bah Dympep.
U President ka AMS&CA u la iathuh ba ha ka jingialang jongki bad ki heh ka ADB bad ka PWD ki la phah ia ka jingtyrwa ban pynhiar ia ka dor sha ka T.
3 klur khnang ban ailad ia ki kontraktor ba dei na kane ka jaka ban iashim bynta lang.
“Ha ka jingshisha, ka PWD bad ka ADB ki la ai jingmut ban ialeh lang ha kaba ki kontraktor na kane ka jylla bad nabar kin iatreilang haba pyntreikam ia ki projek" u la ong.
“Hadien ka jingialang ngi kyrmen ban gin ioh ia ka jubab kaba iahap da kaba pynhiar ia ka jingmang ha ki song ba dei na ka ADB projek.
Hynrei sngewsih ba ka sorkar la thmu ban iaid shakhmat ban pyntreikam da kaba pynneh beit haduh T.
8 klur",  u la ong.
U secretary ka AMS&CA u Bah BL Nongbri u la ong ba ki kontraktor na kane ka jaka ki lah ban pynshisha ba ki kham tbit pynban ha ka rukom trei wat ia kito kiba dei nabar ruh lada ki ioh ka lad ban iashim bynta lem ha kine ki projek.
“Ngi la iohi ba ki kompeni bad ki kontraktor bah eh kiba wan nabar kim ler ban pyntreikam, peit nuksa kum ka projek iing baduk ha Nongmynsong ha kaba la shu ieh kumto khlem pyndep", la ong u Bah Nongbri.
Lah ban kdew ba ka sorkar ka la ioh $ 100,000 na ka bynta ban pynbha ia ki skul ha kane ka jylla bad ki kam ba iadei ia ki samla.
Ia kane ka pisa la ioh na ka ADB kaban ai ram ia ka jylla Meghalaya.
Shillong,2 Nailar:Ki heh jong ka BJP ha ka jyla ki la pynlong ia ka jingialang jong ki mynta ka sngi ha ophis jong ka seng ha kaba la ia donlang lang u MP jong ka Lok Sabha u Shri Ramen Deka.
Ka jingwan u MP ka BJP sha kane ka jylla ka long ban ia phylliew halor ki mat ba kongsan kiba ka jylla ka ia kynduh jingeh kum ka kam ia ka jia pud, ka ka main, ka pule puthi khamtam hakaba ia dei badka CMJ University, ka ICDS scheme na ka bynta ki khynnah rit, ka jingpyntreikam ia ka NPR bad ka jingbym biang ka rukom treikam ka NEIGRHIMS.
Ha katei ka jingialang u Shri Ramen Deka u la buh ka jingkular ba ka seng BJP kan ia shong pyrkhat bhabad ka BJP parliamentary  halor kitei ki mat kiba pynmih ia ka kynrum kynram ha ka jylla bad ban leh ia kaba donkam.
Hyderabad,4 Nailar:U khliehduh ka Telangana Rashtra Sami thi (TRS) u K.
Chan drasekhara Rao mynta ka sngi u la ong ba ka party jong u kan jied da u dalit lada ka wan ha ka bor synshar ha ka jylla Telangana.
Haba ia kren sha ki nongthohkhubor la sngewthuh ba u Rao um kwah ialade ban don ha katei ka shuki Myntri Rangbah, hynrei u la ong pat ba u lah ban long kum u Chairman jong ka Advisory Committee sha ka sorkar.
U Rao u la pynkynmaw ruh ba ka jylla Telangana ka dei ka jylla kaba ki nongshong shnong ki bun eh ki jait ba khampoh  kum ki  scheduled castes, scheduled tribes bad kiwei pat ki jait rit paid kiba la kot shaduh a 85 na ka shispah ha Telangana kaba don haduh 3.
22 klur ki nongshong shnong katba u Rao pat u dei na ka jait bynriew  Velama ka Caste kaba kham paw ha Telangana.
U Rao u la kular ba 12% kin long beit ka bhah jong ki rit paid ha Telangana ba kynthup naduh ki kam ki jam bad ki pule puthi, da kaba u la ong ruh ba ka jylla Telangama ka dei ka jyla kaba heh kaba ka jingbun briew jong ka lah ban tam iaka Andhra Pradesh ruh.
U la ong ruh ba yn shim ia bun ki lad ki lynti ban kyntiew ia ka Urdu ha katei ka jylla.
Shillong,2 Nailar:Ka seng Meghalaya peoples’ United Front Central Governing Body (MPUF-CGB) lyngba ka kyrwoh na u General Secretary u samla Aimonbha Syad ka la pynpaw ba ka seng ka  ai ka jing kyrshan ba pura ia ka jing dawa jong ki ar seng ka JSU & JYF halor ka nongrim ban pynlong ia ka eksamin bad interview  jong ka MPSC hapoh nongbah Jowai.
Ka MPUF ka la ong ba ki jingdawa jong ki ar seng ki long ki  jingdawa kiba  shongnia bad shong nongrim ha kaba  bun sien ki samla wad kam hapoh ka Ri lum Jaintia ki hap ban pynlut pisa da ki hajar hajar tyngka ban leit tang na bynta ka interview bad kata ruh kam tikna ba baroh na ki ba leit eksamin bad interview kin ioh kam lut bad sa ka wei ruh ki ne ki samla wat kam kim lah ban poi ha ka por ka ba biang na ka bynta ka eksamin bad interview ba dei na ka daw ka jing dheng kali ba khah khah.
Shillong,2  Nailar:Halor ka jingeh ba ki nongshong shnong ka Sabuda -Ri-Bhoi District ki ia kynduh ka UDP mynta ka sngi ka la phah ia ka shithi dawa jong ka sha u Myntri Rangbah ka Jylla u Dr.
Mukul Sangma ban dawa na ka sorkar ba ka dei ban kyntiew kyrdan ia ka Mawlasnai Out Post sha ka Police station kum juh ruh ka Out Post ha Umwang, Umtlih bad Sabuda.
Ka la dawa ruh ba ka bor pyniaid district ka dei ban buh da u ophisar u ban khlieh ia katei ka ophis da uba sngewthuh ktien, ban ia kren bad ki nongshong shnong.
Ka UDP ka la pynkynmaw ruh ba ka sorkar jyla ka la phah ia ka 5th Batallion sha Delhi la 3 snem mynta katba ha katei ka jaka pat ym don ki bor pahara kiba biang kumta ka UDP ka a dawa ba ka sorkar ka dei ban wanrah ia kitei ki Batallion sha katei ka jaka kaba donkam ban peit ia ka shongsuk shongsain u paidbah.
Shuh shuh ka UDP lyngba  ka shithi ba la phah da u Working President jong ka u Bah Paul Lyngdoh sha u Myntri Rangbah ka la pynsngew sha ka sorkar ba ka dei ban pynbha pat ia ka kamra shet jong ka skul Sabuda Presbyterian School kaba la bei tyngka da ka SSA kaba la shah ktah, ha ka jingwan thombor  ka Assam.
Shillong,2 Nailar:Ka Hynniew Trep National People Federation HNPF womens’ wing Jaintia Circle ka la byr ngem ban shim da ki lynti ba tyngeh lada ki pulit kim weng ia ka jingujor, pyr shah ia ki nongialam jong ka seng HNPF East Jain tia Hills District.
Ka seng kala kynnoh ba ki pulit ki ujor FIR ia ki nongialam ka seng  tang namar ki nongshim kabu ha ka miet ba ka seng ka la khot ia ka pakhang shnong, kaba ka seng ka mana lypa ia ki nongshim kabu ha katei ka miet pakhang shnong.
Ha ka juh ka por ka HNPF ka la kynnoh ba ki pulit ki ujor ia ki nongialam ka seng khlem kino kino ki jinglap ba shisha, hynrei ki dei tang ki jingkynnoh.
Ka kyrwoh na ka kong R.
Syntem President HNPF Women’s Wing Jaintia Circle ka la ba ki pulit ki dei ban ai FIR ia uwei u pulit uba la pyndonkam ia ka juh ka nombar plate ha ki ar tylli ki kali kaba dei shisha ka kam be-ain.
Shillong, 4 Nailar:Ki nonghikai skul hapoh ka lama jong ka Joint Teachers Committee of All Teachers Association of Meghalaya (JACATAM) ki la ai por ar taiew ia u symbud Myntri rangbah u Dr RC Laloo ba un khot ia kren ia ki.
“Kane ka jingaipor kan sdang naduh ka sngi baar ka 6 tarik Nailar bad kan long ar taiew kynthih haduh ka 20 tarik mynta u bnai", la pynbna da u Chairman jong ka JACATAM u Bah ED Nongsiang haba kren mynne ka sngi sha ki lad pathai khubor hadien ba la wai ka jingialang ba la long ha skul Mawkhar Christian Higher Secondary School Shillong.
U chairman ka JACATAM u la ong ba ki nonghikai ki la byrngem ban pylong da ki jingiakhih lada ka sorkar kam khot ban iakren ia ki.
“Kaei ka daw ba pynlong ia u Minister ban sngap man man ka pynlong ia ngi ban sah ha ka lyngngoh", u la ong.
Ka jingsngap mynthi u Dr RC Laloo ia ka jingkwah jong ki nonghikai ban iakren bad u ha kaba iadei bad ka pule puthi kala pynbitar jur ia ki nonghikai.
Ki nonghikai ki la dep phah shithi sha u symbud Myntri Rangbah naduh u bnai Jymmang, la ong u Bah ED Nongsiang.
“Ngi kwah ia kynduh ia u Symbud Myntri Rangbah ban iakren shaphang ka tulop nonghikai ka shimti ka sorkar ia ki kam hikai bad kiwei pat, la ong u Chairman ka JACATAM.
Ha kajuh ka por na ka liang ki nonghikai kila pyrshah jur ia ka sorkar ia ka jingshimti ia ki skul Deficit tang ia kito ki bym dei ba pyniaid da ki kynhun niam.
Ki nonghikai ki dawa ba ka sorkar ka dei ban shimti tang ia ka kam hikai ym ba kan shimti ia ki bor pyniaid jong ka skul.
Dang shen ha u bnai Jylliew ka sorkar kala pynmih ia kawei ka jingpynbna ban shimti (provincialise) tang ia ki skul deficit ki bym dei ba pyniaid da ki kynhun niam.
Hynrei na ka liang ka JACATAM ka pyrshah jur ia kane namar ba ka long kumba ka sorkar ka wanrah ia ka jingiapher niam ha ki kynhun bapher bapher bad ka dawa ba ka sorkar ka dei ban shimti tang ia ki kam hikai khlem da pynwit ia ka bor pyniaid jong ki.
“Ngi dawa ba ka sorkar ka dei ban shimti tang ia ka kam hikai jong baroh ki skul bym dei jong ka sorkar ha ka jylla", u la ong bad u la bynrap ba lada shimti ka sorkar ia baroh ki skul, ka long ka jingma ia ka pule puthi namar ba kan sa hiar.
U la ong ruh ba ka jingkular jong ka sorkar ia ki nonghikai ban pyllait ia ka tulop jong ki man u bnai ka long kamkai watla ka la dep pynmih ia ka jingkular jong ka naduh u bnai Naitung 2011.
“Ki nonghikai ki dang ioh tulop kum mynshwa shisien ha ka saw ne san bnai", la ong u Bah Nongsiang.
Ki skul bym dei sorkar ki ba kynthup ia ki Adhoc bad Deficit ki don haduh 4047 bad 13679 ngut ki nonghikai ha ka jylla.
Shillong,4 Nailar:“Halor ka hukum ka Supreme Court ia ka jingtih mar poh khyndew bad ka jingpynthymmai ia ka jaka kaba 5 hectare eiei, ba dei ban ioh jingbit na ka tnad kam pynneh mariang jong ka sorkar India, kumta na ka liang jong u Ma  HH Mohrmen u la phah ia ka shithi jong u sha u  Chief Secretary ka sorkar Meghalaya Shillong , u  Chief Executive Member JHADC, Jowai U Chief Executive Member KHADC, Shil long bad u  Chief Executive Member GHADC, Tura.
Katkum katei ka hukum baroh ki jingtih marpoh khyndew ha ka jylla nai ia kren ia ki jingheh bad  ki bym ioh ia ka jingbit na ka  MoEF  kin long kiba be-ain.
U la thoh ruh ba ka tnad sorkar bad ki lai bor synshar jong ka District council ki dei ban shimkhia ia katei ka hukum ka Supreme Court.
Da ka jingsngewkhia u Ma Mohrmen u la phah ia katei ka shithi sha kitei ki bor bahalor ban leh ia kaba donkam hapoh ka 3 bnai.
U Bah Edenfield  Tynsong, u hynmen rangbah jong U bah Prestone Tynsong, myntri  ka sorkar Jylla, ula khlad ha ka miet jong ka 3tarik Nailar 2013.
Utei u rangbah, u dei uba trei ha Block Pynursla, ha kaba u shongthait kum U Inspector jong katei ka Block.
Yn leit on tep ia utei u rangbah, ha ka 5tarik Nailar 2013,  ha Shnong Rngain, kaba don ha ka surok ban leit sha Pynursla.
U bah Eden, u dei  dkhot jong ka  Balang Presbyterian, ha Langkyr dem.
Shillong, 4 Nailar:Ka jingmih jong ki social media ne ki lad sam khubor kum  ka Face book, Twitter bad kiwei ki long kum u “Dr Jekyll bad u Mr Hide"- ha kaba uwei u briew u lah ban wanrah ia ka jingbha bad kaba sniew ruh ha kajuh ka por.
Katkum ka kot pule klas X, la shem ba uwei u briew u lah ban kylla ar ngut– u Dr Jekyll u dei uba wanrah ia ka jingbha bad u Mr Hide u dei uba leh ia ki kam sniew bad ki social media kim pher na kane, namar ba ki lah ban wanrah ia ka jingsniew bad kaba bha ruh.
Ka jingiatainia kaba la long ha kane ka sngi Saitjain halor kane, ka la pynpaw ba ki social media ki long kumta.
U member secretary  ka Meghalaya Information Technology Society (MITS) u Bah Donald P Wahlang u la sngew ba donkam ban don ki kyndon ha ka rukom pyndonkam ia ki ‘on-line media’ kiba la paw kum ki lad sam khubor ba iaid iew bha ha kane ka juk.
“Da kaba buh ia ki kyndon, kan don ka jingpeitngor ia ka jingpyndonkam ia kine ki lad sam jingtip", la ong u Bah Wahlang haba kren ha ka jingiatai halor ka phang, “ka jingmih jong ki Onine Media-ka jingktah ha ka imlang sahlang bad ka synshar ka khadar" kum ka jingdap snem ka khubor online ka www.
ohmeghalaya.
com ba la long ha kane ka sngi Saitjain.
Katkum ka jingong u Bah Wahlang, ki ain ki wan ha bun rukom, kynthup na ka sorkar, na ki nongai interner bad kiwei ki lad ban pietngor.
Lada ym tehlakam, kan don ka jingma na ki online media.
U  la ong ba mynshem snem, la don ka jingphet shnong kaba jur da ki briew na kane ka thain North East na South India kaba la pynlong tang na ka sms bad facebook bad kiwei ki social media.
“Lada ym don ki kyndon ka sorkar kan shem jingeh ban khang lad ia ki khubor khlien tyngab kiba ialam bakla ia ki paidbah" u la ong.
Shwa ia kane, ka myntri kam sor, ka Kong Ampareen Lyngdoh ka la ong ba ki lad pathai khubor ki wanrah ia ka jingbha bad ka jingsniew.
Ia kane ka jingiatai la pyniaid da u vice chancellor ka Martin Luther Christian University (MLCU) u Bah Robert G Lyngdoh.
Kiwei kiba iashim bynta ha kane ka jingiatai ki long u Chief Executive Officer (CEO) ka World Development Forum u Harsh Shrivastava, u Samudra G Kashyap, u Special correspondent ka  Indian Express, Pradyot B Manikya, Editor – in – Chief ka North-East Today (TNT).
Shillong, 4 Nailar:Uwei u samla uba la tip kyrteng kum u  Bah Phren Khonglah ,  u la khlad noh hadien ba u hap bad ngam jyllop  shapoh um  katba u dang leit khwai mynhynnin ka sngi ha ka wah Kshar kaba don haka shnong Lamin hajan Dawki.
La ioh sei ia ka metiap jong u mynta ka sngi na katei ka wah.
Shillong, 4 Nailar :Ki pulit ka jylla ki la leit ban khwai ia kawei ka met iap jong kawei ka briew napoh Nan polok bad ki la leit rah ia katei ka metiap sha Civil hospital ban leh iakaba donkam.
Kipulit ki la ioh khwai iakatei ka metiap ha ka miet sngi saitjain  baladep bad hadien ka jingpynshisha ki pulit ki la lap ba ka met iap ka dei jong ka Saborika Dhar, 26 snem karta kaba shong ba sah ha Bivar Road kaba ki bahaing jong ka ki la ujor naduh ka ka 2 tarik mynta u bnai katei ka samla ka la jah na la ing bad kim don jingtip eiei shaphang jong ka.
Ki pulit ki dang pynlong ka jingtohkit ban lap ia ka jingshisha la katei ka briew ka noh iap ne don eiei ha lyndet ka jingiap jong ka.
Shillong, 4 Nailar:Ka Meghalaya Tran sport Corporation (MTC) ka la pyniaid bus biang sha kad liengsuin sha Umroi naduh ka 31 tarik Naitung mynta u snem.
Kane ka jingpyniaid bus biang hadien ba la sangeh katto katne por, ka dei hadien ba ki nongleit nongwan ki la ud ia ka jingshim kabu palat ki taksi kamai kiba oh dor haduh T.
1800 spah na Shillong sha Kad Liengsuin ha Umoi.
Ka thymmei khubor ha kane ka sngi Saitjain ka la ong ba ka MTC ka la pyniaid biang ia ki bus kamai wat la ki don duna bha ruh.
“Ngi la shim ia kane ka rai ban pyniaid bus biang hadien ba ki nongleit jingleit ki la ud bha namar ka jingshim kabu palat ki taksi kamai kiba la dain dor haduh T.
1800 ban leit sha Kad Liengsuin ha Umroi na Shillong.
La kyrpad ruh da ka Airport Authority of India (AAI) ban pyniaid ia ka bus" la ong u heh sorkar.
Ha kajuh ka por, u heh sorkar u la ong ba ka dor jong uwei u nongshong bus la buh T.
100.
Ka por ban mih na Shillong sha Umroi kan long 11 baje mystep bad na Umroi Shillong kan shong katkum ka jingwan poi ka liengsuin na Kolkata.
Shillong, 4 Nailar:Kum shi bynta ban pynioh surok ia ki shnong kyndong bad pynsuk ia ki paidbah ha ka leit ka wan bad khamtam ka kit ka bah, ka sorkar jylla shen kan sa pyntrei noh ia ki 75 tylli ki surok lyngba ka shkim Prime Minister Gram Sevak Yojana (PMGSY) ha ki hynnriew tylli ki District ka jylla.
Kitei ki surok 75 tylli kiba jngai kumba 267 km, la bei tyngka da ka World Bank lyngba ka sorkar kmie ha ka jinglut kaba T 230.
58 klur.
Haba kren bad u Chief Engineer ba dei peit ia ka shkim PMGSY, u Bah MM Sun ula la ong ba shen ka tnad PWD kan sa khot tender na bynta ban pyntrei ia kitei ki surok mynta u bnai.
Kat kum ki kyndon ba la pruid dak da ka sorkar lyngba ka tnad PWD, ki kontraktor kiba pyntrei ia ki shkim PMGSY ki dei ba pyndep ia ka jingtrei hapoh 18 bnai.
Kitei ki surok thymmai ban shna noh shen ki kynthup ha East Khasi Hills 12 tylli, West Khasi Hills 9 tylli, Ri Bhoi 19 tylli, Jaintia Hills 3 tylli, East Garo Hills 11 tylli bad West Garo Hills 21 tylli.
Shillong, 4 Nailar:Hynniew ngut ki nonglute ki la shah bat ha ka shnong Mawiong bad la aiti sha ki pulit ha kane ka sngi Saitjain.
U SP ka East Khasi Hills u Bah Mariahom Kharkhrang u la ong ba kine ki nonglute ki la shah bat ha ka shnong hadien ba ar ngut ki rangbah ki la leit iathuh sha ka shnong hadien ba ki la shah lute ha kitei ki briew por kumba 10 baje ei ei myn miet.
U  SP u la iathuh ba u Bah Elevenson Kharkongor  bad Bah Rangdamut Kharmalki ki la leit buh ia kawei ka longkmie ba pang sha sha Thangshalai hynrei ynda ki la wan phai, ki la shah khang lynti ha kawei ka trok S (AS01DC/1965) ha Mawiong.
Ha kane ka trok kaba don bun kumba 7 ngut, ki la hiar bad lute ia kine ki briew T.
700, kawei ka mobile, ka tape kali.
Kine ar ngut hadien ba la shah lute, ki la leit pyntip wut wut sha u rangbah shnong ka Mawiong bad la khot paidbah bad la ioh syndon ia kitei ki runar.
Kine ki runar  nonglute ba shah kem la tip kum U Raymon Warjri (20) basah ha  Mawlai Mawdatbaki, Headingson Kurbah (21) Nongthliew, Sohiong, Lamphrang Pakyntein (19) Mawlai, Samkisoh Shabong (18) Nongthliew Mairang, Lamdingstar Kharkrang (18) na Krang, Mairang, Klossing Rani (20) Mawumkahkhang, Mairang bad uwei ba dang 16 snem.
Kin shah tohkit saw sngi kynthih.
Shillong, 4 Nailar:Ha kawei ka jingjia ba ngewsih, uwei u rang bah u la shah pynbam eit ksew hadien ba la shah kynnoh kum u menaiksuid bad kane ka la jia ha 30 tarik Naitung ba la dep ha shnong Mawting kaba don ha Sohryngkham jong ka East Khasi Hills.
U Superintendent of Police ka East Khasi Hills u Bah Mariahom Khar krang u la iathuh ba uwei u briew ba kyrteng u Bah Halorsing Kharumnuid (46) u la shah suba menaiksuid bad kum ka jingpynshitom ia u, la pynbam da ka eit ksew da phra ngut kiba haiing jongu.
Dang shen, lah ban kdew ba ka Dorbar Mawryngkang ka la shah takrain ha ka bor synshar district halor ka jingpynshitom ia  u Bah Noping Khongsit da kaba pynbam eit briew halor la jingkynnoh kum u men aiksuid.
Halor ka jingjia ha ka shnong Mawting, Sohryngkham u SP u la iathuh ba ia ka FIR la ioh pdiang da ki pulit ha ka 2 tarik Nailar bad hadien kane, ki pulit ki la pynlong ia ka jingkhynra ha kane ka step sngi Saitjain bad la kem 7 ngut kynthup kawei ka longkmie.
Kine kiba shah kem kiba kynnoh donkti ban pynbam eit ksew ia utei u rangbah ki long Broswel Pyngrope (49),  Elbinus Mylliemngap (37),Sanil Mylliemngap (25),Rani Kharumnuid (25),Mildret Kharumnuid (46),Khrawbor kharumnuid(21) bad Johny Kharumnuid (35).
Baroh kine, kin don ha ka jingtohkit jong ki pulit san sngi.
Tura,4 Nailar:Ka jingpynbna jylla ka sorkar India ia ka Telangana, ka la pynmih sa shibun bah ki jingiakhih kiba jur ha kylleng ka India,   ha kaba la iohi, ia ki jingdawa jylla bapher ha Assam, nangta sa ka jingiakhih ki Gorkha ha Darjeeling, na bynta ka Jylla Gorkhaland, nangta ka  Koch Rajbongshis, kaba  dawa jylla Kamata pur, ki Karbi ruh ki la dawa jylla lajong bad namar kitei ki jingdawa jylla ki la pynbna da ka jingiakhih bad ka pakhang shnong kaba ki la buh ha ki jong ki jong ki kynta bad ki sngi.
Mynta pat kane ka jingdawa jyla ka la pur sa ha ka jylla Meghalaya ha kaba ka la mih sa ka Garo Hills State Movement Committee (GHSMC) kaba la dawa jylla Garo land.
Ka GHSMC ka dei ka kynhun kaba kynthup ia ka Garo National Council Political party, ka All India Garo Union, ka  Tura Government College Students’ Union bad ka  A’chik Students Welfare Association (ASWA)  kaba kynthup ruh ia baroh ki khynnah pule jong ki kolej ha Garo.
Katei ka kynhun ka la pynbna ba kan pynlong ia ka pakhang shnong ha ka 8 tarik mynta u bnai ban dawa jylla Garoland.
“Lada ka sorkar ka lah ban ai jylla ia ka Telangana na ka bynta ki briew kiba kren Telegu, balei ym lah ban ai jylla ia ki Garo, ka jingdawa jylla jong ngi ka dei kaba hap hapoh ka State Linguistic Act of 1965 kaba shah ia ki briew ban pan la ka jong ka jylla kaba ki dei trai, ngi khlem tuh ia ka khyndew jong kiwei" ong u General Secretary ka GHSMC Augustine Marak.
Ka GHSMC ka la ioh jingbit ruh na u Deputy Commissioner ban pynlong iaka jingiashong kyllain myngngor ha Tura ha ka 6 bad 7 tarik mynta u bnai.
Lah ban ong ba ka jingpynbna jylla Telangana ka  la long kumba ai ding ia kiwei pat ki kynhun bad ki seng jong ki jylla bapher bapher ban mih madan ban dawa jylla da kaba pynlong ia ki pakhang shnong bapher bapher.
Shillong, 5 Nailar:Ka shnong Mawlai Nongpdeng ka la ioh bat haduh 11 ngut ki mynder kiba wan sha kane ka shnong ha kane ka sngi u Blei.
Katkum ka kyrwoh na ka FKJGP Mawlai circle, kane ka jingleh ka shnong Nongpdeng ka dei ban ai jingiaroh.
“Ka Dorbar Shnong Mawlai Nongpdeng, ym tang ban shakri ia u paidbah ha shnong lajong hynrei ruh ban peit pyrman pat ia ka jingwanrung kyrthep ki mynder ha ka Bri ka jong ngi", la ong ka seng ha ka kyrwoh.
Ka seng ka pynpaw ia ka jingkmen ia ka shnong Mawlai kaba la shim khia ban peitngor ia ki mynder ba wan rung.
Ka Seng ka kyntu ruh ia baroh ki shnong ym tang ha Mawlai hynrei baroh ki shnong jong ka Bri u Hynnietrep ba kin bud ia ki nuksa jong ka Dorbar Shnong Mawlai Nongpdeng bad ruh  ba kin shim khia ban peitngor ia ka jingwanrung pathar jong ki mynder sha ka shnong jong ki namar kan buh shibun bah ki jingeh hadien habud.
Shillong, 5 Nailar:Hynnin ka miet, ki shipai BSF, ki la kem ia kawei ka lieng, kaba don bad ki maw shi dap, kaba leit kit maw naduh na Khyndong Mawprah, ka ba dei ka jaka, kaba jngai haduh 150metre shatei sha jingkieng Dawki.
Nalor katei ka lieng, la ioh kem ruh ia uwei u khar Bangladesh, uba dei u nongniah jong katei ka lieng.
Shillong, 5 Nohprah:Ha ka 4 tarik myn miet, ar ngut ki pulit ki la shah kem.
Kitei ki dei  u Khamti Rymbai, 45 bad u Balajied Mashli, 29 katba ki dang bun kam ka dawa pisa na ki trok ha ki thain Umiam, Barapani, Ri Bhoi district.
Shillong, 5 Nailar:“Ngam tip la u myn tri ka tnad District Council Affairs (DCA) Bah HDR Lyngdoh um tip ne em ia ka Sixth Scheduled ka riti synshar, lada um tip bha ba u Myntri Rangbah ka jylla un ai noh da kawei ka tnad", la ong u Bah Bindo M Lanong haba pyr shah jur ia ka jing kren jong u Bah HDR Lyngdoh ba ki Autonomous District Council (ADC) ki dei ban ioh jingbit shwa na u Lat ne na ka sorkar lada kwah ban pas ia kano kano ka Bill.
U Bah Bindo ba long ruh u working president ka UDP u la ong ba katkuam ka riti synshar ka ri, ki ADC ki don la ka bor lajong ban thaw ia ka ain katkum ka Sixth Scheduled bad kim donkam ban pan jingbit na ka sorkar ne na u Lat ka jylla.
“Ngam tip la u myntri ka DCA u tip ne em ia ka Sixth Scheduled ka riti synshar ka ri", la ong u Bah Bindo bad bynrap, “pyrkhat ma phi kumno u Lat un iakren ban shna ain bad ki Autonomous District Council, hato ka ju don mo ba u President ka ri un iashong jingialang bad ki MP ne MLA ban iathaw ain",  u la buh jingkylli.
Ka Para 3-10 jong ka Sixth Scheduled la batai shai ia ka bor jong ka district council ban thaw ia ki ain, la ong u Bah Bindo bad bynrap ba Para 14 Cluase (e) ka la pynkup ia ka bor ha u Lat ban thung wat ia ka Commission, la ong u Bah Bindo.
Ka jingong u Myntri bah HDR Lyngdoh ba hap ban pan jingbit na u Lat ne na ka sorkar ban thaw ain ka district council bad bym lah ban thaw ia ka Commission, ka dei ka jingialam bakla ia ki paidbah bad ruh ia ka District Council, la ong u Bah Bindo.
U Bah Bindo u la pyni nia da kaba ong ba mynshwa, la don teng ka Commission ba la thung da ka sorkar ban pule bniah ia ki kam jong ka district council ha kaba la khlieh da u Chief Justice ba la shong thait ka Guwahati u Justice SK Datta, bad kumta ka jingkren jong u Bah HDR Lyngdoh ka long kaba bakla.
“Haduh mynta la dep pynkylla ia ki constituency jong ka KHADC la lai sien, nyngkong ha u snem 1972, nangta la pynkylla ha ki katto katne ha u snem 1977-78 bad sa ha u snem 1983-84", la ong u Bah Bindo bad ia kine ki Bill la leh khlem da donkam ban pan jingbit na u Lat ka jylla hynrei ka kamram jongu, ka long tang ban pdiang lada ka biang bad ban kyntait lada kam pat biang.
Katkum ka jingong u Bah Bindo, ka sorkar ka lah ban thaw ia ka Delimitation Commission ban pynduh ne ban pynkha ia ki MDC constituency bad ka la don ruh ka kyndon katkum ka sixth Scheduled.
Ha kajuh ka por, u la ong ba kumno ki CEM jong ki lai tylli ki Autonomous District Council (ADC) kim tip ne ioh ba ki sngap la ka sngap, ruh ym lah ban tip.
Lah ban kdew ba dang shen, u Bah HDR Lyngdoh u la ong ba ki ADC ki dei ban pan jingbit shwa na u Lat ne na ka sorkar haba ki thaw ia kano kano ka ain bad ba u la ong ruh ba ka sorkar ka la pynkhreh ban pynlong elekshon MDC ban wan da ki mashin EVM ha kane ka jylla.
Shillong, 5 Nailar:Ki pulit ka East Khasi Hills ki la kem hynne ia u khun jong u nongshalan (exporter) u Pobitro Das halor ka jingjia hynnin ka sngi ha shnong Majai, ka thain Shella.
Une u khun jong utei u Pobitro u dei u P Das la kem bad la kurup ruh ia ka trok ba ki niah nalor u nongniah u Indrajit Das halor ka jingkynnoh ba ki donkti ban shoh ban dat ia ki samla katei ka shnong Majai hynnin ka sngi u Blei ha katei ka shnong.
Katkum ka khubor na ki pulit, u sordar ka shnong Majai u la ujor ejahar ha Shella Police Station hynnin ka sngi ba kawei ka trok (ML-05-3300) ba niah u Indrajit Das ka la rung sha iew Bholaganj da kaba pynkhein ia ka jingthoh, ‘No Entry" namar bym shah rung sha katei ka iew.
Namar kane ka jingrung jubor, ka la don ka jingiania bad ki volunteer ha katei ka por kaba jur bha bad u nongniah katei ka trok.
Hadien kane, u nongniah katei ka trok bad ki nongbud katei ka trok, ki la hiar na kali bad ki la shoh la dar ia ki volunteer ka shnong ha katei ka iew Bholaganj.
Halor kane ka jingjia, ki pulit ki la kem noh ia ki bad ka jingtohkit dang iaid.
Ha kawei pat ka jingjia, ki pulit ki la ioh kem ia uwei u nong-Bangladesh uba la tip kyrteng kum u Onjohn Nongmin na shnong Umdang  kaba hap ha West Khasi Hills.
Shillong, 3 Rymphang:Ka seng KHNAM, ka la pynmih biang ia ki kyrtong jongka, ha kaba ha kane ka kynti, ka la pynbna ia u kandidet na Shella Constituency bad ba kan pynialeh, da U bah Pyndapborthiaw Saibon, na Lyngkyrdem Laitkroh, da U bah Iengskhem Diengdoh bad na Laban Mawprem Constituency, da U bah Andres Kharkongngor.
Katei ka long katba kum ka kyrwoh, na U Bah Batkupar Wahlang, General Secretery katei ka Seng.
Shillong, 03 Rymphang:Ka West Khasi Student Union (WKSU) central body ka la pyrshah jur ia ka jingpynlip bording (light) ka  Meghalaya Power Distribution Corporation Limited (MePDCL) ha ka thain Nongstoin.
U General Secretary ka WKSU  central body u Bah D Sunn u la ong ba ka jingpynlip ia ka bording ka la pynthut ia ka trei ka ktah khamtam ia ki samla pule kiba dang pynkhreh ia ka eksam bapher bapher.
U Bah Sunn u la ong ba ka jingpynlip bording ka long kumba leh shilliang ha kaba ka jingpynlip ia ka bording ka long bun kynta ha katei ka thain katba ha kiwei pat kik jaka la pynduna ka jingpynlip bording.
U la dawa ba ka MePDCL kadei ban pynbeit thymmai ia ka rukom pynlip bording da kaba leh kumjuh khlem leh shilliang la ha ka jaka nongkyndong ne ha sor.
U la maham ba ka seng kan leh ia kaba donkam lada katei ka tnad sam bording kam sngap ia ki jingeh jong ki paidbah.
Shillong, 3 Rymphang:U bah Romeo Phira Rani, un iakhun ia ka elek shon MDC, jong ka 17-Malki-Laitumkhrah, kum u kandidet shimet bad katei ka long katba kum ka jingkwah jong ki nongkyrshan jongu, ong ka khubor.
U bah Phira, ula don ha ka kam sain pyrthei, naduh u snem 1994, ha kaba ula iakhun ia bun ki elekshon sha ka dorbar District Council bad sha ka dorbar Jylla ruh kumjuh.
Ula bat shibun ki kam, ha ka jingtrei paidbah jongu, ha kaba ula long ruh U Chairman jong ka MHHDC bad ka MEDC, ha ka sorkar jong U Dr FA Khonglam bad ula logn ruh uwei na ki nongialam jong ka Seng KSU bad U Rangah Dong bad Treasurer jong ka Laitumkhrah Main Road, nalor kiwei pat ki kam.
Shillong, 3 Rymphang:U  Archbishop Thomas Menamparampil, SDB,  u Archbishop Emeritus jong ka Guwahati Archdiocese, u la shah thung kum u Apostolic Administrator sede vacante et ad nutum Sanc tae Sedis jong ka Jowai diocese.
Kane ka jingthung ia u, la leh da u  Pope Fran cis, bad la pynbna ha kane ka janmiet ha Rome, Italy.
Hadien ba la khlad noh u  Bishop Vincent Kympat ha ka 30 tarik Nairung  2011, ka Jowai diocese kam pat ioh ia u bishop.
U Archbishop Men amparampil u la shong thait kum u Archbishop ka Guwahati Archdiocese ha ka 18 tarik Kyllalyngkot, 2012 bad naduh kane, u la shong ha Peace Centre, Guwahati.
Katkum u Shillong Archdiocese vicar general u John Madur Archbishop Menamparampil  un shimti ia ka kam Apostolic Administrator  naduh mynta ka sngi.
Jowai, 3 Rymphang:Ki nongialam jong ki saw tylli ki sengbhalang kiba trei kam ha East Jaintia Hills District, kiba kynthup ia ka AJYWO-East Jaintia Zone, ka KSU-Khliehriat Circle, ka FKJGP Khliehriat Circle bad ka HNYF-East Jaintia Zone mynta ka sngi ha ryngkat ka jingsynranlang jong u Bah M H Dkhar President ka AJYWO Sengkmie bad ruh u Bah SS Niangti, General Secretary ka KSU-JHDU, ki la ia kynduh ia u Deputy Commissioner jong ka East Jaintia Hills District ban dawa na u ban pyntrei kam noh ia ka Local Taxi Khliehriat Region khnang ban pynsuk ia ka leit ka wan jong u paidbah hapoh jong katei ka District.
Ki saw seng ha ka dorkhas ba ki la ai ha u DC bad u DTO jong ka EJHD, ki  la ong ba lada ka rukom kamai kali hapoh jong ka district jong ngi ka dang long beain kumnne da kaba u kali shimet ruh un ia kamai lang bad ki kali ba la dep applai permit, kane, nalor ba ka long ka kam beain kaba pynjah burom ia ka district EJHD bad ruh wanrah ia kiba bun ki kam sniew ha ka leit ka wan jong u paidbah, kane kan ktah ruh ia kito kiba pli ki ba la dep applai ia ka local permit namar kine ki hap siew ia ki tax ba pher ba pher sha ka sorkar bad ruh wat ia ka ram sha ki bank na ka bynta ki kali jong ki.
“Ngi la ong ruh ia u DC bad u DTO jong ka EJHD ba ngi kum ki saw seng ngi long kiba la pynkhreh ban iarap ia ka office jong ki ha kano kano ka por ba ki don kam ia ki dkhot jong ngi na ka bynta ban pyntrei kam ia katei ka jingdawa jong ngi" ong u Bah S Ryngkhlem.
Kum ban shu pynkynmaw, ka AJYWO Sengkmie hapoh ka jingialam jong u Bah MH Dkhar President jong ka, ka la ujor ia kane ka rukom kamai beain ki kali shimet wat sha duh ka Ministry of Road Transport & Highways (Surface Transport) jong ka sorkar India ha u snem 2011 bad katei ka Ministry jong ka sorkar India ka la bthah ruh ia ka sorkar Meghalaya ban pynduh pyndam noh ia katei ka rukom kamai beain ki kali hapoh Khliehriat (C) Sub-Division, hynrei namar ba ka sorkar Meghalaya kam shym leh eiei haduh mynta ruh, kane ka jingkamai kali beain ki kali shimet ha EJHD ka dang sah hi kumjuh haduh kane ka por.
Shillong, 3 Rymphang:Ka jingiakynduh lang jong ka Meghalaya Pradesh Congress Committee (I), kaba long myn ta ka sngi, ka la rai ban pynjlan  biang ia ka sngi ban thep kyrteng, na bynta ki nongialeh MP, haduh ka 6tarik mynta u bnai.
Ha ka jingiakynduh kaba long mynta ka sngi, kaba la pyniaid da U President jong ka MPCC, U bah DD Lapang, la iathuh ba la ai por biang sa lai sngi, lada ki don kino kino kiba kwah ban thep kyrteng ban ialeh ia katei ka elek shon Lok Sabbha.
U bah Lapang, u la ong, ba ka jingpynjlan, ka long namar ba ka AICC, kam pat buh ia ka tarik, ba khadduh, na ka bynta ban pdiang ia ki kyrteng jong ki kandidet.
Utei u nongialam Congress, um shym la iathuh pat, la U bah Ronnie V Lyngdoh, uba dei u MLA jong ka Mylliem, la ula thep kyrteng ne em mynta ka sngi.
Shillong, 3 Rymphang:Ka HSPDP, ka la pynbna sa lai ngut ki kyr tong jong ka bad kitei ki kynthup ia U bah Martle N Mukhim, u ban iakhun na Mawkynrew, U bah Tamdorlang Risaw, na Mawsynram bad sa U Batista Khongphai, u ban iakhun na Sohra Constituency.
Da u Bah Philip MarweinShillong, 3 Rymphang:U Bah Mighter Mar wein, na ka shnong Nong jri, un ïa-aireng kum u kyrtong shimet na 26-Langrin MDC constituency, jong ka South West Khasi Hills District.
Ia kane uBah Mighter u la ïathuh ha une u nongai khubor Myn-Sngi Sait jaiñ.
U Bah Mighter u la long teng u nonghikai skul bad hadien kata u la trei noh ïa ka kam khaïi dewïong sha Bangladesh kum kiwei kiwei ki nongshalan dewïong.
U la long u nongtrei bashitrhem ha ki kam shnong Nongjri kum u samla bad u la long uwei na ki nongïalam jong ka seng samla ha kane ka shnong.
U la don bynta ruh ha ki kam ban rat ïa ki jingsniew ha ka thaiñ.
Ha ka jingpule u la pyndep ïa ka klas ba-khat-ar.
Ha ka kam shalan dewïong, u la long u secretary jong ka MMOEA, ka seng khaïi dewïong sha BangladeshU la rai ban ïakhun ilekshon namarba ka thaiñ Borsohra, Nongjri-NOnghyllam-Moheskola-Kulang bad kiwei ki thaiñ border bad ka Langrin constituency barohkawei, ki dei ki jaka ba shah kyntait tam jong ka jylla bad u thmu ban ai ka jingshakri  kaba kham bha ban kiwei ki MDC kiba la dep long myshuwa.
Shillong, 3 Rymphang:U Bah Lumkamai K.
Nongrum, uba long uwei na ki dkhot ba pawkhmat jong ka Umroi Block Congress Committee, u la iehnoh na ka kam naduh mynta ka sngi bad na ka jinglong kum u dkhot ka seng Congress na ki daw shimet.
U Bah Nongrum u la phah noh ia ka shithi iehnoh kam sha u President ka Umroi Block Congress Committee.
U Bah Nongrum, uba la iakhun ia ka ilekshon MDC na Umroi constituency ha u snem 2009, u dei uwei na ki nongtrei ba shitrhem bad ba radbah jong u MLA ba mynta ka Umroi, u Ma Ngaitlang Dhar bad u dei u briew uba la noh synniang shibun eh na ka bynta ka shnong ka thaw bad ka imlang sahlang.
Na ka bynta ka ilekshon MDC ka ban long mynta u bnai, u Bah Nongrum u la rai ban kyrshan ia u kyrtong shimet, u Bah M.
D.
Syiem.
Shillong, 3 Rymphang:U nongialam myn siem ka Tibet u Dalai Lama u la ong ba ka ri China ka dei ban bud ia ka India, kaba pdiang ia baroh ki jaitbynriew bad ki jait niam, hynrei kane kam dei pat ba kwah ban ia lait ne iapra noh na China.
Haba kren ha ka jingpynkup burom jong ka Martin Luther Christian University (MLCU) kaba long mynta ka sngi Nyng kong ha U Soso Tham Auditorium, u Dalai Lama  u la ong ba ka China ka dei ban ioh jinghikai na ka ri India kaba pdiang bad kdup ia baroh ki jait bynriew, ki ktien bapher bapher ban iaim iasah lang.
Ha kane ka jingpyn kup burom la don lang u Lat ka jylla u KK Paul, u Myntri Rangbah ka jylla u Mukul Sangma nalor kiwei ki heh ki hain bad u vice chancellor ka MLCU u Bah Robert G Lyngdoh.
Ka India ka long kum ka iing sah jong u Dalai Lama  bad kane ka dei ka sien ba nyngkong ia une u nongialam Mynsiem ka Tibet ban wan iuhkjat ha kane ka nongbah ka jylla Meghalaya.
U Dalai Lama u la ianujor ia ka India kum ka United Nation kaba pdiang ia baroh ha ka.
“Kane ka dei ka jingkhraw ka India kaba long ka nuksa ia kiwei ki ri ha ka pyrthei", la ong u Dalai Lama.
U la ong “nga iathuh ia ki nong-China.
Ki dei ban ioh jinghikai na ka India bad u la kynnoh ia ki riew khim jingmut ka China kiba thung ia u symbai ka jingisih ia ki paidbah ka Tibet.
U la kyntu ia ki paidbah ban kiar na ki kam sniew ki kam runar kiba pynkha ia ki jingiashun para bynriew.
Ka bor jong ka suloi, ka bor jong ki bor shipai, bad ka bor jong ka jingiashun, kim neh slem hynrei dei ka jingsuk kaba neh", u la ong.
Shillong, 3 Rymphang:Ki paidbah nong shongshnong jong ka thaiñ Borsohra-Nong hyllam bad Nongjri bad kiwei kiwei, ha ka jing kyrpad ïa u Minister ka PWD, u Bah Sngewbha lang Dhar, ki la kyntu jur ïa u ban bthah ïa ka PWD ba kan pynstet ban pynbha ïa ka surok na Lailad-Borsohra sha Nonghyl lam-Nongjri Kulang namar kan don ka jingïaseng Presbytery Rangthong ha ka 14,15 bad 16 tarik mynta u bnai ha Nongjri.
Ki paidbah ki la kyntu kumne namarba ka surok ha kane ka thaiñ ka sniew palat bad ka wan ka leit ki paidbah ka shitom haduh katta katta.
Na ka Synjuk ki Rangbah shnong jong kane ka thaiñ ruh, ki la kyntu jur ïa u Minister bad ïa ki Injiniar kiba dei khmih ïa ki surok ha kane ka thaiñ.
Kum ban shu kdew, ki surok ha kane ka thaiñ ki long kiba sniew tam ha ka jylla bad wat ha Ri India ruh.
Shillong, 3 Rymphang:Ka Meghalaya State Planning Board – Working Group -5 ka la iakynduh mynta ka sngi, ha Yojana Bhavan, Main Secretariat, Shillong ban ia kren halor ka jingai um rep bad khamtam halor ka jingtrei jong ki scheme ring um bapher bapher.
Katei ka jingialang, la pyniaid da u Bah John F Kharshiing, Co-Chairman, MSPB, ha ka jingiadon lang u Mr Grithalson Arengh, Dy Chairman, MSPB, bad la shem ha ki jingiakren ba kat kum ki kam ki scheme kiba la pyndep haduh u Lber  2013, ka Irrigation Potential kaba la plie lynti lyngba ka scheme hapoh ka jylla ka long baroh 41,449 Ha.
(Hectares) katba ha kawei ka liang la pyntip ka tnad Water Resources ba katkum ki report kaba ki la ioh lum antad ka jylla Meghalaya ka don ka Irrigation potential haduh 2.
1 Lakh Ha.
(Hectare).
Kumta katkum ka jingplie ki schemes haduh kine ki sngi ka Irrigation Potential kaba la thaw bad plie lynti ka long 19%.
Ki ophisar jong ka tnad Water Resources Department ki la ai ka Power Point halor ka ‘draft’ water policy kaba san kaba la pynkhreh da ka Water Resources Department.
Ki ophisar jong kane ka tnad ki la pyntip ba ki la dep phah ia kane ka juh sha ki lai tylli ki Autonomous District Councils (ADCs) bad ki dang ap yn da dep ka election ban ia kynduh markhmat ia ki bor ADC ban ia kren bad ban ioh ia ki jingai jingmut halor kane ka policy kaba donkam bha.
U Co-Chairman, u la ai jingmut ia ka WR Department ban pynlong ka jingiakynduh bad ka NEHU (Geography) Department, IIT –Guwahati, MLCU, namar u la ioh jingtip ba ka skul bah NEHU ki la dep pynkhreh ia katto katne tylli ki report halor ki Um ki Wah kiba don hapoh kane ka jyllla kaba lah ban iarap ia ka tnad Water Resources Department.
U Bah John F Kharshiing, Co-Chairman, MSPB, u la ai jingmut ba ka State Planning Board ha ryngkat ka Water Resources Department, ba ki lah ban pynlong da ki jingai jingtip paidbah bad ha ka juh ka por ban ia kynduh lang kyrpang ia ki lai tylli ki Autonomous District Councils, ki Dorbar Shnong, Dorbar Raid bad Dorbar Hima (Traditional Institutions), ki NGOs / Civil Society, ban ia thir ia tai halor kane ka Draft Water Policy.
La ia kren ruh halor ka jingduna nongtrei ka tnad Water Resources Department bad halor ka lawei jong ki Muster Roll bad kiwei kiwei.
Ha kane ka jingialang na kiwei kiwei ki tnad kiba la ia shim bynta ki long ka Mrs HK Marak, Commissioner & Secretary, SPB,  u Bah P Lyngwa, Chief Engineer, Water Resources Department, u Bah MM Sun, Secretary, PWD (R&B), ki Addl Chief Engineer bad kiwei kiwei kynthup ki officer jong ka State Planning Board.
Shillong,4 Rymphang:Ha ka miet 3 tarik mynta u bnai, ar ngut shitnga ki la shah pyniap ki runar kiba la suba ba ki dei ki khar Bangladesh, kitei kiba la shah pyniap ki dei kiba la tip kyrteng kum u Ramu chetri, uba dei u nongbylla sngi bad ka lok jong u kaba la tip kyrteng kum ka Anjela Chetri.
Kite ki 2 ngut ki la shah pyniap katba ki dang don ha  iing trep jong ki kaba don ha Riah Jalong kaba don hajan Tamabil.
Ki pulit ki la suba ba ka tei ka jingjia ka lah ban jia ha ka por ba ki dang ia dih ia bam lang.
Na katei ka jaka ki pulit ki la ioh ban kurup uwei u bilor thylli uba heh, shi haft bad ar Quarter ka kyiad phareng bad saw tylli ki klat.
Ka jingtohkit halor katei ka jingjia ka dang iaid shakhmat.
Shillong, 03 Rymphang:Ki nonghikai kiba shah byrngem ha ka sor kar ban pynduh kam halor ka jingkynnoh ba la thung beain, ki la byrngem kylla ia ka sorkar ba kin mih madan lada ka sorkar ka iaid shakhmat ban pynduh kam ia ki.
“Lada ka sorkar ka iaid shakhmat ban pynduh kam ia ngi, ngim banse ban mih madan", la ong uwei na ki nonghikai uba don ha ka thup ban shah weng kam u Bah S Siang shai haba kren hynne ka Lah sngi u Blei ha Shillong Press club.
Ka sorkar ka la thmu ban weng kam ia ki 253 ngut ki nonghikai LP halor ka jingkynnoh ba shah thung kam beain 2010 ba la lap da ka High Level Committee ba la thung da ka sorkar ban tohkit hadien ba la sei madan da ka CBI.
“Ngim shaniah ba kane ka jingtohkit kan long kaba khuid", la bynrap u Bah Siangshai, namar la thung kam iangi da ka hok.
U la ong, " Lada ka sorkar ka beh kam jubor ia ngi khlem ka sakhi kaba biang, ka sorkar ka la thombor ia ka hok jong ngi".
U la ther ia sorkar ba ka jingthmu ban beh kam ia ki nonghikai bala pynskhem ka la pynlong ia ki nonghikai kum ki Langknia katba ka jingthung kam beain ha kiwei pat ki tnad sorkat ym don ba pushe eiei.
“Kane ka jingthmu ban pynduh kam ia ki nonghikai kadei tang kik kam politik", u la kynnoh u Bah Siangshai.
Lah ban kdew ba ka sorkar ka la pan jubab na kitei ki nonghikai hapoh ka 10 tarik u Kyllalyngkot.
Katkum ka jingiakren bad u Director ka School Education and Literacy u Ambrose CH Marak u la iathuh ba u la dep phah ia ka jubab sha ka sorkar bad ka shong sa ha ka sorkar ba kan leh ia kaba donkam.
U Director u la iathuh ba baroh khoit ki nonghikai ba la shah thung kam beain ki la kyntait ia kane ka jingkynnoh jong ka sorkar.
“Nga la aiti ia ki jubab jong ki nonghikai baroh sha ka sorkar bad nga dang ap ia ka rai na ka sorkar halor kane", la ong u Director.
U la iathuh ba ki nonghikai baroh kiba don ha ka thup shah pynduh kam ki long 92 ngut na Jowai, 21 ngut na Tura, 37 ngut na Amlarem, 43 ngut na Dadenggiri bad 60 ngut na Shillong.
Napdeng kine ki nonghikai ym don iwei ruh na Ri Bhoi bad na West Khasi Hiills ki bym don ha ka thup ban pynduh kam, katkum ka jingong u Director.
Kine ki nonghikai ki la shah kynnoh thung kam beain ha ka por ba dang long Myntri Pule puthi ka Kong Ampareen Lyngdoh hadien ba la sei madan da ka CBI.
Shillong, 3 Rymphang:Ka Garo National Liberation Army (GNLA) ka la dawa pisa T.
20 lak na kiba haiing u  para u MLA uba shah rah bor u Naga M.
Sangma (39).
U Naga u dei u para jong u MLA ka Meghalaya u Samuel Sangma.
Ka khubor pulit ka iathuh ba u Naga u la shah rahbor ha ki lehnoh ka GNLA bad ki la dawa ia katei ka pisa ban pynlait ia u.
Saw sngi hadien ba la shah rahbor, u Naga ym pat tip shaei u don hynrei ka khubor syntiat ki pulit ka iathuh ba u don ha ka thain Garo hill ha kti ki GNLA.
Ha ka 30 tarik Kylla lyngkot, saw ngut ki dkhot ka GNLA ki la rahbor ia u Naga na iing sah jongu na Gasuapara ha South Garo hills district kaba jngai kumba 180 km na Shillong.
Ki heh pulit ka South Garo hills ki la iathuh ba kim pat tip ia ka jaka ba rahbor ia u Naga bad ka jingthwet ka dang iaid shaid shaid ban pynlait ia u.
Ki pulit Combat Battalion for Resolute Action (CoBRA)  bad ki Meghalaya’s Special Weapons and Tactics (SWAT) ki la krih ia sha katei ka jaka ban wad ia une u ba shah rahbor.
U Naga u dei u nongkhaii heh spah sha Bangladesh na Gasuapara Land Custom Station.
Shillong, 3 Rymphang:Ka Meghalaya State Planning Board – Working Group -5 ka la iakynduh mynta ka sngi, ha Yojana Bhavan, Main Secretariat, Shillong ban ia kren halor ka jingai um rep bad khamtam halor ka jingtrei jong ki scheme ring um bapher bapher.
Katei ka jingialang, la pyniaid da u Bah John F Kharshiing, Co-Chairman, MSPB, ha ka jingiadon lang u Mr Grithalson Arengh, Dy Chairman, MSPB, bad la shem ha ki jingiakren ba kat kum ki kam ki scheme kiba la pyndep haduh u Lber  2013, ka Irrigation Potential kaba la plie lynti lyngba ka scheme hapoh ka jylla ka long baroh 41,449 Ha.
(Hectares) katba ha kawei ka liang la pyntip ka tnad Water Resources ba katkum ki report kaba ki la ioh lum antad ka jylla Meghalaya ka don ka Irrigation potential haduh 2.
1 Lakh Ha.
(Hectare).
Kumta katkum ka jingplie ki schemes haduh kine ki sngi ka Irrigation Potential kaba la thaw bad plie lynti ka long 19%.
Ki ophisar jong ka tnad Water Resources Department ki la ai ka Power Point halor ka ‘draft’ water policy kaba san kaba la pynkhreh da ka Water Resources Department.
Ki ophisar jong kane ka tnad ki la pyntip ba ki la dep phah ia kane ka juh sha ki lai tylli ki Autonomous District Councils (ADCs) bad ki dang ap yn da dep ka election ban ia kynduh markhmat ia ki bor ADC ban ia kren bad ban ioh ia ki jingai jingmut halor kane ka policy kaba donkam bha.
U Co-Chairman, u la ai jingmut ia ka WR Department ban pynlong ka jingiakynduh bad ka NEHU (Geography) Department, IIT –Guwahati, MLCU, namar u la ioh jingtip ba ka skul bah NEHU ki la dep pynkhreh ia katto katne tylli ki report halor ki Um ki Wah kiba don hapoh kane ka jyllla kaba lah ban iarap ia ka tnad Water Resources Department.
U Bah John F Kharshiing, Co-Chairman, MSPB, u la ai jingmut ba ka State Planning Board ha ryngkat ka Water Resources Department, ba ki lah ban pynlong da ki jingai jingtip paidbah bad ha ka juh ka por ban ia kynduh lang kyrpang ia ki lai tylli ki Autonomous District Councils, ki Dorbar Shnong, Dorbar Raid bad Dorbar Hima (Traditional Institutions), ki NGOs / Civil Society, ban ia thir ia tai halor kane ka Draft Water Policy.
La ia kren ruh halor ka jingduna nongtrei ka tnad Water Resources Department bad halor ka lawei jong ki Muster Roll bad kiwei kiwei.
Ha kane ka jingialang na kiwei kiwei ki tnad kiba la ia shim bynta ki long ka Mrs HK Marak, Commissioner & Secretary, SPB,  u Bah P Lyngwa, Chief Engineer, Water Resources Department, u Bah MM Sun, Secretary, PWD (R&B), ki Addl Chief Engineer bad kiwei kiwei kynthup ki officer jong ka State Planning Board.
Shillong,4Rymphang:Dang ha kine ki taiew ba la dep u kyrtong shimet na Shella Konstitwensi uba la shah pynduh tiket na ka seng Congress,  Bah Ban tyngshain Rynga, u la kam ba ki nongkyrshan ba radbah ka Congress na Shella Konstitwensi ki la rai ban ai ka jingkyrshan ia u.
Halor katei ka phang u Rupang u la ioh ban ia kren bad utei u kyrtong ban tip haduh katno spah ngut ki nongkyrshan ka Congress kiba la don ha ka liang jong u.
‘3 pawa na ka shi kilo ki kyrshan ia nga-ngam tip ia ka jingmut ba shapoh jong ki, hynrei kumba ka long mynta hi 3 pawa ki don bad nga’ ong u Bah Rynga.
Haba la kylli hato ki don ne-em ki nongialam ka seng Congress kiba don ha ka liang jong u kumba ka long haduh mynta, ‘ngim ong eh ia ki nongialam namar ki nongialam ki don ha ka party bad ki donkam ruh ban ia don bad ka party’ jubab biang u Bah Rynga.
Halor ki jingkam jong u Bah B.
Rynga kumba la pyllait ha ka kyrwoh ha kane ka taiew ba la dep ba ki nongkyrshan ba radbah ka Congress ki kyrshan ia u, u Rupang u la ioh ban ia kren bad u Bah Leston Wanswet, uwei na nongialam ba rangbah ka Congress ha Shella-ban kylli hato u don sha ka liang jongno.
Haba la kylli na u Bah Leston kumba iuh tdong bsein u la pynpaw ia ka jingkyndit bad ka jinglyngngoh halor kitei ki jingkam jong u Bah Rynga ‘Mano kita ki radbah ka Congress ha Shella’ ong u Bah Leston, uba la pynpaw ba baroh ki briew jong ka party ki kyrshan iai u kyrtong ba ka party ka la pynieng.
Ym shym la ia kren bad u Bah Jropsing Nongkhlaw  u kyrtong ka Congress na Shella ha ka elekshon MLA 2013, hynrei la shu ioh jingtip na ki katto katne ngut ki nongialam ka Congress ba utei u rangbah ruh u kyrshan ia u kyrtong uba ka party ka la pynbna u Bah Pynthymmaibor Chyne.
U Rupang u la ia kren ruh bad u kyrtong ka Congress na Shella u Bah Pynthymmaibor Chyne halor ki jingmih khubor kumba la kam da u Bah Rynga ba ki nongkyrshan ka Congress ki don ha ka liang jong u, u Bah Chyne u la ong ba um kwah ban ia kynthoh iwei ia iwei hynrei un kham pynleit jingmut ban leit sha u paidbah ban pan jingkyrshan, “lada ngin ia kynthoh iwei ia iwei kan ym kut shuh ka jingiakynthoh hynrei kan bteng shi bteng-kumta ngam kwah ban ong eiei halor kitei ki jingkam  hynrei nga kwah ban pynleit ingmut ban tur sha u paidbah’ ong u bah Pynthymmai.
Ha Shella Konstitwensi kumba ka long mynta ki don haduh 4 ngut ki kyrtong ki ban ia aireng ha ka  elekshon MDC 2014, u Bah Pynthymmai Chyne na ka seng Congress, u Bah Bantyngshain Rynga u kyrtong shimet, u Bah Pyndap Saibon ka KHNAM bada u MDC ba mynta ka Shella u Bah Teinwell Dkhar.
Shillong,4 Rymphang:Ka St.
Paul’s Parish, Upper Shillong kan plie ia ka jingrakhe ia u snem Jubili Ksiar (1965-2015), jong ka Parish ha Laimer, ha ka 9 tarik u rymphang 2014 , ka yn sdang ha ka por 10 baje mynstep.
Yn sdangn iaketi aka jingra khe da ka Mass Bakhuid ha ka por 10 baje bad nangta pat ha ka por 1 baje kan don ka Proseshon Iukharist&Jingkyrkhu.
U Rev.
Fr.
John Madur,Vicar General ka Shillong Archiocese un long  u ongsan ha ka jinglehniam, katkum ka kyrwoh ba la pyllait da u Bah Kitbor W.
Nongrum, Publicity Secretary ,St.
paul’s Parish.
Shillong, 4 Rymphang:Ka seng sain pyr thei, Aam Aadmi Party (AAP) Meghalaya  ka la khot ia ki briew ba kwah ban iasoh bad ka seng ha kane ka jylla.
Ha ka pynlait khubor mynta ka sngi Hatmajai, ka AAP ka la ong ba ka jingialang Emergent Executive Committee kaba long ha Shillong ka la rai ban iawer ia ki paidbah ban iasoh sha kane ka party bad kito kiba la dep pyniasoh ban iakynduh  da kaba phun ha ki number 9862041663, 9436118164,  9774102474, 9436164181,9774176212,  9615304557.
Ka Party ka la thmu ruh ban khot aplikeshon na ka bynta ka elekshon sha ka Lok Sabha na Shillong bad na Tura parliamentary constituency.
Kito kiba kwah ban iakhun ki lah ban iakynduh da kaba phun ha ki number 9862041663, 9436118164 lane  iakynduh beit ia u dkhot ka National Party ha u number 9402698492.
Kane ka long katkum ka kyrwoh na u Bah Anthony Lyngdoh, u Secy  AAP Meghalaya.
Shillong,4 Rymphang:Kumba ju long manla ka elekshon ki kyrtong kiba ia khun ha ka elekshon ki hap ban leit thep kyrteng ialade ha ophis u Deputy Commissioner ne ha ki sub-Division jong ki , lashai ka sngi , ka 5 tarik u rymphang ka dei ka sngi ba ki kyrtong kiba thmu ban ia khun ha ka elekshon MDC-2014  ki hap  leit ban thep kyrteng ialade, ka jingthep kyrteng kan sdang naduh ka por 11 baje ter-ter.
Ha Sohra  sub-Division ki don ar tylli ki konstitwensi, kiba ki kyrtong ki hap ban leit thep kyrteng , ka Sohra bad ka Shella Konstitwensi katba ha Mawkyrwat kaba don don ar tylli ki konstitwensi ka Langrin bad ka Mawkyrwat ka jingthep kyrteng kan sdang naduh lashai hi ka sngi.
Lah ban pynkynmaw ba ha Sub-Division Sohra ki don haduh 8 ngut ki kyrtong ki ban thep kyrteng, 4 na Sohra bad 4 na Shella.
Na Sohra u Bah Donevan ka Congress, u Bah Titos W.
Chyne ka UDP, u Bah Rangphlang Khongwet, kyrtong shimet bad u Bah Batista Khongphai ka HSPDP.
Na Shella u bah Pynthymmaibor Chyne ka Congress, u Bah TeinWell Dkhar ka UDP, u Bah Bantyngshain Rynga, kyrtong shimet, u Bah Pyndap Saibon ka KHNAM.
Ha Mawkyrwat, na Langrin Konstitwensi u Bah Airmarshall Diengngan, kyrtong shimet, u Bah Mansturdy Nongrem ka Congress, u Bah Mighter Marwein kyrtong shimet, Bah Lamphrang Kharbani kyrtong shimet bad u Bah P.
K Raswai ka UDP, kumjuh ruh ki kyrtong na Mawkyrwat Konstitwensi.
Shillong,4 Rymphang:Hadien ba ki la mih ki khubor, ba ka la don ak jingthmu ban plie sa 22 tylli ki iew khappud ha kane ka jylla ka Shella Sports, Cultural & Social Welfare Association, Shella ha ka 31 tarik u kyllalyngkot ka la phah shithi sha u Myntri Rangbah ka jylla u Dr.
Mukul Sangma ban kynthup lang ia ka iew khappud ha Shella kum kawei na ki 22 tylli ki iew  khappud kiba ka sorkar ka la thmu ban  plie.
Ia kate ka shithi la soi da u u Acting President ka seng U Samla C Swett bad u General Secretary U Samla R.
K.
Synrem, katei ka shithi ka dei kaba la thoh sha u Dr.
Mukul Sangma , Myntri Rangbah bad la phah kopi sha u Bah Prestone  Tynsong, Myntri  Border Areas Development, etc, Donkupar Roy, Nongialam Liang pyrshah bad MLA ka thain, SDO (CiVII) Sohra Civil Sub-Division, Acting Wahadar, Shella Confederacy bad sha u Secretary, Shella Village Dorbar.
Ha katei ka shithi ka seng ka la kyrpad ia ka sorkar ba kan ithuh ia ka Shella kum kawei na ki jaka ban plie iaka hat Border, ha ka shithi ka seng ka  la batai lyngkot ia ka History jong ka Shnong Shella ha kaba iadei bad ka kad khaii pateng ha Ri Khasi, kaba long kum ka  kad khaii kaba rim bad ba paw bha ha ka liang ka khaii pateng naduh ki por mynshuwa kata naduh ba la seng iaka Hima Shella (Shella Confederacy) ha ki snem, 1662-63 da ki 23 tylli ki shnong ka thain Ri-war Shella.
Ka la iathuh ba ka jingkhaii ha kito ki por ka la long kaba heh bad paw bha ha kaba ki nongkhaii na ri thor Bangla ki la kiew sha ki iew ki hat kiba hap hapoh Shella kata ka Hat Phali bad Hat Pdia (ia kaba la kynriah noh sha Sohlap, Shella bad neh haduh mynta).
