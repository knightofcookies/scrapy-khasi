Nga kwah ban iohi da ka jingthoh, lehse lada ki khot ia ka jingialang ia nga, ngi lah ban iakren ban iashai", la ong ka Ampareen.
Shillong: Mynta ka sngi kawei ka trok dumper ka la hap ha kawei ka riat ha bynta ba hap ha Lyngkyrdem kaba jngai katto katne kilometer na Rngain katba ka dang wan na thaiñ Pynursla ha ka surokbah bah Shillong-Dawki.
Katkum ka jingiathuh ki briew katei ka jaka, kane ka la jia ha ka por 5 baje duna eiei janmiet ha kaba katei ka trok kaba dei trai u rangbah na shnong Lyngkyrdem ka la hap sha riat da kaba tynrah ia ka kynroh ba la ker.
Hynrei donbok ba ha kane ka jingjia ym pat ioh jingtip ban don kano kano ka jingjia ba sngewsih lait noh ka jingmynsaw uwei u briew ba la pynkit noh wut wut sha CHC Pynursla.
Nongpoh: U nongniah jong kawei ka kali kamai lem bad ki katto katne ngut kiba nongshong kali, ki la mynsaw, hadien ba ka kali kaba ki shong, ka la leit ban tynrah beit nadien jong katei ka trok, kaba la sniew bad kaba ieng ha surokbah NH-6 bad kaba hap hapoh ka shnong Umiam.
Katei ka jingjia, ka la jia hynnin ka sngi ha ka por 7 baje eiei mynmiet, ha kaba katei ka trok kaba don ia u number AS-01-EC-4133, ka la ieng ha la ka jong ka liang, namar ba ka don jingthut, hynrei ha kaba kum katei ka por, katei ka Maxx kaba don ia u number ML-10A-6962 bad kaba thmu ban kiew sha Shillong, ka la leit ban tynrah beit nadien bad kaba la wanrah ia ka jingmynsaw ia u nongniah bad kiba shong hapoh katei ka kali.
Tang mar ia tip halor katei ka jingjia, ki Pulit ka Umiam Police Station, ki la leit mar mar ha katei ka jaka, ban leit ai jingiarap ia kiba la mynsaw bad kiba la pynkit noh mar mar sha Bhoirymbong CHC, na ka bynta ban ai jingsumar ia kitei kiba la mynsaw.
U menkpa, uba na Brazil, ula kulmar jingmut shibun ha kine ki sngi, namar ba um ioh ban thiah lang bad la ki jong ki hynriew ngut ki tnga, ha kajuh ka jingthiah, namar ba ka jingthiah jongu, ka rit palat bad bunsien, u ju thiah noh ha madan, ban ioh thiah lang ha kajuh ka por bad ki hynriew ngut ki tnga.
Hynrei mynta, ula ioh ia ka buit kaba biang tam bad ula pynlut haduh £80,000 lane kaba shongdor T.
81.
54 lak, ha ka pisa India, ha kaba ula thied ia ka jingthiah, kaba 20 phut ka jingheh jongka bad katei ka long, ba un ioh thiah lang bad baroh 6ngut ki lok jongu, ha kawei ka jingthiah.
Da katei ka buit UArthur O Urso, u kyrmen, ba ka jingieid jongu bad ki hynriew ki tnga, kan nang tehsong, namar ba u ioh ban pynlut por bad ki baroh ha kawei ka jingthiah, kaba heh da 20 phut la 7phut.
“Ka jingmut, na bynta ban thied ia katei ka jingthiah, ka dei namar ba ka rit palat ka jaka" ong U  Arthur, uba na Sao Paulo jong ka ri Brazil.
“Man ka por, ba nga dei ban thiah, nga don tang ka jingthiah, kaba long ban thiah arngut briew bad kumta, nga ju thiah noh ha madan, ban ioh ia thiah lang bad ki 6ngut ki tnga jongnga.
Ha ka jingim jongnga, nga ju kwah ban thaw ia ki lad ki lynti, ban pynsuk ia la ka jong ka jingim bad ia la ki jong ki tnga ruh" ula ong shuh shuh.
U Arthur, ula pyni, ia ka dur jong katei ka jingthiah, kaba 20 phut, ha ka peij jongu, ha ka Instagram bad kaba u shim, ba ka dei ka jingthiah, kaba heh tam ha ka pyrthei.
U Arthur bad ka tnga ba nyngkong jongu, ka  Luana, ki iakynduh ha u snem 2021 bad hadien kata, la pynlong ia ka jingiathoh jongu bad kiwei pat ki kynthei ha ka jingpyniaid ka balang katholik; tangba la iathuh ba katei kam shongain satia, namar ba ka Brazil, kam pdiang ia ka jingri bun tnga jong ki shynrang.
Kham mynshwa, U Arthur, u don 9ngut ki tnga, hynrei, ha u snem ba ladep, ula pyllait sanshyieng noh ia ki 4ngut bad hadien kata, u ia poikha sa ia ka Olinda Maria, kaba 51 snem ka rta bad mynta, u ia shong ia sah lang bad ka  Luana Kazaki, 27, Emelly Souza, 21, Valquíria Santos, 24, Olinda Maria, 51, Damiana, 23, bad ka Amanda Albuquerque, 28.
U Arthur, u ong ruh, ba u kwah ban pynioh khun lut, ia kitei ki tnga jongu, ba kin nym sngew kynjah ha ka jingim jongki.
Kum Kane ka kam ban ai khubor ka long kamkaiTate la sdot hi,Balei ym don khubor shuh kiba kham donkam.
Kam kai sudasngew samut bad jahthait ban ioh pule khubor phyllasngew samut ban ioh pule khubor phylla kumne.
Ka jingthmu ka Sixth Schedule ka long ban ri ban sumar ban pynneh pynsah ia ka riti ka dustur jong ki Khasi, Jaintia and Garo.
Ka Sorkar jylla hala marwei ka lah dep pynkhreh ia ka jingai jingmut jong ka ban amend (pynkylla) ia ka Sixth Schedule bad mynta ka la pan jingmut biang na ki lai tylli ki District Council halor kane ka amendment bill.
Ka jingpyn kylla ia ka Sixth Schedule ka ktah ia ka mationg ka jaitbynriew ha ba ia dei bad ki riti ki dustur ki ba lah ban kylla khongpong ruh.
Kumta ngi kyrpad ia ka Sorkar ban pan jingmut shuh shuh na ki seng sain pyrthei, ki seng bhalang, ki Syiem ki Sirdar, ki Doloi jong ki Elaka Jianitia Hills, ki Nokma ha Garo Hills bad ki synjuk Rangbah Shnong baroh.
Ngi kyrpad ia ka Sorkar ban ai lad ia kiba bun ba-lang ban ai jingmut halor ka jingpynkylla (amendment) ia ka Sixth Schedule ka ba long ka stieh jingiada ia ka jaitbynriew.
Sd/-Lada ka sorkar kam ailad kynmaw ba ki jaidbynriew khasi  Kim dei ban ailad iaka sorkar ban pynkylla namar ki jingma kiba ap ia ngi ki rit paid.
ha ka sorkar ki don ki jaidbynriew heh paid kumta kin ialeh ban pynduh jaid ia ngi.
Shillong:Ka dorbar shnong pyllun Laitumkhrah ka la dawa tyngeh na ka sorkar jylla ba ka dei ban rah lang noh ia baroh ki Kharmetor kiba sah ha Sweeper Lane ha Lum sohra, Laitumkhrah sha ka jaka ba ka sorkar kan rah noh ia kiba sah na Them Iewmawlong.
U Rangbah Shnong ka Laitumkhrah, u bah Andrew J Jyrwa u la ong ba ka jingdon ki kharmetor ha Sweeper Lane hapoh u pud u sam ka Lumsohra, Laitumkhrah ka la long ka jingma ia ka shnong ka thaw bad ka la long ruh kum ka ktem jong ki kam bymman.
“Kum ka dorbar, ngi la iakren ia kane, ban rah lang ia ki sha jaka ba thmu ban rah ia kiba na Them Iewmawlong bad, ia kane ka jaka, sa shna ia ki ïing ia ki briew kiba duk, lada ym lah shna ka ïing, shna noh kano kano ka ïing ba ka sorkar ka lah ban pyndonkam na bynta uba bun balang.
Ngi kyrpad ba hap ban weng noh ia kine nangne", la ong u bah Andrew haba iakren mynta ka sngi.
Hynrei ha kajuh ka por, u la pynpaw ia ka jingbynniaw namar ba watla ka dorbar shnong ka la ai jingthoh haduh ba la rben ka File ruh, hynrei ym don ba sngap bad ka la pynsuba jur ba imat ka lah ban don eiei ka jingiada ia ki.
“Kine ki briew kiba ioh ia ka jingiada jong ka sorkar, ki shna ia ki ïing katba mon, la ujor ruh ym don ba sngap, lada shna ki trai tang shu bakla khyndiat ka MUDA ka la wan ban pyni bor, lada ym lah ban kohnguh ia ki jingbthah jongka, kam ai ia ka Occupancy Certificate (OC), lada ym ioh ia ka OC, ban ring ding, ban tan um ruh ym ioh katba ia kiba sah beaiñ ha Sweeper Lane ha Lumsohra, ki shna ïing katba mon, ki pynheh ïing katba mon, ka bording, ka um ruh ki ioh beit thik thik, haba ngi ujor ym don ba sngap", la ong u bah Andrew.
U la ong ba lada ka sorkar kam shim khia, ka jynjar bha ia ka dorbar shnong.
U la ong ruh ba lada ki paidbah ki pyntuid ia ki painkhana sha wah kin shah dain duna kaba heh bha hynrei ia kine ki kharmetor ym don ba leh eiei watla ki pyntuid ia ki jaboh na painkhana sha wah, ym don ba shain kuna eiei ia ki.
“Balei ka sorkar ka leh shiliang ia ki?", u la buh jingkylli.
“Imat ki don ki kynja ba iada ia ki hynrei kumno ki shna ïing man ka sngi, la pynkhapngiah ka kali jongki ha surok, ngi la iakren man ka por, la ujor man ka por khlem don ba sngap", u la bynrap.
U la iathuh ba ha ka por Covid-19, haba rung sha jaka sah jongki, ka ishyrkhei bha, ym ioh jingkhein shuh katno ngut ki don ki ïing, katno ngut ki don ki nongshong shnong bad man ka sngi ki ju don ki dur thymmai suda.
Ym tang katta, u Rangbah Shnong ka Laitumkhrah u la ong ba wat mynsngi mynshai ruh ka don ka jingtieng kaba shyrkhei khamtam ha ka por mynmiet ha kaba ki briew na katei ka jaka ki leit rung sha shnong, ki leh baheh, kynroi bad ka long ka jingma kaba shyrkhei bha.
“Haduh mynta kam ju don ka jingkhot na ka sorkar ia ka dorbar shnong ban iakren halor ka jingai jingthoh ban weng noh ia ki na katei ka jaka, lehse ba ka dei ka jaka sorkar, ki lah ban leh katba mon", u la ong.
U la ong ba ka jingthoh ban weng noh ia ki la shlei ym duna ia ar tylli ki File ba rben bha kynthup sha ki Deputy Commissioner, sha ki Myntri pynroi sor, sha u Chief Secretary, shaduh ki Myntri Rangbah bad kumjuh sha ka MLA ka thain.
Kadei kane kaba ong ki riew tymmen ba u thlen u bam tang ia ki Khasi, um juh bam ia kiwei pat ki jait bynriew.
Nongpoh:Hynnin ka sngi ha ka por ba ki nongialam ka Federation of Khasi Jaintia & Garo People (FKJGP), ki la leit ban khynra ia ki kot ki sla kiba long kum ki Trading License na ki Karkhana kiba don ha Umiam bad kiba la wad jingtip halor ka jingdon ki nongtrei bar jylla, la iohi ba ki bar jylla bad kiba dei ruh ki trai jong kitei ki Karkhana, la iohi ba ki la panmab eh bad kiba la bunkam eh ban phun shane shatai, khnang ban lait na kaba shah khang tala ha kitei ki dkhot ka FKJGP.
Ha ka por ba kitei ki nongialam bad ki dkhot ka FKJGP, ki leit khynra ia ki kot ki sla na kitei ki Karkhana, ki trai jong kitei ki Karkhana, ki la pyrshang ban kren sngewthuh bad pynshai janai eh ia ki FKJGP, da kaba ong ruh ba na ka liang jong ki, ki ju leh kat lah kat iai na ka bynta ban pynbiang ia ki kot ki sla, hynrei haba ki la poi ha District Council, ki shah leh kyllain da kumne kumtai tad haduh ba kan da shimpor eh ba kin pyndep bad kaba pynlong ia ki ba kin hap pyniaid khlem ki kot ki sla kiba biang.
“To pyrkhat bad sngewthuh lem seh ba kumno ngin leh, namar wat haba ngi thrang eh ban pynbiang ia baroh ki kot ki sla ba donkam katkum ki kyndon ain bad khamtam eh kiba iadei bad ka District Council, hynrei ngi shah leh kyllain bad shah pynslem kat, kat haduh ba ngim lah ban pynbiang ia ki kot ki sla" ong uwei u bar jylla bad uba long kum u trai jong kawei ka Karkhana otdieng.
Lada katei ka jingkren da kitei ki bar jylla bad ki nongpyniaid Karkhana, kan dei kaba shisha, kaba mut ba ka dawbah jong ka jingioh laitlan ki briew nabar ban wanleh ia ki kam kamai khlem kot khlem sla sha ka jylla, ka dei namar ka jingshim sting palat da ka District Council.
Nongpoh:Ka kynhun ki nongri sniang bad kaba la tip kum ka Meghalaya Pig Farmer Association, ia kaba la ialam da u Bah Ioanis Lyngdoh, Chairman katei ka kynhuh, hynnin ka sngi ki la leit ban kynduh bad phah ruh da ka Dorkhas sha u Bah A.
L Hek, Myntri ka tnat ri jingri ha ka sorkar jylla, na ka bynta ban pynsngew halor ka jingeh, ba kum ki Nongri sniang ha ka jylla ki ju kynduh na ka por sha ka por.
Nalor ka dorkhas, katei ka kynhun, ka la ioh ruh ban pynpaw hakhmat u Bah A.
L Hek, ba ki kwah eh ban kyntiew ia ka kam ri sniang ha Ri Lum Khasi Jaintia, namar ki don ruh ia ka jingthmu ban pynkylla ia ka rukom ri sniang katkum kane ka juk bad ka ban pynmyntoi ia kito ki briew, kiba im ha ka kam ri sniang.
Nalorkata, ki la kyntu ia utei u Myntri sorkar ba u dei ban pynsangeh ne pynduna noh ka jingwanrah ia ki sniang kiba nabar sha ki Iew ki Hat, namar ym tang ba ki wanrah ia ka jingsaphriang jong ka jingpang African Swine Fever (ASF), hynrei ka pynduhnong ruh ia ki Nongri sniang hapoh ka jylla.
Ki la pynpaw ruh ba katei ka kynhun, ka kwah ban ioh ia ka jingiarap na ka sorkar haba iadei bad ka jaka ba kan long kum ka Iew iadie iathied beit tang ia ki sniang kiba dei na ka jylla, da kaba pynpaw ruh ba ka dei ban don ha Ri Bhoi kumjuh ruh ha baroh ki Distrik kiba don ha ri lum Khasi bad Jaintia.
Ki la pynpaw ruh ba ka sorkar ka dei ban ithuh noh ia ka Meghalaya Pig Farmer Association, ba kan dei kum kawei na ki kynhun Nongri sniang, khnang ba kan lah ha ka ban iarap ia kiwei pat ki Nongri sniang ha ka jylla, ha kajuh ruh ka por, ki la pynsngew halor ka jingbymdon jaka khmih bniah ia ki sniang bad ruh ka jingbymlah pynbiang Dawai sniang hapoh ka tnat Veterinary.
Haba iadei bad kitei ki mat, ba katei ka kynhun ki nongri sniang ki la leit ban pynsngew, na ka liang u Bah A.
L Hek, u la ai ka jingkular ba un trei shitom ban iarap ia katei ka kynhun, khnang ban kiew ka kam ri sniang ha ka jylla bad ba kan long kum kawei na ki lad iohkam iohjam.
Nongpoh:Mynhynnin ka sngi ha ka por 9 baje mynstep, ki Pulit Ri Bhoi lyngba ka tnat Anti-Narcotic Task Force, ki la ioh ban kem ia arngut ki briew na Bihar bad kiba la tip kum u Rohit Kumar bad ka Premlata Devi, hadien ba ki la shah kynnoh ba ki dei ki nongshalan beain ia u Ganja.
Ka jingtip ka ba la iohlum na ki Pulit, la ong ba ka jingiohkem ia kitei ki arngut, ka dei hadien ba ki Pulit ki la ioh jingtip halor ka jingdon ki arngut ki briew kiba la mih na Tripura bad kiba la shong ha kawei ka Bus, kumta haba ki la pynap shrip ha Byrnihat, ki la bat ia kawei ka Bus kaba don ia u number AS-01-LC-1412 bad ha kaba kum katei ka por, ki la ioh ban kem ia kitei ki arngut bad ki la ioh kurup haduh 5 song u Ganja ia kaba la song bha ha ki plastik.
Hadien ba la kem ia kitei ki briew bad ba la ioh ruh ban kurup ia kitei ki Ganja, ki Pulit ki la kurup ruh ia 2 tylli ki mobile phun.
Ia kitei ki 2 ngut ki Pulit ki la register case katkum ki ki kyndan ka Narcotic Drugs and Psychotropic Substances (NDPS) Act.
Haba iadei bad katei ka jingiohkem ia kitei ki arngut, na ka liang ki Pulit Ri Bhoi, kin dang iai pynlong ia ka jingtohkit, khang ban lap shuh shuh ia kiwei pat kiba donkti ha katei ka kam.
Ha ka 15 tarik u Iaiong 2023, ki saw seng (HNYF, KSU, FKJGP bad Maitshaphrang) ki la pynlong jingialang bad katto katne ngut ki nongmih khmat jong ki seng kur ban iasyllok halor ka jingdonkam ban wanrah ki jingkylla ha ka ain Meghalaya Succession to Self Acquired Property (Khasi and Jaintia Special Provision) Act 1986 bad la pashat ia kine ki mat ban ia kren.
Ka pyrthei baroh kawei ka tyllun ryngkat bad ka kam khaii ka pateng (economy).
Haba khlain ka khaii pateng ka Ri bad ka jaitbynriew ruh ka long kaba khlain bad la ai nuksa kum ka USA, Germany, China bad kiwei kiwei.
Ka ri Israel ka bym da heh than ban ia ka jylla Meghalaya bad 65 na ka 100 jong ka ri Israel dei ka ri shyiap, hynrei ka kam khaii pateng (economy) jong ka ka long kaba khlain.
Watla ki ri ba marjan bad ka ki long kiba kham heh bad kham bun paid bad ki pyrshang ban thom bor ia ka Israel bunsien hynrei ki shah rem noh man ka por bad ka daw bah ka long ba ka khaii pateng jong ka ri Israel ka long kaba khlain.
Lada ka Meghalaya ka kwah ban long ka jylla kaba khlain bad kaba seisoh bad kaba lah ban iada ia la u pud u sam ryngkat bad kiwei kiwei ki kam pynroi, ka dei ban pynkhlain ia ka kam khaii pateng bad ka jingiashim bynta jong ki trai shnong ki trai muluk ha kane ka kam ka long kaba donkam palat.
Ha ka juk mynta ha kaba ka kam sorkar ka la duna shibun, ka kam khaii pateng ka la dei kawei pat ka lad ban ioh kam ioh jam ia ki khun samla jong ngi.
Ia kito ki samla kiba wan na ki longiing longsem kiba biang ka bai seng bai dang, ka jingseng jong ki ia ki kam khaii pateng kan nang plie shuh shuh ia ki lad ioh kam ioh jam na ka bynta kiwei pat ki samla wad kam.
Khnang ba kane kan urlong, donkam pat ba ki longiing longsem ka jaidbynriew Hynniewtrep kiba don ba em ba kin ai bynta lem ia ki khun kynthei bad shynrang khnang ba ki lah ban buh bynda lada ki donkam ban shim da ka ram na ki bank khnang ba ki lah ban seng ia ki kam khaii pateng jong ki.
Namar kata donkam ban wanrah ki jingkylla ha kane ka Ain 1986 ban kynthup ia ka kyntien ‘Equitable’ (ym dei equal ne mar katjuh) kaba mut ba ka shong ha ka jingstad jong ki kmie ki kpa ban ai iano, katno’.
Ka dei ban kynthup ruh ia ka kyntien ‘Ancestral’ ne (Nongtymmen).
La ai jingmut ruh ban kynthup lang ia ka kyntien ‘Gift’ ne ‘ban ai sngewbha’ ha kane ka Ain.
Ka kyntien ‘Equitable’ kumba la kdew haneng ka ai lad ia ki kmie ki kpa ban ai iano, katno hapdeng ki khun jong ki shynrang bad kynthei.
Hynrei haba don ki khep ba ki sngew dei ban ai kham bun ne baroh ka bhah sha ka khun khatduh lyngba ka Will ne ka Pynkam, kane ka Ain kan shah ia ki ban leh kumta.
Bad haba ka longiing kam don khun kynthei, don tang ki khun shynrang suda, kane ka Ain kan pynkup bor ia ki khun shynrang ban ioh bynta na la ki kmie ki kpa khlem da shah knieh noh ha ki kur ynda la iap ki kmie ki kpa jong ki, kumba juh jia namar bym don kane ka Ain.
Ha u snem 1982 katno katne ngut na ngi ki dkhot ka KSU barim ryngkat, kiwei de ki paralok bad ki dkhot jong ka seng Tribal United Front hapoh ka jingialam jong i (L) bah Wifel Slong ha ka jingiashong pyrkhat bunsien, ngi la ia pruid dak ia ka ain rew ban ai bynta ia ki khun shynrang bad kynthei.
Ia kane ka ain rew la thmu ban ai sha ka KHADC hynrei la shimti noh da ka Meghalaya Legislative Assembly bad la ioh jingmynjur na u Lat ha u 23 May 1986 kum ka Meghalaya Succession to Self Acquired Property (Khasi and Jaintia Special Provision) Act 1986.
Hynrei ha kane ka Ain jong u snem 1986 ka kren tang shaphang ka Self Acquired Property ne (Ka spah/ jingdon jingem kaba kamai hi ki kmie ki kpa) kaba lah ban pynkam (Will) sha ki khun shynrang bad kynthei.
Hadien shi pateng ne ha ki khun pat kane kam dei shuh ka Self Acquired Property jong ki, ka kylla noh sha ka Ancestral Property ne ka Spah Nongtymmen ka ban iaid biang sha ki khun khatduh kumba long ka dustur mynta.
Te ngi iakren mynta ban kynthup ha kane ka Ain tang ia kane ka Ancestral Property ne ka Spah Nongtymmen kaba hiar pateng ne ki kmie ki kpa ym ia ka Nongtymmen kaba dei jong ka kur.
Hadien palat 30 snem ba ngi la ialap ban pyntreikam ia kane ka Ain, ngi sngew kmen ba la nang bun ki longiing kiba lah ia ai bynta lem ia ki khun shynrang bad kynthei.
Tangba ki dei ban sngewthuh ba ngi donkam da ka Ain ban pynskhem katkum ka Ain ia ka jingai bynta lem sha ki khun lada ka dei da ka Pynkam (Will) ne da ka jingai sngewbha (Gift) ban lait na kano kano ka jingiakajia hadien habud.
Ka jaidbynriew jong ngi mynta ka iakynduh bad iatyngkhuh bad ki bor kiba wan na shabar kiba khlain bad kiba jubor bad lada ngim pynkup bor bad pynkhlain ia ka tyrpeng jong ki khun jong ngi shynrang bad kynthei lyngba ka jingnang jingstad bad ka hiar pateng ioh pateng, ka jaidbynriew ai jaid kmie jong ngi kan shem jingeh ban ialeh pyrshah ia kane ka jingthmu jong kine ki bor ba nabar ban iuhroit ia ka hok jong ngi hangne ha la ri lajong.
Ka jingwan tuid jong ki mender shane namar ka jingbun ki lad kamai, kan kham duna shibun lada ki khun samla ka Jaidbynriew Hynniewtrep kin shimti bad pyniaid hi noh halade ia ki lad kamai kajih bad ka khaii pateng hapoh ka jylla hadien ba la pyntrei ia kane ka Ain.
Te khatduh ngi iawer ia ki khun ki hajar ka Bri u Hynniewtrep ban ianoh synniang ia la ki buit ki bor bad ban ia kyrshan tyngeh ia kane ka jingdawa ban pyntreikam noh ia kane ka Ain, ka Meghalaya Equitable Succession to Ancestral and Self Acquired Property (Khasi and Jaintia Special Provision) Act khnang kan long ka Ain ban pynshlur, ka ban ai mynsiem ia baroh ki khun jong ka iing ka sem shynrang bad kynthei bad pyndonkam ia la ki sap ki phong bad ka spah mariang ba la kyrkhu da u Trai Nongbuh Nongthaw ban pynlong ia ka jaidbynriew bad ka jylla jong ngi kaba riewspah, kaba roi kaba man bad ka ban long ka jingsarong ha ka Ri India baroh kawei.
Nga ruh nga mynjur ia kane.
Ha kane Ka juk stad mynta nga ngeit bun ki ban kyrshan bad mynjur ia kane.
Shillong:Ka khubor ba sngewsih ia ki paidbah ka jylla ka long ba ka jingpynlip ding kan iai bteng haduh 7-8 kynta man ka sngi haduh ban kylla da kumwei pat bad ka daw ka dei namar ba ka sorkar kam don pisa ban thied bording nabar bym don pisa, nalor ka jingduna slap haduh ba ki projek pynmih bording la hap ban khang shwa.
U myntri ka tnad bording ka jylla u Abu Taher Mondal, u la ong ba ka sorkar ka hap ban pynlip bording bun kynta ha ka shi sngi namar ba kam don pisa ban thied bording nabar ba ka la rem dor palat katba ka die tad ia ka bording sha ki paidbah.
“Ka jingthied bording ka long ba ka bording ka rem palat, ym lah kotbor ka sorkar.
Kawei ruh ka long ba ki don ki kyndon ba ngi hap ban thied katkum u pud bad kawei ruh ka dei na ka jingduna slap palat, bad ngi dang shu ioh slap hynnin ym kum mynshem ba ngi ioh slap kloi", la ong u Mondal haba kren mynta ka sngi.
U la ong ba kiwei ki jylla ki la ioh slap, hynrei ka jylla Meghalaya ka ioh duna slap bha mynta u snem.
Ha kajuh ka por, u la ong ba ka Leshka Project ruh hap ban khang noh shwa, namar bym don um bad ka pung Umiam ruh ka duna bha ka um bad ka jingpynmih bording ka duna bad lah ban khang ia kane ruh lada ka bteng ka jinghiar ka jingdon ka um.
“Ngi la pyrshang tyngeh da ka borbah ban pynthikna ban pynduna ia ka jingpynlip ding hynrei ia mynta ka jingpynlip ding kan bteng haduh ba ngin ioh ka jingjynsur na ka Power Grid", la ong u Mondal.
Ka jingpynlip ding ka sorkar haduh 8-9 kynta ha ka shi sngi ka la ktah lut ia ka trei ka ktah jong ki paidbah nadong shadong, hynrei kaba kham ktah shuh ka long ba wat ha nongbah Shillong ruh ka jingpynlip bording ka long kaba jubor haduh katta katta khlem da iakren sha ki jaka nongkyndong, kiba ioh ding tang kum ka ding prew.
Sngewtynnad pat ba ki party ba Don ha ka sorkar ki don shibun ka Pisa ban thied vote por elekshon.
Phuit ka Sabuit.
Raipur: Shiphew ngut, ki pulit ba kynthup ia u nongniah jong ka bus rit, ki la shah pyniap ei, haba la pynbthei, da u bom IED, uba khlain bor bha ha  Bastar district jong ka Chhattisgarh.
Kitei ki pulit, ki dang shu wan phai, na ka jingkhynra ia ki ehrang Maoist.
Kitei ki pulit, ki dei kiba na ka  District Reserve Guard (DRG), kaba dei ka kynhun jong ki pulit Chhattisgarh, kiba bun na ki, ki dei ki trai shnong hi jong katei ka thain.
U Amit Shah, myntri kam poh iing ka sorkar India, ula kren ia U Bhupesh Baghel, myntri rangbah ka  Chhattisgarh, ha kaba ula tyrwa ia ki lad jingiarap na ka sorkar India, halor kane ka jingjia.
Shillong: Ka Singer and Dancer Association ka khot ka wer ia ki nongrwai bad Nongshad ban shim bynta sha ka Singing and Dancing Superstar Season 1.
Ka audition kan sdang naduh ka 1tarik u bnai Jymmang 2023 bad kan kut ha ka 31tarik u bnai Jymmang 2023 bad kan dei da ka online.
Ka semi final kan sdang naduh ka 3 tarik u bnai June 2023 bad kan kut ha ka 30 tarik u bnai June 2023 bad kan dei da ka online.
Ka Grand finale kan long ha ka 12 tarik u bnai Agust 2023 bad kan dei live ha stage.
Ka bairung na bynta kiba rwai bad shad solo kan long 1000 tyngka.
Na bynta kiba rwai bad shad duet kan long 2000 tyngka bad kiba rwai bad shad group kan long 2000 tyngka.
Ki khusnam na bynta ki nongjop ha ka Singing ki long.
1st 50,000 bad ki syrnod2nd 30,000 bad ki syrnod3rd 25,000 bad ki syrnod bad 10 tylli ki Consolation prize.
Ki khusnam na bynta ki nongjop ha ka Dancing competition ki long.
1st 50,000 bad ki syrnod2nd 30,000 bad ki syrnod3rd 25,000 bad ki syrnod bad 10 tylli ki Consolation prize.
Ban tip kham bniah, phone ha u number 9366497955.
Nga rh kwah rwai.
Shillong:Ka National People Party (NPP) ha Sohiong ka dang thymmai bha bad ki paidbah kim pat pdiang satia ia kane ka parti.
Ia kane, la ong u kyrtong ka HSPDP u bah Sandondor Ryn tathiang, haba kren mynta ka sngi.
U bah Sandon dor u la ong ba ka NPP, ka ioh tang ia ki briew ka HSPDP, namar ba u kyrtong jong ka u bah Samlin Malngiang u dei na ka HSPDP shwa ba un leit sha ka NPP, hynrei ka jingmih jong u ban iakhun na ka HSPDP, kan buh jingeh, namar ba ki briew ka HSPDP kin don beit ha kane ka seng.
“Kumba long haduh mynta ki paidbah ka Sohiong kim pat pdiang satia ia ka NPP.
U NPP un um ioh briew, u ioh beit tang na ka HSPDP hynrei ka HSPDP ruh ka pynieng ia u kyrtong bad kumba ka long mynta ha Sohiong konstitwensi, ki paid bah kim pat pdiang ia ka NPP", la ong u bah Sandondor.
U bah Sandon dor uba la pyndep ia ka kyrdan M.
Sc (ma th) u dei na ka shnong Krang, bad u dei uwei napdeng ki 6 ngut ki kyrtong ha kane ka elekshon ha Sohiong.
Haba kdew ia ka jingjop ka NPP ha bynta ka Khasi Hills, u bah Sandondor u la ong ba kumba la iohi ha ka elekshon ba la dep, ka NPP na Khasi Hills ka jop tang 2 ngut lait noh na Ri-Bhoi bad na Jaintia Hills bad kane ka paw ba ki paidbah kim pat pdiang ia kane ka parti.
“Kumba phi la iohi ha kane ka elekshon kaba la dep pynbna, na Khasi Hills, ka NPP ka ioh katno ngut, ngi iohi ba kum ka jaitbynriew, ia kane ka parti ngim pat pdiang", u la bynrap.
Haba kylli kaei ka daw ba ki paidbah kim pat pdiang ia ka NPP ha Sohiong, u bah Sandondor u la ong ba um lah ban tip ia ka daw hynrei ka paw shai ba ki paidbah kim pat pdiang.
“Ia kata ka jingpdiang ne bym pdiang, nga marwei ialade ngam pdiang bad kumba ka long ki paidbah kim pdiang bad ia ka daw ba kim pdiang ngam tip shano, tangba ka jingbym pdiang jongki, ka la paw shai kum ka sngi", u la ong.
Lah ban kdew ba u bah Samlin uba jop na ka HSPDP ha ka elekshon 2018, u mih noh shwa ka elekshon ban leit iasoh sha ka NPP bad u la iakhun mynta kum u kyrtong ka NPP.
Ha kajuh ka por, u kyrtong ka HSPDP u la ther ia ki kyntien ba kiwei ki kyrtong bad ki nongialam ki pyndonkam haba ialap elekshon ha Sohiong namar ba kila pynpoh dor ia ki.
“Ki kyntien ba kiwei ki kyrtong ki pyndonkam ka la pynpoh dor haduh katta katta namar ba ki lapmiet ban shu iakren kynthah briew katba ia kiwei ki mat ki jura ba shisha kim kren eiei", la ong u bah Sandondor.
Halor ka jingkylli ia ka jingkren jong u Symbud Myntri Rangbah bah Prestone Tynsong ban shu pynshong bos ia kiwei, u bah Sandondor u la ong, “Kat ka kyrdan u Symbud Myntri Rangbah ban kren ia ki kyntien tad dor bad kaba sngewsih kum kine ki jait kyntien ba la kren na ki nongialam kam itynnad bad ka la pynhiar dor ia ka kyrdan kaba ki bat kum ki nongialam".
U la kyntu ia ki paidbah ka Sohiong ban ym ngop ha ki nia ban pynpait pynpra ia ki paidbah, hynrei ki dei ban jied ia u kyrtong bat bit ban iasaid hapoh ka ïing dorbar.
Haba ka vote sngewlem, u kyrtong ka HSPDP u la ong ba ki paidbah ki dei ban jied ia u nongmihkhmat da ka jingstad ym da ka jingsngew lem.
“Hato phi kwah ia ki nong Sohiong jong ngi, phin pyniam bad ba kin thep iaphi ka vote.
Baroh san snem ynda ki la la long MLA, phi khmih lynti aiu na kum kita", u la ong.
U la ong ba ia u nongmihkhmat da ka jingstad, ka jingshemphang khnang ban lah ban ai ka jingshakri ia ki.
U bah Sandondor u la ong ba ki paidbah kim dei ban shim ba ka elekshon ka dei ka tamasa ioh kan pynjaw ummat hadien.
U la ong ruh ba um don por ban bein ban khoh iano iano bad ban kular ia kiei kiei ki bym lah long hynrei un kren beit ia ki nongrim bad ki mat.
Halor ka jingiathaw sorkar lang bun kiwei ki parti, u kyrtong ka HSPDP u la ong ba ha kane ka juk jong ka sorkar synrop, ym lah ban lait bad kane kam dei tangha Meghalaya hynrei ka jia ruh ha kylleng ki jylla ha ka ri India.
Lah ban kdew ba ar ngut ki MLA ka HSPDP u bah Methodius Dkhar bad u bah Shakliar Warjri, ki la iadon lang ha kane ka sorkar MDA-2 kaba ialam ka NPP.
Nongpoh: Ki nongialam ka FKJGP North Khasi Hills District, hapoh ka jingialam u General Secretary, u Bah Shanlang Diengdoh, mynta ki la pynlong ia ka jingleit khynra Trading License na ki Karkhana kiba don ha Umiam bad ha kajuh ruh ka por, ki la leit ban wad jingtip halor ka jingdon ki nongtrei bar jylla, kiba la wan trei khlem kot khlem sla ha ki Karkhana bapher bapher kiba don ha katei ka thain.
U Bah Shanlang Diengdoh, ha ryngkat ka jingdon kiwei de ki nongialam ka Seng, u la ong ba ka nongrim kaba la pynlong ia ka seng ban kan leit khynra ia kitei ki Karkhana, ka dei hadien ba ki la wad jingtip lyngba ka RTI, ha kaba la lap ba bun na ki Karkhana kim lah ban pynbiang ia ki kot ki sla kiba biang bad nalorkata, don napdeng ki Karkhana, ba kim don wat ia ka Trading License bad yn nai iakren shuh haba iadei bad ki kot ki sla na bynta ki nongtrei, kiba long kum ka Labour License ne kiwei de ki kot ba ki briew kiba nabar ba ki dei ban pynbiang haba ki wan bylla sha Meghalaya.
Na ka jingleit khynra ia ki kot ki sla na ki katto katne ki Karkhana kaba mynta ka sngi bad haba la lap ba kitei ki Karkhana kim lah ban pynbiang ia ki kot ki sla, kitei ki nongialam ka FKJGP, ki la btah ia kitei ki trai Karkhana, ba ki dei ban sangeh shwa ka treikam bad ki sa lah ban plie tad haduh ba kin da lah ban pynbiang ia ki kot ki sla.
Ha kawei pat ka bynta, ka FKJGP lyngba u Bah Shanlang Diengdoh, ki la ther tyngeh ruh ia ka KHADC bad khamtam eh ia u EM uba dei peit ia ka Trade, namar tang na ka jingbym shimkhia ka District Council, ka pynlong ia ki trai Karkhana ha ka thain Umiam bad kumjuh ruh ba ki briew nabar, ba kin ioh ban rung ban mih katba mon ha katei ka thain, namar ki bor ka Ain khamtam ka District Council, kam ju leh ei ei ne ban leit khynra ia ki briew nabar bad kiba trei bylla ha ki Karkhana bapher bapher kiba don ha Umiam.
Nongpoh: San ngut ki bar jylla, kiba la thmu ban rung beain sha ka jylla khlem ki kot ki sla kiba biang, da kaba pyndonkam ia ka surok Ranibari bad mih sha Jirang, mynta ka janmiet ki la shah bat noh ha ki dkhot ka RBYF Patharkhmah Circle ha Patharkhmah bad hadien kata ki la shah pynphai dientrai noh.
Katkum ka jingiathuh da u Bah Rishan Nongtri, President Patharkhmah Circle, u la ong ba ka seng tang mar ia ioh jingtip halor ka jingdon kitei ki 5 ngut kiba la wan da kawei ka kali bym dei ka kali kit nongleit nongwan, ki la bat noh ia ki ha Patharkhmah bad ynda ki la pan ia ki kot ki sla, la lap ba kim don ia kita ki kot ki sla kiba biang ba kin rung sha ka jylla.
Utei u nongialam ka RBYF, u la ong ruh ba kitei ki bar jylla, kiba la shah bat ha ki dkhot ka RBYF, ki la pyrshang da kaba thok ban iohrung sha ka jylla, namar ha ka por ba kylli ki Pulit ka tnat Infiltration Check Gate kaba don ha Sukubaria (Iew Mawroh), ki la thoh da kaba ong ba kin leit shim dawai ha Patharkhmah CHC, katba haba ki la shah bat ha ki dkhot ka RBYF, ki la thoh pat da kaba ong ba ki shu leit shangkai pyrthei.
“Ban tip ia ka jingshisha bad ban leh katkum ki kyndon Ain ia kitei kiba thmu rung beain sha ka jylla, ki nongialam ka RBYF, ki la leit pynphai biang ia ki sha Sukubaria, ban pyntip sha ki Pulit kiba don ha katei ka jaka, kumta haba ki la lap ia ki jingshisha ba ki la shu rungtuh, ki dkhot ka seng ha ryngkat ki Pulit ka tnat Infiltration, ki la pynphai noh ia baroh kitei ki 5 ngut" ong u Bah Rishan Nongtri.
Haba iadei bad katei ka jingiohlad kitei ki bar jylla ban rungtuh sha ka jylla, khlem ki kot ki sla kiba biang, ka seng ka sngewthuh ba don ki briew kiba long kum ki nongpynrung tuh, namarkata na ka liang ka seng, ka maham jur ia ki briew ba nangne shakhmat, ba kim dei ban mlien ha ka ban pynrung tuh bad lada ka seng kan lap, ka sa ai da ka jingsneng kaba tyngeh.
Shillong:Na ka daw ba ki kompeni ki la phet noh bad ieh shiteng lynti ban shna ia ka surok Shillong-Dawki, ka NHIDCL ka la rai ban khot tender biang.
U Symbud Myntri Rangbah ka jylla ba peit ia ka tnad PWD u bah Prestone Tynsong, u la iathuh mynta ka sngi, ba ki bynta ba hap ha ka song 1, 4 bad 5 jong kane ka surok, yn khot tender biang katba ia ka kompeni ARSS, la weng noh.
U bah Pres tone, u la iathuh ba la shong jingialang mynta ka sngi ban bishar ia ka jingiaid ki kam ki jam bad la bthah ruh ban phikir bha ha ki bynta jong ka surok kiba ju kham mih ka jingtwa ban tehlakam khamtam ha kane ka por ba jur slap bad ki bor ba dei peit ki dei ban long kiba kloi ban pynap lypa ban mareh wut wut haba jia kano kano ka jingtwa.
“Ia ka song 1, 4 bad 5 jong ka surok Shillong-Dawki yn khot tender biang shen da ka NHIDCL", la ong u bah Prestone.
Ia kane ka surok Shillong-Dawki la bei pisa ka Japan International Corporation (JICA) bad u la iathuh ba ka song 1 kaba na Umshyrpi haduh Baniun, kan don ruh ka jingshna ia ka surok suin flyover.
Shillong:Ka Dorbar Shnong Umpling, dang shen, ka la ia shim bynta ha ka jingialang ba la khot da ka sorkar, lyngba u Chief Secretary jong ka Jylla hapoh ka jingialam jong u Conrad K Sangma, myntri rangbah ka jylla, halor kumno ban tehlakam ia ka khuid ka suba jong ki wah.
Kumta ka Dorbar Shnong Umpling kaba ju shim khia na ka por sha por ban teh lakam ia khuid ka suba hapoh shnong ka la pynlong ia ka jingialang ba kyrkieh ryngkat bad ka jingpynkhuid shnong, hapoh Themlumdieng met kaba hap hapoh dong Lumdiengmet jong ka shnong Umpling ha ka 22tarik Iaiong 2023.
Ha kane ka jingialang la ia shim bynta da baroh ki nongshong shnong naduh ki trai nongaiwai iing, ki nongshongwai kumjuh ki trai jaka ki bym pat shna ing.
Kane ka jingialang ka long ruh kum kawei na ki jing ia mir jingmut, kumno ban teh lakam ia ka khuid ka suba nangne shakhmat, khamtam ha kane ka thain kaba pyniakhlad pud da ka wah hapdeng ka Shnong Umpling bad ka Nongmensong.
Ka Dorbar Shnong Umpling, ka ai khublei ruh ia baroh kiba la iadonlang ha kane jingialang khamtam ki nongkitkam shnong kiba la ai jingmut ban tehlakam ia ka khuid ka suba bad khamtam eh ka ai khublei kyrpang ia kiba la trei shitom bad shim bynta ha kane ka jingpynkhuid shnong.
Ia katei ka jingpynkhuid shnong, la iatrei lang bad ka Operation Clean Up, Shillong my Passion, Martin Luther Christian University, Col.
Shishnupal Security Consultancy & Service, Kiddies Corner School, Ka Shillong Municipal Board kiba la pynbiang ia ka kali ban kit ia ki niut kumjuh ia ki volunteer jong ka shnong kynthup ka kali kit niut jong ka shnong kiba la shim bynta ha kaba ka long ka jingtrei pynkhiud shnong ha kane thain kaba jop.
Kumta ka Dorbar Shnong Umpling, lyngba kane ka kyrwoh ka shim ka mana tyngeh nangne shakhmat ba lada iohkem ia kiba ialeh pyrshah ban bret pathar ia ki jaboh jabain ha shnong Umpling kan aiti beit sha ki bor jong ka ain ban leh ia kaba donkam.
Shillong: “Nga rung ha ka BJP ka long thik kumba per ha sla sum, donbok lada shu per ka bha palat hynrei lada ngam jyllop kam myntoi shuh, ka bha ngan mih ha ka por kaba dei", la ong u bah VGK Kynta uwei na ki riew ain ka jylla.
U bah Bevan u la iasoh sha ka BJP ha u Naiwieng 2022 hynrei ula ai daw, ba u hap ban mih noh namar ba ka seng kam shym la lah ban ai kam ai jam eiei ia ban shakri ia ka jylla bad ka jaitbynriew haduh ba un shim noh ia ka rai ban mih noh syndon.
“Ka jingiasoh jong nga bad ka BJP ka long kaba sngewsih bad lehnoh ei namar ba haduh kine ki sngi kam don kano kano ka jingkhot ne ban ai kam ai jam ban shakri", la ong haba kren mynta ka sngi sha ki lad pathai khubor mynta ka sngi.
Ia ka shithi phet seng u la phah sha u President ka parti ha ka 20 tarik Iaiong 2023, hadien san bnai ba la iadon ha ka BJP.
U la ong ba naduh ba u rung sha ka BJP, kam don satia kano kano ka jingkren ka jingkhot na u President ne ki nongialam ka parti bad ha ka jingsngew jong u, ka long kaba lehnoh ban shu shong thiah sngi khlem ka kam ka jam haba kwah ban shakri ia u paidbah.
“Ki kam ki jam jong nga ki kren kham jam haba nga leh ia kiei kiei, nga leh na bynta ka jingbha ka jaitbynriew, ka jingieid ri jong nga kam duh lano lano ruh.
Nga kwah ban pyntip sha ki paralok parajor baroh lada don ka jingbakla lynti jong nga lehse, nga kum kren bein kren khoh ia kiwei ki seng sain pyrthei, lehse lah ban don ka por ba ngan sa don bynta bad kiwei ki seng hynrei ia mynta ngam don bynta shuh bad kano kano ka seng sain pyrthei hynrei ia mynta ngan bteng ban shakri ia ki mat ba ktah ia ka jaitbynriew", la ong u bah Bevan.
Rung Noh ha u Prah mo bah, ka Jingkyrkhu Kan hap haphi ha baroh ki liangLada ki para Khasi ki sngew iahap lah bha palat lada I Bah  Kynta in wan noh sha VPP, nga hi nga iohi ba I Bah  Kynta I  long iba donkam namar I pher na kiwei pat ki riew ain kiba pyrkhat eh tang ia ka malade.
Rangshken:U kyrtong ka United Democratic Party (UDP) na Sohiong konstitwensi u bah Synshar Kupar Roy Lyngdoh Thabah u la ong ba um donkam ban kynthoh ia kiwei hynrei u kyrmen ba kiei kiei ki dei ki jingpyniaid jong u Blei.
U la ong ba ym lah ban tip ha ka jingpyniaid jong Uba najrong, wat ka sorkar ka lah ban kylla pynban hadien ba la ioh ia ka result MLA ka Sohiong ha ka 13 tarik Jymmang ban wan.
Haba kren ha ka jingialang paidbah ka thain Rangshken mynta ka sngi ha shnong Rangshken, u bah Synshar u la ong, “Ym donkam ban kynthoh iano iano, hynrei ngan kren aiu ki nong Sohiong ki donkam ba ngan leh.
Ym dei ban shah ialam bakla ha ka jingpynsngewthuh jong kiwei bym don briew shuh bad kumne kumtai.
Ai lad ia nga ba ioh lehse ngan leit sha ing dorbar, kan long ka jingkyrsiew thiah ia kiwei ruh".
U la bynrap, “Ngim tip ba ha ka jingpyniaid jong u Blei, ba lada ngan jop na Sohiong ka lah ban wan ka jingkylla ha ka sorkar".
U bah Synshar uba ju khot ieid kum u Pup, u la ong ba ka jingjaw ummat kthang ha ka 20 tarik Rymphang kin kylla jingkmen ha ka 13 tarik Jymmang ban wan.
“Ngi la jaw ummat haba khlad u Maheh, ka la pyndukhi ia ngi ban nion ia u budam ha ka shap ka bom bad ha ka 13 tarik u Jymmang ban wan ia ki ummat ba jaw, kin kylla sha ka jingkmen.
Ka jingjop jong nga kan dei ka jingjop u Maheh Don, im ka kyrteng sah ka nam bad jong phi paidbah ka Sohiong", u la bynrap.
Ka UDP ka la pyniakhun ia u bah Synshar hadien ba u kni jong u, u bah HDR Lyngdoh u la khlad kyndit noh ha u 20 tarik Rymphang shwa ban leit sha ka jingiathep vote haduh ba la hap ban sangeh ia ka jingpyllong ia ka elekshon ha Sohiong.
Ka jingialang jong ki paidbah ka thain Rangshken ka la long mynta ka 24 tarik Iaiong 2023 ha Rangshken shi bynta ban ialap elekshon kaban long ha ka 10 tarik Jymmang 2023, ha kaba ki nongialam ka UDP kynthup u President u bah Metbah Lyngdoh, u General Secretary Bah Jemino Mawthoh bad katto katne ki MLA ka parti, ki la iadon lang.
Lada wan ka jingkylla ka lah ban dei ka jingshah kynjat ka UDD na ka sorkar MDA 2.
0.
,Ka Jingthmu: Ban Pynim iaka Kolshor, Ban wanrah iaka Shongsuk Shongsain, Bad ban Kyntiew iaka Kamai-ka-Kajih ha ki thain border.
Mynta u snem la pynlong ia kane ka Shad La Khempong haka shnong Ummat haka Tarik kaba 21st – 22nd April, 2023.
Kiba nabar ka jylla ruh ki la don katto katne kiba la wan ban sakhi ia kane ka festival.
Katto katne ki jingtip shaphang ka shnong Ummat.
Katkum ka jing wad jingtip na I Bliss Lyngdoh, Ka shnong Ummat ka dei ka shnong ka ba don naduh hyndai, ka don ka sakhi-satar kaba binag ha kaba iadei bad ka shnong Ummat.
Ka shnong Ummat la seng ha u snem 1800.
Kiba la seng ia kane ka shnong ki dei da ki Khadar tylli ki kur, kita ki long: 1.
Makdoh, 2.
Lyngdoh, 3.
Masharing, 4.
Shadap, 5.
Lamare, 6.
Sariang, 7.
Sten, 8.
Masynting, 9.
Mapur, 10.
Lamarai, 11 Pariat/Parit, 12.
Pale.
Kine ki Kur ki dei ki Nong Shnong ba nyngkong duh ha kane ka Raid Nongtung, kaba hap mynta ha ka Block-II.
Ha u snem 1802 kum ki kur Masynting Kur sten, kur mujai, kur pariat bad kur muktieh ki la wan ban soh shnong lang ban phynheh iaka shnong ka thaw ha kane ka shnong Ummat kitei ki kur kila suit la shor ia ka shnong Ummat.
Namar ba ki la seng la buh ia ki Mawbah Mawsan bad ka leh Niam leh Rukom katkum ka Riti-Dustur u long shuwa u manshuwa ki la seng iaka leh niam kum ka phur ka Lieng, ka Inding Intheh, haba ki leh niam leh rukom ki iam ki ud, ia kiba ha iing ha sem kiba ieid ba thoin, kiba la khlad na iing ka sem jong ki, na kane ka daw ki jaw Ummat haduh mynta mynne ki khot bad ki buh kyrteng ia kane ka shnong “Ummat".
Ka Shad Lakhempong kadei ka Shad Raid jong ki Khadar tylli ki Kur Nongtung.
Kane ka Shad Raid ka don ia ka jingmut kaba iar haka.
Ka wei ka dei ka shad “Rah-Kynthei".
Kadei ka por ban pynpaw ne ban wad ia ka jing ieid samla.
Ha kane ka shad ki ia thain ne bad kti.
Tang kito ki samla ki ba la kynjoh 18 snem shaneng ki bym pat ia shong kha ki lah ban ia shim bynta ha kane ka shad.
Ym lah ban ia shim bynta ki tymmen ne bad ki ba ha ing ha sem.
Ka jing ia ieid samla lyngba kane ka jing ia shad kin sa ia pynteh ktien ruh.
Sa ka wei ka dei ruh ka shad “Ban bet ia u symbai.
" Ka dei ka por thung por tep ne ban rep ban riang.
Ha shuwa ban bet ia u symbai lynba kane ka jingshad, ki duwai ki phirat bad ki pan iaka jing kyrkhu na U Blei Nongbuh Nongthaw.
Kane ka dei na ka jingtip ba la lum na I Blik Sohtun, President jong ka Synjuk Ki Rangbah Shnong.
Katkum ka jingbatai jong Mewell Shadap (U Syiem Raid Nongtung) ka Shad Lakhempong ka dei kaba la suit la shor naduh u kulong kumah ne u barim u bajah.
Kane shad ka kynthup ia ka shad wait, shad pyrdi, shad mastih, shad rah kynthei, ter-ter.
Ha kane ka shad la iawer lang ia kiwei pat ki jait bynriew kum ki Karbi, Tiwa ban ia shim bynta lang ban pyni ia ka kolshor jong ki ruh.
Kumta kane ka shad Lakhempong ka dei ka “Inclusive festival" kaba mut ka jing ai bynta sha baroh ki ba shong ba sah hapoh ka Raid Nongtung.
U President jong ka Synjuk Ki Rangbah Shnong I la ong ba ka Shad Lakhempong ka dei ka wei naki Kolshor kaba la jan duh jait, namar ka jing bymshim khia ban pynneh pynsah ia la ka jong ka deity ka dustur ha ki snem kiba la leit noh.
Hynrei mynta u snem 2023, da ka jing shimkhia ka Synjuk Ki Rangbah Shnong kumta ki la lah ban pynkhie im tymmai biang ia kane ka jingshad Lakhempong kaba la pynlong ha Ummat ha ka 21st – 22nd April, 2023.
Ha kane ka sngi ka jing rakhe ia kane ka Shad Lakhempong kala kham pher khyndiat kumba long ha ki por ba lah dep.
Ha kane ka sngi ki la ia wer lang iaki wei pat ki jait bynriew ki ba shong basah ha kane ka thain ka dong.
Ki jaitbynriew kiba la wan ban ia shim bynta ha katei ka sngi ki dei ki Karbi bad ki Tiwa.
Kine ki jait bynriew Karbi bad ki Tiwa ki la ioh lad ban ia shim bynta ban pyni ia la ka jong ka kolshor.
Ki la ia shim bynta ha katei ka sngi da ka jingkmen bad ka jing ieid khlem da don kano kano ka jing sngew pher jait bynriew.
Kine ki artylli ki jait bynriew ki dang bat bha ia la ka jong ka kolshor.
Kumta ki don ia ka riam bad ki tiar ki ba I shongkun.
Hynrei ki Khasi ki ba shong hangtei kim da don shuh ka riam ka beit ka ba biang haka shad Lakhempong.
Kumta ka la don kam bha ban pynkhie im Thymmai biang naduh ki riam ki beit, ki tiar shad tiar put bad ki wei kiwei de.
Namar kane ka dei ka identity jong ka jaitbynriew.
Ka kolshor ka dei ka rukom im, ka rukom bam, ka rukom trei ka rukom ktah, ka ktien ka thylliej, ka riam ka beit, kumta ter-ter.
I bah Vincent I ba long ruh u Joint Director of Ribhoi & U District Mission Co-ordinator (DMC) of SSA, batai ba ka Kolshor ka dei kaba iaid daka “Emotion" ym daka “Intellectual".
Kata ka mut shisien ba don ka emtion ka jingtylli ka don.
I la bynrap shuh shuh da kaba ong ka Kolsor kam dei ka kam jong ka “Jabieng" ka dei ka kam jong ka “Dohnud.
" Ha jingshisha ka jing iashun kam don ha ka dohnud hynrei ka dei ha ka rukom pyrkhat pyrdain.
Kumta ka Kolshor ka ia snoh rdien bad ka Jingsuk.
Ka Jingsuk ka paw ha ka kolshor lyngba ka jing ia shim bynta kiwei pat ki jait bynriew bapher bapher.
Ki Karbi, Tiwa bad ki Khasi ki don ia ka jing ia long kawei bad ka jing ia ieid kumta ki ia wan ban ia shim bynta lang.
Haba kiwei ki iohi ia kane ki iaroh bad ki ialeh kmen lang.
Ka boundary ka lah ban long da kumwei- ka boundary ka dei kaba u briew u thaw hynrei ka Kolshor ka dei kaba mih na ka dohnud kaba long natural bad universal truth.
U President Meghalaya-Karbi Cultural Association, u la ong ba ka Kolshor haki them Ribhoi ia mynta i kumba ka la sdang ban duhjait.
Hynrei lyngba ka jing pynlong ia kane ka festival ka pynkhie im biang ia ka Kolshor bad ka Riti-ka-Dustur.
Shuh shuh u la bynrap da kaba ong lynba ka jing ia sngewthuh jingmut hapdeng ki jaitbynriew bapher bapher kan wan rah ruh ia ka roi ka par (Development) khamtam hangne ha kine ki thain border.
U Syiem Khynnah Hima Khyrim, u la ong ba ha u snem 1800 kine ki shnong kim pat da bun briew lane kim pat da roi bha kum ba long mynta.
Bad kine ki jaka ruh ki dang hap bad dei ki jaka Khasi bapura.
Ia kane lah ban pynshisha lynba ka Kolshor ba ki briew ki ba shong ba sah hangne haduh mynta mynne ki dang don ia ka lehniam leh rukom bad kham tam ia ka jing pyneh pynsah iaka “Lawkyntang" kaba don ha Ummat.
Lyngba kane ka shad Lakhempong ka pyniasnoh ruh ia ka jingieid kumta ka jing pynbeit ia pud u sam ruh kyrmen skhem ba kan don ka jingsngewthuh jingmut khlem da don kano kano ka jing sngew iapher jaitbynriew.
U Ojit Phangcho, uba naka jait bynriew Karbi, haba ai jingpynshai hakaba iadei bad ka shad Hachakekan, u la ong ba kane ka jing ioh ban iashim bynta hakane ka Shad Lakhempong ka wanrah ia ka jingaidei kaba jan bha jong kawei ka jait bynriew bad kawei pat.
Kane ka lah ruh ban tei ia ka jing ia long kawei ha ka imlang ka sah lang.
Katkum u Rajen Sing Bey “Hachakekan" ka dei ka jingshad hadien ba la lum lah lang ia u khaw.
Ka ieng ruh kum ka dak jong ka “Jingkmen bad ka jingsuk".
Kumta ka Kolshor ka long ka ba iar kaba lah ban wan rah ruh ia ka jingiadei hapdeng ka jing snewg iapher ha kino kino ki rukom.
Lyngba kane ka Kolshor ka plie lad ia ki jaitbynriew bapher bapher (ethnic groups) ban kyntiew ia ka shongsuk shongsain ha ka imlang ka sahlang.
Kumta lynba ka social media kadei ka wei ka rynsan (Platform) ban kyntiew ia ka shongsuk shongsain bad ban pynpaw ia ka jingdon jong kano kano ka jaitbynriew ki ba dang bat ia la ka jong ka Kolshor bad ka rukom lehniam jong ki.
Kane ka Kolshor kamdei tang ka leh niam leh rukom, hynrei kadei ruh kawei na ki lad kumno ban wanrah ia ka Jingsuk bad ka jing iatylli jong ki jait bynriew ba pher bapher.
Khamtam ki briew ki ba shong ha border block-II, ki dei ki shnong kiba ia khleh jaitbynriew.
Ki don ki Khasi, Karbi, Tiwa, Nepali bad katto katne ki wei pat ki ki jait bynriew.
Ki briew kiba shong hangne khambun sien ki ia im suk im sain.
Hynrei namar ba kadei ka border area hapdeng ka Assam bad Meghalaya kumta ki kam pynroi na baroh artylli ki jylla kim lah ban wan rah lait-luid iaki scheme ba pher bapher.
Ngi don ha kata ka spah snem jong u 21, hynrei ka bym lah ban mutdur bad ban pyrkhat ka long ba kine ki briew ki ba shong hakane ka jaka ka bun ki shnong kim pat don ia ka electricity, ki skul kiba biang, ki jaka ai jingsumar kiba biang, ki lynti syngkien ki ba biang, bad ki ing ki sem ki ba bun ki dei ki ing-phlang.
Ki briew kidei kiba im shitom ban trei shitom bha ha kine ki thain.
Ki briew kiba im ha kane ka jaka ym baki don ia ka jingia sngewpher jait bynriew hynrei ki ia kynduh jingeh namar ka jing bymlah ban pynbeit ia u pud u sam hapdeng ka sorkar Assam bad Meghalaya.
Ki kam pynroi kiba ju wan na ka Meghalaya bunsien ki shah pynthut bad pynsangeh haki Pulit Assam.
Dei halor kane ka nongrim khamtam ki jait bynriew Khasi kiba shong ba sah ha kane ka thain ki shong syier bad rit mynsiem.
Ki briew kiba shong ha ki khap border ki dei ki shipai ban iada ia ka khyndew ka shyiap bad ia ka jait bynriew hi baroh kawei.
Hynrei naka liang jong ka Sorkar Meghalaya kam shimkhia ban peit ban mah iaka shitom ka shipa jong ki khun ki hajar kiba shong ba sah ha ki border.
Kawei na ki nuksa ha kaba iadei bad kane ka long, haba ki pulit Assam ki ioh sngew bad iohi ba ki Khasi ki mut ban pynlong ia kane ka Festival ha Ummat bran bran ki la wan ban tohkit bniah ia kane ka kam.
Katba na ka liang jong ki Pulit Meghalaya pat kim don mano mano ban wan jngoh ioh mih kino kino ki jingeh ne ki jinghuri hura.
Kane ka pyni ba ka Assam ka kam trai ia kane ka jaka kaba dei hok jong ki Khasi.
Ha kaba iadei bad ka kyntien jong ka “Jingsuk" kaba sngewtynnad pat ka long ba ka Synjuk Ki Rangbah Shnong ki la pyndonkam da kawei ka buit ne ka approach ban pynlong iaka Shad Lakhempong ban ym kynthup iaki politicians.
Dei halor kane ka Nongrim ki Pulit Assam kim ioh daw ban pynsangeh ia kane ka Shad Lakhempong.
Kim khot ia ki namar ka dei ka jaka ia kajia khappud hapdeng ka Assam bad Meghlaya kumta kane ka long sensitive bha.
Kane ka dei ka approach to peace ban wan rah ia ka shongsuk shongsain ha ka imlang ka sah lang, khamtam haba ki pynlong ia kum kine ki programme ha border disputed areas.
Ka jingpynlong ia kane ka Shad Lakhempong kam dei tang ka jingle niam leh rukom.
Hynrei ka dei kawei na ki lad ban kyntiew ia ka ioh ka kot ka kamai-ka-kajih khamtam ha kine ki thain border kiba long ki jaka ki ba dang sah dien ha baroh ki liang.
Nalor kane ka Shad Lakhempong ka don ruh ka ““Bamboo Exhibition with technical support Mehalaya Bamboo Mission".
Kane ka dei kawei na ki lad kumno ban pynkhie im biang ia ka sap ka phong tynrai kaba la ju pyndonkam da ki briew barim bajah.
Ha kaba iadei bad kane ka bynta, I Kong Rida Gatphoh I la iathuh shaphang ka “Dakti craft" kane kadei kata ka social enterprise kaba don ha Shillong.
Ki la seng ia kane lah kumba 10 snem ei ei.
Ki ia trei kylleng kylleng bad ki shnong bapher bapher (Communities) ki ba don hapoh ka jylla Meghalaya.
Ka Mission jong ki ka long ban sei ia ki briew kiba don ka sap ka phong da kaba ki shna da ki kti (Craft).
Nangta ki sa shna ia ka iew (create market) bad ban pyniaid ne kyrshan ia kato ka sap (Skill) ba ki don.
Kumta ka “Craft" ka dei ka wei kumno ban pynneh ia ka Kolshor bad kumjuh ruh ia ka identity jong kano kano ka jiat bynriew.
Kumta ka kamai ka kajih ka dei ban iaid ryngkat ryngkat bad ka Kolshor khnang ban kyntiew ia ka lad wad kam wad jam jong ki samla.
Kumta lyngba ka Kolshor ka don ka bynta ka ba khraw ban kyntiew ia ka ioh ka kot jong ki nong shnong shnong.
Kumta kane ka Kolshor kam dei tang ka jing ia kynduh lang ha ka shad ka put ka tem hynrei ka dei ruh ka jing wan ia shimbynta ban pyni ia ka sap ka phong ba ki don.
Ha katei ka sngi ka la don ruh ka iew ban die ia ki tiar bala shna bad oh-shrong bad pynwan dur bha da ki siej, ki dieng, ki jain tynrai, ki jingbam jingdih tynrai, bad kumta ter ter.
Kane kan iarap ban sei ia ka sap ba ki don bad kan long ruh ka lad kamai kajih.
Katkum U P.
Tetali (ba dei naka department jong ka Naoroji Godrej Centre for Plant Research) ka Kolshor ka don ka jingiadei kaba jan bha bad ka ioh ka kot (Economy).
Ka kamai ka kajih mynta kam dei shuh ban shaniah tang ha ki kam sorkar hynrei kadei ban kyntiew bad pynbha ia ki sap ki phong ba ki don.
Ki briew ki ba shong ha ki nongkyndong (remote areas) ka long kaba donkam eh haduh katta katta ban kyntiew ia ka sap ka phong (Skills) ba ki don.
Ka jing don ia ki small scale industry ka lah ban kyntiew ia ka ioh ka kot jong ki briew.
Ha kaba iadei ka Kolshor bad ka Jingsuk, u la ong ka “Jingsuk ka dei ban kyntiew ia ka ioh ka kot.
"Ban shu kren lyngkot ia kaei ba la ia kren ban thiar haneng ka long ka Kolshor kadei ban pynim pynsah kadei ban kyntiew ia ka shongsuk shong sain bad kadei ban kyntiew ruh ia ka kamai ka kajih lyngba ki kam pynroi.
Ka don ka jing ong, “Haba ym don ka Jingsuk, kamdon ka roi ka par bad haba ymdon ka roi ka par kam don ka jingsuk.
" Kata ka mut “When there is no peace, there is no development and when there is no development there is no peace.
" Kumta ban kyntiew ia ka Kolshor ka jingsuk bad ka roi ka par ne ka kamai ka kajih ka don kam ia ka pule ka puthi ka ba biang.
Dei lyngba ka skul kaba lah ban kyntiew ha baroh ki liang.
ka don ka jing ong, “When there is little education, there is little development.
But when there is more education, there is more development.
" Ban kyntiew ia ka Kolshor bad ka kamai ka kajih ka donkam ban ai ki kynja awareness programme khamtam sha ki shnong ki ba kham kyndong.
Ka jingkylli ban puson: Kumno ka sorkar kan shimkhia ban kyntiew ia ka local economy khnang ban ai kam ai jam ia ki samla ha kane ka juk kaba mynta, khamtam ia kito ba don iaka sap ka phong ha ka thain ka suh, ne ha kiwei pat ki bynta?.
Shillong: Ka Khasi Students’ Union, EJHD Unit, ha ka sngi ka 24tarik Ïaiong, 2023, ka seng ka la leit ban Sngewlem ïa kawei ka longïing kaba don ha Moolamylliang Elaka Sutnga East Jaintia Hills district.
Kum ban shu pyn kynmaw kane ka longïing ka la mad ïa ka jingeh bad ka jingduh ba khraw hadien ba kane ka ïing ka la kem ding ha ka por shiteng miet kumba 12 baje eiei ha ka sngi, 23tarik u Bnai Ïaiong 2023.
Kane ka ïing ka la ingkhong bad ing lut baroh ki jingdon jingem naduh ki jaiñ kup jaiñ sem ki tiar ïing kum ki pliang ki khiew ki bad kiwei kiwei de ki tiar ba don ha ïing.
Kumta hadien ba ka Seng kala ïoh jingtip, mar mar ka la leit ban ai jing ïarap ïa kane ka longïing.
Ka Seng ka kyntu jur ïa ki bor Sorkar ba kin ai ka jing ïarap ka ba kham kloi ïa kane ka longïing.
Ha kane ka sngi la ïalam ïa kane ka kynhun da U Samla Rangbah Shaniahskhem Dkhar (Finance Secretary KSU EJHD Unit ), U Samla Shwari Ryngkhlem (Sports Secretary KSU EJHD Unit ), U Samla Senmon Siangshai Sports Secretary KSU Wapung unit.
Nongpoh: Uwei u rangbah na ka shnong Pahamsyiem, Nongpoh bad uba la tip kyrteng kum u Robin Munda 45 snem ka rta, uba la mih na la iing naduh ka 10 tarik mynta u bnai, kat haduh mynta la jan 2 taiew u khlem pat wanphai iing satia sha la iing kat haduh kine ki sngi.
Katkum ka jingiathuh da ka para jong utei u rangbah, la ong ba utei u rangbah u dei uba don jingduna bad ka hakatei ka sngi kaba shwa ba un jah noh na iing ka la iohi khatduh ha ki bynta ka shnong Pahamsyiem, hynrei naduh katei hi ka sngi, ym shym la tip shuh ia u ba shano u don mynta.
Shuh shuh, ka la iathuh ruh ba katkum ka jingiathuh ki briew, la ong ba utei u rangbah u la kiew ha kawei ka kali kaba ym lah ban ithuh satia la kan dei kali kaba naei bad jongno kan dei, kumta haba iadei bad katei ka jingjah utei u rangbah, na ka liang kiba haiing ki la buh ia ka jingkyrpad ba lada don kiba iohi ia utei u rangbah, ki lah ban pyntip da kaba phone ha u number 762967195.
Ka dei ka jingjia, ka bym pat ju kham iohsngew, hynrei, ka dei ka jingshisha, ha kaba uwei u nongleit jingleit, u bym ioh jaka shong shuh ban shong ha ka bos, ula ieng syndon ha khmat bad pakhang lynti, ba kan iaid ka bos ar mala ha ka nongbah London.
Ka jingieng jong utei u briew, ka la pynmih ia ka jingdheng kali ha katei ka surok bah, kaba la jrong kumba katto katne spah meter, hynrei, kaba lyngngoh, ka long, ba ki nongniah kali, ki sngap beit jar bad kim shym la pynpah satia ia ki kali jongki.
Ka la don ka jing iamai kaba shipor, hapdeng u nong pakhang lynti ia ka bos bad u nongniah, uba kren na ka jaka shong jongu bad hadien kata, u nongniah, ula shah ia utei u briew, ba un rung hapoh kali; hynrei hadien ba ula rung, imat, ula sdang sa ka tieng, ba u nongniah, un lah ban leh eiei, ynda ula lait na katei ka shnong jongu bad mar kumta, ula hiar biang noh, ha shwa, ba un siew ia bai tiket.
Shillong:Ka North-Eastern Hill University (NEHU), Shillong, ka dang pynkhreh, ban pynkylla ia baroh ki kot pule jong ki samla pule, ki kot shaphang ka thoh ka tar (litera ture), ki kot pule ba pher sha ki ktien jong kane ka thain, katba kum ka jingbatai jong ka New Education Policy 2020.
Ka jing batai jong ka NEP 2020 (NEP 2020), ka kren shai, ba ka jinghikai ha ki skul, ka dei ban long beit ha ka ktien kmie lane ha ka ktien tynrai bad kane ka dei ban long haduh Class 5, lane haduh ka Class 8.
Halor kane ka mat, U Prof Shukla Vice Chancellor jong ka University, ula ong “Ka jingpule ha ka ktien tynrai, ka wan rah ia shibun ki khynnah pule, ka jingthmu jong ka thong jongki ha ka jingpule bad ka jing sngew shlur jongki, ban iakren hapdeng ki para samla pule bad ka jingdon bynta jong ki kmie ki kpa ruh ban iarap ia la ki jong ki khun, namar ba ka kham suk, ba kin hikai, namar ba ka dei da ka ktien tynrai jongki hi".
U Shukla, ula ong shuh shuh, ba ka mat jong ka NEP hi, ka kren shai, ba kam don satia kano kano ka jingpynbor ia kano kano ka kyntien bad katei ka dei ka nuksa kaba bha, ha kaba hikai ia ki kyntien bapher bad kaba kongsan eh, ka long ka jingai jinghikai ia ka ktien kmie, na bynta ki skul Primary bad ki skul higher education, ki dei ban long ha ka ktien kmie, ha kaba la ailad ruh ban pule sa lai jait ki ktien jong ka thain lane ka ktien kmie lane ka ktien shnong (home language).
Halor ka jingbthah jong ka tnat pule puthi ka sorkar India, kumta ka North Eastern Hill University, ka don jingthmu ban kylla ia ki jingthoh kiba bun sha ki ktien jong kane ka thain bad ka don ruh ka jingthmu ban pynkylla ia ki jingthoh jong ki jingtrei bapher jong ki riew khraw jong kane ka jylla, sha ka ktien pule jong ka ri lane sha ki ktien pule jong ka pyrthei, khnang ba ki jingtrei jong ki briew jong kane ka thain, kan saphriang sha kylleng ka pyrthei.
U Vice Chancellor, u ong shuh shuh, ba ha ka jingtrei jongu, kaba shisnem shiteng, ula iakynduh ia ki briew na riwar, kiba thung ia ki jingkieng jri, ia ki pung bad sa ki pung ban ai um ia ki jingthung jingtep, ki nongthain bad sa ki riam ki beit bapher bad nangta sa ki dawai kynbat bad kine ki dei kiba donkam shibun, ban pyni sha kylleng ka pyrthei bad kumta ka jing pynkylla ktien, ka long kaba donkam.
U Vice Chancellor, u ong shuh shuh, ba ha Meghalaya, ki don da ki spah tylli ki kyntien ba ki briew ki kren bad kumta, ka jingsdang ban hikai beit beit sha ka English, mar ia rung ha skul, ka buh jingeh ia kiba bun ki khynnah rit bad kaba pynlong ba kim lah satia ban pule bad u ong shuh shuh, ba ka ktien, kam dei ban long ka jingthut, ia ka jingwad jingtip ne ka jingpule jong u briew bad halor kane u ai nuksa, ba ha kiba bun ki ri ha Latin America lane ha ki ri Europe, ka English kam dei satia, ka ktien, kaba ai jinghikai ha ki skul jong kitei ki Ri.
U Shukla, kumta u khot ia ki nonghikai jong ka University, ba kin shim ia katei ka bynta, ban kylla ia ki kot bapher sha ka Khasi, Garo bad ban pynkylla ruh ia ki jingtrei jong kane ka jylla, sha ka kyntien jong ka Ri lane sha ki kyntien bapher jong ka pyrthei bad u khot ruh ia ki nonghikai ba la shongthait, ki nongthoh bad ki nongtrei ba la shongthait na ka kam, ba kin shim ia kane ka lad bad ba kin iakynduh ia u, ban iakren, halor kane ka jingthmu, kaba ki don.
Nga la khmih lynti laslem bah ban ioh I I kiba Kim line ki brew ne ki nongmihkhmat kiba sngewthuh iakane….
Ha nongkyndong kidon bun ki khynnah kiba stad hynrei ki Shem jingeh ban kiew shaphrang dei na ka ktien…kyrmen nangne Sha khmat kin iasngewthuh lang baroh ktba por km pat dier.
Shillong:Ki lai tylli ki Autonomous District Council kiba don ha ka jylla Meghalaya, kiba kynthup ia ka Khasi Hills Autonomous District Council (KHADC), ha ka jingialam jong u bah Titostarwell Chy ne, kum u CEM, nangta ka Jaiñtia Hills Autonomous District Council (JHADC), ha ka jingialam jong u ma Thombor Shiwat kum u CEM bad ka Garo Hills Autonomous District Council (GHA DC), ha ka jingialam jong u Albinush Ma rak kum u CEM, ki la shim lang ia ka rai bad ban mynjurlang ban pyrshah beit ia ka jingthmu jong ka sorkar India, ban pyntreikam ia ka Uniform Civil Code (UCC) ha ka jylla Meghalaya.
Ia kane ka rai la shim da ka kine ki lai tylli ki Autonomous District Council, ha ka jingialang jong ki lai ngut ki Chief Executive Members (CEM), ba kynthup ia u CEM jong ka KHADC, JHADC bad ka GHADC ba la pynlong ha nongbah Shillong.
“Ngi la shim lang da kawei ka rai ba ngin pyrshah ia ka rai ban pyntreikam ia ka UCC, ha kito ki bynta kiba hap ha ki Sixth Schedule.
Na ka liang jong ki lai tylli ki konsil kin sa pyrshah bad ngin shim ruh ia ka rai, lyngba ka dorbar ha la ki jong ki jong ki Council, haba iadei bad kane ka mat", la iathuh u bah Titostarwell Chyne.
Ka UCC, ka dei ka jing tyrwa ban pyntreikam ia ki aiñ shimet jong ki nong shong shnong kaban treikam ia baroh ki nong shong shnong.
Ka jingialang ka la iatai sani bha haba iadei bad ka jingthmu jong ka sorkar pdeng ban wanrah ia ka UCC bill, ha kaba u la pynsngew ruh ba ka UCC hi kan ktah ia ka jingtreikam bad ka bor jong ki Autonomous District Council, naduh ki shnong ki thaw ki riti ki dustur bad ki jingle tynrai ruh kumjuh.
U bah Titostarwell Chyne, u la iathuh ruh ba yn sa khot ia ka dorbar ba kyrpang haba iadei bad kane ka kam bad ha u bnai ban wan ki la ban khot ia ka dorbar, namar ki kwah ban pynstet ia kane ka kam.
Ka UCC, ka don Shibun ki jingeh, kan ktah ia ka riti dustur, kum ka iakyntiew kurim bad shisien ba ka UCC kan treikam, ngin sa don noh ia ka jingkyntiew kurim ba kumjuh, katba ka riti dustur ka jong ngi pat ka jingkyntiew kurim ka ia pher bha, kumta ka jingkyntiew kurim ha ka niam bad ka riti dustur kan shah ktah.
U la ong ruh ba kum ki schedule Tribe,ka jing pyntreikam ia ka UCC ka dei ka bym lah satia ban pdiang hapoh ka jylla.
U CEM jong ka KHADC, u la iathuh ruh ba ka sorkar jylla, ka dei ban shim da ka juh ka lynti, shisien ba ki lai tylli ki Autonomous District Council ki la mynjur bad shimlang da kawei ka rai ban pyrshah, kumba la leh haba iadei bad ka CAA.
La da ia ka CAA, la pyllait na ki jaka kiba hap ha ki sixth schedule, ka UCC ruh ka dei ban long kumjuh bad kam dei ban treikam ha ki jaka ba hap ha ki Sixth Schedule, namar kata la dawa ban pyllait ia ka UCC, na ki jaka ba hap ha ki Sixth Schedule.
Ka jing shim khia Jong phi Kum ka District Council, Kan long ka Jingkyrkhu, kyrpang iaki Rit Paid ka Meghalaya, ka Ri khasi ka bri u 7trep bad iaka Council hi baroh kawei.
Shillong: Ka Seng FKJGP War -Jaintia Circle ka la byrthen da kaba tyngeh ia ka tnad MePDCL hadien ka jingbym shimkhia jong katei ka tnad ban pynioh bording mardor ia ka shnong Pamtadong Shnong kaba hap hapoh ka Amlarem Sub-Division, West Jaintia Hills District la kumba 10 snem duna eiei tang na ka daw ba sniew u Tranformer ha kane ka shnong ka la pynlong ia ki paidbah ba kin mad ha ka khim ka sohsat.
Wat hadien ba ka Seng ka la dep ban ai jingthoh ha ka 30/03/2021 ha i Asst.
Excutive Engineer MePDCL Amlarem Distribution Sub -Division bad hadien nangta pat ka la ai jingthoh biang ha u Executive Engineer Jowai Distribution Division ha ka 09/12/2021, hynrei na ka liang kane ka tnad ka patiaw eiei haduh kine ki sngi ba mynta.
Kumta na ka liang ka Seng ka la dep shim ia ka rai ba tyngeh ban kan khang tala noh noh shisyndon ia ka ophis MePDCL lada kam lah ban pynpoi bording ia kane ka shnong hapoh shitaiew, ong ka kyrwoh ba la pyllait da u Bah Shlur Mukhim President bad u Bah K.
M.
Khonglah, Asst.
Secy FKJGP War Jaintia Circle.
Ka England, ka pynliem ia ka Iran, da 6-2 ha ka jingialehkai World Cup ha Qatar mynta ka miet.
Na ka liang ka Iran, ka ioh thep ia ka kol, kaba khadduh jongka, lyngba ka jingshut penalty, ha ka minit kaba 90+ 13 bad kaba dei ka minit kaba pynkut syndon, ia ka jing ialehkai.
Ki nongthep kol ka England, ki long U Jude Bellingham bad U Bukayo Saka, kiba ioh thep kol lai tylli, ha ka jing ialehkai ha  Khalifa Stadium ha Doha; nangta U Raheem Sterling, U Marcus Rashford bad U Jack Grealish, kiba ioh thep mar shi kol.
Ha ka jingsdang jong ka jing ialehkai World Cup, hynnin ka miet ka Qatar, ka la shah pynliem ha ka Ecuador, da 2-0.
U nongialehkai ka Ecuador, U Enner Valencia, ula ioh thep ia baroh ar tylli ki kol.
Ka Qatar, kam pat ju ioh rung satia, ha ka jingialehkai World Cup, ha ki snem ba ladep.
Shillong:U President jong ka National People’s Party jong ka jylla Meghalaya, u Dr WR Kharlukhi, u la iathuh ba ka parti, kan sa pdiang ia phra ngut ki MLA ba mynta kiba dei na kiwei pat ki parti ha u bnai Kyllalyng kot jong u snem 2023, kum shi bynta ban iakhun ia ka elekshon ban wan na ka National People’s Party.
"Une u dkhot jong ka ïingdorbar thawain jong ka Rajya sabha na jylla Meghalaya,u la ong ruh ba ka National People’s Party (NPP), kan pynduh tiket ruh ia ki lai ngut ki MLA ba mynta ki ba la jop ia ka elekshon ha u snem 2018.
Haba iathuh shuh, u Dr WR Kharlukhi, u la ong ba ka parti NPP, hi kumba long haduh mynta ka pynkhreh bha ban ioh synshar marwei ha u snem 2023, namar ba ka parti NPP, hi kan ia khun ha palat 54 tylli ki kontitwensi ban pyntikna ba ka parti kan ioh synshar marwei ha u 2023.
Hadien ka jing ap ba la slem bha naduh u snem 1999 haduh u snem 2018, ha ryngkat ka jing iatreilang bad kiwei ki parti, hadien ka elekshon 2018,ngi la ioh ban synshar bad ha ka elekshon ban wan ha u snem 2023 ngin trei shitom bad pyntikna ba ngin ioh synshar marwei ia ka jylla Meghalaya".
Haba kylli pat shaphang ka jing kam jong u Dr Mukul Sangma ba ka NPP, kan ym lah ban jop 5/6 tylli ki kontitwensi ha Garo hill u Dr Kharlukhi u la ong “Ngam tip ka jingkheiñ ba kumno ba u Mukul u ioh, u hap ban kheiñ bha ioh ba u lah ruh ban rem ialade, kumno u nongialam jong ka TMC un ai jingkheiñ ki jingkheiñ kiba dei ki kam jong ka NPP".
U la ong ruh, u briew u ba kwah beit tang ban don ha ka bor, lehse u lah ban phet na ka TMC ruh hadien ba kiwei ki parti ki don ha ka bor, kumba long ha u 2018, ka Seng Congress ka jop haduh 20 tylli ki kontitwensi, hynrei U Mukul u mih noh na ka parti haduh ba ka parti Congress kam don shuh ia ki MLA, ha ka ïingdorbar thawain jong ka jylla.
Haba iadei bad ka jing mih khubor ba kum ban ai burom ia ki arngut ki MLA ba mynta ka NPP kan ym buh kyrtong ha ki artylli ki kontitwensi, u Dr kharlukhi u la ong “Ngin sa ia peit ia kata hadien, hynrei kumba long mynta hi ngim pat shim rai eiei".
Haba iadei pat bad ki jing kynthoh jong ka BJP,u la ong ba um don eiei ban ong, haba iadei bad ka jing shah kem jong u Bernard Marak, ula ong “Lada ngi tieng ia u Bernard ngin ym iakhun hi ruh ia ka elekshon".
Ki garo ki jwat bn bud ia regional party ba ialam da u Khasi hynrei ki Khasi ki kloi ban jliah ia ka sla kjat garo bn ioh tickets 一npp.
haba kumta mano badei u muid u khasi ne garo.
Guwahati:Ka ïingbishar jong ka Guwahati high court, ka la hukum ia ki pulit ban ai ka jingtip ba bniah halor ka jingjia bym lah satia ban pdiang haba iadei bad ka jing pynjot jong ki ia ki ïing jong kito kiba shah kynnoh ba ki thang ia ka thanat jong ki pulit ha Nagaon, Assam.
Haba shong bishar ia ka mukotduma, ba iadei bad ka jing shah pynjot jong ki san tylli ki ïing, u Chief Justice jong ka Gauhati High court,u la ong “Ban pyndon kam da ki kali JCB, ban pynjot ia ka ïing na bynta ka jing toh kit ka khlem don satia ha kano kano ka aiñ ia kiba leh kam sniew".
U Chief Justice Chaya, u ong “Lada dei ha ki kam ba donkam bha ngi donkam ban thung da ki kynhun jingtohkit bniah, namar ban pynpra iaka ïing da kita ki kali Buldozer, hato phin pynpra ia ka kamra jongnga, da phi ong ba don kum kata ha ïingbishar, imat ym don mano mano ba shngain ha kane ka ri".
“Ngi dei ka ri synshar paidbah, kumno phi nud ban leh ia kane, wat u Lord Macaulay, un um nud ban phah kem la da khlem ka jing bthah.
Tang ha ki phlim Hindi phi lah ban iohi ba lah ban pynjot da ki JCB ia ki ïing, hynrei tang ki aktor ki lah ban pynsahngeh shwa ban pynjot, phah ia u Superintendent of Police jong phi sha u nong shna phlim Rohit Shetty, ba un shna phlim halor kane ka bynta “.
Kat kum ki jing iathuh khubor, U Leena Doley, uba dei U SP jong ka Nagaon, ha ka por ba ia ki ïing jong ki 5 ngut kiba suba thang ding ia ka thanat, la pynjot thiaw, ha ka 22 tarik u bnai Jymmang, kaba long hadien 24 kynta ba ki paidbah, ha ka jing bitar ki la wiang ding ia ka Batradava police station.
Ka kynhun ki paidbah ki la kiew jing bitar, hadien ba u nongdie dohkha ba la tip kum U Safiqul Islam, u la iap ha thanat, namar u la kyntait ban siew pisa sha ki pulit.
Katba U Additional DGP (Law& order), GP Singh, u la pynshai, ba kiba bun na ki ba donkti ha ka kam thombor, ki la shna ia ki ïing jong ki, ha ki jaka jong ka sorkar da ki kot ki sla ba shu thok.
Ahmedabad:Ha ka jing ialang kanbas elekshon, ha ka sngi thoh dieng, ha Adipur, jong ka jylla Gujarat, U Himanta Biswa Sar ma, myntri rangbah ka Assam, ula pynsngew halor ka jing donkam ban pyntrei kam noh ia ka Uniform Civil Code.
“Ki don kiba kylli ianga, haduh lano, ba u briew, un lah ban ia poi kha haduh laisien kynthih?" bad ka jubab jongnga, ka long “Phim donkam ban ap slem ia kane, namar ba ka Uniform Civil Code, kan sa trei kam shen bad ki kynthei Mussalman, kin sa ioh ia ka burom jongki bad yn nym pynlong ia ki kynthei, kum ki tiar ialehkai" ong U Sarma.
“Nga khang khyrdep ia ki madrasa bad nga iathuh ba ka thong jongnga, ka dei kaba shai, ba ki hynmen ki para Muslim jongngi, ki dei ban long ki doctor, ki engineer bad kumta ngi khang ia ki madrasa" bad u ong ba kitei ki madrasa, ki trei kam, da ka jingbei pisa hi jong ka sorkar.
Tura:Ka Seng Trinamool Congress Meghalaya, ka la pynlong ia ka jing ialang ha Tura, ha kaba palat 25000 ngut ki nong kyrshan na Garo hills ki la poi, ha ka jing don ryngkat jong u National General secretary jong ka parti All India Trinamool Congress (AITC), u Abhishek Banerjee.
Ha shwa ba U Banerjee, un leit sha ka jingialang paidbah u la pynlong ruh ka jing kynduh bad ki nongialam niam ba kynthup ia u Bishop jong ka Tura, U bishop Andrew Marak.
Hadien ka jing ai jingkren ha ka jingialang paidbah, u Abhishek Banerjee, MP jong ka TMC u la ong “Ha ki lai bnai ban wan ki paidbah jong ka jylla Meghalaya, kin ia khun pyrshah ia ka sorkar ba mynta, khlem kano kano ka jing sngew pher jait, khnang ban pynkut noh ia ka jing synshar ba saw snem shiteng jong ka sorkar MDA ba ialam da ka NPP “.
Haba ther tyngeh ia ka sorkar MDA, u Banerjee u la ong ba ka sorkar MDA ka dei ban ieng ha ka nongrim jong ka Meghalaya Democratic Alliance, hynrei na ka jingkhyllem jong ki rukom treikam jong ka sorkar, la iohi ba ka jingmyntoi ka leit tang sha kawei ka long ïing bad u wei u briew, “Ka MDA ka ieng My Democratic Alliance, katne ka jing riewspah ka jylla meghalaya ha ki spah mariang, ngi iohi ka surok ba pei thliew, ki skul ba khlem ki nonghikai bad ki samla ba khlem kam khlem jam".
Haba kob ban iataiñia pyrshah ia ka NPP, u la ong ka NPP kam pat phah ia ki kot ki sla jong ki bai pynlut pynsep ki jong ka sha ka tnat elekshon “Da phi nud wan beit sha khmat ban iataiñia, phi la hiar ha ki liang baroh ha ki saw snem shiteng ba phi la synshar".
Haba kren ia ka jingshisha, u MP jong ka AITC u la ong,"Ki lai tylli ki phuh syntiew ha ka shap jong ka seng TMC, ki ieng na bynta ki Khasi,Jaintia bad Garo.
Ki seng ba don ha ka sorkar synrop MDA, kin ym ioh wat tang kawei ka konstitwensi ruh ha Garo hill ha ka elekshon ban wan".
Haba ai jing kular sha ki paidbah u Abhishek Banerjee, u la ong “Ka jylla kan sa wanrah ia ka sorkar ka ban lah ban rah bun ki jing kylla ha ki liang baroh, kan ym don ka jing ia mynjur soskular haba iadei bad u pud u sam khlem ka jing iakren bad ki paidbah,ngin iakhun ba ka Ktien Khasi Jaintia bad Garo ka dei ban rung ha ka khyrnit ba phra ka riti synshar jong ka ri".
Haba ai khublei kyrpang ia ki nong kyrshan,"Saw bnai mynshwa, ngi sdang ia ka parti tang da ki spah ngut ha ka jylla Meghalaya, hynrei mynta ngi don palat shilak ngut tam ki nong kyrshan", la ong u Banerjee.
Katba u President jong ka Meghalaya TMC, u la ong, “Ka seng AITC ka shaniah ha u paidbah, ban ai ka sorkar kaba bha, ngin duh thiah duh dem, ngin trei shitom na bynta ki paidbah jong ka jylla, ban pynlong ka jylla kaba kiew".
Haba ai jingkren ha kane ka sngi, u Dr Mukul Sangma, u la ong “Ngi kwah ba ka jylla Meghalaya, kan dei kaba roi bad kiew sted ha ka pule puthi, hynrei ka long pynban ka ktem khalai ha ka jing synshar jong ka sorkar MDA, ngi dei ka parti ba ieng ha ka nongrim, ban iaryngkat lang baroh".
Kiwei pat ki nongialam jong ka TMC Meghalaya, kiba ia don lang ki kynthup, ia u nongpeit pyrman jong ka AITC ha Meghalaya, U Dr Manas Ranjan Bhunia, U MLA ka TMC na Umroi, U Bah George B Lyngdoh, MLA ka TMC na Mahendraganj Dikkanchi d Shira, MLA ka TMC na Rangsakona U Zenith M Sangma, lem bad kiwei pat ki nongialam jong ka parti kiba la ia don lang ha kane ka sngi.
Shillong: U Bah Kit Thabah, President jong ka All Meghalaya Dancer’s Association, un  shong kyllain myngngor ha khmat Secretariat bad U bah Thabah,  un shong hi marwei, naduh la sngi nyngkong, ka 21 tarik Naiwieng, naduh ka por 11 shiteng mynstep.
“Kumta ngi kyrpad rit iaphi ban pyllait por ban ia don ryngkat ha katei ka sngi.
Ka jingthmu ka long ban dawa ia ka bhah kyrpang naka bynta ki Samla heprit donsap, ha ka  shad bad ka rwai ha ka jylla".
“Mynne i leit sor phi.
I Pa ngi te tang ka leit jingleit beit.
" la jubab u Hep“Biang kein kumta haba don ka kam te, ym dei kum ngi tang ha shnong bad ha khlaw kumne.
" la phai ktien u Maheh.
Kumta u Kpa ka Lydia u la phah shet sha ha la ka khun.
Bad haba la ih ka sha ki sa ia dihsha lang hangta baroh lai ngut.
“I mei pat shano pa ?" la kylli ka Lydia“Ito dang bun ka kam, im pat thait nga ruh ngan hab leit biang kein tang dep dihsha.
" la iathuh u Kpa“Sha kper …" la kylli u Hep“Hooid kein.
" la jubab u Maheh“O nga ruh ngan wan bud pyngngad noh bad phi.
" la ong u Hep“Phin leh kumno Lydia ?" la kylli pat u Hep ha ka Lydia“Lada phi leit kumta te ngan shu wan synran ia phi.
" la ong ka Lydia“Ynnai phi ioh tngit ka met ka phad" la ong u kpa ka Lydia“Ym lei lei Ma, nga kwah ban iohi ia ka jingtrei jong phi.
" la jubab u HepKumta marsien dep dihsha shisha ki mih na iing baroh lai ngut bran ki pynbeit la ki kjat sha kper shaba rep u kpa ka Lydia bad ka kmie jong ka.
Haba la poi ha kper u Hep u la sdang ban trei lang bad u Kpa ka Lydia u la ong ia u“Ioh phi jaboh bad pang lut ka met mo.
"“Em ym lei lei, phi ngan pyrshang kein ban ioh nang lem" u la phai ktienKumta u la dem ban phut lang ia ki kynbat ryngkat bad u Kpa kumjuh ka Kmie ka Lydia.
Kumjuh ka Lydia ka la bud lem ban trei.
Kumne ki ia am baroh saw ngut haduh ban da dum ngain ka bneng.
Haba ki la wan phai ha iing, ka Lydia bran bran ka pynbuh um syaid ba u Hep un sum kjat bta khmat.
Kumta ruh u Hep u la leh.
Wei haba la miet ka Kmie u Kpa ka Lydia kim shah ia u Hep ban shu mih na iing khlem da bam da dih, watla u la slem u Hep u hab ban kohnguh ia ki haduh ban da dep bam u sa mih nangta.
“Ngan leit noh namar la miet palat ioh shah mai sa ha i Pa" la pynpaw u Hep“Hooid to, khublei shibun phi la wan iarap lang, sa wan mih kein ho…" La ong ka Kmie ka Lydia“To Hep sa da wan mih kein ho lada phi lap por" la pynbud ktien sa ka Lydia.
U Hep u la iaid marwei lynti lynti u mutdur ba kan sa poi ka por ba un sah ryngkat bad ka Lydia.
“Tang shu pdiang te ngan iashong noh, katto ka jingibha kito ki briew ngan ym pynslem namar kam myntoi eiei, ngam khuslai than ia ka bam ka dih, nga lah ban rep ban riang ryngkat bad u Kthaw bad ka Kyiaw kam pher" u hep u la kren marwei marwei.
Tad haduh ban da poi ha iing, ki jingmut jingpyrkhat jong u ka snoh bad leit beit tang sha ka Lydia.
Kumjuh haba phai sha ka Lydia ha kata hi ka miet ka shim ia ka rai ban pdiang ia u Hep namar ka sngewthuh ba u dei u briew ba bha bad uba tip briew tip blei.
Kumjuh ka iing ka sem ruh kaba donburom nalor ba u Kpa jong ka u la ai ksai lypa ba u kwah ba kan iapoi bad u Hep.
“Lashai lada u wan ngan shu test shuwa bad ngan sa pyni dak ba nga la pdiang lypa ia u" la pyrkhat lypa ka Lydia, hadien kata ka sa thiah suk jai.
Ha kata ka miet u Hep hapdeng ka jinglynga mynsiem shaphang la ka jingtyrwa, u la ioh thiah da ka jubor justi.
Hapdeng ka jingkynoi ka miet u la phohsniew kumne“Ka Lydia ka la wan iakynduh ia u bad ka ong ‘Hep nga ieid ia phi’.
Hangta ka jingiakdup ieid bad ka jingiathain kti ka la jia bad baroh arngut ki la ia kren bad la ki Kmie ki Kpa.
Baroh arliang iing ruh ki pynpaw ba ki suk ki hun beit ia kata ka jingiaieid ia thoin jong ki.
Kumta ki la ia leit shangkai pyngngad harud kawei ka wah kaba itynnat bha bad katba ki dang ia shong hangta la wan kynsan u lapbah lapsan joit ki ieng naba shong ban mareh rieh slap; hynrei ha kata ka jingmareh ki la ia bakla lynti iwei ia iwei pat namar.
"Hangta ruh u Hep u kyndit noh na kaba iohthiah bad u la pyrkhat lyngngoh balei ka long kumta.
“Imat ym longkam namar la ju ong ba ka jingphohsniew ka ju long khong pong.
" u la kren marwei“Em ngan ym ngeit ngan leit iakynduh beit ia ka da ka jingkyrmen ba kum kata ka jingong kum kata ka jingngeit mynta kam dei shuh" la rai u Hep.
Ka jing ialehkai World Cup, kan sdang mynta ka miet ha Qatar, ha kaba katei ka Ri, kan iakhun pyrshah ia ka Ecuador, ha ka por 9.
30 mynta ka miet.
Hynrei ka khubor, ba sngewsih, kan dei ia ka France, haba U Karim Benzema, uwei na ki snar thep kol jong katei ka Ri, un nym lah satia ban ialehkai ha kane ka sien, namar ba u don ha ka jingmynsaw.
U Benzema, ula dei ruh u nongioh ia ka khusnam kaba khraw tam jong ka phutbol, ka  Ballon d’Or.
La iathuh ba U Benzema, u don ka jingmynsaw na sha ki bynta jong ka lbong ka diang jongu, ong ka kotkhubor jong ka    Le Parisien.
Ym tang katta, wat ka Argentina ruh, ka khuslai bha, ha kine ki sngi, namar ba U Lionel Messi, u don ha ka jingmynsaw bad la iohi, ha kine ki sngi, ba u kilan met, haba marwei hi.
U Messi, uba 35 snem ka rta, u ialehkai hi marwei, ha ryngkat bad u nonghikai jongu, ong ka khubor.
Ha kawei pat ka khubor, la iohi, ba U Lionel Messi bad U Cristiano Ronaldo, ba ki ialehkai chess, katba ki dang ia pynkhreh ia ka jing ialehkai World Cup ha Qatar.
Ka khubor, kaba sngewsih, ka dei ia ka Budweiser, namar ba kan duh kamai haduh 40 million pound, ha kane ka sien.
Katei ka kompeni, kaba ju die beer, ka dei kaba na America bad ka dei kaba ju die kyiad ia ki nongleit peit kai World Cup; hynrei na ka daw, ba ka Qatar, ka khang ban dih kyiad, kumta katei ka kompeni, kan shong tyrkhong, ha kane ka aiom kaba mynta.
Ka dang don ka jing iakren bad ki bor pyniaid ha Qatar, ban ailad ban die beer, ha ki phra tylli ki Stadium jong katei ka Ri; hynrei kumba ka long mynta, la iathuh ba ka sorkar Qatar, ka pyneh hi triang ban die kyiad, ha ki rynsan ialehkai.
Ka Budweiser, ka dawa, namarkata, na ka FIFA, ba kan siew ia ka bai lutksan jongka, na bynta katei ka jingshah khang ban die beer.
Ka Budweiser, ka thied haduh £65m na ka Fifa, ban  ioh die kyiad bad ha u snem 2026 ruh, ka dang don, ha ka jing iateh, kaba shongdor £95m.
Shillong:Ka jingshong kun ha kaba iadei bad ka jinglehñiam leh rukom ka riti dustur jongka shnong Wah khen, mynta ka sngi ka 18 tarik Naiwieng 2022, ba la pynlong da ka Department of Arts and Culture, kum shi bynta ban pynneh pynsah bad ban pynim biang ia ka riti ka dustur kaba la buh naduh u mynbarim.
Ha ka jingia kren bad ki lad pathai khubor, u bah Komik Khongjirem, President jong ka seng ka riti ka dustur, ula iathuh ba ka daw ba ula seng ia kane ka kynhun tem kaba naduh u snem 2002, ka long, ban ia lam ia ki samla ha kaba iadei bad ka put ka tem jongka riti dus tur u khasi.
Haba kylli pat ba naei u ioh ia ka jinghikai, u bah Komik, u ong ba u shu sngap tang da ki shkor, haba u leit kylleng kylleng ha kum kine ki jait prokram bad u sa ioh ka lad ban thaw ia ki jingput jingtem.
U bah Komik u shu rep lang kumba iarep ki para shnong, hynrei nalor ka rep ka riang ula ioh ban thaw ia kane ka put ka tem bad ban lumlang ia ki para ba ngeit hapoh shnong, ba kumno ban iohlad ban shna ia ka tiar tem tiar put.
Kaba sngewlyngngoh ka long ba ia ki tiar put bad tiar tem baroh ki ia shna hi bad ka shim por haduh kumba 4 sngi linter, ong u bah Komik.
Ka don ruh ka skul ban hikai ia ki samla, la ka long ia ki kynthei samla bad shynrang; ki rangbah haduh ki hep kiba rit bad kiba bun ki samla ki la iohkam mynta, da ka jinghikai tem ha ka shnong Wahkhen.
U bah Komik ula ong ruh ba u kwah ba kane ka skul kaba ula seng ban hikai ia ki samla ban tem ban put ka dei ban neh ban sah.
Ula ioh ruh ia ka khusnam na ka tangmuri bad ruh ka ksing ka bom kadei kaba hikai ma u ban tem, la bynrap ubah Komik.
Shillong:Ka lympung Weiking, Jaiaw, mynhynnin ka janmiet khriak ka la shat thaba da ka bor jong ka bording, namar ha kine ki ar sngi ka Cultural Committee, ka Seng Khasi Kmie bad ka jingkyrshan jong ka tnat jngoh kai pyrthei ne Toursim jong ka sorkar jylla, kin pynlong ia ka tamsa tamhoi “Na Thymmei Festival" kaban long ha ka 19 & 20 tarik Naiwieng 2022.
Ka jingpynkhreh hi ka long kaba radbah, namar kaba ia ka jingtrei ia ka kam ruh ka long kaba bun, naduh ban thaw ia ka rynsan kaba thymmai bad ha kine ki ar sngi, ki prokram ba la pynkhreh ka long ba sdang shwa da ka jingpyni lyngba ka sound & light show jong ka documentary flim ka Hok Ka Shi Kyntien, kaba la shna bad pynwan dur janai ia ka tynrai jingwan ban long briew u khun Hynñiewtrep Hynñiew Skum Hynñiaw Wasa sha kane ka sla jong ka pyrthei.
Ia kane ka documentary film ba la bynrap bad ka sub title ha ka ktien phareng, yn  pyni ia ka ha baroh ar sngi jong kane ka prokram ia kaba yn bynrap lang pat ruh bad ka jingpynlong ia kawei na ki jingiakob  Ka Lukhimai bad Nai Khatsaw Synñia bad ruh ka jingpyni ia ki jingshad bad ki sur jingrwai ban wan ban ai da ki khun samla  ka Seng Khasi bad Seiñ Raij Shillong, kiba ym juh da kham ioh sngew ne bna koit ia kum kine, pynban kiba dang ri dang sumar kyndong pat ia ki da ki longdien kiba mynta.
Haba iadei bad kane, ka Seng ka shim ia kane ka kabu ban kyntu bad ialap ia wer ia baroh ki nong shong shnong ba wan sha lympung ha kine baroh ar sngi, ia kaba kan nym don satia ka jingkhrong bai rung, pynban ka jingpyni ka long ban ioh ban peit ban sakhi ia kaei kaba don ha lyndet jong kane ka prokram, kaban sakhi ba haduh katno ba ka jaidbynriew Hynñiewtrep Hynñiewskum ka don ia ka spah bah jong ka La Riti ba janai (culture) ban pynpaw sha khmat jong ka pyrthei.
Sa shi sien ka Cultural Committee Seng Khasi Kmie ka wer bad khot sngewbha ia phi ki para kur para kha para kher para mer ba to wan ban sakhi bad khmih ia kine ki ar sngi ki programme namar kan dei ka rneng bad ka spah lum jingtip kaba kordor kaban lah ban lum bad ban ioh rah rneng sha la iing la sem.
Shi kynhun ki langbrot ha ka thain Mongolia, kaba don ha China, ki ia iaid pyllun kynhun kynhun bad la iathuh ba katei ka jingiaid, ka la bteng haduh ar taiew kynthih.
La iathuh ba kitei ki langbrot, kiba iaid pyllun pyllun, ki dei kiba don ha ka sem kaba number 13.
Katei ka video, ka la iaid iew bha ha kine ki sngi, ha kaba ki don kiba shim, ba katei ka dei ka dak jong ka jing pynjot noh ia ka pyrthei.
Utei jong kitei ki langbrot, u kam, ba kitei ki langbrot, ki ia sdang ban ia lum shwa tang katto katne tylli, hynrei, kham hadien, ki sa ia lum lymbung ha u juh u lain bad ki ia iaid lang pyllun pyllun.
Ki don 24 tylli ki sem, ha katei ka jaka ri jingri jong ka Miao, hynrei kiba ia lum lang, ki dei kiba don ha ka sem kaba 13.
Don kiba ong, ba katei ka dei ka rukom, kaba ki blang ki ju leh,  hynrei ki don pat kiba shim, ba katei ka dak jong ka jingma kaba khraw ia ka longbriew manbriew ha ka pyrthei.
Don kiba ong, ba kitei ki langbrot, ki pyni, ia ka dap jong ka jing pynjot noh ia ka pyrthei bad don pat kiba ong ba katei kam dei ka dak, kaba kdew ia kaba mynta, hynrei ka ban sa wan jong ka jing pynjot noh ia ka pyrthei.
Don pat kiba ong, ba katei ka dei ka dak ba kitei ki blang, ki don jingpang ha ki, hynrei u trai jong kitei ki blang, u iathuh ba kim don jingpang eiei satia bad ki don ha ka met kaba koit ba khiah.
ka don jingma ia ki hi ba kin sa Shah ot doh.
Shillong:U bah Mariahom Kharkrang, uba dei u wei na ki heh pulit barim jong ka jylla, u la pynkhreh ban iakhun ia ka elekshon ban wan na ka North Shillong Constituency bad uba la pan tiket ruh na ka parti BJP.
Haba iakren bad ki nongthoh khubor, hadien ba la dep ban plie ia ka ophis jong ka BJP ha jail road, u la iathuh ba hadien ba u la shongthait noh na ka kam lyngba ka Voluntary Retirement Scheme (VRS) ha u bnai Nailur, mynta u snem bad rung ruh sha ka BJP, ha kaba u la shah thung ruh kum u nongkren jong ka parti bad kum uwei na ki nong pan tiket na ka parti, ban iakhun na North Shillong kontitwensi.
Haba phai sha ka tiket u bah Kharkrang, u la ong ba ar bnai shwa ka elekshon, ka dei kaba biang tam ban rai ia ka tiket bad u ong ruh, ba na ka liang jong u, hi un ap beit ia ka rai jong ka parti la kan ai ne em ia ka tiket, namar ki don ar ngut ki nong pan tiket bad nalor jongu, sa u bah Michael Kharsyntiew.
U la iathu ruh ba kum u nongtrei jong ka parti, u dei ban don beit ha ka parti la duh ne ioh ia ka tiket khnang ban pynjop ia u kyrtong jong ka parti.
Haba kren shaphang ka North shillong konstitwensi, kawei na ki konstitwensi kaba bun bha ki kyrtong ki ban mih madan lem sha ka lympung ban shah jied ha u 2023 sha ïingdorbar Thawaiñ jong ka jylla, u la ong ba ha ka jingpeit jong u nangbun ki nong iakhun kata kan nang bha bad baroh hi kiba mih ban ia khun ha kane ka kynti ba mynta ki dei ki ba khlain, na ka liang jongu hi um ong ba uta ba khlain, ne ba tlot, hynrei um kheiñ sting bad un trei shitom beit na bynta ban pynkhlain ia lade bad ia ka parti.
Haba kren shuh shuh sha ka kontitwensi, ba u pynkhreh ban ia khun u la ong ba u sngew kmen bad sngew skhem bha ba ki paidbah kin ai ka jingkyrshan ia u, namar katkum ki dak ki shin ba paw shynna la iohi ba ki paidbah ki phai khmat bha sha ka parti BJP, halor ka thong jongu, kaba u buh ia  ka koit ka khiah bad ka iohkam ioh jam ki samla ha ka jylla, namar ba kum ka nuksa, ki kyrdan pule ki dei kiba heh, ka jingsiew pat kaba barit bad kam dei kaba ai jingmyntoi ia ki samla, hynrei ka pynjot pynban ia ki.
Haba kylli la ka jing thmu ban pyn kynriah ia ki Harijan na Them-metor da ka sorkar, u la ong ba ka dei kaba jynjar haduh katta katta, hynrei ka Sorkar ba mynta kam pat lah ban leh eiei haduh mynta bad kat kum ki dak ki shin ki shu kut tang ha ki khana.
Kum u wei na ki heh pulit barim, u ong ba ka mukotduma jong u Bernard Marak, imat ki kwah ba u Bernard un shong sah ha patok, namar ba bun ki mukotduma ba mynshwa lah wan rah biang hadien ba u la shah kem.
Shillong:Ka KSU Mawlai Mawïongrim Unit kum ka dak ban ïa khun ïa ka jingrung kyrthep ki mynder; mynhynnin ka sngi, ka 18tarik Naiwieng 2022 ha ka jingïalam u President bad General Secretary jong ka Unit ka la pynlong ïa ka jing khynra ïa ki nong bylla bar Jylla kiba wan bylla ha katei ka Shnong khlem kino kino ki kot pyn shisha ïalade nangno ki wan bad khlem ka syrnod ba tikna na ka tnat pulit jong ki Shnong ba ki wan la ki dei kiba la don dak sniew ne ki dei ki riew bymman pynban, kumta ha katei ka sngi na ka liang katei ka shnat treikam kala ïoh ban leit khynra ha ki 3tylli ki jaka, ha katei ka jing khynra ha ki 3 jaka kata ha Silicom bad ha Rymbai Filling Station bad MLP.
Na ka liang jong katei ka shnat treikam ka la pyn sangeh mardor naba kim lah ban pynbiang lane ban leit shim syrnod nong bylla (Work Permit ) naka tnad Labour ban pyn shisha sha ka Seng.
Na ka liang katei ka shnat treikam kala maham ïa baroh ki nongai kam (Contractor) ba ki dei ban aikam shwa ïala ki para doh para snam bad lada kim ïoh kim dei ban wanrah da ki jiw jiw jaw jaw kiba ngim tip naka Jylla aïu ki wan bad ki dei ki briew kiba long kumno haka ïaid ka ïeng jong ki hala Shnong, ong ka kyrwoh na u Samla Macdonald Jitem, General Secretary KSU Mawlai Mawïongrim Unit.
Tang ka beh shi beh…Shano ka Ain shnong ka jah.
Hap ap pyrman ban ki sengbhalang.
Lada ioh jingmyntoi u sengbhalang Ong ba dei Sengbamlang.
Lada kumta balei hap Piet bad bat tang ki sengbhalang.
Ki nongsynshar shnong ki leh aiu?Lada pan ILP ruh um ioh.
Lada ioh ILP kine ki bar jylla ba shah kem khlem kot ki poi biet sha jail.
lah suk iaka shnong, sengbhalang,labour department etcpaidbah kyrduh Kam bad hangne phi iohi kiba nabar ki ioh Kam…kumno ka long kumta.
Shillong:Ka Bharatiya Janata Party (BJP) Meghalaya, lyngba u president jong ka, u bah Ernest Mawrie u la iathuh ba ka parti hi, ha kane ka kynti ba mynta, kan pynieng 60 ngut ki kyrtong na ki 60 tylli ki kontitwensi ba don ha ka jylla.
U bah Mawrie, u la iathuh ruh ba ka parti haba iadei bad ka jingrai ia ki tiket ka parti hi, kam kular ban ai tiket iano iano, hynrei ki hap bud ryntih ia ki kyndon jong ka parti ha shwa ba kan ai tiket.
Haba kren pat ia kito ki kontitwensi, kiba ki don haduh ar ne lai ngut ki nong pan tiket, u bah Ernest Mawrie u la ong ba baroh kiba rung sha ka BJP, ki lah ban pan ia ka tiket na ka parti, hynrei katba ka parti kam pat rai, kim pat lang ban ong ba ki dei ki kyrtong ka BJP, na ki katto katne ki kontitwensi bad u la ong ruh, ba wat la u long U President jong ka parti um pat tip, la un ioh tiket ne em, na ka parti ban ia khun ia ka elekshon ban wan na West Shillong kontitwensi, namar ka parti kan hap ban bishar ban peit bniah bha halor kane ka bynta ha shwa ba kin shim rai.
U bah Ernest u la iathuh ba kumba lai ngut ki MLA ba mynta, kin wan iasoh sha ka parti ban ia khun ia ka elekshon ban wan na ka BJP bad kine ki MLA kin dei na ki parti kum ka NPP,TMC bad kiwei kiwei pat ki parti.
Haba kylli la u lah ne em ban iathuh, u bah Ernest u ong “Kiei kiei ki dang kloi palat ban ia kren mynta bad ngin sa ia peit pat kham hadien".
Haba kylli haba iadei bad u Bernard Marak,u MDC jong ka BJP na South Tura konstitwensi, u bah Mawrie u la ong ba u Bernard u dang dei u wei na ki kyrtong ba pan tiket na ka parti bad lada u ioh ka tiket, u long uba la pynkhreh ban iakhun ia u Conrad Sangma na South Tura konstitwensi.
Haba phai pat sha ki mukotduma ba u Bernard Marak u la ngat,u bah Ernest u ong “Kiei kiei baroh kin dei beit ka jing shim rai jong ka ïingbishar haba iadei ban ai jamin ia u ne u nong ialam jong ka parti ha ka jylla".
U Bernard Marak u dei u victim of politics Jong ka NPP.
U paidbah ba stad mynta.
U Conrad un sa rem kput daka Jing Tim u paidbah na Ri lum Garo bad Khasi… NPP Kan ioh Duna iaka 10 seat.
Nga guarantee ia kata.
It’s doomsday for NPP UDP PDF HSPDP CONGRESS.
Shillong:Ka Regional Commitee jong ka West Khasi hills district, kan sa ai jingmut ia ka sorkar jylla, ia kaba donkam ban kyrpad ia ka Sorkar Assam, ban buh ia kito ki shnong, kiba ki nongshong shnong ki dei na ki jaitbynriew Khasi bad Garo ha ki thaiñ Langpih dei ban pynngat sha Meghalaya.
Haba iathuh ia kane u myntri sorkar jylla, uba long ruh ha ka juh ka por, u shongknor jong ka komiti, bah Renikton Lyngdoh Tongkhar, u la ong, ba yn sa buh ia ka Tarik, ha ka taiew ban wan, na ka bynta ban leit jngoh ia kitei ki jaka.
Hadien, ka jing leit jngoh, kan don sa kawei pat ka jing ialang bad ki briew ba iadei bynta lang bad yn phah ruh ia ka jing pynskhem ba donkam sha ka sorkar jylla, ha kaba iadei bad ki shnong kiba hap ha ki thaiñ Langpih.
Haba kylli la ka thaiñ Langpih, kan kham jynjar, namar ka jing ia khleh jaitbynriew kum ki Nepalee bad Khasi, U bah Tongkhar u la ong “Dei na kane ka daw ba ngi la pynkhreh ban leit jngoh, khnang ba ngin tip bad ngin ia kren ruh bad ka sorkar Assam ba kan pynhap ia kito ki shnong Khasi ba ker sawdong da ki Nepali hi kin hap beit sha Meghalaya, ngin pyrshang ban leh ia kane".
Ha kawei pat ka bynta, ka mon jong ki paidbah, ka dei kaba donkam bha ban pynkut noh ia ka mat kajia pud, ba la slem bha ha kane ka jaka.
U myntri u kyrmen skhem ba ki nong shong shnong jong ka thaiñ, kin don beit tang kawei ka sur ba kin don bad kano ka jylla, hynrei lada ki kynhun ki kwah sha Meghalaya, kiwei sha Assam; kane kan shem jingeh bha haba ia dei bad kane ka mat.
Katkum ka jingmut jong u hi, ka long ba ka mon jong u paidbah, kan dei beit ha ka por ba ka jing leit jngoh lang jong ki artylli ki komiti jong ka sorkar jylla ne ki Regional Komiti sha kito ki jaka.
Bah Albert Maring, Umdap dumu, Ri bhoi districtKa sorkar ka dei ban wanrah shibun ki kam pynroi ha ki thain nongkyndong bad khappud ban lait na ka jing khapngiah bad bun briew ka sor Shillong bad khap sor.
Ka sorkar ka dei ban phai khmat sha ki thain nongkyndong bad khappud ban theh shibun ki kam pyn roi.
Ka jing bym don ki kam pyn roi ha ki thain nongkyndong bad khappud bad ka jing bym don ki lad ioh kam ioh jam ia ki samla, ka daw bah ba bun ki briew ki poi sha sor Shillong bad khap sor ban wad kam ka mai jakpoh, ka jing bym don ki surok, ki lynti ki syngkien ha ka kit ka bah bad ki kam pyn roi , ka daw bah ba bun ki briew ba kin poi sha ki jaka ba kham long sor ban wad kam wad jam, khaii pateng bad ki wei ki wei ki lad kam ka mai jakpoh.
Bun ki samla ba la nang la stad kiba la pyn dep ha ki kyrdan pule bapher bapher kim ju neh ban sah ha shnong namar ba ym don lad ioh kam ioh jam ia ki samla bad ki wei ki wei ki kam pyn roi ka mai jakpoh, kaba ķham sngew sih ka long kham tam ki khun samla kynthei kaba dei ban peit ban ri ban sumar ia ka iing ka sem ia ki kmie ki kpa , hynrei hap ban leit trei bylla wad kam ka mai jakpoh jngai na ki kmie ki kpa, ka daw ba ym don ki lad ioh kam ioh jam ka mai jakpoh.
Namar kata ka sorkar ka dei ban wanrah ka juh ki kam pyn roi ha man la ki dong ki thain , ki kyndong kynshrot jong ka jylla khnang ban lait na ka jing khap ngiah bad bun briew ka sor Shillong bad ki wei ki wei ki jaka ba kham long sor.
Ka sorkar ka dei ban wanrah shibun ki kam pyn roi ha ki thain nongkyndong bad khappud naduh ki surok, ki lynti ki syngkien , ki umbam um dih , ki skul, ki college, ka bording electric, ki jaka sumar, ki jaka ai jing hikai, ki tnad ophis sorkar bapher bapher ban pyn suk ia ki paidbah kiba sah ha ki thain nongkyndong bad khappud ba kin long ruh ka jing iada ia u pud u sam ban pyni ia ki dak ki shin ka jing long trai ia ka khyndew ka shyiap lyngba ki kam pynroi.
Haba peit bad kynmaw ia ka jingsynshar khadar na duh ba la ioh ia la ka jong ka jylla dap tang da ki Jing ud jing khñium ha ki bun ki bynta.
Te la donkam shisha ban pyn kylla noh ia ka ne ka rukom jied ia ki Nongthaw aiñ.
Kum ki paidbah jong ki constituency bapher ba pher ngin jied ia ki kyrtong ki ba tip bha ia ki aiñ ba bun jait, ki ba KHUID, ba shai ha ki ktien bad ki kam, kiba la don lypa ka sap shakri paidbah, ki ba kular ban pyn duh jait ia ka bam sap, ki ba kular ban wan rah ka Jing roi bad Jing kiew ha ki Liang baroh da ka lynti ka ba KHUID bad ba shai.
Khamtam eh ki ba pyn rit ia la de ha ki KYNRAD (PAIDBAH).
La dep ki sanphew snem ki, ki nong trei ki la khyrwait ia Ngi ki KYNRAD, mynta pat ma ngi pat kum ki nong ai Kam ngin bthah ba kin trei hok bad pyndep janai ia ki Kam ba ngi la bynshet.
Ngin ai lypa ma ngi iaki mat jong ki Kam na ka bynta ban pyn trei bad ban shna aiñ.
Ba kin ioh kular ne khlei ha ka por ba ki kanbas.
Da ka ne ka rukom kan duh jait ka Jing Sam Pisa bad ka pan Pisa.
Ban kah ban leh haduh katne,ngi donkam ka Jing ia tylli ha manla ki constituency Ngin thaw da mangi ki paidbah ia kakynhun ban khot “Ka Kynhun ki Paidbah jong ka Constituency" ne kat kum ka Jing ia Mon lang da baroh.
Mano Mano ba don ka Mon bad ba iohi jngai, to ngin ia leh Noh ioh lap ba dier ka por.
Jing ia tylli ha la ka jong ka jong ka constituency.
Khublei shibun,.
Ka sorkar ka la shu pynlut phut pyn syrwa kai bad pyn donkam bakla ia ka pisa jong ki paidbah, da kaba shu thung kam ia ki briew la jong tang ban neh ha ka shuki da kaba shu thung kam ia ki briew kiba don ka jing iadei sain pyrthei da kaba shu thung kam kum ki chairman, co  chairman, vice chairman, deputy chairman , ki adviser, ki consultant bad ka jing thung kam ia ki ophisar ba la dep shong thait na ka kam,kum ki officers on special duty ha ki commission, ki corporations ki committee ki department bapher bapher ha ka jing siew tulop kaba heh bad ki wei ki wei ki jing myntoi ba man u bnai ( salaries allowances and other perks ) kane baroh ka dei tang ka jing myntoi ha ki kam sain pyrthei ym na ka bynta ki paidbah, kane ka dei tang ka buit ban myntoi ki katto kiba don ha ka bor synshar tang ban neh shuki ban lait khyllem ka sorkar.
Katba ia ki nongtrei ba rit kum ki nonghikai skul, ki asha, ki aganwadi, ki muster roll, ki nongbylla , ki nongrep, ki nongialeh kai sport bad ki samla bym ioh kam , kane ka sorkar ka la khein dewthala bad la shu leh klet ia ka hok bad ki jing dawa jong ki na ka por sha ka por bunsien ka sorkar jylla ka ong ba ym don pisa.
Hynrei ka sorkar jylla ka la shu pyn lut phut pyn syrwa kai bad pyn donkam bakla ia ka pisa jong ki paidbah ha ki wei pat ki kam sngew bha ha ki tamasa bapher bapher kum ka cherry blossom festival bad ki wei ki wei ki bym ai jingmyntoi ia ki paidbah nong shong shnong ka jylla katba ka sorkar jylla ka pynlut pisa da ki klur tyngka bad ki phew klur bad ki nong shim bynta ha kum ki ne ki tamasa ki dei tang ki heh spah ba wan na bar bad katto katne ki heh spah ka jylla, lada ka sorkar jylla ka pyndonkam hok ia ka pisa jong ki paidbah ka jylla hi baroh ka wei kan kiew ha ki liang baroh.
Ki seng bha lang (pressure groups) ki mih mih tang ha nongbah bad ha syndah ki nongbah bapher ba pher.
Ki leit ia kynduh ne ia kren bad ki ministers tang ha secretariat, ki ministers ki kohnguh ha ryngkat ka kyrngah.
sahsah ha ka lynga ka Pisa.
Te, mynta kumne la da ia sngew dei, ma phi ki seng bha lang leit Sha ki paidbah jong ki 36 tylli ki constituency.
Pan jingmut na ki kumno ban leit pyn sngew thuh ia ki MLA ne Ministers ba kin pyn ioh ia ki Jing dawa jong ki seng bhalang ka ba Mut hi ia ka Jait BYNRIEW baroh kawei.
Kawei pat mynta ba dei ka por elekshon leit thaw ne Lum dkhot ha manla ki shnong jong ki constituency ban ioh ban pyn donkam pura shisha ia ka BOR jong u PAIDBAH, namar ka Hok ba la ai bad pynkup BOR.
Ngim dei shuh ban ai laitlan ha ki nong trei ba kin pyn iaid ia ki Kam, ngin bthah hi ma ngi bad ki dei ban pyn iaid thik kumta.
Khublei shibun,.
Nongpoh: Ki Pulit ka Ri Bhoi mynta ka step ha ka por 5 baje eiei mynstep, ki la ioh kurup shibun bah u Drok Heroine bad uba shongdor kumba T.
14 klur na kawei ka Bus Night Super kaba wan na Manipur sha Shillong.
Ka jingiohkem ki Pulit ia kitei ki briew bad kurup ïa kitei ki Drok, ka dei hadien ba ki la ïoh jingtip ba la don ka kali kaba kit Drok, kumta haba ki la pynap shrip ha surokbah NH-6 kaba hap ha shnong Saiden, haba ki Pulit ki la talasi ia katei ka bos kaba don ïa u number MN 01 AA 0484, ki la lap sha ia kitei ki Drok lap bad kurup ïa u drok heroine ba la song ha ki 158 tylli ki synduk sabon, ba ki nongshalan ki la buhrieh bha ha ki bynta ba shadien jong katei ka bos.
Haba ïadei bad katei ka jingjia, ki Pulit ki la kem ka 3 ngut, kiba kynthup ïa u nongñiah, uba la tip kum u Saddam Hussein lem bad ki nongbud kiba la tip kum u Igbal Hussain bad u Rashi Judin, kiba la shah suba donkti ha katei ka kam shalan beaiñ ia u Drok.
Shillong: U Myntri ka tnad ba khmih ïa ka rep ka riang hapoh ka jylla u Bah Banteidor Lyngdoh, ha ka 17 tarik Naiwieng, haba kren sha ki nongthoh khubor, halor ka skhim  FOCUS, ula pynpaw ba kane ka dei ka skhim, kam dei ka ram kaba la shim na Bank.
U Bah Banteidor ula ther kylla ba kaei kaba u President ka BJP Meghalaya u Bah Ernest u kren tang ban pynsngewthuh bakla ïa ki paitbah kiba pyndonkam ïa kane ka skhim FOCUS, tang ban iohnong seng saiñ hima ïa la ka jong ka party ban pynthoh bria ïa ka sorkar.
Na ka liang jong u, um kwah ban ong eiei, hynrei ula pynpaw ba ka skhim FOCUS ka thmu ban kyrshah ïa ki nongrep hapoh ka jylla namar ïa kane ka skhim la dep ruh ban pyllait paidbah ryngkat ka jingsakhi jong u Myntri Rangbah ka jylla u Conrad Sangma, kaba la mang ban ai ïa kane ka song pisa T 5000 sha ki kynhun ba pynmih mar, ne ki (producer Group) kiba la bsuh khlieh ha man la ki District baroh ka jylla bad ha ki shnong ki shong, ba kin ïoh jingïarap kum ka grant sha ki nongrep kiba kynthup naduh ki ba ri jingri ne kiba rep ïa ki soh ki pai ,ki jhur ki jhep bad ki wei kiwei ki ban kyntiew ïa ka ioh ka kot jong ki kynhun kiba la thaw ïa ka kane ka ban ioh na kane ka skhim FOCUS.
“Ban ïa leh politic ïa ka kam shakri paitbah kam bha haba ka sorkar ka leh ïa kaba bha, ioh lehse kane ka jingkren u Bah Mawrie kadei namar artat mynta la beh bha ka samoi election ban wan, ioh ka dei ka jingkren shongshit jong u, tang ban iong nong seng saiñ hima ïa la ka jong ka party" la ong u Bah Banteidor.
Shuh shuh ula bynrap da kaba ong kaei kaba u Bah Mawrie, u kren, ka dei kaba ula ka ialam bakla ioh ka don ka jingtyrwa pisa ban ai loan, hynrei ka FOCUS hi ka dei ka skhim ban ai sha ki paidbah la ka dei T.
5000 ne katba sngewbit ban aï.
U Bah Banteidor ula pynshai ruh ba kane skhim ka dei shi bynta ban ïarap ia ki nongrep bad lada ki paidbah ki shem jingeh ula kyntu ba kim dei ban tare khlem nongrim ioh wanrah ka jingduhnong hadien ba ladep election, hynrei ki paitbah ki dei ban leit sha Block ki don ki nongiarap ki ban pynsngewthuh bad kin pynshai haba ia dei bad kane ka skhim.
Tang 5000 hajar ta ka scheme lah sngew ka sorkar Meghalaya kumba ki lah ai sanphew  hajar bad ka jingsngew khaiñ ka m.
d a.
lehraiñ ban peit haba phi phah pynmih khubor iaki ne ki scheme.
Ki ri bapher, kiba don ha khappud jong ka Russia, ki la pynieng da ki jar nar, na ka bynta ban kiar, na ka jing iakynad thma bad ka Russia.
Ka Poland, Lithuania bad ka Finland, ki pynieng da ka kynroh kaba da ki nar kiba skhem bha, ha khappud jong ka Russiad ba ka Belarus.
Kiwei pat ki ri Europe, kiba la sdang ban ker sainar shiah, ki kynthup ia ka Latvia bad ka Estonia bad ka daw, ka long ba kitei ki Ri, kim kwah ban ailad ia ki shipau Russia, ba kin rung kin mih bad ba kin shalan tiar thma sha kitei ki Ri.
Kitei ki Ri, ki don ia u pud uba 2,106 mer bad kin pyndep, ia katei ka jingker sainar shiah ha u snem 2025.
Katei ka jingker sainar, ka dei  hadien ba ka la don ka jing pynher namding na Ukraine sha Poland, ha ki khyndiat sngi ba ladep; kaba la pynkhie bitar ia ki ri jong ka NATO.
Ka Poland, ka la sdang ia ka jingker sainar shiah, kaba 144 mer sha ki bynta jong ka  Kaliningrad, kaba don ha khappud bad ka Russia, kaba hap ha syndah ka duriaw bah Baltic.
Ka jingker ia u sainar, ka dei kaba jrong phra phut bad sa 10 phut ka pyngkiang, ha kaba ki don ki camera, kiba peit pyrman bha ia katei ka jaka.
Shillong: Ka Khasi Students’ Union Sports Committee EJHDU, ka la pynkup burom, ia u Samla Eleven Dkhar u ba dei na ka Shnong Tuber East Jaintia Hills District.
Ha kane ka jingpynkup burom la ia don ryngkat lang ki Nongkitkam Shnong ka Tuber Kmai Shnong naduh u Rangbah Shnong, Secretary Shnong bad kiwei kiwei ki nongkit kam Shnong bad ki ba ha iing ha sem jong u Samla Eleven Dkhar bad na ka liang jong ka Seng la leit iaidkhmat da u Chairman ka Sports Committee ka Seng u Samla Shwari Ryngkhlem bad ha ka jingiadon u Deiniwan lyngdoh Organizing Secretary KSU EJHDU bad U Phulmi Dkhar Asst.
Secretary KSU Wapung Unit.
U ne u Samla u la ioh khur ia ka Takma Ksiar, Takma Rupa bad Takma Rnong ha ka 2nd North East Olympic Game 2022 kaba long ha jylla.
Ka Sports Committee ka sngewkmen bad sngew sarong ia u ne u Samla u ba wan rah nam bad burom ia ka District bad ia ka jylla.
Ka Seng ka kitbok kitrwiang ia baroh ki samla, ia kane ka District kiba ia shim bynta ha ka 2nd North East Olympic Games 2022 bad ki nangtrei shitom bad kin nangkiew sha khmat ha ka kam ialehkai Sports, ong ka kyrwoh na U Chairman Sports Committee Khasi Students’ Union EJHDU.
Ki khusnam ba u ioh ki kynthup ia ka –Event : 800mt – Gold Medal" : 1500mt – Silver “Relay Race – Bronze medal.
Nongpoh: Haba shimkhia halor ka jingud jingnam da ki paidbah kiba sah ha ki shnong bapher bapher ha Ri Bhoi Sepngi, kiba la kynduh jingeh palat na ka jinglip bording ba khah khah, ka HYC, Ri Bhoi Sepngi, ka la dawa syndon na ka tnat MeECL, ba ka dei ban pynbiang thikna noh ia ka bording ha katei ka thain.
U Bah John Makri, Publicity Secretary ka HYC Ri Bhoi Sepngi, u la ong ba ka nongrim kaba la pynlong ia ka seng ba kan buh ia katei ka jingdawa, ka dei hadien ba ki la ioh shibun ka jingujor na ki paidbah kiba sah ha katei ka thaiñ bad kiba la shah ktah eh na ka jingbym biang ka bording ha katei ka thain.
Namarkata, na ka liang ka seng ka kyntu ia ka tnat MeECL, ba ka dei ban shimkhia bad ban pynbiang bording ha ki shnong kiba don ha katei ka thain bad khamtam, khnang ba ki paidbah kin ym mad jingeh shuh bad khamtam eh ha kaba kum kane ka por, ba ki khynnah skul ki dang don hapdeng ka eksamin kutsnem.
Nongpoh: U Bah Mayraldborn Syiem, MLA lem bad u Bah Balajied Rani, MDC, kiba dei ki nongmihkhmat na Nongpoh, mynhynnin ka sngi, ki la leit ban plie paidbah ia ki skim pynroi bad ruh ban sam work order sha ki katto katne ki shnong kiba don ha ka thain Amjong, kaba dei ka thain kaba don hajan bad ka Sunapur, Assam.
Lyngba jong katei ka sngi, kitei ki nongmihkhmat na Nongpoh Constituency, ki la ioh ban plie paidbah ia ka lynti iaid kjat bad ka sam work ban pynbha ia ka madan ha shnong Khongwing, nalorkata ha shnong Amprilling ban plie ia ka Iing Dorbar bad sam work order ban shna ia ka sem ap kali, hadien kata pat ha shnong Amjong ban shna ia ka iing thain jain, ha kaba ha katei hi ka sngi, wat na ka liang u MDC Nongpoh, lyngba ka skim MDC, u la iarap ban shna pynbha ia ka Iing Dorbar ha shnong Amjong.
Haba iadei bad katei ka sngi, kaba kitei ki nongmihkhmat ka Nongpoh ki la leit ban plie paidbah ia kitei ki skim pynroi, ki la ai ka jingiaroh kaba khraw eh ia ki nongmihkhmat ka Nongpoh, namar kiba la shimkhia ha ka ban iarap ia kitei ki shnong khappud, kiba dei ruh ki shnong kiba donkam hok shisha ia kata ka jingiarap na ka sorkar.
U Bah Mayraldborn Syiem, haba kren ha katei ka sngi, u la pynpaw ba nalor kaba u ialeh shitom ban wanrah ia ki kam pynroi ha ki shnong hapoh ka konstitwensi, hynrei u kham phaikhnat ruh de ia ki shnong kiba don ha khappud bad dei halor kata ka nongrim ba kitei ki shnong ki la ioh ia kitei ki skim pynroi, lyngba kata ka skim kyrpang ia ki shnong khappud bad kaba la tip kum Inter State Border Area Development Programme bad nalorkata da kaba iarap ruh lyngba ka skhim SRWP.
Ha katei ka sngi, u Bah Mayraldborn Syiem, u la iathuh ruh, ba u la trei shitom eh haba iadei bad ki shnong khappud bad kiba hap hapoh ka Nongpoh Constituency, ha kaba u la ong ruh ba kumba ka long mynta, lyngba ka jingtrei shitom jong u, kin sa don haduh kumba 23 tylli ki shnong khappud ha katei ka thain, ba kin sa ioh ia ka jingmyntoi lyngba ki skim khappud.
Shillong: Ki don 250 tylli ki shnong na kylleng ka Garo hills, kiba la ioh pisa kaba shongdor T.
6klur, ha ka kyrteng jong ka  Green Meghalaya Scheme lane ka skhim, ka ban pynjyrngam ia ka mariang, ong u Conrad Sangma,  myntri rangbah ka jylla, haba thoh ha ka twitter peij jongu.
Ka jingmut jong katei ka skhim, ka long, ban pyndonkam ia ki lad iada mariang, ban ioh ia ki lad jinghikai halor ka mariang lem bad ka rukom trei kam, kaba la ju don naduh mynshwa.
Ym shym la iathuh satia, la ka sorkar ka bei pisa katno sha kawei na kitei ki 250 tylli ki shnong.
Ampati:U myntri rangbah ka jylla u Conrad K Sangma ha ka sngi palei mynta ka taiew, ula ong ba ka sorkar jylla lyngba ka jing wanrah ïa ki prokram bapher bapher ka la pyrshang ban wanrah ïa ki jingkylla ha ka jingim jong ki paid nongshong shnong.
Ula pynpaw ïa kane haba kren ha ka jingïalang ba kynthup ïa ki nongïoh skhim FOCUS Plus, Progress, Yess Meghalaya bad SHG kaba long ha Rangatari, South Garo Hills.
“Ka Sorkar jong ngi, ka dang ïai kut jingmut ban shim khia ïa ka bha ka miat jong ki paid nongrep bad lyngba ka Focus bad kiwei kiwei ki skhim, ngi la pyrshang ban ai ka jingïarap kaba bun duh sha ki," ong u myntri Rang bah.
“Ki prokram jong ki nongrep ba ngi wanrah ka la ai jing myntoi ïa 4.
5 lak ngut ki briew.
Ha ka sorkar ba la leit noh, ym shym la don satia ïa kum kine ki prokram kiba dei na ka bynta ka bha ka miat jong ki nongrep," ula bynrap.
Haba pyntip ba ka FOCUS bad FOCUS Plus ka dei ka prokram ba heh duh jong ki nongrep ha ka thaiñ shatei lam mihngi, u myntri rangbah ula ong, “Ngi la buh thong ba uwei u briew na man ki longïing kin ïoh T.
5000 ha kine ki 10 snem ban wan bad ngi la kut jingmut bad pynthikna ïa kane".
Halor ka jingpynsaphriang khubor lamler ba ka FOCUS ka dei ka ram, u myntri Rangbah ula ong, “Ka pisa jong ka FOCUS kam dei satia ka ram hynrei ka jingkyrshan pisa ba la ai sha ki nongrep jong ka jylla".
U myntri rangbah ula pyntip ha kane ka jingïalang ba ka sorkar ka la mang T.
450 klur ban pyntreikam ïa ka FOCUS hapoh ka jylla.
Ula pyntip ruh ba haduh mynta, ka sorkar ka la dep ban sam haduh T.
200 klur na ka FOCUS bad FOCUS Plus sha ki paid nongrep jong ka jylla.
“Ka jingjop jong kane ka prokram kan shong ha phi", ula ong haba ban jur ba ki nongïoh jingmyntoi ki dei ban pyndonkam bha ïa kane ka pisa na ka bynta ka jingdonkam jong ka kynhun.
Haba pynpaw ba ka FOCUS ka dei ka prokram bapher bha kaba la ai jingmyntoi beit beit ïa ki nongrep, u myntri rangbah ula ong ba ki riew khwan myntoi kim dei ban leh politik ïa kane ka prokram.
“Kane kan wanrah ïa ka jingkylla ha ka jingim jong ki briew.
Kane ka prokram ka dei eh na ka bynta ban wanrah ïa ka bha ka miat bad ki jingmyntoi ïa ki briew lajong," ula ong.
Shillong:La bun ki takma kiba laioh ban khur bad la bun ruh ki paralok ba ioh ban ia kynduh ha kien ki hyniew sngi jong ka 2nd North East Olympic Games 2022 kaba la kut noh ha kane ka sngi Balang ha ka jingpynhap pyrda kaba la pynlong ha ka rukom kaba shongkun bha.
Ha kane ka lympung, ka Manipur ka la ioh ia ka nam kum ka lahduh lane ka Overall Champions bad ioh ban pynneh ia ka nam lahduh ba ka ioh ban bat ha ka NEOG 2018.
Ka Manipur ka la ioh ban khur haduh 88 tylli ki takma ksiar, 75 tylli ki takma rupa bad 77 tylli ki takma rnong katba ka Assam pat kaba wan ha ka kyrdan kaba ar ka la ioh da ki 79 tylli ki takma ksiar, 61 tylli ki takma rupa bad 63 tylli ki takma rnong.
Ka jingioh ka Manipur ban knieh ia ka kyrdan kaba nyngkong kadei hadien ka jing iakhun kaba itynnad bha kaba long ha kane ka sngi kut pyrshah ia ka Assam.
Hynrei haba phai pat sha ka Arunachal Pradesh, katei ka kynhun ka la neh ha ka kyrdan kaba lai da ki 39 tylli ki takma ksiar, 36 tylli ki takma rupa bad 37 tylli ki takma rnong.
Haba phai pat sha ka Meghalaya kaba dei ka trai jaka, ka la pyni shisha sha ka pyrthei ba ka la kiew stet ha katei ka lympung namar na ka kyrdan kaba hynriew kaba ka don ha u snem 2018 mynta pat ka la kiew sha ka kyrdan kaba saw mynta u snem da ki 36 tylli ki takma ksiar kaba long haduh 12 shah na kaba ki ioh ha u snem 2018.
Ha kane ka kynti kaba mynta ka Meghalaya ka la ioh ruh ban khur haduh 35 tylli ki takma rupa bad 78 tylli ki takma rnong.
Ia katei ka lym pung la wan ban pynhap pyrda da u Chief Patron jong ka Games, uba dei ruh u Myntri Rangbah ka jylla, Conrad K Sangma, nangta u Myntri ka tnad Kam Ialeh kai ka jylla, Bah Banteidor Lyngdoh, Myntri ka tnad PHE jong ka sorkar jylla, Bah Renik ton Lyngdoh Tongkhar, Chairman ka Meghalaya State Planning Board u Abdus Saleh, Bah Kimfa S Marbaniang MLA, nangta u Chief Secretary ka jylla Bah DP Wahlang, Commissioner & Secretary ka tnad Ialehkai Dr.
Vijay Kumar D, Director General ka Meghalaya Police Dr Lajja Ram Bishnoi bad Secretary General ka North East Olympic Association, Bah John F Kharshiing.
Na ka liang u Myntri Rangbah u la aiti ruh ia ka khusnam Overall Champions sha ka Manipur nangta ia ka khusnam ba ar sha ka Assam bad ruh ia ka khu snam kaba lai sha ka Arunachal Pradesh.
Ia ka lama jong ka North East Olympic Games la aiti pat sha u Bah John Khar shaiing uba hadien pat u la aiti sha u Chef de Mission ka Nagaland, u Neilyalie Angami, namar kadei ka jylla kaban sa pynlong ia katei ka lym pung ha ka samoi ban wan.
“Nga ai khublei iaphi baroh iwei pa iwei," ong u Myntri Rangbah haba kren bad ki nong ialehkai kiba lum sawdong ia u.
“Ka North East Olympic Games ym tang ba ka wanrah ban pynbiang ia ki jaka ialehkai hynrei khamtam eh ia ki nongialehkai ba ki ioh ban mih madan kata kadei kaba kham kongsan eh.
Nga sngewkmen ruh ban iohi ia ka jingtbit bad ka jinglah ba ki samla na ka thain North East ki don.
Nga sngew sarong ba ngi la lah ban pynlong ia kane ka Games ha kata ka rukom kaba la iahap kyrdan bad kiwei kiwei ki jylal ha ka Ri.
Kane baroh ka urlogn namar baroh ki iatrei lang kum ka kynhun.
Kine ki lympung ki pyni ruh ba lada phi trei kum ka kynhun bad aiti lut kumta kam don satia kano kano ka bym lah ban leh," u la ong.
Shuh shuh u ong ruhba ki kam ialehkai ki hikai ruh shaphang ka jingjop bad ruh shaphang ka jingshah rem kaba long shi bynta jong ka jingim.
U ong ruh ba ki jing ialeh kai ki hikai ruh kumno ban khie pat na ki jingshah rem bad wanphai biang pat da ka bor kaba kham khlain.
Na ka liang u Myntri ka tnad Ialehkai u la ong ba ka Meghalaya mynta ka la don ha lynti ban pynlong ia kiwei pat ki lympung ialehkai kiba kham heh nangne sha khmat.
U la ai ka jingiaroh ia ki lai tylli ki jylla kiba wan shakhmat duh bad khamtam ia ka Meghalaya kaba la lah ban ialehkai bha khamtam ia ka Athletics Team kaba la rah ia ka nam lahduh ha katei ka thup.
U Dr.
Vijay Ku mar pat u la ai ka jingiaroh ia baroh kito kiba donkti ban pynurlong ia katei ka Games kaba seisoh da ka jingtrei shitom ha kine ki khyndiat bnai ba la dep.
“Ka jingiaroh ba ngi ioh na ki nongialehkai bad ruh na ki ophisar na ki jylla bapher bapher ka la ai mynsiem haduh katta katta," u la ong da kaba iathuh ruh ban pynkhreh bad pynbit pynbiang na ka bynta ki 3000 tam ki nongialehkai kadei ka kam kaba eh bha.
U ong ruh ba ka jinglah jong ki ban pyndep ia ki kam baroh bad pynbiang nadong shadong kadei eh tang na ka jingiatrei lang kum kawei ka kynhun hapoh ka jingialam jong u Myntri Rangbah kum u nongialam ba hakhmat tam.
Na ka liang u General Secretary ka Meghalaya State Olympic Association, Bah Finely Pariat u la ong ba kadei ka burom kaba khraw ba ka Meghalaya ka don ia u Myntri Rangbah uba la lah ban wanrah bad pynurlong ia kum kitei ki lympung heh ha ka jylla.
Ia katei ka lym pung la pynhap pyrda ha ryngkat ki jing leh kmen, ka kynhoi ka risa bad khamtam eh ka rwai ka siaw ba la ai da ki nong rwai ba paw kynthup na duh ka Ahlyna, Gracel Ropmay, Banjop, Lam phang Syiemlieh nalor ka jingpynthaba ba harukom kaba la pynkhih met lut ia baroh ki nongialehkai ha shwa ba kin leit phai noh sha la ki jong ki jong ki jylla.
Shillong:Ka Mizoram ka la pyniam kthang ia ki paid nongkyrshan ka Meghalaya hadien ba ka lah ban khur ia ka jingjop da 2-1 ha ka jingiakhun final jong ka U-21 ki shynrang ha ka 2nd North East Olympic Games 2022 kaba la long hynnin ka sngi ha madan MFA, Polo.
Hadien ka jing bym lah ban thep kol ha ka kylla step, u Rohlupuia u la ioh ban pynkhih jar nyngkong eh na ka bynta ka Mizoram ha ka minit kaba 54 bad ia ka kol kaba ar la thep da u Malsawm tluanga ha ka minit kaba the 80.
Hashwa ban kut ka jingialehkai u Oresterwell Langshiang ula lah ban pynphai kylla na ka bynta ka Meghalaya ha ka minit kaba 87 bad hadien kam shym la lah shu ban pynphai ha kaba ka la mad ia ka jingshah rem.
Ha kane ka jing ialehkai final la wan ban sakhi da ki hajar ngut ki paidbah na ka bynta ban ai mynsiem ia ki jong ki rangialehkai ha kaba ki la pyndap hi smam ia ki jaka shong ha madan Third Ground bad ruh ha SSA Stadium wat hapdeng ka jingshit jong ka sngi.
Da ka jingkhmih lynti ia ka jingtiud ki paidbah, ka Meghalaya Football Association ka la buh da ki giant screen ha madan First Ground bad ba ki lah ban sakhi ia katei ka jingialeh kai.
Ha kane ka jing iakhun ka Meghalaya ka la sdang ban kulmar jingmut ha kaba sdang, hynrei ki rangialehkai ‘dien ki la lah ban iashan ban pyllait na ka jingshah thep.
Hapoh ki 10 mi nit ka Mizoram ka la pyr shang ban ialehkai bha, hynrei ki rangialehkai ka Jylla ki la lah ban iashan tyngeh ban pyllait na ka jingshah thep.
Hynrei tang mar iasdang ka jingialehkai jong ka kylla miet, u Rohlupuia u la ioh ban shut ia ka bol ha kaba ka la leit dei na u rangapkol u Rajat Paul Lyngdoh, ha shwa ba kan rung sha kol.
Hadien katto katne por ka Meghalaya ka la ioh ia ki katto katne ki kabu ksiar, hynrei u Everbrightson Mylliem pdah u la pynleh nohei bad u Figo Syndai um shym la lah ban thep na ka daw ka jingiashan tyngeh u rang apkol ka Mizoram.
Hadien katto katne por, ka Mizoram ka la ioh ia ka kabu kaba biang lyngba u Mawaw mtluanga na ka bynta ban thep ia ka kol kaba ar.
Sa tang 10 minit shwa ban kut ka jingialeh kai, ka Meghalaya ka la ioh ia ka kabu kaba biang ban pynphai lyngba u Oresterwell Langshiang.
Wat hapdeng ka jingai mynsiem jong ki paidbah, ka Meghalaya kam shym la lah shu ban pynphai bad ha kaba kut ka Mizoram ka la khur ia ka jingjop.
Ha kawei pat ka jingiakhun final jong ki kynthei U-17, ka Manipur ka la pynliem noh ia ka Arunachal Pradesh da 4-0 kol.
Ha kane ka jing iakhun kaba khatduh ka S.
Lynda Kom kaba la khur ia ka nam Player of the Match u la the par kol (29′, 44′) ha ka kylla step hashwa ba ka Manipur kan pynbud biang sa ar kol ha ka kylla miet lyngba ka L.
Babina Devi (62′) bad ka L.
Shelia Devi (87′) na ka bynta ban khur syndon ia ka jingjop.
Kane ka takma ksiar ka la long ka jing iarap ia kane ka kyhhun ban don ha ka jingiaknieh na ka bynta ban khur ia ka nam lahduh ha ka NEOG 2022, namar hynnin ka miet ka Manipur ka la tam ia ka Assam haka jingioh khur takma da 78 la 75 bad mynta ka la kynjoh sha ki 79 tylli ki takma ksiar.
Ia ki khusnam kyrpang ha ka U-17 wo men, ka Keisham Melody Chanu na Mani pur (Gol den Glove), Loktong bam Shelia Devi na Mani pur (Golden Boot), Angel Tamang na Arunachal Pradesh (Pla yer of the Tournament).
Ia ki khu snam ha ka U-21 men, u H Lalrin zuala na Mizo ram (Golden Glove), Jo seph Lalven hima na Mizo ram (Golden Boot) bad u Figo Syndai of Meghalaya (Player of the Tournament).
Ia ki khusnam la sam da u Myntri Rangbah ka Jylla u Conrad K Sangma, ryngkat u Myntri ka tnat ialehkai u Bah Banteidor Lyngdoh, u Chief Secretary Bah Do nald P Wahlang bad kiwei ki heh ophisar kiba la iadon lang ha kane ka sngi.
Shillong: U Rangbah shipai jong ka kynhun Indian army, u la iap ei ha ka jing ia tyng khuh kali ha jylla Meghalaya, la iathuh ki pulit.
Une u shipai ophisar ba la tip kum u Colonel Ramesh Rathore, u la shah tynrah ha kawei ka kali ba la pynher sted bha.
U shipai Ra thore uba la thung kam ba un trei ha Shillong, Meghalaya, uba la don 49 snem ka karta bad trei ha 101 Area, Upper shillong la tynrah da ka kali pickup truck katba u dang iait lynti ha Boucher road, la iathuh ki pulit.
Ka jingjia ka la jia katba u ophisar u dang don ha lynti ban leit sha ka kam ha ka por 5baje janmiet jong ka sngi balang.
La rah mar mar sha Civil Hospital Shillong ban ioh ia ka jing sumar, hynrei na ka jing mynsaw jur u shipai u la iap noh ha ka jing ai jing sumar.
Ki khubor pulit ki la iathuh, ba ia u draibar jong ka kali ba tynrah ia u shipai ba la tip kyrteng kum U Kailash Rai la ioh ban kem bad kurup ruh ia ka kali ba u niah.
Ka jing leh burom ba khatduh ia une u shipai kan long ha ka 18 tarik mynta u bnai ha shnong jong u ha Sudulpur jong ka jylla Rajasthan.
Rajabala:Ka Meghalaya Trinamool Congress, ha ka 15 tarik ka la pynkhlain ia ka parti ha Rajabala, West Garo hills district, ha ka jing iadon lang u nongialam jong ka liang pyrshah, U Dr Mukul Sangma, u MLA ka TMC na Rangsakona u Zenit M Sangma,MDC ka TMC na Balachanda U Agassi Marak, u Secratary jong ka Meghalaya Pradesh Trinamool Congress committee (MPTCC), Alhaz Abdul Hussain, Meghalaya Trinamool Congress committee (MPTCC) General Secretary Mukul Das bad ka nongialam jong ka Meghalaya Pradesh Trinamool Congress (MPTCC) na Rajabala ka Dr Mizanur Kaziwere.
Haba kren sha ki paidbah nongkyrshan, u Dr Mukul u la ong ba ka jing donkam ban ai bor ha ka jingmut jingpyrkhat kaba hok.
U la ong shuh,"Ka lawei jong ka ri ka shong ha ki paidbah, ha ka jing shim bynta jong ki, ha ka synshar paidbah, man u wei pa u wei u briew, u dei ban pyn donkam hok ia la ka kamram ha ka synshar paidbah, na bynta ka jing bha ha ka ri bad ka imlang sahlang".
Haba iadei bad ka jing wanrah biang ia kito ki briew ba don bynta mynshwa ha ki kam sha ka imlang sahlang, kumba long lem kiwei pat, u Dr Mukul u la ong ki nongthawaiñ ha ïing dorbar kiba dei na kiwei pat ki parti, ki juh ia kren ia ka jing hiar ka jing shah pyniap ha ka jylla, ki jing shah rahbor bad kiwei pat ki jing pynkhein aiñ bad u buh jingkylli “Mano ba wan rah biang ia ki sha ka imlang sahlang ban pynkylla? Ha ka por jongnga kum u Myntri rangbah nga la thaw bun ki lad ki lynti, ba da kumno ngin lah ban the lakam ia kine, khnang ban wan rah biang ia ka shong suk shong shngain ha ka jylla".
Haba kynthah tyngeh ia ka sorkar MDA ka bym lah ban synshar bha, ula ong “Ki iew khapud (bordar haat) la khang kiba lah ai sha kiba paidbah ha ka por jongnga, kiba da lade hi nga la plie haduh artylli.
Kiba na ka liang jong ka sorkar ba nga ialam ha katei ka por ngi la ai sha ki paidbah ba kin ioh jingmyntoi haka khaïi ka pateng ha kitei ki haat, katba ha ka Sorkar ba mynta pat la shu ai bhah beit tang ia kiba ha ing ha sem ne ki briew parti kiba la ioh jing myntoi bad jingbit".
U Sangma u la ong ruh,haba peit ia ka long ka man ka synshar khadar ha ka jylla, imat ka national people party (NPP) kaba ialam ia ka Sorkar ba mynta, hato ka lah mo ban jop haduh 5-6 tylli ki konstitwensi ha Garo hills? Buh jing kylli u Dr Mukul, kane ka jing wad bniah kam dei satia na ki nong peit pyrman jong u Dr Mukul, hynrei ki dei ki nongpeit pyrman elekshon jong ka NPP, la ong u Mukul.
Nongpoh: Ki nongialam ka Federation of Khasi Jaiñtia & Garo People (FKJGP) North Khasi Hills District, ki la pynpaw eh ia ka jingsngewkhia halor ka jingshem bad jingmad da ki katto katne ki Kontraktor, ha kaba wat lada ki la leit ban thep ia ki kam jingpyntrei lyngba ki Tender, ia kaba la khot da ki tnat sorkar bapher bapher, hynrei kim ju ioh, namar ia baroh ki kam la mushlia lut da ki Minister bad ki MLA, ha kaba ka jingioh ia kitei ki kam ruh la ioh beit tang da kito ki briew kiba iajan ia ki Minister bad MLA.
Haba kren sha ki lad pathaikhubor ha Nongpoh, u Bah Shanlang Diengdoh, General Secretary ka FKJGP NKHD, nangta u Bah Gabriel Sun, Education secretary, ki la ong ba ka seng ka la ioh shibun ki jingujor na ki Kontraktor ha Ri Bhoi, kiba la ujor sha ka seng halor ka jingeh kaba ki shem ba ki la shah leh shilliang palat ha ka bhah kam ne ha ka rukom ioh jingtrei ha ki tnat sorkar bapher bapher.
Ki la ong ruh, ba kumba ka long mynta mynta, ia kino kino ki kam ba ju khot tender da ki tnat sorkar, la ioh ia kiba kum kitei ki kam, kan dei beit tang kito kiba don jingiadei bad ki MLA ne Minister, hynrei na bynta jong kito ki Kontraktor kiba ym don kano kano ka jingiadei bad ki, kaba mut ba kim ioh kam, wat haba ki la dep ban thied ia ki Tender.
Ki la pynpaw ruh ba kumba ka long mynta, ki Tender kiba la pynmih ha ki tnat treikam Sorkar ba pher pher, kata naduh ha ka tnat Water Resources,PWD,PHE lem bad kiwei, ka la long tang kum ka jingpyndep rukom, hynrei jingshisha hi hi ka long ba ia kitei hi ki kam jingpyntrei bad kaba la khot Tender, la thikna ba yn ioh beit tang kito kiba don ka jingithuh ia ki heh ki hain.
Namarkata, haba iadei bad katei ka jingujor da kitei ki Kontraktor, na ka liang ka seng kan buddien, khnang ban lap ia ki jingshisha bad lada kin lap shisha, kaba mut ba ka seng kan sa iaid hi da la ka jong ka lynti bad ban leh tyngeh ia kiba donkti.
Nongpoh: Ki la don shibun ki longiing na ka shnong Umtham ha Ri Bhoi, mynhynnin ka sngi ki la ioh pdiang shibun ki tiar jingdonkam hapoh ka shnong lyngba ka Swachh Bharat Mission, ka shnat treikam kaba ju iatreilang bad ka tnat PHE, na ka bynta ban wanrah ia ka khuid ka suba ha ki shnong ki thaw.
La sakhi ia katei ka sngi, da ka jingdon u Bah Jason S.
Mawlong, MLA ka Umsning, uba la long kum u kongsan, ha ryngkat ka jingdon ki ophisar ka PHE, ki briew jong ka SMB, ki nongialam shnong bad ki paitbah.
Ki tiar ba ki paidbah na katei ka shnong ki la ioh na ka SBM, ki kynthup ia ki borti ban pynlong jaka bret niut, ki kali rit ba shu niat da u briew lem bad kiwei ki tiar khnang ba ki paidbah kin ioh ban pyndonkam, pynban kaba la pynkmen eh ia ki paidbah, ka dei ba ki la ioh ia kawei ka jaka bret ia ki ñuit ki nier hapoh katei ka Shnong, ia kaba la plie da u Bah Jason S.
Mawlong.
Haba iadei bad kitei ki tiar ia kaba la ai sngewbha da ka SBM, na ka liang ka u Bah Jason S.
Mawlong, u la kynti ia ki paitbah na katei ka shnong, ba ki dei ban sumar bha bad ba ki sngew kum ki mar lajong.
Skim jong bjp govt ioh nam npp ha ha ha.
Mynta ka taiew,sa kawei pat ka khubor ba kham i shngiam kalong ka jingsdang jong ka thma ia pyni nia hapdeng u nongialam rangbah ka BJP ha Meghalaya (Bah Earnest Mawrie) pyrshah ia u nongialam rangbah ka NPP(Shri Conrad Sangma).
Ka jingiadei paralok jingki ha ka sorkar pdeng(central Goverment),ha Manipur bad khamtam eh hangne ha Meghalaya kam long satia kaba khuid bad ba shisha.
Ha Manipur mar ia dep ka MLA Election hangto,u Chief Minister jongka,u Biren Singh uba long ruh u nongialam ka party BJP ha Manipur u la kren shai ba ym donkam satia ia ka NPP ba kan don lang ha ka sorkar namar ki la ioh ia la ka jingbun paid ne majority tang ka party BJP marwei.
Hynrei,u Conrad Sangma wut wut u la her sha Manipur ban leit khroh leit kjor ban ia don lang ha ka sorkar namar ka BJP bad ka NPP ki ialong paralok(political partners) ha Delhi bad Meghalaya.
Tip da ki buit aiu ba u Conrad Sangma u la lah ban pyn ngeit(convinced) ia ki nongialam ka BJP ba un ioh kyndang lang ha ka sorkar ha Manipur.
Ha Meghalaya pat,ka BJP ka kyrhuh ban mih noh na ka sorkar MDA ba la ialam da ka NPP la kumba kyrhuh u ‘laren(u pyrthat rkhiang) khlem dum ne hap slap satia.
Wat tang u lap praw ruh ym hap satia haduh mynta.
Tip shaei kane kan poi nangne sha khmat,ngin dang ia peit.
Ha Delhi lei,u Prime Minister Narendra Modi bad u Amit Shah ki leh bym salia ne kim khein snep ei ei ia ka party NPP.
Ym tang ba kim ai shuki union Minister ia ki MP ka NPP (Ka Agatha na Tura bad Dr.
W Kharlukhi,MP Rajya Sabha),hynrei kim da salia than ia ki mat ba kongsan jong ka Meghalaya kum ka ILP, Ka jingpynrung ia ka ktien Khasi ha ka 8th Schedule,border disputes nalor kiwei pat ba ioh ka kiew skong shuh shuh ka party NPP.
Katba u Conrad Sangma u la pynbna ba ka scheme Focuss ba Rs5000/ marwei ka dei ka scheme ioh ei(grant), u Bah Earnest pat u ong ba mar ia dep Election,ki banks kin sa phah siew ia kito ki nongioh(beneficiaries) katei ka pisa ryngkat bad ka sut.
Ym tang katta,ka BJP kan sdang nyngkong eh ban kanbas Elekshon na South Tura Constituency kaba dei ka ing bad jaka jong u Conrad Sangma syndon.
U nongialam rangbah ka BJP ha North East baroh kawei,u Dr.
Himanta Biswas Sharma uba long ruh u Chief Minister ka jylla Assam un wan thad madan ia ki kam barieh kane ka sorkar MDA ba la lamkhmat da ka party NPP.
Dei hangtei kein ba u Dr Sharma un sa pynpaw pen ryngkew lut ia ki kam rieh jong ki kam khappud bad ka Assam,ka khaii tuh ia u dewiong lyngba ka Assam,ka daw balei ka BJP ka kohnguh ban kynthup lang ia ka NPP ha ka sorkar Manipur nalor bun kiwei pat ki kam rieh ki kam shukor kiba kane ka sorkar MDA ba la lamkhmat da ka NPP ka la leh ha kaba iadei bad ka Assam.
Lada,ka TMC bad BJP ki la ong ba ka NPP ka la jah lyer ha Garo Hills bad ba 2/3 ngut ki MLA jongka ki her krad noh na kane ka party sha BJP,don aiu pat ha lyndet kata haba ki nongialam ka NPP hangne ha Khasi-Jaintia pat ki ong ba ki briew na Khasi-Jaintia ki ia boi ia ka NPP la kumba boi u dkhiew ia ka doh pyut.
Ngin dang ia ap shwa ia ka por ban ioh peitkai ynda la poi ka por ba biang(right timing).
Shillong:U Bernard Marak, uba dei u nongialam jong ka seng Bharatiya Janata Party (BJP) Meghalaya bad u MDC jong ka Tura ha Garo Hills Autonomous District Council (GHADC), ula ioh jamin, ha ka sngi balang, ka 16 tarik mynta u bnai.
Ki khubor ba la pyllait da ka Bharatiya Janata Party, Meghalaya Pradesh, ka ong ba ia u Bernard Marak la pyllait mynta ka sngi na ka along jong ki pulit, wat hapdeng ka jingtrei bor bah jong ka Sorkar National People Party (NPP) ban set beit ia u hapoh patok.
Haba kren hadien ka jing ioh jamin jong u Bernard, u bah Mawrie u ong ba ki mukotduma pyrshah ia u Bernard ki dei ki bym don nongrim, namar kim don ka sakhi satar bad ka jing pynshisha ba biang, hynrei ka dei tang ka mat saiñ hima sima ban ioh jingmyntoi.
U bah Ernest Mawrie,u la ong ba ka jingkiew bad pawkhmat bha jong u Bernard ka pyntieng pynsmiej bha ia u Conrad Sangma, khamtam lei ban rem ia ka elekshon ban wan, kaba un iakhun pyrshah ia u Bernard Marak na South Tura Konstitwensi ha ka elekshon ban wan ha u 2023.
Ki paidbah nong thep vote jong ka tura bad ka jylla,ki la dep buh ha jing mut jing pyrkhat ban kynjat noh ia ka sorkar ba la ialam ka National People party (NPP) ha ka elekshon ban wan, la ong bah Mawrie.
U President jong ka BJP Meghalaya,u la kob ruh ia u Conrad ba un iakhun tang na South Tura kontitwensi ha ka elekshon ban wan bad iakhun pyrshah ia u Bernard.
U bah Mawrie,u la pdiang sngewbha ia u Bernard Marak bad kitbok ruh ba un klet noh ia ki jing pynsaja ki ba u la mad ha along.
U bah Mawrie u la khot ia u Bernard Marak, kum u nong iakhun, u ban bteng ruh ban iakhun ym tang ia ki kam shimet ki ba ktah ia u, hynrei ia ka bamsap bampong ba ishyrkhei bha.
Shillong:Ka seng United Democratic Party (UDP), ka kynmaw burom ia ki nongthoh kotkhubor jong ka nongbah Shillong, ha ka sngi rakhe ia ka National Press Day, mynta ka sngi, ka 16tarik Naiwieng 2022.
Kum ka jingsngew burom ia ki nongthoh khubor, katei ka seng, lyngba ka media cell, ka la sam da u kek, sha kawei pa kawei ka ophis jong ki nongthoh khubor.
Kane ka dei ka sien nyngkong, ba kan don ka jingai sngewbha sha ki kotkhubor, da kano kano ka seng bad wat ka sorkar ruh, sha ki kotkhubor ha ka sngi kynmaw burom ia ki nongthoh khubor, ka jylla.
U kek pynbiej.
Ka NATO, ka khot ia ka jingialang kaba kyrkieh jongka, hadien ba  u namding jong ka Russia, ula leit hap ha Poland, ha kaba la pyniap ia ar ngut ki riew bad kaba lah ruh ban ialam sha ka thma kaba jur hapdeng ka NATO, pyrshah ia ka Russia.
Ki nongialam jong ki G7, kin iakynduh mynta ka sngi balang, na ka bynta ban iakren, halor ka jubab kaba biang, ba kin ai, halor katei ka jinghap  jong utei u namding, sha Poland, kaba dei ka Ri, kaba don ha ka thup jong ka NATO.
Utei u namding, u leit hap ha ka por 3.
40 baje janmiet, ha ka por jong katei ka Ri, ha ka sngi hat majai, ha ka shnong  Przewodów, kaba don saw mer na u pud jong ka Ukraine.
Ki kynhun jong ka NATO, ki kren shai ba ki pyrshah jur, ia katei ka jingjia bad ba ki long kiba la khreh, ban iada ia man ka shi inshi jong ka jaka jong ki paralok jongki.
Kat haduh mynta, ka Poland, kam tip satia, ia kiba siat ia utei u namding, wat la ki pynthikna, ba u dei u namding jong ka Russia.
Shilong:Ka ïingbishar jong ka Meghalaya High court, ka la ai jamin noh ia u Bernard Marak,u MDC jong ka Tura bad ha ka juh ka por u nong ialam ka BJP ha ka jylla, u ba la shah kynnoh ba u pyniaid ia ki kam khaïi met ha ka ïingbasa jong u ha West Garo hills district.
Ka hukum ba la ai da ka kynhun jong u nongbishar, ka pyrshah, ha kaba ia u Bernard la khang ban ioh jamin bad set patok beit ia u khlem kino kino ki sakhi kiba bia ng, katkum ka jamin ba la kwah da u para jong u, U Tingku N Marak.
Katkum ka jing kyrpad la shah, ia u Bernard Marak ban ioh ia ka jamin, haba ia dei bad ka mukotduma ba la ujor ha Women Police Tura, kat kum ka case no 107(07)2022, lada ym don shuh kiwei pat ki mukotduma haba ia dei bad kane ka bynta bad ba um dei ban pynduh ia ka jing shisha ki nong sakhi bad u dei ruh ban wan mih ha khmat u investigation officer bad um dei ban leit sha bar ri bad u hap ruh ban siew ia ka jingiateh ba 30,000 tyngka sha ka ïingbishar.
Ka ïingbishar ka la iathuh ruh ba kam don kano kano ka jing pynshisha, ba ka don ka jing thombor ia ki khunlung, hynrei ka jing pyllait ia ki khynnah na katei ka jaka bad ka jing buh jing kylli ia u, ka long kaba donkam bha haba ia dei bad kane ka bynta jong ka mukotduma.
La iathuh shuh ba u Bernard um don kti satia haba iadei bad ka jing thombor ia ki khynnah, katkum ka medical report.
La ong ruh ba ha ka jing khynra, ym shym lap satia ba u Bernard un don lang bad kine ki khynnah bad dei na kata ka daw, ym lah ban shu kynnoh, tang namar ba u dei trai ia katei ka jaka sah.
Kum ban shu pynkynmaw ba u Bernard Marak u la shah kem ha ka 26 tarik jong u Naitung, na Hapur district ka jylla Uttar Pradesh, halor ka jing shah kem jong 73 ngut ki briew bad la ioh pyllait ruh ia palat 5 ngut ki khynnah rit, na ka tei ka jaka ba la long trai da u Bernard Marak.
Naduh na sdang baroh kine ki dei ki buit kane ka sorkar ban shu leh donbor…ka Jing shah pyniap u bah Cheristerfield ka dei ka Jing thombor.
Ka report ruh ka lah sakhi.
Shano kito ki nongpyniap?Mynta ngi lah iohi iwka Jing pyndonkam bakla kane ka sorkar soitan.
U Mukul ruh u dei uwei u soitan tangba lah kylla khnai mynta.
Payback time baby.
Ka liew lep ba tih ia kiwei kin hap ialade ha kawei ka sngi.
u Conrad  sangma u sheptieng ba  un  rem election noh ha u Bernard…Na baroh ka sorkar dei  ka MDA ka  sorkar bajur tam  ka bam tuh ….
Nongpoh:Mynhynnin ka sngi ha ka por 10 baje ei ei mynstep, ki pulit ka Byrnihat Police Outpost, ki la ioh ban kem ia arngut ki briew kiba la tip kyrteng kum u Abdullah Hussain bad u Sanborlang Khaiong, kata hadien ba ki la shah kynnoh ba ki la donkti ha ki kam ban khaii beain ia ka Ksiar.
Ka tyllong khubor kaba la iohlum, la ong ba ka jingiohkem ki pulit ia kitei ki briew briew, ka dei hadien ba ki la pynap shrip ha Byrnihat hadien ba ki la ioh jingtip ba ka don ki briew kiba thmu ban shalan beain ia ka ksiar lyngba ka surok bah NH-6 bad kaba thmu ban pynpoi sha Assam.
Ia kitei ki arngut ki briew, la ioh ba kem na kawei ka kawei ka kali Scopio kaba don ia u number AS-01-EJ-6407, ha kaba ki pulit ynda ki la talasi na katei ka kali, ki la lap ia 20 tylli ki song biskit kaba la thep ksiar, ha kaba la ong ba la thep 10 tola ka ksiar ha kawei ka song biskit bad kaba la ong ba katei ka Ksiar ka shongdor kumba T.
65 hajar shi tola.
Adogkre:U myntri rangbah jong ka jylla Meghalaya, u Conrad Kongkal Sangma, ha ka sngi ba ar, u la kyrpad ia ki paid nongrep jong ka jylla ba kin leit rejistar na bynta ka skhim FOCUS plus shwa ka saw tarik jong u bnai Nohprah, khnang ba kin lah ban ioh jingmyntoi lyngba katei ka skhim.
Ka FOCUS plus, ka dei kawei na ki skhim ba kongsan bha ba ki paidbah nongrep jong ka jylla Meghalaya ka ban kyntiew lyngba ki prokram ki jongka, ha kaba ki nongrep kiba la dep ban rejistar kin ioh ia ka pisa ba shongdor haduh 5000 tyngka ka pisa sha man uwei pa uwei u nongrep jong ka jylla ba la mang kyrpang da ka sorkar.
Ka FOCUS plus skhim kaba la ai jingmyntoi ruh ia palat 4.
5 lak ngut ki nongrep ha ka jylla, lyngba ka jingthaw jong ki iaka kynhun ki nongrep, kum ki nong pynmih ia ki mar rep ki jong ki sha ki iew ki hat ha ka jylla.
Ha ka jingplie ia ka blok ba thymmai ha Adogkre, U Sangma u la sam ruh ia ki kad jong ka FOCUS plus skhim bad iathuh ruh sha ki nong ioh jingmyntoi kiba la ia lum lang, ba ia ka jing pynpoi pisa yn sa siew ha ki ar bynta, kata ha ka jingsiew ba nyngkong yn phah shi hajar tyngka, katba ki dang rejistar,katba ha ka sien ba ar pat, yn sa siew 4000 tyngka.
U Myntri rangbah u la iathuh ba ka jingsam ia ka bynta ba ar jong ka skhim FOCUS plus, yn sa pynlong kawei na ki prokram ba heh bha na ka bynta ban sam ia ka pisa, ha kaba da ki lak ngut ki nongrep kin ioh ka pisa ka ban ai jingmyntoi ia ki na ka sorkar.
Haei ban leit register ia kane ka skhim nga ruh ngq kwah?.
Adokgre:U Myntri Rangbah ka Jylla ha ka sngi ba-ar, ula plie ïa ka Adokgre C&RD Block ha North Garo Hills ha ka jingïadonlang ryngkat ki MLA ba kynthup ïa u Rupert Momin bad u Pongseng Marak.
Ka Adokgre Block ka dei kaba phiah na ka Kharkutta Block, kawei na ki Block ba la rim tam ha ka Jylla, kaba kynthup ïa 178 tylli ki Shnong.
Kane ka Block ba thymmai ka kdup ïa 43 tylli ki Shnong ha ka thaiñ, kaba don ïa kumba 10000 tylli ki longïing.
Haba plie ïa kane ka Block, u Myntri Rangbah ka Jylla ula ong, “U PA Sangma ula don ka jingïadei ba ïajan bha bad ki paidbah ka Adokgre.
U (Purno) ju ïathuh ïa nga halor ki jingthmu ban kyntiew ïa ka jingim jong ki paidbah ka thaiñ.
Nga sngewkmen bha ba nga la lah ban pynurlong ïa ka jingdawa ba la slem bha jong ka Adokgre.
Ka jingpynkha ïa kane ka Block ba thymmai kan plie lynti ïa ki paidbah ba kin ïoh shibun ki jingmyntoi na ka Sorkar".
U Myntri Rangbah ula pyntip ba ha u snem 2018, ka Sorkar ka la pyrshang ban wanrah ïa ki jingtei kiba kongsan na ka bynta ki paidbah da kaba buh hakhmat eh ban wanrah ruh ïa ki lad pynïasoh kiba biang ha ki jaka nongkyndong jong ka Jylla.
“Ngi la phai khmat bha ban pynbha ïa ki surok ba pynïasoh sha ki jaka nongkyndong bad ngi la wanrah ïa shibun ki project ha kylleng ki jaka ka Jylla.
Ka suruk na Adokgre sha Mangsang ha kane ka thaiñ, ka dei ka nuksa ïa kane ka jingkut jingmut jong ka Sorkar.
Ka kam ka la sdang ban ïaid mynta bad yn sa lah pyndep noh shen ïa ka," ong u Conrad.
Haba kren halor u Kpa bad u lamphang ka Ïïng Dorbar Lok Sabha bad Myntri Rangbah barim ka Jylla u P A.
Sangma, u Conrad ula ong, “Kawei na ki jingangnud jong u ka long ban don ïa ka Stadium ha Adokgre.
Nga kmen palat ba ka Chenanggre Stadium ha Adokgre ka la ïaid ha ka jingpyntrei bad shen yn sa pyndep noh ïa ka".
U Myntri Rangbah ula pyntip ruh ha ka jingïalang ba ka Sorkar ka la wanrah ïa ka jingshakri jong ka Sorkar shajan jong u paidbah da kaba pynkha ïa ki C&RD block bad ki Sub Division,Ha kane ka jingleit ïuhkjat ha Adokgre, u Myntri Rangbah ula plie ruh ia ka ophis treikam ba shipor jong kane ka Block ba thymmai.
Shillong:U Symbud Myntri Rangbah ka jylla u Bah Prestone Tynsong uba khmih ruh ïa ka tnat PWD (Roads) ha ka sngi Ba ar, ula ong, ba ka sorkar jylla ka la dep ban bthah ïa ka National Highway Authority of India (NHAI) ban maramot noh mardor ïa ka jingjulor ha ka Jingkieng Dwar Ksuid, Umroi khnang ba ki kali kin ïoh ban ïaid na katei ka jingkieng.
“Ngi la iatai sani ha ka Review Meeting kaba la long mynta ka sngi, ha kaba ïadei bad ka Jingkieng Dwar Ksuid bad ïa katei ka surok la peit da ka NHAI bad mynta ki dang pynlong ïa ka jingmaramot bad hadien 3 sngi yn sa shah biang ïa ki kali ban ïaid bad kan don pat ka jingbuh kyndon ba ki kali kin ym lah ban kit palat pud haba ki ïaid na katei ka jaka.
Ngi la bthah ïa u Project Director ka NHAI ba udei ban don beit ha katei ka jaka bad ban pyndep kloi katba lah ïa ka kam," ong u Bah Prestone Tynsong.
Ula ïathuh ba ka jingshna ïa ka jingkieng Dwar Ksuid kaba thymmai ka la ïaid shakhmat bad u Contractor ula pynthikna ban shna pyndep ha kine ki 4-5 bnai ki ban wan ia katei ka jingkieng.
Haba kylli la ka sorkar ka don ïa ka jingthmu ban shna thymmai noh ïa ka jingkieng ha Damsite, u Bah Prestone ula ong, “Ka NHAI ka la aiti ïa katei ka projek ha ka NHIDCL bad ngi don ïa ka jingthmu ban shna ïa ka surok Four Lane naduh na Umïam shaduh Shillong kata lada ngi ïoh ïa ka jaka.
Lada jia ba ngim ïoh ïa ka jaka, ngin shna noh ïa ka surok Four Lane ha ka Shillong Eastern Bypass ka ban mih sha ka thaiñ Mawdiangdiang ban pynïasoh biang bad ka Nongbah Shillong," ong u Bah Prestone.
Shillong:U samla Vicky Nelson Marbañiang, uba dei u wei na ki khun samla jong ka jylla, kum u wei na ki samla u ba sngewkhia bha ia ka jing long jingman jong ki khun samla haba ia dei bad ka jingkiew jong ka jing bym ioh kam ioh jam ki khun samla jong ka jylla.
Haba iakren bad ki nongthoh khubor, U Samla Vicky, u la ong ba kane ka Sorkar MDA ba mynta ba lamkhmat da ka NPP, ka dei kaba leh donbor, kaba khwan myntoi bad ban ñion beit ia ka jaitbynriew, ka bym don shuh ka jing pyrkhat ia ki khun samla ne ki nong shong shnong, hynrei tang ban ioh jing myntoi ki katto katne ki riew shimet.
Ka jing khwan jong kane ka Sorkar ba mynta ka long kaba la isaitmet, haduh katta katta.
Haba iadei bad ka jing iakulmar dang ha ki taiew ba ladep ba ka don ka jingkulmar ha ka rali ba la pynlong da ka Federation of Khasi Jaintia and Garo people (FKJGP), ka dei ia ka Sorkar ban kit khlieh, namar ki samla ki la shah die tad ha kane ka Sorkar, namar kam lah ban ai ki kam ki jam kiba biang, khnang ba ki khun samla kin ioh lem ia ka kamai ba kin im bad kin don lem ruh ka lawei hadien ha bud.
U samla Marbañiang, u la ong ruh ba ka jing bym ioh kam ioh jam ka dei kawei na ki jingeh, kaba ktah bha ha kiba bun ki bynta, ka lah ban ktah ia ka jingmut jing pyrkhat jong ki khun samla ban ba kin dom kin bitar.
Haba iadei bad ka jing kam jong ki katto katne ki myntri sorkar, ba ka jing pynkylla ia ka ia ka bhah thungkam thung jam ha ka jylla ym lah satia, namar kan ktah bha ia ka jylla baroh kawei, une u samla u la ong ba ba ka bhah thungkam thung jam kam dei ka mat saiñ hima sima, ba kin duh ia ki vote na Garo, hynrei ka dei ka dei kawei na ki mat ba donkam bha kaba lah ban kyntiew ia ka jylla hi baroh kawei.
U samla Marbañiang u la ong ruh “Lada baroh ngin ia tylli lang na bynta ka lawei ki khun ki kti, ngi dei ban ia tylli lang kawei pyrshah ia kane ka sorkar ngim dei shuh ban ai lad ba kane ka Sorkar kan leh dusmon kat kum ki jing kwah ka jong ka.
Shillong:Ka Seng hill state people party (HSPDP) kaba dei kawei na ki Seng saiñ pyrthei kaba la buh ia ka mat ban pyn ioh ia ka jylla lajong, ka Khasi State, ka long dkhot pura ha ka kynhun jong ki jylla kiba kwah ia ka jylla lajong, ha kane ka kynhun ba la tip kum ka National Federation of New State (NFNS).
Haba kren sha ki lad pathai khubor, hadien ba la wai ka jingialang ha MLA hostel Shillong, u President ba rangbah jong ka parti HSPDP, bah KP Pangniang, u la iathuh, ba ka Hill State People Democratic Party (HSPDP) ka la long dkhot pura ha ka National Federation of New State(NFNS), ban dawa ia ka jylla thymmai ha Meghalaya, ia ka ban sa tip kum ka khasi Jaintia state, kaba kine ki kynhun na kylleng ka ri India kin pyn sngew sha ka sorkar India, ha shwa ka dorbar tlang jong ka ïing dorbar parliament.
Ka National Federation of New State (NFNS) kumba long ha duh mynta, ka dawa ia ka jing ai jylla thymmai ha Assam ban ai jylla ia ka Bodoland state, ha West Bengal ban ai jylla thymmai ia ka Gorkhaland, ha Tripura ia ka Tripraland ha Meghalaya ka Khasi Jaintia state, ka Garoland lem bad kiwei pat kiba ia don lang ha kane ka kynhun dawa jylla ba thymmai na ka Sorkar India.
Ka kynhun kan ia kyrshan lang iwei ia i wei pat ban pynurlong ia ka jingthrang jongki kum ka kynhun.
U bah Pangniang, u la iathuh ruh ba ha ka 30 tarik u Naiwieng, mynta u bnai kan don ka jing iakynduh lang jong ki nongialam jong ka National Federation of New State (NFNS) jong kito ki kynhun ba dawa jylla thymmai ha ki thaiñ shatei lam mihngi jong ka ri India, ha Mawphanlur East West khasi hills distrik jong ka Meghalaya.
Ha kane ka jingialang, yn don lang u Joint Secretary jong ka NFNS, U Stalin napoh Karbi Anglong bad u Co Chairman u Nickman Marak na Garoland, khnang ban shong pyrkhat kumno ban pynkhreh ban pynsngew sha ka sorkar India bad ki jingthmu kiba kane ka kynhun ka don.
Shillong:Ka Mawsynram konstitwensi, ha ka lah sngi u Blei, ka 14 tarik Naiwieng 2022, ka la ioh ban buh ia ka ophis treikam jong ka Party Bharatiya Janata Party (BJP) ha ka shnong Mawsynram, ban pyn khlaiñ shuh shuh ia ka party bad la plie ruh ha ka shnong Pyndensohsaw, ia kajuh ka ophis treikam jongka party.
La plie ia kine ki 2 tylli ki ophis treikam jongka party da u bah Earnest Mawrie, ba dei U President jongka BJP hapoh ka jylla Meghalaya.
Kane ka jingplie ia ka ophis treikam jongka party Bharatiya Janata Party(BJP), ka long kum shibynta ban kham pynkhlaiñ shuh shuh ia ka party ha kaba iadei bad ka elekshon snem 2023.
Ha kane ka sngi plie ia ka ophis la wan ban sakhi ruh u President ba rangbah jongka party BJP hapoh ka jylla Meghalaya u bah Earnest Mawrie ha kajuh ka por kum u kongsan, ha ryngkat ki nongkitkam ba hakhmat jongka party ba kynthup iaki unit, ki area bad ruh la sakhi lang da ki nongkyrshan kiba hap hapoh ka Mawsynram konstitwensi kiba dei ki nongkitkam jongka party BJP bad ruh ladon ryngkat u MLA ka Mawsynram bah HM Shangpliang.
U bah Earnest Mawrie, haba ai jingkren ha kane ka sngi, ula ong ba kane ka ophis ka long kaba i shngaiñ bad ijuh bad lehse ka dei kane ka ophis ka ban sa pynmih ia u nongialam ba radbah jongka party BJP ha ka jylla Meghalaya.
Ula ai ka jingkyrkhu kyrdoh ia ka ophis ba ki paitbah kin pyndonkam bad ula ong “Kane ka ophis haba nga rung ka long shisha kabor ba ka party kan sa ioh ia ka jingjop ha kane ka konstitwensi".
Na Mawsynram ka party BJP kan jop bad ka Mawsynram kan sei ia u briew ba radbah na ka bynta ka state bad ka jylla bad ki nongkyrshan ki dei ban iatrei shitom ban ioh ia u soh jingjop, la bynrap ubah Earnest Mawrie.
Shillong: Ka Meghalaya ka la lah ban pynpaw ia ka jingtbit na ka bynta ban khur ia ka nam lahduh ha ka jingialehkai Athletics jong ka 2nd North East Olympic Games 2022 ha ka sngi Ba-ar.
Kane ka kynhun ialehkai ka Jylla ka la lah ban khur haduh 15 tylli ki takma ksiar ryngkat 9 tylli ki takma rupa bad 17 ki takma rnong.
Haba khein lang ka Meghalaya ka la khur haduh 41 tylli ki takma tang na kane ka jingialehkai.
Ha ka 1st North East Olympic Games 2018 kaba la long ha Manipur, ka Meghalaya ka la lah ban khur tang kawei ka takma ksiar, hynrei mynta u snem ka la lah ban pynpaw ia ka jingtbit lyngba ka jingtrei shitom lang ki nongialehkai, ki coach, ka Meghalaya Athletics Association bad ka tnat ialehkai jong ka Sorkar JyllaKa Assam ka la wan ha ka kyrdan ba-ar da kaba khur 12 ki takma ksiar, 6 ki takma rupa bad 2 tylli ki takma rnong.
Ka Manipur ka la wan ha ka kyrdan ba-ar ha kaba ka la khur 10 tylli ki takma ksiar, 14 ki takma rupa bad 9 ki takma rnong.
Ka Nagaland ka la ioh ban khur 9 ki takma ksiar, 4 ki takma rupa bad 10 tylli ki takma rnong, katba ka Tripura ka la khur 2 ki takma ksiar, 7 ki takma rupa bad 7 ki takma rnong.
Ka Arunachal Pradesh ka la khur tang kawei ka takma ha baroh ar tylli ki kyrdan ialehkai, katba ka Sikkim ka la khur 5 tylli ki takma rupa bad kawei ka takma rnong bad ka Mizoram ka la khur tang kawei ka takma rupa.
Te kumta ka Meghalaya ka dangduna sa tang 2 point ia ka Arunachal Pradesh kaba dangiai bat ia ka kyrdan balai ha ka NEOG 2022, haduh ka por 7 baje mynmiet.
Kumba ka long mynta ka Arunachal ka dangtam 34 la 32 ki takma.
Ka Assam ka la bat ia ka kyrdan ba hakhlieh ha kaba ka la kamai 71 tylli ki takma ksiar bad ka Manipur kaba la wan ba-ar ka la kamai 68 ki takma ksiar.
Shillong:Ka Manipur ka la ioh ban lamkhmat ha ka iakob siat khnam Indian Round ha ka lympung 2nd North East Olympic Games 2022, katba ka Assam pat ka la ioh ban lamkhmat ha ka Compound division ha ki lympung iakhun kaba long ha SAI Training Centre hynnin ka sngi Ba-ar.
Ka Manipur ka la ioh 6 tylli ki takma ksiar, ar tylli ki rupa bad ar tylli ki takma rnong ha ka Indian Round.
Ka Assam pat ha kawei ka liang ka la ioh ban khur kawei ka ksiar, saw tylli ki takma rupa bad ar tylli ki rnong.
Ka Nagaland pat ka ioh ban khur tang kawei ka takma rupa, bud sa ka Meghalaya ar tylli ki takma rnong bad ka Arunachal Pradesh kawei ka takma rnong.
Ha ka thup Compound pat, ka Assam ka la ioh ban khur san tylli ki takma ksiar bad kawei ka takma rnong, ka Manipur pat ka ioh ar tylli ki takma ksiar, san tylli ki rupa bad ar tylli ki rnong.
Ka Arunachal Pradesh pat ka la ioh ban khur ar tylli ki rupa, ka Nagaland ka ioh lai tylli ki takma rnong bad ka Sikkim ruh kawei ka rnong.
Lada kheinlang ia ka jingioh takma na kitei ki ar tylli ki thup ialehkai, ka Manipur ka la ioh 19 tylli ki takma kynthup lang ia ki 8 tylli ki takma ksiar, Assam 13 tylli ki takma ksiar kynthup 6 tylli ki takma ksiar, Arunachal Pradesh lai tylli ki takma kynthup ar ki rupa, Nagaland ka ioh saw tylli ki takma kynthup kawei ka rupa, Meghalaya ar tylli ki rnong bad ka Sikkim pat kawei ka rnong.
Ia ka thup iakhun Recurve pat yn pynkut noh ha ka sngi Balang, kaba dei ka sngi khatduh jong ka NEOG 2022.
Shillong: Ka Manipur bad Mizoram ki la ioh ban khur ia ka takma rnong ha ka phutbol jong ka 2nd North East Olympic Games 2022 kaba long hynnin ka sngi ha madan MFA Polo ha kane ka sngi Ba-ar.
Ha ka liang ki shynrang, ka Manipur ka la ioh ban khur ia ka takma rnong ha ka jingiakhun kaba itynnad bha pyrshah ia ka Nagaland ha ka thup U-21 ki shynrang bad ioh ia ka jingjop da kaba pynliem ia katei ka kynhun da 4-3 kol.
Ha ka jingiakhun jong ki kynthei hapoh ka thup U-17, ka Mizoram ka la pynliem da 3-1 kol ia ka Sikkim ban ioh khur ia ka takma rnong.
