Ha katei kajuh hi ka sngi, la iohi ruh ba ki nongialam shnong ka Bhoirymbong Lumdaitkhla, ki la mih ban maramot ia ki bynta ba la sniew eh ka surok ha Bhoirymbong, namar ki la don shibun ki bynta jong ka surok ba kongsan eh ha katei ka shnong, ka la sniew palat bad kaba ki bor sorkar kim shym la maramot satia.
Halor katei ka jingiamih paidbah hapdeng ki nongialam ka Raid Madan Kyrdem lem bad ki nongkitkam ha ki shnong kiba hap hapoh katei ka Raid, na bynta ban maramot ia katei ka surok, u Bah Pholning Makdoh, Sirdar ka Raid Madan Kyrdem, u la ong ba katei ka dei ka kam kaba ki kwah ban treimon sngewbha, kata hadien ba ki la iohi ba katei ka surok ka la sniew shaba palat bad kaba la wanrah jingeh ha ka leit ka wan ki paidbah ha katei ka thain.
U la ong ruh ba ki nongkitkam ka Raid ha ryngkat ka jingiatreilang ki nongialam shnong, kim don ka jingkynthoh ne kynnoh iano iano halor ka jingsniew katei ka surok bad kaba la pynlong ia ki ba kin hap mih ban maramot hi ia ki bynta ba la sniew eh jong katei ka surok, hynrei u la kyntu pat ia ka sorkar jylla ba ka dei ban pynbha noh ia katei ka surok, khnang ba kan pynsuk ia ki paidbah kiba sah ha ki shnong bapher bapher jong katei ka thain.
Katba u Bah Amberlight Masharing, Executive Secretary ka Raid bad uba dei ruh u Working President ka RBSU, ha ryngkat u Bah Banjop Maring, President ka KSU Eastern Border Area, ki la ai ka jingkhublei kaba kyrpang eh ia ki nongkitkam ka Raid Madan Kyrdem, namar ka jingshimkhia jong ki ban maramot hi ia katei ka surok, kata na bynta ban pynsuk ia ka leit ka wan ki paidbah.
Na ka jingkren jong ki, kiba la kren kum ki nongialam Sengbhalang, ki la kyntu ia ka sorkar jylla bad khamtam eh ia ka tnat kaba peit ia ki kam surok, ba ki dei ban shimkhia mardor halor katei ka surok, kata la ka long ban maramot bha ne ban shna thymmai syndon noh ia katei ka surok, ha kaba ki la pynpaw ruh ba ka jingsniew katei ka surok, ka la ktah shikatdei eh ia ki paidbah kiba sah ha katei ka thain.
Shillong:U Director of Higher Technical Education u Ambrose CH Marak, u la iathuh ba na ka liang ka sorkar kan ym pat lah ban pyllait ia ka tulop ka ba dang sah lai bnai jong ki nonghikai Sarva Shiksha Abhi yan (SSA) na ka daw ba ka sorkar pdeng kam pyllait ia ka pisa na ka bynta jong ki.
“Ngim pat lah ban pyllait mynta ia ka tulop jong ki nonghikai SSA, kaba dang sah naduh u bnai Jylliew haduh Nailar, namar ba ngim pat ioh ia ka Installment ka ba nyngkong na ka sorkar pdeng, hynrei na ka liang jong ka tnad ka la dep ban phah ia ka proposal sha ka sorkar pdeng"u la ong u Marak.
Halor ki jingdawa jong ki nonghikai SSA, kiba don hapoh ka lama jong ka Meghalaya Sarva Shiksha Abhiyan School Assiociation (MSSASA), u Marak u la ong ba na ka liang jong ka tnad ka la dep ban phah sha u myntri ba dei peit ia ka ne bad kumjuh na ka liang ka Directorate ka la dep ban bishar bniah ia kane ka bynta.
Halor ka jingdawa na ka bynta ka salary structure na ka bynta ki 1245 ngut ki nonghikai SSA, u Ambrose u la ong ba kane ka bynta kam dei kaba hap hapoh ka sorkar jylla, hynrei ka dei ka mat jong ka sorkar pdeng.
Haba kylli u la ong ba ka salary structure na ka bynta ki nonghikai SSA, na ka liang jong ka sorkar jylla, kan ym lah ban pynkylla ia kane namar ba ka sorkar jylla kan ym lah ban sei ia ka pisa ka ban poi sha ka 500 klur bad kane kam dei ka ba suk na ka bynta ka sorkar jylla.
Halor ka jingdawa ban pynkynriah ia ki nonghikai skul SSA na ka state Implemention Society sha ka Stae Education Department u Marak u la ong ba na ka liang ka sorkar kan ym lah ban pynkynriah kynsan kynsan ia kane, namar ba ka ka sorkar jylla kan ym lah ban pynsiew tulop ia ki.
U la bynrap ruh ba ki nonghikai SSA ki dei ki ba la thung da ki School Mananging Commitee bad lada ka sorkar ka rai ban pynkynriah ruh ia ki sha ka tnad pule puthi jong ka sorkar jylla bun na ki SMC ki ba pyniaid da ki niam bapher ba pher kin ym shah.
Shillong: U Chairman jong ka Regional Commitee West Khasi Hill District, u ba dei ruh u myntri ka tnad PHE u bah Renikton L Tongkhar, u la pynshai ba ka District Committee, kaba la thaw da ka sorkar jylla kaba kynthup ia ka Khasi Hills Autonomous District Council (KHADC), ki Nongsynshar ka Hima bad kiwei kiwei kaba la thaw na bynta ban pyniaid shakhmat ia ki jingthmu ban pynbeit ia u pud u sam hapdeng ka jylla Meghalaya bad Assam ka dang don bad ka dei ruh ka Committee, ka ban iatai bad ka ban pyniaid shakhmat ia kane ka bynta.
Lah ban kdew hangne, ba na ka liang jong u Chief Executive Member ka KHADC, u bah Titos W Chyne u la pynpaw ia ka jinglyngngoh halor ka jingbym treh jong ka sorkar ban kynthup ia ka KHADC hapoh ka Regional Committee, kaba dei ka Commitee ban pyniaid ia ki kam ki jam ha ka ba ia dei bad ka jingpynbeit ia u pud u sam hapdeng ka jylla Meghalaya bad Assam.
Haba ia kren bad ki lad pathai khubor na ka liang u bah Tongkhar, u la ong ha ka District Commitee kaba la thaw da ka sorkar jylla ka dei kaba kynthup lang ia ka KHADC, ki Hima bad kiwei kiwei bad ka dei ka Commitee kaba kongsan ka ban iatai bad ka ban pyniaid shakhmat ia ki kam ki jam ha ka ba ia dei bad ka jingpynbeit ia u pud u san hapdeng ka jylla Assam bad Meghalaya.
U Bah Tongkhar u la iathuh ba ka Regional Commitee ka ba la thaw da ka sorkar mynta, ka long tang ban pynlong ia ka jingjurip lang hapdeng ki heh sorkar jong kine ki artylli ki jylla bad kane ka Commitee kan ym lah ban shim ia kano kano ka rai ha kaba ia dei bad ka jingpynbeit ia u pud u sam hapdeng kine ki ar jylla.
“Ka jingthaw ia kane ka Commitee ka long ban lap ia ka jingshisha ha kaba bun sien hi la ju lap ba lada ki bor sorkar ka Meghalaya ki leit ban jurip ia kane ka jaka, ki nongshong shnong ki pynpaw ba ki kwah ban don ha Meghalaya bad lada leit ban jurip ki bor sorkar ka jylla Assam ki pynpaw ba ki kwah ban don bad ka Assam bad kane ka wanrah jingeh bad kumta la thung ia kane ka Regional Commitee ban ioh ban leit jurip lang khnang ban lah ban pynbeit ia kane ka mat" u la ong.
U la bynrap ruh, ba na ka liang ka sorkar jylla, ka khlem ieh ia ka KHADC, ha kaba ia dei bad ka jingpynbeit ia u pud u sam hapdeng ka jylla Assam bad Meghalaya, hynrei la thaw ia ka Regional Commitee, tang ban pyndep ia ka jingjurip lang na ki ar jylla bad ka District Commitee ka don bad kan sa iatai bad kan pyniaid ia ki kam ki jam ha kaba ia dei bad ka jingpynbeit ia u pud u sam hapdeng kine ki ar jylla.
Shillong:U Myntri ka tnad PHE, u bah Renikton L Tongkhar, u iathuh ba ka jingiakynduh kaba la long ha ka 16 tarik mynta u bnai bad u myntri Myntri ka Jal Shakti, u Gajendra Singh Shekhawat ha Guwahati, ka la wan rah shibun ka jingkyrmen ia ka tnad ban ioh biang ia ka jingmang pisa na ka sorkar pdeng na ka bynta ban pyniaid shakhmat ia ka jingpyntrei ia ka Jal Jivan Mission ha ka jylla.
Na ka liang u bah Tongkhar, u la ong ba ka jingiakynduh ka ba la long ha ka 16 tarik ka long ban bishar bniah halor ki skim sam um kaba la wan na ka sorkar pdeng, ha kaba baroh ki myntri kiba bat ia ka tnad PHE na baroh ki jylla kiba don ha ki don shatei Lammihngi ki la wan ban shimbynta lang.
Kum u myntri ka tnad PHE, na ka sorkar jylla, u bah Renikton u la pynsngew ia ka jingiaid shakhmat ka jingpyntrei ka kane ka skim, hynrei u la pynsngew ruh hakhmat u minister ka sorkar pdeng ia ka jingeh halor ka jingbymdap pisa ia ki katto katne ki shnong na kane ka pisa kaba la dep ban pynmang na ka JJM skim.
U Myntri u la pynpaw ba ka jingbym dap pisa ia ki katto katne ki shnong na ka skim ba la mang na ka JJM, ka long namar ba ka sorkar pdeng ka pynmang lang kumjuh, kumba la mang sha ki jaka rithor kiba iajan ki ing katba ha kaba ia dei bad ka jylla Meghalaya ki ing ha ki thain nongkyndong ki long kiba jngai na kawei ka jaka sha kawei pat.
Ha kaba ia dei bad kane, na ka liang u bah Tongkhar u la iathuh ba u myntri ka sorkar pdeng u la pdiang ia kane ka jingkyrpad ka sorkar jylla bad u la phah ruh ban submit ia ki jingtyrwa bad ban wanrah ia ka daw ba shongnia ban pyni ia kaei ka jingeh kaba kane ka pisa kaba la mang da ka ministry kam dap.
U myntri ka tnad PHE, u la pynpaw ia ka jingkyrmen ba lada ka jylla kan ioh biang ka jingpynmang pisa ia ka JJM skim, kan don ka jingkyrmen ba khraw, namar ba kum ba long mynta ha ka tnad PHE ka dang ia khun tyngeh da kaba ki la pyrshang ban wad ia ki lad ki lynti ban ai um ia kito ki shnong ki bym dap pisa na ka JJM.
“Hynrei ngi sngewthuh ba bun bah ki jingeh kiba, ym lah ban pyndap, kumba ioh na ka JJM bad ngin ym lah ruh ban ioh na kiwei kiwei ki tnad, namar ba kiwei kiwei ki tnad ruh kin ia knieh lada ngi khmih lynti na ka RIDF, baroh ki tnad ki donkam ban pyntrei.
Kumta ka long kaba eh ia ka tnad PHE ban pynmang lut ia ki shnong kiba ym dap pisa na ka JJM" u la ong.
U myntri u la iathuh ruh ba na ka liang ka sorkar India, ka la pyrshang ban mang ia ka dor kaba pdeng ia baroh na ka bynta ban pynpoi um ia ki 6512 tylli ki shnong bad bun na ki shnong ruh ki biang, hynrei don hi na ki katto katne ki shnong pat kim dap na ka daw ba ki shnong ha ki thain nongkyndong ki jngai eh ki ing.
Haba batai ia ka jingiohrung jong ki skim ha ka SLSSC u bah Renikton u la iathuh ba ki skim ki ba la rung ha ka State Level Scheme Sanctioning committee (SLSSC) ka dei tang kito ki skim ki ba la biang jingkhein na ka liang ki Engineer, ki SDO.
“Ki skim kiba la pdiang da ka SLSSC ka ba ar jong u snem 2021-22 ha ka jingialang ba dang shu dep pynlong dang shen, la pdiang ia ki 309 tylli ki (Rural water Supply skim) ban ai um ia ki shnong sha ki thain nongkyndong, ka pisa ka long T.
615.
185 klur, na ka bynta ki skul ka la pdiang ia ki 1078 tylli ki skul, ka pisa ka ba long T.
5.
19 klur, na ka bynta ki 657 tylli ki Aganwadi center, ka pisa kaba poi sha ka T3.
17 klur, na ka bynta ki jingai jinghikai ia ki nongshna pipe (Support Activities) ka pisa kaba la poi sha ka T.
13.
60 klur bad WQM&S activities kaba la mang T.
11.
44 klur.
Shillong: Ka Khasi Students’ Union (KSU) mynta ka sngi ka la ai por shi taiew ia ki bar jylla ban mih noh na kawei ka jaka ri dohkha ba ki ju trei bylla hadien ba ki la kynnoh ba kine ki bar jylla ki la leh tuh ha kaba ot kilo ia ka rukom thew ia ka jingdie dohkha sha ki nongri dohkha.
Ka KSU na ka thaiñ Umsning, ba kynthup ia ka Patarim Unit bad Umsning Circle ki la lap pylleiñ pylleiñ ia katei ka jingleh tuh ki bar jylla ha ka pung kaba don ha Umtrew ba ki la ot kilo ia ki dohkha ba ki die sha ki nongri dohkha, ha kaba ia kane ka kam leh tuh la sakhi lang ruh da ka jinglap ka Hynñiewtrep Life Fish Supplier Association (HLFSA) kiba la don lang ha ka por ba thew ia kitei ki dohkha.
La iathuh ba la lap ba na ka 12 kilo ka dohkha ba la die sha ki nongri dohkha, la shem ba la ot kilo ia ki haduh 3 kilo, kaba kane ka dei ka kam iohnong ba la leh tuh da utei u bar jylla uba pyniaid ia katei ka kam.
Hadien ba la lap ia kane, ka KSU ka la ai jingpynshitom ia kitei ki bar jylla bad la maham tyngeh ruh ba kim bit shuh nangne shakhmat ban dang bteng ia katei ka kam la ha kano kano ka jaka bad ki dei ban mih noh mardor na katei ka jaka ri dohkha bad na ka thaiñ hi baroh kawei.
U bah Sylvester Kurbah, Rangbah Shnong ka Mawlai Phudmuri, ula khlad noh mynta ka nohsngi, ong ka khubor, ba la ioh lum.
U Bah Kurbah, uba la ju khot ieid kum U bah Best, u dei ruh U Chairman jong ka Sur ka Bri U Hynniewtrep.
Siliguri: Ka Tyllilang Basketball Academy, ka ialehkai ar sien hynnin ka sngi.
Ha ka jing ialehkai ba nyngkong ka iakhun pyrshah ia ka  kynhun kaba na Sikkim, The Girls of Gangyap bad ha ka jing ialehkai ka Sikkim, ka la ialehkai bha bad ka jingioh point, ka long  45-20.
Ha kawei pat ka jing ialehkai bad ka  Siliguri Warriors, ha kaba ka Tyllilang, ka la jop bad ka jing ioh point, ka long  28-6.
Guwahati: U N Biren Singh, myntri rangbah ka Manipur, ula pan map, na kiba ha iing jong U Athuan Abonmai, hadien ka jingkhie bitar jong kiba bun, halor ka jingshah pyniap jong u nongialam jong ka jaitbynriew Naga.
La rah bor ia U Abonmai, da ki dkhot jong ka seng kaikhlaw, ka National Socialist Council of Nagalim (NSCN-IM) na Tamenglong, ha ka sngi balang bad kham hadien, la lap ia ka met jongu, kaba la phlei da ka snam, ha ka jingjngai kaba tang 7 kilometre na katei ka jaka, kaba u shah rahbor.
La iohi ruh ia utei uba shah rahbor, ba la thep hapoh jeep, ha ka jing iohi shynna jong ki pulit bad utei u dang shu mih na iing, ban leit sha kawei ka prokram jong ka sorkar.
U Singh, u lyngngoh ruh ba ki pulit, kim shym la pyndep hok, ia la ka jong ka kamram bad u ong “Ka dei ka kamram jong ki pulit ban khanglad bad iada ia u, na ka jingiap" ong U Singh.
Haduh mynta, la weng kam shipor, ia 16ngut ki pulit, ba kynthup ruh ia ki heh kyrdan jong katei ka tnat bad ia ka jing tohkit, la aiti ba un khlieh U Inspector General of Police.
La kren shai ruh ba ka sorkar jylla, kan aiti ia katei ka jing tohkit sha ka National Investigation Agency, lada lap ba ki pulit, ki ia don kti bad ki seng kaikhlaw.
Ha katei ka sngi ong ka jingjia, U Arai Abonmai, uba dei u khun jong utei uba iap, ula thoh “Nga tip, na kiba ha iing, ba u kpa jongnga, ula shah rahbor ha ka por 11.
30 mynstep, ha ki dkhot ka NSCN-IM ha Tamenglong, Pologround.
Namar ba nga shim, ba kan lah ban buh jingma, ia u kpa jongnga, kumta nga kyrpad, ba dei ban shim kyrkieh ia kilad ban pyllait im ia u".
Shillong: Ha ka por ba ka kynhun ki Sur ki Nong Mawlai kiba kynthup ia ki lai tylli ki sengbhalang kata ka Khasi Student’s Union(KSU), ka Federation of Khasi Jaiñtia and Garo People(FKJGP) bad ka Hynniewtrep National Youth Front(HNYF) ki la leit tur kyndit kynsan sha ka ophis Secretariat ha ka 24 tarik u bnai Nailur 2021,  ka la wan kynsan ka kali ba shong da u Symbud Myntri Rangbah ka jylla, u Bah Prestone Tynsong hakhmat ka khyrdop jong ka ophis Secretariat bad haba iohi ia kane ki dkhot jong kitei ki laitylli ki sengbhalang ki la pyrta da kaba jam ia ki jingdawa jong ki.
Ki dkhot jong ka Sur ki nong Mawlai, ki la leit tur kyndit kynsan, ban dawa ba ka dei ban sospon ia ki heh pulit kiba la donkti ban leit bthat jubor ia ka jingim jong u General Secretary barim ka seng Hynniewtrep National Liberation Council(HNLC), u Bah Cheristerfield Thangkhiew, ha ka step jong ka 13 tarik u bnai Nailur 2021 ha ka iingsah jong u ha Mawlai Kynton Massar.
Shillong: U Bah Banteidor Lyngdoh, myntri ka tnat ialehkai ka sorkar Jylla, ula leh burom mynta ka sngi, leh burom ia ki rang ialehkai ka Ryntih Sports and Cultural Club, kiba dei ban leit shim bynta ha ka Hero League Qualifiers, ka ban long ha Bangalore, naduh ka 4 haduh ka 25tarik Risaw, 2021.
La pynlong ia ka prokram, da ka Directorate of Sports and Youth Affairs, Government of Meghalaya, ha kaba la pynlong ha JN Sports Complex, Polo.
U Bah Banteidor Lyngdoh, ha ka jingkren jongu, ula pynpaw halor ka jingdonkam ban pynkhie im biang ia ka kam ialehkai phutbol ha ka jylla bad ula ong ba kiba bun na ki Club, kim shym la lah satia ban iai bteng ia katei ka kam, na ka daw jong ka jingdun apisa bad kumta, ula pynbna, ba ka sorkar jylla, kan ai buskit T.
10 lak sha kito ki club, kiba poi ha ka 2nd Division I League bad 40lak sha kito kiba rung sha ka I League bad nangta T.
1klur, ia kito kiba rung sha ka Indian Super League.
U iathuh ruh ba la khot tender, na bynta ka jingtrei kaba T.
34klur, ban nang pynbha ia ka J N Sports Complex bad katei ka dei ban bujli ia ki phlang ha ka madan bad nangta sa kiwei ki jing pynbit pynbiang hapoh ka complex.
La iathuh ruh ba ia ka indoor multipurpose sports complex, yn tei ha ka madan kaba 5, ha kaba kan shongdor T.
100klur bad hangtei kan don ka jaka jngi, ka jaka ialehkai basketball, ka ialehkai tennis bad kiwei de ki jing ialehkai.
U iathuh ruh ba ka sorkar jylla, ka don jingthmu ban nang pyntbit bha ia ka ialehkai ia kura, ialekai ia siat khnam, ialehkai ia mareh bad kiwei.
La aiti ruh ia ka pisa kaba T.
2lak sha ki nong pyniaid ka Ryntih Sports and Cultural Club, ha kaba yn sa ai kham hadien ia kaba sah sa T.
8lak.
(MIPR).
Shillong: Kiba ioh pang covid mynta ka sngi, ki don 184ngut bad kiba jem na ka jingpang, ki don 159ngut.
Kiba iap ki don 3ngut bad baroh 3ngut, ki dei ki bym pat dep injek satia.
Baroh kiba dang don ha ka jingpang haduh mynta ha ka jylla, ki long 1,990ngut bad kiba iap, ki la poi baroh sha ka 1,389ngut.
Ka East Khasi hills, ka don 91ngut bad ka West Khasi hills, ka don 62ngut kiba ioh pang mynta ka sngi.
Shillong: Ka “Sur Ki Nong Mawlai" kaba kynthup ia ka KSU, ka FKJGP bad ka HNYF mynta ka sngi ka la leit ban tur kynsan sha Secretatiat ban pynsngew kham jam ia ka jingdawa jong ki, hakhmat ka sorkar jylla, ha kaba ia dei bad ka jingshah pyniap u bah Cheristerfield Thangkhiew ha ka 13 tarik u Nailar.
Na ka liang ka Sur ki NongMawlai ki la leit ban pyrta da ka sur pynrem pyrshah ia ka sorkar jylla ha khmat ka Secretariat ban pynrem jur ia ka jingsngap kuman jong ka sorkar ia ka jingdawa ban weng kam shipor ia ki heh pulit ki ba donkti ban pyniap ia u bah C.
Thangkhiew.
Haba ia kren bad ki lad pathai khubor na ka liang u president ka KSU Mawlai Circle u Bah Rapbor Nongrum u la ong ba ka jingwan tur jong ka Sur ki NongMawlai sha Secretariat ka long hi ban pynsawa kham jam ia ka jingdawa jong ki ha kaba ia dei bad ka jingbishar hok halor ka jingshah pyniap u bah Cheristerfield Thangkhiew.
U Bah Nongrum u la iathuh ba ka jingkuman jong ka sorkar jylla haduh mynta halor ban wengkam shipor ia ki pulit ki ba donkti ban pyniap ia u bah Cheristerfield Thangkhiew ka paw shai ba ka sorkar ka don ka ei kaei ha lyndet.
U la ong ruh na ka liang ka sorkar ka dei ban shim ia ka sien jam ka ba tyngeh ia kine ki pulit ki ba donkti ban pyniap ia u bah Che namar ba ym tag mynta hynrei ha ki snem ki ba la dep bun na samla ki la duh ei ia la ka jingim.
U la ong ruh ba ka jingsngap jong ka sorkar jylla ha ka ba iadei bad ka jingwengkam ia kine ki heh pulit kiba donkti ban siat iap ia u bah Che ha ka step jong ka 13 tarik ka long kum ba ka pynshlur shuh shuh  ia kine ki briew ba kin dang bteng ia kum kine ki jait kam tang ha ka jingtharai sniew.
Na ka liang ka sur ki Nong Mawlai, ki la byrngem tyngeh ia ka sorkar jylla, ba lada ka dang iaid kuman halor ka jingdawa ban wengkam shipor, ia kine ki pulit na ka liang ka sur ki nong Mawlai kan dang pynjur shuh ia ka jingiakhih jong ka ha kine ki sngi ban wan.
Shillong: Ha kawei ka jingjia kaba sngewsih kaba la jia ha ka janmiet jong ka 21 tarik u bnai Nailur 2021 ha kaba uwei u briew ia u ba la tip kyrteng kum u Bah Loadstar Thongni u ba la don 47 snem ka rta u la kum bakla siat ia u paralok lajong ia u ba la tip kyrteng kum u Bah Khrimshon Thongni u ba la 67 snem ka rta bad u ba khlad noh hashen katba ki dang pynlong ka jingap shrip ia ki mrad kiba wan ban pynjot ia ki jingthung jingtep jong ki ha ki jaka rep.
Katkum ki tyllong khubor kiba la ioh lum na ki pulit jong ka Mawkyrwat South West Khasi Hills District ki la iathuh ba ki la ioh jingtip halor katei ka jingjia ha ka por kumba 9 baje janmiet eiei ha ka 21 tarik u bnai Nailur bad ha ka step jong ka 22 tarik u bnai Nailur ki pulit ki la hiar sha ka shnong Ngunraw South West Khasi Hills District ban tohkit halor kane ka jingjia bad katkum ka jingiathuh jong ki riew rangbah katei ka shnong ki la iathuh ba ha ka 21 tarik u bnai Nailur 2021, ki la don katto katne ngut ki nongshong shnong kiba la leit ban peit ia ki mar rep jong ki ha ki jaka rep kiba don sha khlaw ba ka la don ka jingshah pynjot ha ki mrad khlaw ha ki sngi kiba la leit noh hynrei ha ka por kumba 1 baje shiteng ne 2 baje eiei janmiet katba ki dang pynlong ka jingpahara ha katei ka jaka rep da kaba ki la ia saphret ban leit la ka jong ka jong ka lynti kaba jngai uwei na uwei ban ap ia ki mrad bad mar kumta hi ka la wan mih kynsan kawei ka mrad khlaw kaba la thmu ban pynjot ia ki mar rep jong ki bad dei ha kane ka por ba u Bah Loadstar Thongni u la kum bakla ban khem ia ka suloi bad u kuli u la ksam beit ia ka met jong u Bah Khrimshon Thongni u ba la khlad noh hashen ha katei ka jaka kaba ki khot ka Ranggor domba kaba jngai kumba 2 ne 3 kynta eiei napoh ka shnong Ngunraw.
Na ka liang ki bor pulit ki la kem noh ia u nongsiat bad ki la rejistar case halor kane bad ia ka suloi ruh la dep ban kurup noh.
Ia ka met jong u Bah Khrimshon Thongni la dep ban leh post mortem bad la aiti noh sha ki bahaing hasem jong u ba kin leh ia ka niam ka rukom khadduh.
Shillong: U General Secretary ka Peoples Democratic Front (PDF) u Bah Auspicious Lyngdoh Mawphlang, u la iathuh baki bor pynïaid jong ka skulbah North-Eastern Hill University (NEHU) ki la kular ban pyndap noh ïa ki post ba thylli ha ka kam nonghikai bad nongtrei hapoh kane ka skulbah kiba la shu ieh thylli mynta la katto katne snem kat haduh ba ka la buh jingeh ïa ki samla pule bad pyndkoh ruh ïa ka jingïaid beit jong ka skulbah ha kiba bun ki liang.
“U Vice Chancellor jong ka NEHU u Prof.
Prabha Shankar Shukla u la kular ban sa pyndap noh hapoh shi snem ïa ki post nonghikai bad nongtrei kiba la sah thylli," ong u Bah Auspicious Lyngdoh Mawphlang.
U Bah Mawphlang u la iathuh ba katkum ki jingpynbna (Notification) ha NEHU, la ïohi naduh u snem 2017 terter ki don haduh 56 tylli ki post Professor bad Assistant Professor ba la khot apliekshon hynrei haduh mynta kine ki dang sahteng.
Wat ïa ki Non-Teaching Post ruh la ïohi ba la khot aplikeshon, hynrei ka la shu kut kumto.
“Ngi la ïohlad ban ïakren bad u VC halor ka jinghiar arsut jong ka NEHU.
Lada ngi peit katkum ka NIRF Ranking, ka NEHU ka la hiar sha ka kyrdan kaba 90 katkum ka jingdon jong ki skulbah hapoh ka ri India baroh kawei.
Ka long kaba sngewsih ba ka NEHU ha u snem 2016 ha ka por ba ka NIRF ka dang leh ïa ka Ranking kaba nyngkong eh ka NEHU ka dang don ha kyrdan kaba 15 hynrei na uwei u snem sha uwei pat, ka jinghiar kyrdan ka long da 10 points bad mynta ka jingdon ha ka kyrdan kaba 90, kaba la ktah shikatdei ïa ka lawei jong ki samla pule.
Ki don shibun ki daw kiba pynhiar ïa kane ka skulbah bad ka daw kaba kongsan eh ka dei ka jingbym don jong ki nonghikai ha kiba bun ki Department bad mynta ngi ïohi ba ki don tang da ki Guest Lecturer ha ka jaka ban don da ki Full Time Professor bad ki Asst.
Professor," u la ong.
“Ka jingpyndonkam ïa ka bhah pisa ba ka Sorkar Pdeng ka la ai sha ka NEHU ngi ïohi ba la pyntyllun ïa ka pisa na ka bynta ki jingdonkam jong ka skulbah, katba sha ka pule puthi ka long tang khyndiat bha," u la ong shuh shuh.
“Kum ka Party hadien ba ngi la ngam jylliew bha ngi sngewthuh ba dei kine ki daw kiba la pynhiar kyrdan ïa ka NEHU na uwei u snem sha uwei u snem," la kynnoh une u nongïalam ka PDF.
Katkum ka jingïathuh jong une u nongïalam ka PDF u la ong ba u Vice Chancellor u la kular ba hadien shisnem yn ïohi ïa ka jingkylla jong ka NEHU.
“Ha kaba ïadei bad ki post kiba la sah thylli, u VC ula kular ban sa khot aplikeshon noh la kumno kumno hapoh 6 bnai," la ïathuh shuh shuh u Bah Auspicious.
U la ong ruh ba ka Seng ka la pynsngew hakhmat u VC ba dei ban kyntiew ïa ka jingdon jong ki Seat sha ka 55 tylli ha ka Physical Science bad ka Life Science khnang ba kan long ka jingmyntoi ïa ki samla pule Science kiba wan na ki longing kiba duk.
“Ki College kiba la ïohi jingithuh na ka NEHU ki don haduh 74 tylli katba ki Seats ki don tang 35 haduh 40 tylli eiei bad lada tang uwei u khynnah na kawei ka College u aplai ruh un ym ïoh satia ban pule ha Skulbah NEHU," la ong u Bah Auspicious.
U la ong ruh ba ka seng ka la dawa ïa ka NEHU ban plie noh la ka jong ka CSIR-NET Centre ban pynsuk ïa ki samla pule jong ka Life Science bad Physical Science namarba kat haduh mynta kine ki samla pule kiba ïakhun ïa ka NET ki hap ban leit shaduh Guwahati.
Ka PDF ka la pynsngew ruh ha u Prof.
Shukla ba dei ban pynduna noh ïa ka jingsiew ha kaba ïadei bad ka jingpule ha ka School of Technology kaba don hapoh kane ka skulbah namarba ka jingrem jong ka bai pule ka la buh jingeh ïa ki samla pule kiba wan na ki longing kiba duk.
“Ngi la pynsngew ruh hakhmat u VC ba ka NEHU ka dei ban pynbna kham kloi ïa ka result khnang ba kan ym ktah ïa ka lawei jong ki samla kiba dang angnud ban bteng ïa ki jingpule kiba kham shalor,’ la ong shuh shuh u Bah Auspicious.
“Ngi la pynsngew ruh ba ka NEHU ka ladei ban buh noh ïa ki Department ki ban long ki jingpule kiba lah ban pynïohkam ïohjam ïa ki samla pule.
Ngi la ai jingmut ba ka NEHU ka dei ban buh noh ïa ka Department of Fisheries, ka Geo Informatic System, ka Forestry, ka Animal Husbandry, ka Food Processing, ka Rural Development bad kiwei kiwei ki jingpule kiba lah ban pynmyntoi ïa ki samla pule," ula ong.
Katkkum ka jingong jong une u nongïalam ka PDF, u Vice Chancellor u la pyntip sha ki nongïalam jong ka Seng ba ka NEHU kan sa sdang noh ïa ka jingpule ha ka Forestry mynta u snem.
“Ka PDF ka la pynsngew ba ka NEHU ka dei ban shimkhia bha ïa ki kam ïalehkai sports khamtam ba ka NEHU ka don ïa ka Department of Sports kaba ju ïoh ïa ka bhah pisa kaba heh bha na ka tnat Ministry of Education," ula ong.
New Delhi: Ka National Consumer Disputes Redressal Commission (NCDRC), ka la pynmih da ka hukum ia kawei ka hotel remdor ba kan siew bai mynrain khmat, T.
2klur ia kawei ka briew, kaba leit shah khap shniuh ha katei ka salon, kaba dei ha katei ka jaka bad ka daw, ka long namar ba ka la khap shniuh bakla bad katei ka dei ka  briew, kaba dei ban ioh ia ka kyrdan, kaba khraw kum ka model.
Ka jing bishar, lyngba U RK Agrawal, President bad U  Dr SM Kantikar, uba dei u dkhot jong ka komishon, ula pynsngew ba ki kynthei, ki ju sumar bha ia u shniuh jongki bad ki ju pynlut pisa ruh ban sumar shniuh jongki bad la ong ba ka nong ujor ka Ashna Roy, ka dei ka model, na bynta ki kam pyn itynnad shniuh bad ka don u shniuh uba jrong, hynrei namar ba ka shah khap lyngkot noh ia u shniuh jongka, kumta ka la duh ia ka kamai kaba bun bah, na ka jing bakla khap jong katei ka salon.
La ong ruh ba ha katei ka jing khap shniuh, u nong khap, ula pyn ing ia ka snieh noh jongka.
La pynmih ia katei ka hukum, ha ka 21tarik Nailur 2021 bad la bthah ia katei ka hotel, ba kan siew ia katei ka pisa T.
2klur, hapoh ka 8 taiew.
Katei ka jingjia, ka dei ha U Iaiong jong u snem 2018.
La sngewthuh ba ka Aashna Roy, ka kwah ban khap pyn itynnad ia u shniuh uba sha khmat jongka bad bad khap noh saw inshi, na shakjat, hynrei u nong khap shniuh, ula khap ha ka mon lajong bad u shniuh, ula khap lut, ha kaba ula poi tang ha tyrpeng jongka.
Shillong:Kum shi bynta ban pyniaid shakhmat ia ka jingthmu ban pynbeit noh ia u pud u sam, hapdeng ka jylla Assam bad jylla Megha laya na ka liang U Symbud myntri rang bah ka jylla, u ba long ruh u Chairman ka Ri-Bhoi District Committee jong ka sorkar, u bah Prestone Tynsong u la iathuh ba ban rah ia ki mat iakren kiba bniah, kum u Chairman u la kyrpad ia baroh ki dkhot ka komiti ba kin pynbiang ia ki sakhi satar ha ka ba ia dei bad ki jaka ki puta ki ba hap hapoh ka jylla Meghalaya.
Haba ia kren bad ki lad pathai khubor, na ka liang u Chairman ka Ri Bhoi District Committee, u la iathuh ba ha ka ba ia dei bad ka jingpynbeit ia u pud u sam ha Ri-Bhoi la shim shwa tang ar ki bynta, kata ia ka Bakhlapara Cluster kaba don kumba 5 shnong bad ka Khanapara-Pilangkata ba kynthup ia ki 7 shnong.
Haba batai shuwa halor ka jingphah pynkhreh ia ki sakhi satar, na ka liang u Chairman u la iathuh ba yn da ki dkhot ka Comitee, ki la dep ban pynbiang ia ki sakhi satar, yn sa bishar bniah lyngba ki san tylli ki nongrim, ban tip ia ka khana sah pateng (historical background), ki nongshong shnong ki kren ka ktien da ka ktien aiu bad ka niam ka rukom, ia ki kam pynroi na ka sorkar, bad ia ka rai tylli lang jong ki nongshong shnong ba la ki kwah shano ban don bad khatduh eh ka jingiadei na kawei ka shnong sha kawei pat ne ka (geographical).
U bah Tynsong, mynta ka sngi u la iathuh ba na ka liang jong ka sorkar jylla, ka la shim khia bha ia ka mat ban pynbeit ia u pud u sam hapdeng ka jylla Meghalaya bad ka jylla Assam.
U la iathuh ruh ba kane ka mat ka long kaba baroh shi katta ka ju wanrah ia ka jingiakynad hapdeng ki nongshong shnong ha ki ar jylla kumta na ka liang ka sorkar jylla ka la shimkhia da ki ar ngut ki Myntri Rangbah na ki ar jylla.
U Bah Prestone Tynsong u la iathuh ba ka jingialang ia mir jingmut jong ki ar ngut ki Myntri Rangbah ki ar jylla kaba la long ha Guwahati, la shong pyrkhat biang sa shisien halor katei ka mat khappud bad da kawei ka sur, ki la mynjur ban thaw noh da kawei ka komiti, kaba la tip kum ka Regional Committee bad na ka liang ka Meghalaya kan don lai tylli ki komiti, Ri-Bhoi, Jaintia bad West Khasi.
U Bah Prestone u la iathuh ruh ba ia kitei ki komiti, ka jylla ka la dep pynkhreh shwa ia ki, bad u la iathuh ba kum u Chairman na Ri-Bhoi district, la kynthup ia ki MLA, ki MDC, ki Syiem Hima, Syiem Raid, ki Rangbah Shnong jong ki shnong kiba shah ktah ha ka jingiakajia pud.
Shillong: Ka jingthrang jong ki paidbah nongshong shnong ka shnong Mawshbuit ka la urlong hadien ba u U Bah Sanbor Shullai u ba dei u MLA jong ka Bharatiya Janata Party(BJP) na South Shillong Constituency bad u ba dei ruh u Myntri jong ka Meghalaya Democratic Party(MDA) ha ryngkat u MDC na Sohryngkham, u Bah Pyniaid Sing Syiem ki la leit ban khmih dalade ia ka khyrdop jong ki shipai Gorkha Training Centre(GTC) ha Mawshbuit bad ki pynlong ka jingiakren bad ki heh shipai jong ka GTC na ka bynta ban pynkynriah noh ia katei ka khyrdop na katei ka jaka kaba la wanrah shibun bha ki jingeh ia ki paidbah nongshong shnong katei ka shnong.
Ia katei ka jingjurip la pynlong ha ka 23 tarik u bnai Nailur 2021 bad la synran lang ruh da ka Deputy Commissioner ka East Khasi Hills District, ka Kong Isawanda Laloo, u Superintendent of Police bad u Superintendent of Police(City).
Kitei ki nongmihkhmat ki la kyntu ia ki heh shipai jong ka GTC ban pynkynriah noh ia katei ka khyrdop na katei ka jaka namar tang lynga katei kawei ka khyrdop lah ban rung ban mih na ka shnong Mawshbuit bad ym tang katta hynrei ki don ruh ki jaka jngoh kai pyrthei ba hap ban iaid lyngba katei ka khyrdop.
Haba kren sha ki lad pathai khubor, u Bah Sanbor Shullai u la ong ba ka jingleit jong u hi ban jngoh ia katei ka khyrdop ka long kum shibynta ban pynkynriah noh mar mar ia katei ka khyrdop na katei ka jaka khnang ba jingshongsuk shongshngaiñ bad ban don ka jingshngaiñ ha ka iaid ka ieng jong ki paidbah nongshong shnong katei ka shnong.
Shuh shuh u Bah Sanbor Shullai, u la iathuh ba hadien ka jingiakren pynbeit hapdeng ki heh shipai ka GTC bad ki nongialam shnong kaba la jia ha u bnai Iaiong 2021, ki shipai ka GTC ki la sdang ban plie ia katei ka khyrdop baroh 24 kynta bad kam shym la don kano kano ka jingshah pyndik jong ki paidbah nongshong shnong ha ki shipai bad ka jingplie ia katei ka khyrdop ruh ka la long baroh 24 kynta naduh katei ka por.
U Bah Sanbor u la iathuh ia ka kaiphod na ka bynta ban pynkynriah noh ia katei ka khyrdop sha kawei pat ka liang un sa phah da ki ophisar jong ka DEO hadien ka jingthew jingwoh bad hadien kata pat yn sa phah pat ia kane ka kaiphod sha ka tnad jong ka Ministry of Defence jong ka Sorkar Pdeng.
Na ka liang u Bah Pyniaid Sing Syiem u la ong ba un sa leit ban iakren ia kane ka mat bad ka tnad jong ka Ministry of Defence ban pynkham stet, ia ka jingweng ia katei khyrdop.
Shuh shuh u la ong ba ia ka jinglut jingsep na ka bynta ban pynkynriah ia katei ka khyrdop na katei ka jaka yn sa bei tyngka da ka Sorkar Jylla hi.
U Secretary jong ka Shnong Namdong – A U S.
Thubru hadien ba la iohi ia ka jingsait khuid jong u dolloi ka Elaka nongjngi halor ka jinglehbor jong u ia ka jaka jong ka shnong, kane ka jingpynshai kam don nongrim namar ba u dolloi u khlem pynshai tikna khamtam ia ka jingheh ka jaka u dolloi u la tip ba ka jaka kaba u Romario Sungoh u thied na u Ankur Star Gympad ha ka 30th – June – 2020 ka dei ka patta kaba don ka jingheh tang 4,548 Square meters hynrei kumno pat une u dolloi u nood ban recommend da ki phew acres balei u ne u dolloi u khlem pynshai ia kane ka mat ba kongsan ha kano ka nongrim u nood ban pynshisha haba kane ka patta kaba don ka jingheh tang katei hynrei u la ai pat sha une u briew ka jaka jong ka shnong kaba la heh khlem duna ia ka 60 acres kaba ngi kum ka shnong ngim lah ban pdiang da lei lei ruh.
Ha dien ba ngi la ioh jingtip ba u dolloi u la leit survey bad recommend ia kane ka jaka ngi kum ki nongialam shnong ngi la leit ban ia kynduh ia u markhmat ha kane ka jingiakynduh une u dolloi u la ong ba ngam lah shuh ban weng ia kane phi lah ban buh ujor sha u Revenue Officer, kumta ngi na ka liang jong ka shnong ngi la leit buh biang ia ka ujor sha u Revenue Officer ha ka 25th – March – 2021, kumta halor kane u Revenue Officer u la khot ia ngi baroh naduh u dolloi u Romario Sungoh bad ki nongialam shnong ha kane ka sngi 27th – 04 – 2021 la iarai lang ban aiti ia kane ka jingbishar sha ka village court jong ka Elaka Nongjgni, kumta na ka laing u Revenue Officer u la leh ia kaba don kam halor kane da kaba phah jingtip sha u Chairman/Secretary jong ka Village court naduh ka 19th – August – 2021 bad ban pyndep ia kane ka kam hapoh ka 15th – September – 2021, hynrei kaba pynlyngngoh ia ngi halor kane ka jingpynshai u dolloi ba u kwah ba ngin ia pynbeit para ma ngi, bad khlem da ai ktien pat ia ngi kum ki nongialam shnong tad haduh ba ngin hap buh biang ia ka jingujor sha u Revenue Officer ha ka 16th – 09 -2021, kane ka dei ka jingbym burom ia ka shnong bad ka jingbym burom ia ka ophis kaba la bthah ia u ban leh ia kane ka kam.
Ka jing ong u dolloi ba ki khlem ujor sha u ka long ka ba bakla namar ki rangbah jong ka shnong na ka por sha ka por ki la kren ia u dolloi halor kane ba ym bit ban recommend ia kane ka jaka hynrei u khlem sngap ia kane, ha ka juh ka por u waheh shnong u la kren pyrshah ia u dolloi ba ym leit namar ba khlem ka jingtip kaba biang lane khlem kano kano ka jingthoh na u dolloi ba un leit survey ia kane ka jaka namar ba ka shnong ka la khang pyrshah bad ka la ujor ruh sha u Revenue Officer ong u Waheh Shnong.
Na ka liang jong ka dorbar shnong ngi la rai ban pyndonkam ia kane ka jaka ka shnong kumba ju pyndonkam naduh mynbarim bad ngi kyntu ia une u Ankur star kympat bad ia u Romario Sungoh ba kim bit ban kam ia kane ka jaka ka shnong bad ki dei ban kam katkum ka jingheh ka patta jong ki khnang ban lait na kino kino ki jingkulmar ha ka imlang sahalng namar ngi kum ka shnong ngi khlem pyrshah ia kane ka jingdon jaka jong phi lada phi khlem kam ia ki jaka ka shnong.
Na ka liang ki ar ngut ki dkhot ka village court u Riyoo Pulang bad u Kiton Samati ki la ong ba kane ka jingpynshai u dolloi ka dei tang ka jingpynthame ia ki dkhot jong ka village court bad ia ka shnong ryngkat bad ia ka elaka ruh, kumno u nud ban ong ba un bthah ia ki ban ia pynbeit shwa hynrei khlem da ai jingtip pat sha ki nongialm shnong ka Namdong – A ba kin leh kumta tad haduh ba kin da hap ban ujor biang sha u Revenue Officer hadien ba la kut ka 15th – 09 – 2021 bad ha kano ka nongrim une u dolloi uba long u chairman u nud ban leh marwei ia kane ka kam khlem da ai jingtip lang sha baroh ki dkhot ka village court ban ia mir jingmut lang ia kane kam.
Thubru Sungoh.
Shillong: U Mukul Sangma, nongialam ka liang pyrshah, ula pynpaw, halor ka jing donkam ban pynbeit ia ka jing kynrum kynram, kaba don mynta ha ka seng Congress.
Ha kajuh ka por, u kyntait ruh ba ula ia kynduh ia ki nongialam jong ka seng Trinamool Congress, ha ki khyndiat sngi ba ladep, ha ka por ba u don ha Kolkata, kynthup ia U Abhishek Banerjee, General Secretary katei ka seng.
U Sangma, ula shu ong, ba ka jingmih jong ka jing suba, ka dei namar ba ka phone jongu, kam lah satia ban shim ia ki phone ba wan na shabar bad ka dei na kata, ba ka sa mih ka jing shah kynnoh, ba u iakynduh ia ki nongialam ka TMC ha Kolkata.
Wat la um shym la pynpaw, ia ka jing iapher jingmut jongu bad no bad no ruh, hynrei, ula pynsngew, ba un sa iakren ia kane ka kam bad ki nongialam jong ka seng Congress bad kam dei satia, ba un iakren bad ki kotkhubor, lane bad kiwei pat ki seng sain pyrthei.
U Mukul Sangma, u pynsngew ruh halor ka jingdonkam ban don ka jing ia tylli hapdeng ki jait bynriew trai shnong jong ka jylla ha kaba ula pyn kynmaw ia ka jingjia jong ka MBOSE, kaba la pynmih ia ka jingsngew iapher ha ki rukom bapher bad ula ong shuh shuh ba ki riew sain pyrthei, ki ju bakla jur, halor kane ka mat, wat la u ong ba kan dei ka kam jongu, ba un shimti ia ka jing kitkhlieh ban ioh ia ka jing ia tylli.
Mairang: U Additional Deputy Commissioner (Supply) in charge ka Mairang Civil Sub- Division u pynbna paidbah sha baroh ki longiing jong ka Sub-Division ba la pyllait paidbah ia u khaw jong ka National Food Security Act, 2013 bad u khaw hapoh ka scheme PMGKAY (Pradhan Mantri Garib Kalyan Awas Yojana) jong u bnai September, 2021 lyngba ki dukan rashon kumne harum:-Ia u khaw hapoh jong ka NFSA 2013 PHH bad AAY la bthah ban sam katkum ka scale ba la buh da ka Sorkar kumne harum: –NFSA- NATIONAL FOOD SECURITY ACT     PHH – 5 kilo shi khlieh briew ha ka dor 3/- shi kilo     AAY – 35 kilo shi card ha ka dor 3/- shi kilo.
Non- NFSA   – 7.
215 kilo shi card ha ka dor 13 tyngka shi kilo Pradhan Mantri Garib Kalyan Awaas Yojanaa (PMGKAY)   PHH – 5 kilo shi khlieh briew khlem da shim pisa   AAY – 5 kilo shi khlieh briew khlem da shim pisaYm bit ban ai duna ne ot na ka bhah ba la buh ne mang da ka Sorkar ha kaba iadei bad ka jingsam ia uno uno u marbam ba la ai lyngba ka shkim PMGKAY, NFSA bad Non- NFSA bad la bthah ruh ia baroh ki FPS dealer ba kim dei ban pynduh khaw ia kito ki nongbam lada kim pat don ia u Aadhaar Card bad ia kito ki ba la pynjah ia ki ration card jong ki.
Shuhshuh, ia ka bai kit bad bai kali ban pynpoi ia kine ki marbam hapoh jong kitei ki lai tylli ki skhim yn bei pisa da ka Sorkar sha ki Wholesaler ne Dealer kumba ju leh na ka por sha ka por.
Ha ka jaka sam khaw la bthah ba baroh kin ieng la kumno kumno shi mitar ka jingjngai iwei na iwei pat ha u lain bad baroh ki nongshim rashon kin hap ban deng ia ki jingda dur khmat (Mask) ha ki jaka sam khaw.
Shuhshuh, u Additional Deputy Commissioner (Supply) in charge ka Mairang Civil Sub- Division u pyntip ba la pyllait ia ka umphniang sharak naka bynta u bnai September, 2021 ha ka jingthew kaba 2.
72 liter shi iing na ka bynta kito kiba la ring ding elektrik bad 3.
00 liter naka bynta ki shnong ne dong ki bym pat ring ding elektrik.
Ka dor kalong kat kum ka jingpynbeit jong ka Vigilance Committee jong ki shnong bapher bapher.
Lada lap ia kino kino kiba pynkhein ia kitei ki kyndon haneng yn pynshitom katkum ka ain, bynrap shuhshuh ka kyrwoh na u Additional Deputy Commissioner (Supply) in charge ka Mairang Civil Sub- Division.
Shillong:U Chief Executive Member (CEM), ka Khasi Hills Autonomous District Council (KHADC), u bah Titos W Chyne u la pynpaw ia ka jinglyngngoh, halor ka jingbym kynthup ka sorkar jylla ia ki District Council ha ka Regional Commitee, ka Commi tee ka ba la thaw ban pynbiang pynbit ia ki kam ki jam ha ka ba iadei bad ka jingpyn beit ia u pud u sam hapdeng ka jylla Assam Bad Meghalaya.
Haba ia kren bad ki lad pathai khubor, na ka liang u bah Titos W Chyne u la ong ba ha kaba dang sdang hi ka sorkar jylla ka la ithuh bad pynlong dkhot ha ka District Commitee bad ki la long ruh ki dkhot jong ka.
“Hynrei haba ka sorkar ka la thaw ia ka Regional Commitee ka la buh ia ka District Council ha ka jinglyngngoh namar ba ka sorkar ka khlem kynthup ia ki ha kane ka Committee, wat la ha kane ka Commitee ki Chairman,ki dei ki juh.
Kane ka pynlyngngoh ia ngi bad ngim tip shuh kaei ka jingpyrkhat jong ka sorkar jylla"la ong u bah Chyne.
U la bynrap shuh shuh “Haba ki la kynthup ia ka District Council ha kaba sdang, na ka liang jong ka Council ka la trei shait shait ban pyndep bad ban lum ia baroh ki kot ki sla jong ki jaka ki ba don ha khappud bad ngi la leit ruh ban shim ia ka jingai jingmut jong ki nongsynshar shnong.
" U la iathuh ba ha ka ba ia dei bad kane ka bynta, na ka liang ka District Council ha u taiew ba nyngkong jong u bnai ban wan ruh ki la buh ia ka jingialang ha Nongpoh bad Nongstoin ban kynduh ia ki nongialam shnong hynrei mynta ka jingbym ai bynta lang jong ka sorkar jylla ia ka District Council ha ka ba ia dei bad ka jingpynbeit ia u pud u sam ka buh ha ka jinglyngngoh ka ba khraw.
U CEM ka KHADC u la ong ruh ba ka nongrim kaba ka District Council ka ieng skhem hi haduh mynta ka long ba ka jingpynbeit ia u pud u sam hapdeng ka jylla Assam bad Meghalaya ka dei ban long kat kum ka jingdon ki kot ki sla ki ba la don ha ki Traditional Institution bad na ka liang ka District Council kan ym lah ban iapein ha ka ba ia dei bad ki jaka kiba hap hapoh ka jylla Meghalaya.
Mynta hi ym pat dei ban ia kren halor ka shim bad ai policy lane ka “Give and Take policy" hynrei ngi dei ban neh shuwa ha ka nongrim ba ka jingpynbeit ia u pud u sam hapdeng ka jylla Assam bad Meghalaya ka dei ban long hi kat kum ka jingdon ki kot ki sla.
U bah Titos W Chyne u la iathuh ruh ba na ka liang ki Hima, ki Elaka ki la dep ban pynbiang lut ia ki kot ki sla jong ki jaka kiba hap ha ka jylla Meghalaya bad kan shong ha ka mon jong ka sorkar ba kan kynthup lang ia ka District Council ha kane ka Regional Commitee.
Shillong: Ka Ri-Bhoi district, ka don 89 ngut kiba ioh pang covid bad kitei ki kynthup ia  12 ngut ha Byrwa,Downgate Cluster 6, NEPA Cluster 44, NERIE Cluster 4, Pahamsyiem Cluster 10 nalor kiwei ki jaka.
Ka West Khasi Hills, ka don 69ngut, ha kaba  ha Markasa Cluster 9,  Mawkamoit Myriaw Cluster 5,Mawphanniew Cluster 5,  New Nongstoin Nondein Cluster 10,  Nongpathar Cluster 11, Nongthliew Cluster 6, nalor kiwei ki jaka.
Shillong: Ha ka kyrwoh, ba la phah mynta ka sngi, la pyntip ba ka sorkar India, ka la ai jingbit, na bynta ka laisen tih dewiong ha East Jaintia hills.
Ha katei ka kyrwoh, la pyntip, ba ka  Ministry of Coal, lyngba U Pralhad Joshi, ka la pynmih ia ka hukum jongka, kabavide no.
PS1-13016/1/2021-PS1(FTS:347376), mynta ka 23tarik Nailur 2021, ha kaba ka la ai jingbit ia U Ma  Nehlang Lyngdoh bad sa ar tylli ki blok, ia U Ma Thomas Lyngdoh, kiba dei ki trai jaka bad la ai laisen ia ia U Ma Labour Lyngdoh, uba sah ha Rymbai bad sa ar tylli ki Block, ha ka kyrteng U Ma  Dapmain Shylla na ByndihatiVillage, East Jaintia Hills District.
La iathuh ba ka mining plan, kan iaid kham kloi, ha kaba yn lah ban sdang noh ban tih dewiong ha kaba sdang jong u snem 2022 lane ha U Lber 2022, na ka bynta ban pynmih dewiong biang na kitei ki lai tylli ki jaka.
U Ma Leborlang Lyngdoh na Rymbai bad U Ma Dapmain Shylla na Byndihat, u ai khubor ia ka sorkar India bad kumjuh ia u Conrad Sangma, myntri rangbah ka jylla, kiba la shim khia ban weng ia ka jingkhang dewiong, kaba la shu sahteng bad kaba ka sorkar Congress, kam shym la leh eiei ruh em, ong shuh ka kyrwoh.
U Mynsiem Bakhuid U dei U tyllong jong ka bor ha ka jingim jong uba ngeit namar lada khlem ka bor jong U, ngin nym lah ban leh ia kaei kaba ngi kwah khamtam ban im ka jingim kaba pynsngewbha ia U Blei.
U dang iai trei haduh kine ki sngi ban aibor ia ngi khnang ba ngin lah ban im ka jingim jong ka jingjop ha ka jingiaid lynti jong ngi kum ki khun ki jong U Blei.
Kumba long U Kpa bad U Khun, U Mynsiem Bakhuid ruh U dei Uba trei bad don ia ka jinglong Blei namar kumba ki long lai ha Uwei U Blei (Trinity).
U Kpa Uba long U Nongthaw bad U Khun Uba long U Nongpynim bad Nongsiewspah, kumta ruh U Mynsiem Bakhuid Uba long U Nongpynkhuid (Sanctifier) bad Nonpyllaitluid bad ban ialam ia ngi ha ka jingim kaba thymmai.
“Te U Trai u long uta U Mynsiem, bad ha kaba don U Mynsiem U Trai, hangta don ka jinglaitluid" (2 Korinth 3:17).
U Mynsiem Bakhuid U hikai, pynshlur, pyntngen, iasaid na ka bynta jong ngi bad ialam ruh ia ngi sha ka jingshisha baroh.
U Mynsiem Bakhuid U im bad don ryngkat bad U Jisu bad aibor ia U mynba U Jisu U dang don ha kane ka pyrthei (Ministry).
Hadien ba U Jisu U la kiew sha bneng, U la phah ia U Mynsiem ban iaisah junom ha ka dohnud jong ngi bad U iaisah ha ka Balang bad kumjuh ha ka jingim shimet jong kiba ngeit.
Ka bynta jong U ban trei ka long ban ai mynsiem ia ki Nongiathuhlypa bad ha ki Apostol bad ban pynskhem ha ka dohnud jong ki briew ia kaei kaba U Blei U kren ha ka ban thoh ia ka ka Ktien jong U Blei (Authors).
U ialam ia ngi sha ka jingkha kaba kynja mynsiem (Spiritual Rebirth) bad wallam ia jingdon jong U Khrist (Christ’s Presence) sha ngi.
U pynjan ia ngi sha U Blei (In Touch With God) bad ai ruh ia ngi ka bor ban sakhi (Witness) bad ban im ka jingim Khristian kaba long jingkyrkhu da kaba ai ruh ia ngi ia ki jingai (Gifts) katkum ka jingai jong U.
U trei ha ki rukom kiba pher bapher bad kumba la batai haneng.
U ai bor ban iathuhlypa: “Bad U Mynsiem U Trai un wan jur ha me, bad ma me hi ruh men iathuhlypa lem bad ki, bad yn pynkylla kum uwei pat u briew ia me" (1 Samuel 10:6)U shongsah ryngkat: “Bad u Mynsiem jong U Trai un shongsah halor jong u, u mynsiem ka jingstad bad ka jingshemphang, u mynsiem ka jingsylla bad ka bor, u mynsiem jong ka jingtip bad ka jingsheptieng ia U Trai" (Isaiah 11:2)U Pynrem ia ka pop: “Hynrei ma nga shisha da u Mynsiem U Trai nga dap ka bor, bad ka jingbishar, bad ka jingkhlain, ia ka ban iathuh ha u Jakob ia ka jingpalat jong u, bad ha u Israel ia ka pop jong u" (Mikah 3:8)U ai ka bor ia ki jingeh: Ynda kumta u la iathuh bad u la kren, u da ong, Kane ka long ka ktien U Trai ha U Serubbabel, ka da ong, Ym da u paidiapom, lymne da ka bor, hynrei da u Mynsiem jong nga, ong U Trai ki paid" (Sekharaiah 4:6)U kyntiew bad rah ia ka nam jong U Trai: “Ynda kumta U Jisu u la wan phai pat ha ka bor U Mynsiem sha Galilaia: te ka nam shaphang jong u ka la phriang baroh sawdong kata ka ri" (Loukas 4:14)U ai bor ban phla: “Hynrei phin ioh diang ia ka bor, ynda la wan U Mynsiem Bakhuid ha phi: ba phin long ki nongphla ia nga ha Jerusalem, bad ha Judia baroh bad ha Samaria bad haduh bakut ka pyrthei" (Ki Kam Ki Apostol 1:8)U pynkhlain ia u briew bashapoh: “Ba un ai ha phi, katba kum kata ka jingkynrei spah ka burom jong u, ba yn pynkhlain ia phi bad ka bor da U Mynsiem jong u ha u briew bashapoh" (Ephesos 3:16)U weng lut ia ki jingsheptieng: “Namar U Blei um shym la ai ha ngi ka mynsiem ka jingsheptieng; hynrei ka jong ka bor, bad ka jong ka jingieit, bad ka jingleh adkar" (2 Timothi 1:7)U Blei Un kyrkhu, Amen.
U Blei un ai bor shuh shuh ia phi amen.
Shillong: Kiba ioh pang mynta ka sngi, ki don 263ngut bad kiba jem na ka jingpang, ki don 162 ngut bad u don uwei uba iap.
Kiba don ha ka jingpang mynta baroh, ki long 1,968ngut bad kiba iap, ki la poi baroh sha ka 1,386ngut.
Ha East Khasi hills, ki don 68ngut kiba ioh pang, katba kiba ioh pang ha Ribhoi, ki kiew bha, da ka jingdon kaba 89ngut bad ka West Khasi hills, ka don 69ngut.
Shillong:U Myntri khynnah jong ka Sorkar Pdeng ba dei khmih ia ka Panchayati Raj, u Kapil Moheshwar Patil, u la poi ha nong bah Shillong, myn hynnin ka sngi bad peit bniah ia ki skhim bad ki prokram jong ka tnat jong u ba la pyntrei kam da ka sorkar Meghalaya.
U Myntri u la peit bniah ia ki skhim MGNREGA, PMAY-G, NRLM, RGSA bad kiwei kiwei ki prokram ba kyrpang jong ka Sorkar.
U Myntri ba dei peit ia ka tnat Community & Rural Development, Sorkar Meghalaya, Bah Hamletson Dohling u la iadonlang ha kane ka jingialang.
U Myntri u la pynpaw ka jingsngewhun jong u halor ka jingpyntreikam ia ki skhim, wat la kam da don kita ki Gram Panchayat.
U Myntri u la ong, “Nga dap da ka jingsngewphylla ban tip kumno khlem ka jingdon ki Gram Panchayat ba pura bad lyngba ki dustur pyniaid shnong tynrai man u dkhot ka longiing ha ki shnong ha Meghalaya ki nohsynniang ha ka jingpyntreikam ia ki skhim jong ka Sorkar pdeng bad Sorkar jylla.
" Ha ka jingai jingkren shaphang ka jingpyniaid jong ki Dorbar Shnong, u Myntri u la ong, “Ha Meghalaya ka jingbahkhlieh jong ki shnong ka paw ha ka jingpyntreikam ia ki skhim Sorkar bad dei na kane ka daw la lah ban pyndonkam T.
1500 klur ka pisa hapoh ka MGNREGA ha ka jylla kaba rit kum ka Meghalaya.
"Ha kane ka jingialang, u Principal Secretary sha ka Sorkar Meghalaya, u Sampath Kumar, u la kren shaphang ka kaiphod jingjurip ba dang shen ba la pyllait da ka Sorkar India kaba ai kyrteng ‘Situation Assessment of Agricultural Households and Land and Holdings of Households in Rural India, 2019’.
Katkum kane ka kaiphod, ha snem 2018-19, kawei ka longiing jong ki nongrep ha Meghalaya ka kamai kumba T.
29,348 shi bnai katba ka longiing ki nongrep ha Punjab ki kamai T.
26,701.
U Myntri u la pynpaw ka jingsngewhun halor kane ka jingjop bad u la ong ba ki briew jong ka jylla Meghalaya ki la pyndonkam bha ia ki skhim jong ka Sorkar bad ki la ioh jingmyntoi pura na ki skhim kum MGNREGA bad NRLM.
U Patil u la kren shaphang ki jingmyntoi jong ka Swamitva Yojana kaba thmu ban ai ia ka jingpynshisha halor ka jinglong trai jaka ha ki thain nongkyndong da kaba pyndonkam ia ka tekonoloji katkum ka juk mynta.
U la ong ba ki jylla kin pynkhreh ia ka property card na ka bynta man ki jingdon jingem ha ka shnong da kaba pyndonkam ia ki jingthew kiba biang ba la leh lyngba ka drone mapping.
Ia kine ki card yn ai sha ki trai jaka bad yn ithuh da ka tnat land revenue records.
Haba kren shaphang ka jylla Meghalaya, ha kaba ki jaka puta ki iajngai iwei na iwei, u myntri u la kyrpad ia ka sorkar jylla ban pynkhreh ia ka polisi ban pynbiang ia ka property card sha ki nongshong shnong.
Ka jingai ia ki hok bat khyndew lyngba ki kot ba la ithuh kan pynlah ia ki nongshong shnong ban ioh jingiarap pisa na ki bank da kaba pyndonkam ia ki jingdon jingem jong ki kum ka jingbuh bynda, u la bynrap.
U Myntri u la ong ba un sa iakren ia kane ka phang bad ka Finance Commission ban pynkhreh ia ki lad ki lynti ban weng ia ki jingeh ba mad da ki Autonomous District Council bad ki dorbar shnong ha kaba iadei bad ka jingioh jingiarap pisa khnang ba yn lah ban bteng ia ki kam ba bha na ka bynta ka roi ka par jong ki shnong ha kane ka jylla.
U Myntri u la pynthikna ba ka Tnat Panchayat Raj ba la khlieh da u Girirai Singh kan ai baroh ki jingiarap, khnang ba ki shnong ha Meghalaya kumjuh ruh kiwei ki jylla jong ka thain shatei lammihngi, kin lah ban pyndonkam pura ia ki jingmyntoi jong ki skhim Sorkar pdeng na ka bynta ka roi ka par jong manla ki shnong.
Ka Bible ka dei ka jingthoh bakhuid ka ktien u Blei.
U Blei u la jied ia ki briew ban thoh ia ka ktien jong u naduh kaba sdang kum u syiem David, U Amos kum u nongsharai langbrot, ki nongtongdohkha kum u Petros, ki Nongiathuhlypa kum u Isaiah, ki nongkhrong (tax collector) kum u mathaios, ki shipai kum u Joshua, don ruh napdeng ki doctor kum u Loukas bad kumta ter ter.
Wat lada don shibun ki nongthoh hynrei uba la pynsat mynsiem ha ki, dei u Mynsiem Bakhuid ne Holy spirit.
2 Timothy 3:16/ 2 Petros 1:21.
Shisien Pyrkhat kalong kaba phylla ba ia ka bible lathoh haki jaka bad ki por bapher bapher.
Don kiba thoh ha ing syiem kum u David, don kiba thoh ha ing byndi, don ha khlaw, don pat hapoh krem, don pat haruh wah, bad la thoh ia ka Bible ha ki por ki bajlan tam kumba 1600 snem eiei.
Wat lada don bun ki Nongthoh, hynrei ka long kawei ka kot (book) bad ka  khubor kajuh ka jingthmu jong u Blei na ka bynta ki briew ha kane ka pyrthei.
Kine ki jingthoh baroh ki long kiba donbor 1 Petros 1:11.
Kaba long ka ktien u Blei kein, ba la pyrsad mynsiem da u Blei.
2 Timothy 3:16.
Ha kaba nyngkong ia ka ktien u Blei lathoh ha ki kot snieh (manuscripts) bad da kaba kli ia ki ne thep hapoh ki khiew khyndew.
U Blei u sumar ia la ka ktien.
Deuteronomi 31:24-26.
Kumta haduh kine ki sngi la nang iai pynbha ia ka ktien u Blei ha ki bun rukom.
Ia ka ktien u Blei, la thoh khyndiat hangne khyndiat hangtei, khyndiat naka kitab u Daniel khyndiat na ka kitab Jingpynpaw khyndiat na ka kitab u Isaiah bad ha ki shithi u Paul Apostol sha ki Hebru bad kumta ter ter.
Kumta ha ka kitab salm u David la thoh – “ka jinglum lang ia ka ktien jong me ka long ka jingshisha"  (The sum of thy word is truth).
Salm 119:160.
Kumta haba la lumlang bad pyniasoh ia ka ktien u Blei, kala long noh kawei, bad ka long ka ktien ka Jingshisha.
Da kane ka jinglumlang bad pyniasoh ia ka ktien u Blei, la nang pynshai haba pule ia ka.
Ha kaba nyngkong ymdon Lynnong ymdon Dkhot (No chapters No verses), hynrei u Blei lyngba ka jingstad kaba u la ai ha ki briew kiba u la jied la nang pynjanai ia ka rukom pule ia ka ktien jong u.
kumta ia ki Lynnong bad dkhot (chapters and verses) la sdang ban pynrung ha ka ktien u Blei ha u snem 1227 AD da u Archbishop ka canter bury u ba kyrteng u Stephan Langton.
Kumta ka la pynsuk shibun ban pule ia ka Bible bad ka la long ka jingkyrkhu bakhraw ia kiba ieit ban pule ia ka ktien jong u Blei.
Ka ktien u Blei ka long – ka hukum pa ka hukum, u lain pa u lain, u Prophet Isaiah u ong – pynshemphang ia ka Nongrim (Doctrine)? Ia kita ba lah ieh noh buin bad ki bymshym la thum shuh, namar ka ktien u Blei ka long- KA HUKUM PA KA HUKUM, HUKUM PA HUKUM ,U LAIN PA U LAIN, U LAIN PA U LAIN, hangne khyndiat, hangtai khyndiat.
Isaiah 28:9-10.
Kumta, la nang iai pynjanai ia ka ktien u Blei (bible), bad ha ka snem 1250 AD la nang iai pynrung ia ki lynnong (chapters), ha ka snem 1551 la pynbynta sha ki dkhot (verses).
Na kata kadaw, ka Bible ka don 66 tylli ki kitab, 39 ha ka testament Barim (Old Testament) 27 ha ka testament Bathymmai (New Testament) bad ka Bible ka don 1189 ki lynnong (Chapters), ka Testament Barim ka don 929 tylli ki Lynnong , katba ha ka Testament Bathymmai (New Testament) don 260 tylli ki Lynnong.
Mynta la thoh ia ka ktien u Blei la jan baroh ki kyntien ki Ri ka pyrthei.
Ka ktien u Blei ka nang iaijop na ka jingjop  sha ka jingjop hapdeng ki jingeh, namar “Ka jingthoh baroh ka long ba la pyrsad mynsiem da u Blei bad kaba myntoi ia ka jinghikai, ia ka jingsneng, ia ka jing pynbeit.
2 Timothy 3:16.
Ka Ktien u Blei kam dei tang na ka bynta ki Khristan, hynrei naka bynta ki briew ka pyrthei baroh namar ka long kaba la kren da u Blei, bad ka don ka bor haka kaba myntoi hakaba sneng bad hikai bad ban pynbeit ia ka jingim long briew man briew ha kane ka pyrthei.
Kumta, ka Jinglumlang iaka ktien jong me (Ktien u Blei), ka long ka Jingshisha.
The sum of Thy Word is Truth.
Salm 119:160.
Amen.
Nongpoh: Ym tip la ka dei kaba shisha ne lait, hynrei ka jingkren na ki katto katne ngut ki samla kiba dei na ka shnong Ummat-1, kaba hap hapoh ka Raid Nongtung bad kaba la ju tip kum ka Block-2 bad kaba lah ruh ban ong ba ka la dei kawei na ki shnong khappud kaba ki paidbah ki ju mad ia ki kam huri hura na ka jingia kajia pud hapdeng ka Meghalaya bad Assam, ha kaba na ka jingkren jong ki, ki la ong ba ki la shah iehbein shaba palat, la ka long ha ka sorkar ne wat ha ki nongmihkhmat ruh kumjuh.
Katei ka jingkren jong ki, ka la mih ha ka por ba ki leit ban shim ia ki jingai sngewbha barit eh, kaba la ai sngewbha da u Bah Marcus Marten, President ka HNYF ha Ri Bhoi, uba la ai sngewbha tang da ki khyndiat eh ki tiar ialehkai sha kitei ki samla jong ka shnong Ummat-1.
Na kaba la iohi hynne ka sngi, kata ha ka por ba kitei ki samla na ka shnong Ummat-1, kiba la wan naduh katei ka jaka sha Nongpoh, kata tang ban shim ia kitei ki tiar ban pyndonkam ha ka por ialehkai, kaba lah ruh ban ong ba ki dei tang kiba rit eh, la isynei shisha ia kitei ki samla bad kaba kham ktah eh ban iohsngew ia ka sur, ka dei hadien ba ki la pynpaw ba ki samla ha katei ka thain, kim ju ioh kano kano ka jingiarap na ka sorkar ne nongmihkhmat, khamtam eh haba iadei bad ka jingdonkam ha ki kam ialehkai bapher bapher.
Ki samla ha kiwei ki shnong kiba don hapdeng ka Ri Khasi Jaintia, ngi ju iohi ba ka sorkar bad ki nongmihkhmat, ki ju pyrkhat kyrpang bad ki da trei shitom eh ban pynioh ia shibun ki tiar ialehkai na bynta ka jingdonkam ki samla, hynrei iangi ki samla kiba sah ha khappud ki ju kyntait bad kim kwah wat tang ban sngap, haba ngi leit ud leit nam na ka bynta ban pan jingiarap halor ki kam ialehkai lem bad kiwei.
Shillong: Ka shnong Lummawbah shen kan sa ïohi noh ia ka jingtei ia ka Indoor Sports Hall cum Multi Utility Centre bad ka sienjam ba nyngkong la sakhi da ka jingwan ban plie ia u mawnongrim ha ka 22 tarik, Nailur 2021 da u Bah Banteidor Lyngdoh, Myntri ba dei khmih ia ka tnad Sports ka Sorkar Jylla ha ryngkat lang bad u Bah Hamletson Dohling, MLA ka Mylliem Constituency uba dei ruh u Myntri ka tnad Community and Rural Development ka Sorkar Jylla.
Ia kane ka jingtei la mang tyngka 1 klur 55 lak, na ka tnad Tribal Affairs ka Sorkar India lyngba ka Article 275 (1).
Kane ka jingtei kan kynthup ia ka Hall, ka Badminton Court, ka jaka ialehkai boxing bad kiwei kiwei pat ki jingdonkam nalor ki ophis treikamU Bah Arju Dkhar, Secretary ka shnong Lummawbah u la ong ba kane ka projek ka dei kaba sted eh ba kan urlong ha kaba la tyrwa ha u bnai Risaw, 2019 bad ha u bnai Kyllalyngkot, 2020 la mang tyngka ia ka hynrei na ka daw ka khlam COVID-19 ka la sahkut ban iaid sha khmat.
U Bah JNS Lakiang, Chief Engineer ka tnad Sports u la batai bniah shaphang ka jingīaid lynti kane ka projek.
Na ka liang u Bah Hamletson Dohling u la ong ba kum u MLA u la pyrshang katlah katiai ban wanrah ia ki kam ban kyntiew ia ka thaiñ hi baroh kawei.
U la ong ba kane ka Indoor Sports Hall ka dei ka jingangnud kaba la slem bha jong ka Shnong bad ynda la dep kan ai ka jingshakri ia ki nongshong shnong bad ki samla ruh kumjuh.
U Bah Banteidor Lyngdoh haba kren ha kane ka jingïalang u la ong ba ryngkat u Bah Hamletson namar ki dei na kajuh ka seng saiñpyrthei People’s Democratic Front ki don ka jingïatreilang ban wanrah ia ki kam na ka bynta ka jingmyntoi ki paidbah.
U la ong ba kum ki Myntri Sorkar ki shim ia ka jingkit khlieh na ka bynta ka jingmyntoi bad ki mat ïakren kiba lah ban ktah ia ki paidbah ka Jylla.
Halor kane ka jingtei u la ong ba kan dei ka jingkyrkhu kaba khraw na ka bynta ki samla.
U la ong ba ka Sorkar ka la shim bun ki sienjam ban mang pisa ban pynbiang ban tei ia ki jaka ialehkai kiba biang paka.
Shillong:U bah Titos W Chyne u Chief Executive Menber ka Khasi Hills Autonomous District Council (KHADC) u la iathuh, ba ha ka jingialang kaba la long myn hynnin ka sngi bad u myntri sorkar pdeng, u ba dei peit ia ka Panchayati Raj, u Kapil Mohesh war Patil u la iathuh ba na ka liang u ne u myntri, u la ai ka jingiaroh, namar ba ka jylla ka don ia ka District Council.
Haba ia kren bad ki lad pathai khubor, na ka liang u bah Chyne u la iathuh ba na ka liang u Myntri, u la pynpaw ia ka jingsngewtynnad ia ka system kaba don hangne namar ba ka jylla ka don ia ka District Council, da kaba u la ong ruh ba ha ka jingshisha ha kiwei ki jylla ruh la dei ban bud ia ka system kaba ka jylla Meghalaya ban don da ki District Council ha ka jaka ka Panchayati Raj.
U bah Chyne u la iathuh ba ha ka jingialang kaba la long mynta, la iatai halor ka jingpyntrei kam ia ki skim bapher bapher kiba pyntrei kam da ka District Council.
“Nga shu kwah ban pynshai hangne khyndat ba ka lah ban don ka jingpyrshang ban pynsngewthuh bakla ba ha Meghalaya ngim don ia ki Panchayati Raj bad lehse ngi lah ban duh ia ki skim namar ba ngim don Panchayati Raj kata ka dei ka jingpynsngewthuh bakla"u la ong.
U la bynrap shuh shuh “Na ka liang jong nga, nga la wan ban pynshai ia u myntri ka sorkar pdeng ba ka jylla Meghlaya hi kam donkam ia ki Panchayati Raj, namar ba ki don ia ka khyrnit ba hynriew bad ki Autonomous District Council ki dei ki Autonomous body kiba hap ha ka khyrnit ba hynriew bad dei na kane ka daw ba ka jylla jong ngi kam donkam ia ki Panchayati Raj kane rukom pyntrei kam ha ka rukom tynrai ka ba kynthup ia ki syiem ki shnong".
U la ong ba ha ka jylla Meghalaya kam don ia ka rukom pyntrei kam kaba iadei bad ka Panchayati Raj, hynrei ka don ia ka rukom pyntrei kam ka ba kham bha bad ka ba palat ka bor ban ia ka Panchayati Raj.
U bah Chyne u la iathuh ba na ka liang jong ka sorkar jylla ka la wan ban pynshai halor ka jingpyntrei kam ia ki skim ki ba iadei bad ka tnad C&RD bad halor kane ka bynta um kwah ban kren eiei, namar ba ka ne ka iadei bad ka skim ka ba ka sorkar jylla ka pyntrei kam.
Hynrei ha ka ba ia dei bad ki skim kiba pyntrei kam da ka District Council na ka liang U CEM u la pynshai ba ia ki MDC la jied da ki paidbah bad ia ki skim ruh la pyndonkam hi na ka bynta u paidbah hi, ha kaba na ka liang ka District Council ka ai ia ki skim sha ki shnong ki thaw lyngba ka jingai jingmut ki dorbar shnong.
Nongpoh:Ki nongialam ka Raid Nongkhrah ha ryngkat ka jingdon ki nongialam shnong na Pahammardoloi, ki la pynpaw ba ka jingai jingbit jong ki ban buh ia ka dukan Kyiad ha Umdon, kaba don hajan ka shnong Lum byrhing bad Umryng ksai, ka dei hadien ba ki la iohi ba la jyllei palat ki dukan die Kyiad beain ha Nongpoh.
U Bah Louwis Syngkli, uba la kren kum uwei na ki nongialam Raid bad uba dei ruh u Secretary ka shnong Paham mardoloi, u la kyntu ia ki paidbah ba ki dei ban ailad noh ia katei ka dukan Kyiad, namar ka dei ka dukan die Kyiad kaba la ioh jingbit na ki bor sorkar bad ka ban sa die Kyiad katkum ki kyndon Ain, hynrei ym kum kito ki dukan die Kyiad beain, kiba die beain khlem da don por bad kiva die Kyiad sha ki khyllung khynnah.
Ka la long kumjuh ia u Bah Fullmoon Syngkli, Asst.
Rangbah Shnong ka Pahammardoloi, u la ong ba katei ka jaka hi ka la hap sha ka shnong Pahammardoloi, kata katkum ka jingpynhap da ka Raid Nongkhrah, dei halor kata ka nongrim ba ki bor shnong ki la ai jingbit ia u Bah Cornelius Kharhunai, ba un buh ia ka dukan Kyiad ha katei ka jaka.
Kumta u la kyntu ia ki paidbah kiba la pyrshah ia katei ka dukan Kyiad, ba kim dei shuh ban mushlia ne pynwit ia utei u rangbah ba un plie noh ia katei ka dukan Kyiad, namar kumba ki bor shnong, Raid bad sorkar ki la ai jingbit, kumta ki paidbah ruh ki dei ban ailad noh ia katei ka dukan Kyiad ba kan plie noh, namar kumba ka long mynta, ki don shibun bah ki dukan Kyiad beain kiba don ha ki thain Nongpoh, kumta lyngba ka jingdon katei ka dukan ba la ioh jingbit na ka sorkar, lehse kan pynduh pyndam syndon ia kitei ki dukan beain.
U la ong ruh, ba lada ki paidbah kin dang iai pyrshah halor katei ka dukan, kan bha ia ki ba kin iaid noh sha ki bor ka Ain, khnang ba ki bor ka Ain kin ioh ban leh ia kaba donkam baroh.
Katba u Bah Cornelius Kharhunai, trai jong katei ka dukan Kyiad, u la ong ba u kwah eh ban plie noh ia katei ka dukan Kyiad bad uba la kyntu ia ki paidbah ba ki dei ban ailad noh ia u.
Ha kajuh ruh ka por u la pynpaw ba jin lada u tip ba ki paidbah ki pyrshah ban don dukan Kyiad ha katei ka jaka, kaba mut ma u ruh um kwah ban leh pyrshah ia kaei kaba ki paidbah ki pyrshah.
Kumba naduh ba nga dang shna ia ka iing, ki la don kiba la wan kylli ba u shna iing ban leh kumno, ha kaba u la iathuh hok beit ba un buh dukan Kyiad, hynrei ha kaba kum katei ka por ym don kita kiba pyrshah, pynban ki nongialam shnong bad paidbah ki pyrshah tad haduh ka por ba yn plie noh ia katei ka dukan Kyiad, u la bynrap.
Shillong: Kiba ioh pang covid mynta ka sngi, ki don 166ngut bad kiba jem na ka jingpang, ki don 172ngut bad kiba iap, ki don 4ngut, ha kaba 3ngut, ki dei ki bym pat dep injek satia.
Kiba dang don ha ka jingpang, ki long baroh 1,868 ngut bad kiba iap baroh, ki long 1,385ngut.
Ha East Khasi hills, ki don 97ngut, ha West Khasi hills 42ngut kiba ioh pang thymmai.
Baroh ki nongkren, ha ka jing ialang jong ka General Assembly jong ka United Nations, ki ioh ban pyndonkam da u microphone thymmai, hynnin ka sngi bad la shim, ba katei ka dei ka jingthmu ban khanglad, na ka jing ia bit jong ka jingpang khlam covid 19.
Uwei na ki nongthoh khubor, uba don ha ka dorbar jong ka UN, ula ong “Ka juk thymmai jong kane ka por covid, u condom, uba la pyndait sa ha ki microphone".
Katba kum ki kyndon jong ki nong pyniaid ha ka dorbar UN, la pynbeit ban pynkhuid ia ka rynsan ba ki nongialam na ki Ri bapher, ki leit ban kren bad nangta ia u microphone ruh, la bujli mar ia dep kren uwei u nongkren.
U Joe Biden, President ka America, u kren hadien ba ula dep kren U President ka Brazil, U Jair Bolsonaro, ha katei ka jing ialang hynnin ha New York.
U Bolsonaro, ula pynthikna ha ka Lah sngi U Blei, haba u iakynduh ia U Boris Johnson, myntri rangbah duh ka England, ba um pat dep injek satia shisien ruh ialade.
U Johnson, u ong “Nga la dep arsien" katba U Bolsonaro, u ong “Um pat dep".
U Bolsonaro, ula ioh jingpang covid ha U Naitung 2020.
U Johnson, u ai jingmut ia ki paidbah, ba kin injek da ka  AstraZeneca, kaba dei ka dawai injek, kaba ym pat pyndonkam satia ha  United States.
“Nga ruh nga ioh ia ka jingpang bad ynda haba baroh u paidlang ka Brazil, ula dep injek lut khoit bad lada dang don dawai kaba tam, ngan sa rai, la ngan injek ne em ialade" ong U President ka Brazil.
Ha ka jingialang jong ka UN, U Bolsonaro, um shym la deng mask satia, ha ka por ba u kren na jrong rynsan bad mar ia dep kren U President ka Brazil, u nongtrei ula leit law mar mar ia u microphone bad u sop, da uwei pat, uba ki nongthoh khubor, ki ong, u dei uba la sop kum u condom.
New Delhi:Ka tnat pyn iaid kali jong ka sorkar India, ka wad jingtip na ki jylla ha Maha rashtra, Madhya Pradesh, West Bengal, Bihar, Kerala, Telan gana, Andhra Pra desh, Rajasthan bad Chhattisgarh, halor ka jingdon ki khyrdop lump isa na ki kali.
La ong ba ka jing pyn trei kam ia ka GST, ka dei ban pynduh pyndam noh ia ki khyrdop lum pisa ha ki khappud jong ki jylla, hynrei haduh mynta, ki dang iai don ki khyrdop lum pisa na ki kali ha kitei ki jylla.
Na ka liang jong ka All India Motor Transport Congress (AIMTC), ka la iai rah ia katei ka mat ha ka sorkar India, ong shuh ka khubor.
Shillong:Myn hynnin ka sngi, na ka liang ki nongialam ka National People’s Party (NPP) Mylliem Block ki la leit ban ai da ka dorkhas ia u Myntri ka tnad khlaw jong ka sorkar jylla U James P K Sangma ban pynpaw ia ka jingsngewkhia halor ka khubor ba don jingthmu ka sorkar ban ai ia ka jaka khlaw ka ba don ha Upper Shillong sha ka tnad shipai liengsuin.
Haba kren halor kane ka bynta, na ka liang jong u Myntri u la pynpaw ba ia ka ne ka jingtyrwa, na ka liang ka sorkar ka la dep ban bishar bniah bad na ka liang ka sorkar jylla ka la long ka ba kren shai ba baroh ki khlaw ki ba hap hapoh ka tnad klhlaw ki dei ki ba donkam bha ban sumar ia ki bad na ka liang ka sorkar kam don jingthmu eiei ban ai ia kine ki khlaw sorkar sha ka tnad shipai.
U la ong ba na ka liang jongu, u pynthikna ia ki nongshong shnong na Mylliem bad ki nongshong shnong ka Upper Shillong ba ka sorkar kam don kano kano ka jingthmu ban ai ia ka jaka khlaw, sha ka tnad shipai lieng suin.
Na ka liang u bah Gilbert Laloo, u working president ka NPP Mylliem Block, u la pynpaw ia ka jingsngewkmen halor ka jingpynshai u myntri ka tnad khlaw jong ka sorkar jylla halor ka jingmih khubor ba ka tnad khlaw ka don jingthmu ban die ia kane ka jaka sha ki tnad shipai liengsuin.
Ia ki sla la ieh kumne haduh kumba shi bnai, ne haduh ba kan da sdang slap, kata ba ki sla kin ioh jingsngem bad ba kin ym shroin eh.
Hadien kata pat ki sa weng noh ia ki na ki shken, bad ki sa kynton syrtap syrtap ia ki.
Kaba lai pat ka rukom ka long kaba ki pyndonkam na ka bynta u dumasla uba kham bha.
Ia kane ka rukom kaba ngin sa batai harum ki khot ‘flue curing method’.
Kane ka long ka rukom kaba ki ju pyndonkam sha Amerika bad kiwei-kiwei pat ki ri.
Ia kane ka rukom la sdang ruh ban pyndonkam ha ri India la katto katne snem mynta.
Ka jaka ha kane ka ri India ha kaba ki pyndonkam nyngkong ia kane ka rukom bad ha kaba haduh mynta ki kham leh bha eh, ka long ha ka distrik Guntur kaba don ha ka Madras Presidency.
Dei kane ka distrik kaba pynmih u dumasla uba bha tam ha ri India na ka bynta ban shna sikret.
Ka India Leaf Tobacco Development Company ha Guntur District ka long ka kompani kaba heh shibun eh, bad kaba thied iajan baroh ia u dumasla uba ki shna ha kane ka distrik khnang ban shna sikret.
Khnang ban shna ia ka sla da kane ka rukom, donkam ka iing ne sem (barn) kaba thikna.
Don mynta ha ri India kumba 2500 ki sem kiba kum kine kiba shna ia u dumasla.
Lada ka lyngkha ka long kumba 15 ekar, ka jingheh jong ka sem ka long kumne: 6 ft x 16 ft x 18 ft, hynrei lada ka lyngkha ka long kumba 20 ekar, kata ka sem ka dei ban long kumba 20 ft x 20 ft x 22 ft.
Ka kynroh jong kane ka sem ka dei ban long da u mawit lane da ki maw, bad ia ka jingsop jong ka lah ban leh da ka tin, hynrei kaba kham bha ka long da u mawit khnang ba ka jingshit jingkhriat hapoh ka sem kan ym kylla kloi eh.
Kane ka sem ka dei ban don ka lynti iaid l’er ha ka tnum, bad ka dei ban long kaba lah ban plie lane khang ia ka katba mon.
Nalor kata ka dei ban don ruh ar ne lai tylli ki thliew (ventilator) hajan kjat jong kawei ne ar ki kynroh.
Kine ki thliew ruh ki dei ban long kiba lah ban plie lane set katba mon khnang ba ka l’er ka lah ban rung tang haba donkam.
Kine ki thliew ki lah ban long kumba 24 in.
x 12 in.
kawei kawei.
Haba plie ia kine ki thliew bad ia kitei ki thliew na tnum, kata ka l’er ka lah ban iaid lyngba kane ka sem.
Kane ka sem ka don ruh ka pajwa kaba ka khlieh jong ka, ka ia ryngkat bad ka tbian (floor jong ka sem).
Ia ka l’er shit na kane ka pajwa ki ialam da ki paip (pipe) nar kiba kumba 12 inshi u diameter, bad kaba par baroh sawdong ka sem bad kaba kut khadduh-khadwai kum u atoskhana ha ka tnum hamar pyrshah jong ka pajwa.
Ha kawei na ki saw tylli ki kynroh jong kane ka sem don iwei i jingkhangiit iba rit iba ki pyndonkam ban peit ia ki thermometer (jingthew ia ka jingshit jingkhriat) bad ia u hygrometer (jingthew ia ka jingrkhiang ne jingsngem ka l’er).
Ka pajwa (furnace) kaba ki pyndonkam na ka bynta kane ka sem ka long kaba ki ju ioh na ka kompani u Messrs Arthur Butler & Co.
, Muzaffarpur Bihar.
Nga ngeit ba lah ban ioh na kiwei pat ki kompani kiba die ia ki kor rep, kum na ka kompani u Kirloskar Brothers & Co.
, Satara, Bombay Presidency.
Ia kane ka pajwa dei ban tei ha kata ka rukom ba ka khmat jong ka ka iaryngkat bad kawei na ki kynroh bad kaba lah ruh ban ai ding na shabar.
Ka jingshit na kane ka pajwa ka iaid baroh sawdong jong ka sem.
Ha ka sem pat ki buh san kyrdan ki ding sawdong lynter lynter, ha baroh saw ki kynroh ha ka jingjngai kaba kumba 4 phut na kawei ka kyrdan ha kawei pat, hynrei u dieng sawdong uba hapoh eh u dei ban long kumba hynniew phut ka kynjang na tbian.
Kine ki dieng sawdong ki kyrshan ia ki shken ha kiba ki sdien ia ki sla dumasla.
Ynda la sdien ia ki sla bad la buh ia ki hapoh kane ka sem, ia ki jingkhang bad ki ventilator baroh ki sa khang noh, bad ki sa ai ding ia ka pajwa.
Dei ban ai ding suki-suki ba ka jingshit kan ym kiew kynsan eh.
Donkam ruh ban da thew ia ka jingshit kaba hapoh iing.
Ia ka jingshit ki thew da ki thermometer kiba ki buh ha pyrshah i jingkhangiit iba rit kiba long kumba 4 phut shiteng na ka khyndew bad i bym dei ban plie katba ki nang pynrkhiang ia ki sla hapoh ka sem.
Ka jingshna ia ka sla dumasla da kane ka rukom ka long kumne: (1) kaba pynstem ia ka sla, (2) kaba pynneh ia ka rong, (3) kaba pynrkhiang ia ka sla.
Khnang ban pynstem ia ka sla, ka jingshit jong ka sem ka dei ban long naduh kumba 85 degree (Fahrenheit) haduh 100 degree (Fahrenheit), bad ka dei ban neh ha kane ka jingshit naduh kumba 30 haduh 40 kynta.
Hadien kane pat ki sa kham pynshit shuh-shuh khnang ban pynneh ia ka rong stem, bad ka jingshit ka dei ban long pat naduh 100 haduh 120 degree.
Kane ka dei ban neh kumba 16 haduh 24 kynta.
Hadien kane ki plie ia ki ventilator malu-mala ban pynmih ia ka jingsngem.
Nangta pat ki pynkiew ia ka jingshit khnang ban pynrkhiang ia ka sla, na ka 120 haduh 165 degree, bad katba ki nang pynkiew ia ka jingshit katta ki nang pynrit ia ka jingplie jong ki ventilator.
Kane ka jingpynrkhiang ka neh kumba 28 haduh 42 kynta.
Ynda ki sla ki la rkhiang bha haduh u thied pdeng (midrib), ki sa pynduna ia ka ding bad sa plie ia ki ventilator baroh, khnang ban pynrkhiang ia ka sem.
Ki sa ieh kumne baroh shimiet bad ia ka jingkhang ruh ki iehnoh rynghang khnang ba ki sla ki lah ban ioh jingsngem katto-katne na ka l’er bad ba kin ym shroin eh ynda haba la dei ban shim noh ia ki na sem mynstep.
Ka sem kaba heh kattei katba la ong haneng kata 16 ft x 16 ft x 18 ft ka lah ban ngiam kumba 22 mon shiteng u dumasla; bad une, ynda la dep shna, un long 4 mon shiteng.
Ynda la sei ia u na ka sem ki sa jied bad buh kyrpang ia ki sla katkum ka jingitynnad jong ki.
Kino-kino kiba kwah ban ioh jingtip kham bha shaphang kane ka rukom shna dumasla ki lah ban pynioh ia ka bulletin No 187 (1928) jong ka Agricultural Research Institute, Pusa; lane ia ka bulletin No.
71 jong ka Department of Agriculture, United Provinces.
Nongpoh:Tang mar ia tip ba yn plie noh ia ka dukan Kyiad (Wine Shop) kaba la thmu ban buh ha Umdon ka jaka kaba don hajan ka shnong Umryng ksai bad Lumbyrhing, ki paidbah na kitei ki shnong lem bad na kiwei ki shnong ba marjan, ha ryngkat ka jingdon ki katto katne kynhun sengbhalang, ki la leit syndon ban tur sha katei ka jaka kaba la thmu ban plie ia katei ka dukan Kyiad, na ka bynta ban pynpaw ia ka jingpyrshah kaba jur eh halor katei ka jingthmu ban plie noh ia katei ka dukan Kyiad.
Lah ruh ban kdew hangne ba katei ka jingthmu ban plie ia katei ka dukan Kyiad ia katei ka jaka, ka la dei ha ka sien kaba ar, ha kaba ha ka sien kaba nyngkong ka la pulom noh namar ki paidbah ki la mih ban pyrshah bad hynne ka sngi ruh ka la pulom noh, namar ki paidbah na kitei ki shnong lem bad ki kynhun sengbhalang, ki la pynshah hi triang bad kim ailad ba katei ka dukan Kyiad kan ioh ban plie ha katei ka jaka.
Ha katei ka sngi, la iohi ba ki bor pulit ka Ri-Bhoi ha ryngkat bad ki pulit CRPF, ki la poi sha katei ka jaka ban pahara, khnang ba kin ioh ban tehlakam lada mih kano kano ka jingiakulmar bad lah ban wanrah ia ka jingjia kaba sngewsih.
Na ka jingkren ki nongialam shnong, ki sengbhalang bad ki riew paidbah, ki la pyneh hi triang bad kiba la ong ruh ba kim ailad da lei lei ba katei ka dukan Kyiad kan don ha katei ka jaka.
Nalorkata ki la pynpaw ruh lada ki kwah ba katei ka dukan kyiad kan urlong, ki dei ban leit buh hapoh ka shnong Pahammardoloi, ka shnong kaba ai jingbit ban buh dukan Kyiad, hynrei ym hajan ka shnong Lumbyrhing bad Umryngksai, namar ki paidbah na kitei ki shnong ki pyrshah eh ban don ki dukan Kyiad.
Namar katei ka jingpyrshah ki nongialam shnong, sengbhalang, seng samla, seng Longkmie bad ki paidbah, u trai jong katei ka dukan Kyiad uba la tip kum u Bah Corneluis Kharhunai, u la khang noh ia katei ka dukan die Kyiad kaba u la thmu ban plie paidbah hynnin ka sngi.
Shillong: Mynta ka sngi ki nongshong shnong jong ka Dong Mawiawban kaba hap hapoh ka shnong Siejlieh ki la lap ia ki artylli ki metiap jong ki shi kurim na kawei ka ing sah wai ka ba don ha ka Dong Themïew,Nongstoin ha ryngkat bad iwei I khunlung kynthei i ba dang 6 bnai iba dang im.
Ka longkmie kaba la khlad ka dei kaba la tip kyrteng kum ka kong Rosemery L.
Lyngkhoi bad u bah Bose Kharbani bad ki dei ruh ki ba la wan ban shong wai ha kane ka ing.
Ki para marjan ki la lap ia ka met jong ka kong Rosemery L Lyngkhoi ba ka la thiah lyngktar ha jaka thiah, katba ia u bah Bose Kharbani la lap ia ka met jongu ba ka sdien ha u tyllai phasi, katba ia i khyllung kynthei ba dang hynriew bnai i ba dangim la lap ba i dang shong ha syndah bad la ka kmie.
Ia itei i khyllung la rah noh sha Civil Hospital, Nongstoin na ka bynta ban ai jingsumar, namar ba im lait shuh wat tang ban iam ruh namar ba i la shu iam baroh shimiet khlem ioh bam ioh dih shuh.
Kat kum ki khubor ba la iohlum ki la iathuh ba ia katei ka jingjia la lap da ki para marjan mynta ka step ha ka por kumba 11 baje eiei ha kaba na ka liang jong kine ki paramarjan ki la pyntip noh wut wut ia katei ka jingjia sha ki bor shnong ha kaba na ka liang jong ka shnong ruh ka la pyntip noh mar mar sha ki pulit kiba la hiar mar mar sha katei ka jaka.
Na ka liang ki pulit ka Crime scene Unit na Shillong ruh ki la wan sha katei ka jaka ban iarap ia ki pulit ka District ban pynlong ia ka jingwad bniah halor katei ka jingjia.
Na ka liang jong kiba ha ïing jong utei u shynrang, ki la iathuh ba u bah Bose u dei u ba la iashong khlad bad katei ka lok ka kong Rosemery, namar ka jingbym iasngewthuh jingmut ha iing ha sem.
Ki la iathuh ruh ba ha kine ki sngi ba ladep u la leit bylla misteri sha Shillong, hynrei ha ka miet jong ka 20 tarik u khlem wanphai shuh sha jaka trei ha kaba ki para ba iatreilang bad u ki la pyntip noh sha kiba ha ïing.
Na ka liang kiba ha ïing ki la pyrshang ban phone ia u, hynrei u khlem shim satia bad dei tad mynta ka step jong ka 21 tarik ba ki la ioh ia ka khubor ba la lap ia ka metiap jong ki na katei ka iing sah wai.
Na ka liang ki pulit kiba tohkit ia ka ne ka jingjia ki la iathuh, ba katkum ka jingkhmih bad bishar bniah la lap ba kam don kano kano ka jingshah pyniap dusmon, hynrei ka dei beit ka jingleh hi ha kaba utei u shynrang hadien ba la dep ban ksih iap ia la ka lok, u la sdien phasi noh sa ialade bad ki la iehnoh marwei ia itei i khyllung kynthei ba dang hynriew bnai.
Hadien ba la pyndep ia ki jingdonkam baroh, ia kitei ki artylli ki metiap la rah noh sha Nongstoin Civil Hospital ban leh ia ka post Morten examination bad ka jingtohkit ka dang iaid shakhmat.
Uwei u tymmen, ula kyndit haba u lap ba ka poi ka pisa ha ka bank account jongu, kaba long T.
52klur.
Katei ka dei ka account kaba ka ju poi ka bai bam tymmen jongu.
“Sngewbha ai khyndiat na katei ka pisa, ba ngan lah ban pynlut na bynta ka jinglong tymmen jongnga" ula ong.
U Ram Bahadur Shah, u dei na kawei ka shnong kaba hap ha ka Katihar police station, ha Muzaffarpur district.
U Ram Bahadur Shah, u leit ban peit ia ka bai bam tymmen jongu hapoh Bank, hynrei, ula kyndit, haba ka don ka pisa ha ka account jongu T.
52klur.
U Sujit Kumar Gupta, uba dei u khun jong U Ram Bahadur Shah, u dawa na ka sorkar jylla, ba kan sngew synei ban pynnoh khyndiat na katei ka pisa, na bynta ba un bam tymmen u kpa jongu.
Kane kam dei ha ka sien nyngkong, jong ka jingthep pisa bakla, hynrei ha ki khyndiat sngi ba ladep, ki don ar ngut ki khynnah skul, ha Katihar district, kiba la kyndit ban lap, ba ka la poi ka pisa ha account jongki, kaba T.
900klur.
Kham mynshwa, ula don sa uwei u briew, uba la ioh pisa T.
1.
61lak ha ka bank account jongu.
La iathuh ba U Gurucharan Vishwas, u khynnah class 6, ula kylla long u dap million, haba ka la poi ka pisa ha ka bank account jongu ha Uttar Bihar Gramin Bank, kaba long T.
905klur.
‘Nga dei ban thied uniform bad sa kiwei ki jingdonkam bad haba nga leit rah ia u aadhar card jongnga hapoh Bank, nga lap pynban, ba nga don pisa T.
905klur" ong U Gurucharan Vishwas, uba sah ha Naya Tola Pastiya ha Azamnagar block.
Nangta U Asit Kumar, ula lap ba ka don ka pisa T.
62klur hapoh ka accont jongu hapoh Bank.
Hynrei la iathuh da ki bor pyniaid na Bank, ba katei ka jingrung ka pisa da ki klur bad ki spah klur, ka dei na ka jingthut jong ka software hapoh Bank.
U Sanat Kumar jong ka Uttar Bihar Gramin Bank, u iathuh “Ngi la tohkit ia katei ka jingjia bad ngi lap ba U Asit Kumar, u don T.
100 ha ka account jongu, katba U Gurucharan Vishwas, u don T.
128 bad kam don satia ka pisa kaba T.
960kur, ba la thep ha kitei ki account.
Shillong: Kiba ioh pang covid mynta ka sngi, ki don 150ngut bad kiba jem na ka jingpang, ki don 167ngut.
Uba iap u don uwei, uba khlem pat dep injek satia.
Kiba don ia ka jingpang baroh, ki long 1,878ngut bad kiba iap baroh ki long 1,381 ngut.
Ka East Khasi hills, ka don ia 66ngut kiba ioh pang thymmai, katba ka Ribhoi, ka don 26ngut.
Ka sorkar India, ka pynpaw ia ka jing pyrshah jur jongka, halor ka rai jong ka sorkar England, ban nym ithuh satia ia kito kiba la dep injek, kiba leit na India sha katei ka Ri.
Ka sorkar England, ka la pynbna, ba ia kito kiba la dep injek pura ruh, ba kan pdiang satia, kum kiba la dep injek bad la bthah ia kiba wan na India, ba kin hap ban shong kyrpang shiphew sngi kynthih.
La ong shai ba kito kiba la dep injek da u covishield, ba la pynmih da ka  Serum Institute of India (SII), hynrei, yn nym ithuh, ba ki dei kiba la dep injek satia.
Ka khubor jong ka tnat kam bar ri, ka sorkar India, ka ong ba u covishield, u dei u dawai, uba la pynmih da ka Serum Institute, wat la u dei uba la thaw nyngkong eh, na United Kingdom bad la ong shuh shuh, ba ka jing bym tihuh ia u covishield, ka dei ka jingleh niewbein kaba jubor bha.
La ong ba u myntri bar ri, ula iakren bad ka sorkar UK halor kane ka mat, ha kaba la khmih lynti, ban poi noh kloi sha ka jing ia beit.
“Ngi dawa na ki paralok jongngi, ba kin ithuh ia ki dawai jongngi, hynrei, lada kim leh kumta, ngi don ia ka hok, ban buh, ia la ki jong ki kyndon" ong ka khubor jong ka tnat bar ri ka sorkar India.
Ki paidbah nongshong shnong jongka thaiñ Mawsynram Block kynthup naduh ki jaidbynriew Khasi, kiGaro bad haduh ki Hajong kiba bun kiba kynshew pisa lyngba ki Bank Account jongki hapoh kaMeghalaya Co-Operative Apex Bank Ltd.
(MCAB) Mawsynram Branch, ki la iakynduh ia shibun kijingeh ha kaba iadei bad ka jingiaid jongka kapor na ka bynta ban thep ia ki Pisa jongki shimet kumjuhne ban sei ia ki Pisa tyngka ha kapor ba ki donkam kyrkieh ne wat ruh tang ban update ia ki BankPassbook jongki ruh kumjuh, da kaba kin hap ban ieng ia u Line haduh da ki por ba jrong ba hap banshong ne ieng hajuh.
Na ka liang jongnga u Bah Banshai Marbaniang uba long u nongtreimon sngewbha hapoh la kajong kaJylla lyngba katei ka Thaiñ haba iohi ia kane ka jingjia nga la ioh ban iakynduh ia ki katto katne ngut kinongtrei jong ka MCAB Mawsynram Branch ban pynsngew hakhmat jongki bad nakaliang jongki ruhki la pynpaw bad pdiang ia kane ka jingjia namar ka jingduna ki Nongtrei bad la bun ki Customers.
Ki paidbah kin hap ban ieng ia u line uba jrong da ki kynta khamtam eh ha kapor jongki sngi longiewlonghat ne wat hapor ba kin wan ban shim dawai ruh kumjuh, ha kaba bun ki paidbah na kylleng kiJaka sawdong ki wan khamtam haba pyrkhat naduh ki thaiñ Border Bangladesh ruh kumjuh.
Ki nongtrei jong katei ka Bank khamtam, na ka liang jong u Cashier u la pynpaw ba ka MCAB MawsynramBranch ka la kot haduh kumba 70 Hajar tam ki Nongkynshew Pisa (Bank Customers) kylleng naduh kithaiñ Tyrsad shaduh Ranikor C&RD Block, kynthup ruh kumjuh naduh ki Job Card Holders kiba iohkam lyngba ka MGNREGA jongki VEC bapher bapher jongka Mawsynram C&RD Block.
Khlem da pynslem na kaliang jong nga u Bah Banshai Marbaniang nga la ioh ban iakynduh markhmatbad u Bah O.
Nongbri uba long u Managing Director (MD) uba heh jong ka MCAB Head Office Shillongbad nga la pynpaw ba la donkam kyrkieh ban buh noh kawei ka kor Automated Teller Machine(ATM) hapoh ka shnong Mawsynram, khnang ban wanrah ia ka jingpynsuk ia ki paidbah kiba bunjong katei ka thaiñ bad ruh namar ba katei ka thaiñ ka dei kawei na ki thaiñ kaba long pdeng na byntaki paidbah kiba shong ha kiba bun tylli ki shnong ban iaid lyngba katei ka jaka.
Kumta halor katei ka jingeh kaba la iakynduh da ki paidbah, na ka liang jongnga kum uwei na kinongtreimon sngewbha nga hap ruh ban bynrap lang ia ka jingdawa kaba jur na ki bor jongka MCABank Ltd.
kiba don halor ba dei ban pynbiang noh ia ki kor ATM ha manla ki Branch jongka MCABkumba long lem ha kiwei ki jaka, khnang ba kan pynsuk ia ki paidbah kiba kynshew pisa lyngba kiAccount jongki bad ruh kiba donkam ban sei pisa kyrkieh.
Khublei Shibun.
Sd/-.
Ban im ka jingim kaba koit ba khiah kadei shi bynta jongka rukom im jongphi.
Ymtang la jingkoit jingkhiah jongka met ka phad, ka koit ka khiah jong ka jingmut jingpyrkhat ruh kadei kaba donkam naka bynta ka koit ka khiah kaba pura.
Bad ka koit ka khiah kaba pura kadei kaba pura kadei kaba donkam naka bynta ban im slem bad ban im ka jingim kaba smat ba sting.
Ka jingbymlah ban im haka rukom im kaba longkoit long khiah ka kyntiew iaka jingma ban ngat haka jingpang klongsnam, Type2 diabetes, stroke bad cancer.
Ban pynduna iakine ki jingma jongka jingkoit jingkhiah kaei kaba donkam kalong ban khmih shaki jingmlien babha kiba rit hynrei kiba treikam bha kiba ki briew kiba koit ba khiah tam haka pyrthei ki leh bad peit kumno phin lah ban pyntreikam bha iaki haka jingim jong phi.
Kine harum kidei ki katto katne ki jingmlien jongki briew kiba koit ba khiah tam haka pyrthei ki ju leh:–KIM JU DIH SIKRET:— ka jingiehnoh ban dih sikret kalah ban nangpynjrong shuh shuh iaka rta jongka jingim jongphi bad pynim slem iaphi.
Ka jingdih is u sikret, ki kynja bad wat ka jingdih duma kam dei kaba shngain bad ka pynsniew ruh iaki tor.
Bad ruh kito ki bymju dih sikret hynrei ki shah haki tdem sikret la jutip ba ka jingma ka kiew kumba 25 haduh 30 % haka jingpang klongsnam, katkum ka American Heart Association kaioh lum jingtip.
Kumta kiar katba naka jingdih sikret.
KI BUD BAD BAM BHA IAKI BAM KIBA NAKI JINGTHUNG:— Ka jingkynthup iaki jingbam kiba maki jingthung kum ki symboh khaw, ki jhur ba pynlong jingbam, jingbam symbai, ki nuts bad ki jhur kin pynduna ka jingma naki jingpang kiba shyrkhei.
Katkum ka jingpule haka Journal of the American Heart Diseases, ki jingbam kiba naki jingthung ki pynduna iaka jingma naka jingpang Cardiovascular da 16% bad ka jingkhlad kloi da 25%.
KI KILAN MET TISTA:– Ka jingkilan met da kaba pynkhih iaka met ka phad ka donkam bha naka bynta ka met ban kyntiew halor ka jinglah ban tied bha u klongsnam bad iaka jingtreikam bha jong kiwei pat ki bynta jongki dkhotmet.
Ngim shym ong iaphi ban leit shaki gym hynrei phi lah ban leh iaki jingkilan met kiba ym da bam bor kum ka jingiaid kjat, ialehkai sports, niah cycle bad kiwei kiwei de namar kine kilah ban pynsmat pynsting ia ka met jongphi.
KI BAM BHA IAKI DOHKHA:— Katkum ka Academy Of Nutrition and Diabetic, ki dohkha ki don iaka Omega fatty acids kiba jutip ba ki ai shibun ki jingmyntoi iaka koit ka khiah kynthup iaka jingkyntiewlang ia koit ka khiah jong u klongsnam.
Katkum ka jingpule haka Clinical Gastroenterology And Hepatology, ban bam iaki dohkha kalah ban pynduna naki jingma ban ioh iaka jingpang colon cancer.
KI PYNIADEI BAD KIWEI:— Ban don bynta lang kaba iajan bad kiba haiing bad ki paralok ka pynkmen iaphi, kane hadien ka iarap iaphi ban im ka jingim kaba longkoit longkhiah.
Katkum ki stad wadbniah jongka Duke- Nus Medical School, Singapore, ki ong ka jingkiew ka jingkmen ka don jingiadei beit beit bad ka jingduna haka jingkhlad.
KIM JU PYNKHUSLAI IALADE:— Ki briew kiba long koit long khiah tam kim ju pynkhuslai ialade bad kane kadei kaei kaei kaba pynlong iaki kiba koit ba khiah bad ba kmen.
Ka jingbankhia jur haka jingkhuslai ka don jingiadei bad ka jingkham jur ki jingma ha kaba ioh iaka jingpang klongsnam, cancer, diabetes, la jingshitom haka jingmut jingpyrkhat bad ka pynlyngkot ruh iaka rta jongka jingim jongphi.
Ki briew kiba koit ba khiah ki tip kumno ban tehlakam iaka jingkhuslai da kaba pyrkhat ialade tang shaphang ki jingbha suda, thiah haka por kaba biang, kiar na ki jingdih pynbuaid bad donlang bad ki briew kiba bha bad ai mynsiem.
KI PYNNEH IAKA JINGLONG KOIT LONGKHIAH HAKA JINGKHIA :— Katkum ka National Institute, ban pynneh iaka jinglong koit longkhiah haka jingkhia kadei kawei naki jingmlien kiba longkoit longkhiah tam kaba lah ban ai iaka rta ban im slem sa kumba da ki phew snem eiei jongka jingim jongphi.
Ki briew kiba khia bad sngaid palat ki kham don jingma kaba jur ha kaba ioh iaka jingpang diabetes, hypertension bad jingpang cardiovascular.
KI DIH ANTAD IAKA KYIAD:— Ka jingdih antad katban biang iaka kyiad kadei kaei kaba ki briew kiba koit ba khiah tam ki leh.
Katkum ka jingpule, katba ki briew ki dih kham palat katta ka kham don jingma iaka jingbymlah treikam bha u klongsnam, shahktah kloi ha ka jingpang stroke, ialam shaka jingkhlad kloi bad shahktah jur ka ka jingpang Aneurysm.
KI PYLLUT KA POR SHABAR:— Ki briew kiba koit ba khiah tam ki kham pynlut ka por shabar hapdeng ka mariang.
Haka jingshisha, ban pynlut por hapdeng ka mariang la jutip ba ka ai shibun ki jingmyntoi naka bynta ka koit ka khiah jong ka jingmut jingpyrkhat bad ka met ka phad jongu briew.
Iakane la jutip ba ka kyntiew iaka immune system, pynduna ka jingbanbor haki hormones, pynsuki iaka jingtied sted u klongsnam bad pynlong smat iaka jingmut jingpyrkhat.
KI PYNLUT KA POR KABA MARWEI:— Ban pynlut katto katne ka por marwei kadei kaba donkam bha naka bynta ka koit ka khiah bad ka jingbha jong ka jingmut jingpyrkhat.
Ki jingleh kum kaba pule kot, la jingpyrkhat jylliew bad leit jingleit marwei kalah shisha ban pynkhlain iaka jingmut jingpyrkhat, kyntiew iaka jinglong jingman bad ioh ki jingmut kiba thymmai.
Kane ka dei kawei naki lynti kaba biangtam bad kaba suk tam ban pynlong ialade uba koit ba khiah tam.
KI THIAH DAKA POR:— Katkum ka jingpule, ban thiah 8 kynta shimiet ka kyntiew iaka jinglah ban imslem bad pynduna ruh ka jingma naka jingkhlad kloi.
Ki stad wadbniah ki shem ba ki briew kiba thiah duna iaka 7 lane 8 kynta ki kham don jingma ha kaba khlad kloi na baroh ki daw jongka jingkhlad.
KI ANTAD IALA KAPOR HABA PYNDONKAM IAKI SOCIAL MEDIA:— Borabor ka jingpynlut por khah khah daki bun bun kynta haki social media kalah ban pynlong ia u briew u bymkmen bad sah haka jinglong marwei haki por ban sa wan.
Haba peit iaki dur bad pule ia ki jingthoh jongki paralok kan pynlong iaphi ban kwah ban ia nujor iaka jingbymbiang jongphi bad iaka jingbiang bha jongki paralok jongphi bad kane ka ktah bha iaka jingkoit jingkhiah jongka jingmut jingpyrkhat.
Kumta katba nang duna ban pynlut por haki social media katta phin nangkham kmen.
KI IARAP IA KIWEI:— Ki briew kiba koit ba khiah ki ju pyllait khnang ia kapor jongki naka bynta kiwei ban ai ka jingshakri bad leh bha man ka por.
Katkum ka jingpule bala pynmih daka BMC Public Health, kito ki briew kiba koit ba khiah ki ba lah ban ai jingiada bad iarap iakiwei ki kham lah ban imslem.
KI DON IAKA RUKOM PYRKHAT KABA BHA:— Ban long borabor kiba pyrkhat iakaba bha kadei sa kawei pat ka jinglong kaba ju don haki briew kiba koit ba khiah.
Ka jingngeit ba kiei kiei baroh kilong kiba bha suda ka iarap ia u briew ban ialeh pyrshah iaki jingpang, lait naka jingbanbor jongka jingmut jingpyrkhat bad koit naka jingshah puid.
Katkum ka Harvard Medical School, la jingpyrkhat iakaba bha tam ka don jingiadei bahbka jingtreikam bha ka met ka phad bad ka jingtreikam bha ka jingmut jingpyrkhat.
Ka long kaba donkam ba ngin sngewthuh ia ka jingmut jong ka kyntien synshar paidbah lane democracy namar don bun ki paidbah nongshong shnong kiba sngewthuh bakla ia ka dor bad tynrai jong ka.
Ka jingkylli ka long kaei ka synshar paidbah?.
Ka jubab ka long ka synshar paidbah, ka dei kata ka rukom synshar kaba aibor lane pynkupbor ia ki paidbah nongshong shnong ban jied ia ki nongmih khmat na ki jaka bapher bapher sha ki iingdorbar ka Ri ne ki Jylla bad ki ban kylla long ki nongsynshar jong ngi.
Ka jingsdang kaba nyngkong eh ba ki paidbah kin ioh bynta ban jied ia ki nongmihkhmat sha ka iingdorbar thawain ka dei ka jingiakhih ban wanrah ia ka jingkylla ha ka synshar khadar ka dei ha ri Bilat ne England lyngba ka Glorious Revolution ba la tip ruh kum ka Revolution of 1688 ne ka Bloodless Revolution kaba pynhiar khet ia u syiem James II bad kyntiew khet ia ka khun jong u ka Mary II bad ia u kurim jong ka u William II, da kaba wanrah ne thaw ruh ia ka Parliament ne iingdorbar thawain ha ka ri.
Kane ka dei ka jingsdang ba ki paidbah kin ioh ia ka lad ban jied ia ki nongmihkhmat sha ka iingdorbar thawain.
Ka United States Declaration of Independence ha u snem 1776 ka dei ka bynta kaba ar ba ka synshar paidbah ka ioh jaka.
Katei ka Declaration ne jingpynbna ka pynbna ba ki 13 tylli ki states ne colonies ha North America kiba hap ha ka jingsynshar ka sorkar Bilat kin pyllait noh ialade na ka jingsynshar jong ka sorkar Bilat bad ban long ka ri laitluid.
Katei ka jingpynbna ka long kaba kongsan ha ka pyrthei baroh kawei namar la seng ia ka ri kaba thymmai halor ka nongrim ki kyndon jong ka ain ne rule of law bad ka hok laitluid ki paidbah nongshong shnong ka ri.
Ka bynta kaba lai pat jong ka jingsdang ka synshar paidbah ka dei ka jingiakhih ne revolution ban wanrah ia ka jingkylla ha ka synshar khadar ka dei ka French Revolution ha u snem 1789.
Kane ka revolution ka la pynduh noh ia ka synshar syiem bad seng nongrim ia ka synshar paidbah da kaba thaw ia ka iingdorbar thawain ne ka National Assembly ha kaba ki paidbah kin jied ia ki nongmihkhmat sha ka iingdorbar thawain halor ka nongrim jong ka jinglaitluid (liberty) bad ka jinglong marryngkat (equality).
Kane ka revolution ka dei u maw nongrim ba kham kongsan ia ka jingsdang ka synshar paidbah ha ka pyrthei kaba pyni ia ka bor u paidbah.
Kitei ki lai tylli ki jingiakhih ban wanrah ia ka jingkylla ha ka synshar khadar ki la ai mynsiem bad ai jingmut ia ki ri ka pyrthei kiba hap ha ka jingsynshar donbor uwei u briew ne synshar shipai bad ter ter.
Bun na ki ri ka pyrthei kynthup ia ka ri India jong ngi kiba ju shah synshar ha ki hima ne ri nongwei haba ki la ioh ia ka jinglaitluid hadien ka thma bah ba nyngkong bad ba ar ki pdiang ne adopt ia ka synshar paidbah kum ka rukom synshar khadar kaba ailad ia ki paidbah ban jied ia ki nongmihkhmat sha ka iingdorbar thawain bad ka seng ne kynhun ba ioh bun ki nongmihkhmat kan kylla long ka nongsynshar ia ka ri katkum ka samoi treikam.
Haba ngi phai sha ka ri India ka jong ngi hadien ba la ioh ia ka jinglaitluid ki nongialam ka ri ki la pynkhreh ia ka riti treikam ne constitution ka ri kaba aibor ne pynkupbor ia ki paidbah ka ri ban don ia ka rai halade hi shimet shimet khlem da shah pynbor ha kiwei pat ban jied ia la ki nongialam ki ban pyntyllun ia ka synshar khadar lyngba ka elekshon.
Ki nongialam kiba pyniaid ia ka synshar khadar ki don ka bynta kaba khraw ban trei na ka bynta ka bit ka biang ki paidbah ha baroh ki liang khlem da iashah liang ban rat dyngkhong ia ka jingduk bad ka jingsahdien ha ki liang bapher bapher.
Kumjuh ruh ban thaw ki lad ki lynti ban thaw kam thaw jam ban kyntiew ia ka ioh ka kot ki nongshong shnong.
Ki nongprat lynti ban saindur ia ka riti treikam ka ri ki la shim ia ki jingthrang jong u Mahatma Gandhi u Kpa ka Ri ne Father of the Nation kiba u la pynpaw ha u snem 1931 ha ka makasin jong u , ka “Young India" ban pynlong ia ka ri kaba kiba duk ba jynjar kin don ka jingsngew ba kane ka dei ka ri jong ki, ban ia imsuk imsain, ban weng ia ki jingsngewpher ha ka imlang sahlang bad ki kynthei kin ioh ki hok kumba ioh ki shynrang ha baroh ki liang, ban pynrung ha ka riti treikam ka ri, ba ka sorkar kan trei ban pynurlong ia kita.
U Dr.
Bhim Rao Ambedar uwei na ki dkhot ka Constituent Assembly uba long ruh u Chairman ka Drafting Committee u pynsawa jam ba ka riti treikam ka ri kan ai ia ka political equality ne ka jingia ryngkat dor jong baroh ki nongshong shnong ha ka sain pyrthei ne synshar khadar ha kaba baroh ki nongshong kin ioh ia kata ka nongrim jong mar shi vote shi vote ha ka por ban jied ia ki nongmihkhmat.
Hooid ka long ruh kaba kongsan ba katei ka nongrim kan seisoh lada ka jingia ryngkat ha baroh ki liang ha ka imlang sahlang bad kamai kajih kin urlong, lym kumta lada ka jingduk bad jingiapher ha ka ioh ka kot ka iai bteng, ka synshar paidbah kan nym long kaba jop pura.
U Pandit Jawaharlal Nehru u Prime Minister ba nyngkong duh ka ri ha ka jingkren jong u ka ban sah jingkynmaw ha ka shiteng miet jong ka 15tarik u Nailar, 1947 u ong ba ka sorkar kan shimkhia ban weng ia ka jingduk jingkyrduh, ka jingsahdien ha bun ki liang bad ka jingbym iaryngkat ha ki jingioh jingmyntoi.
Kumjuh ruh ban niad ia ki ummat jong iwei pa iwei i nongshong shnong ka ri kiba mad ia ki jingeh (to wipe every tear from every eye) ka dei ka thong jong ka sorkar.
Kitei ki phang ba la pynpaw da kitei ki laingut ki nongialam ka ri nalor kiwei ki nongialam ki la ioh jaka ha ka constitution ka ri bad pynlong ia ki nongmihkhmat kiba bat ia ka bor synshar ban thaw ki mat treikam ba bun jait ban pynurlong ia kitei.
Haba phaidien biang ia ka jingpdiang ki nongialam jong ngi ia ka democracy ngi sngew ban ong ba ngi long kiba donbok ba ngi ioh ia ka hok laitluid ban jied ia ki nongmihkhmat ne ka voting rights khlem da donkam ban iakhun ban ioh ia ka.
Kumjuh ki kynthei ki ioh bynta lang ia ka voting rights.
Kum ban shu pynkynmaw ki kynthei ha ri France wat hadien ka French Revolution ha u snem 1789 kim shym la ioh ia ka hok ban jied nongmihkhmat ,dei tad haduh u snem 1946 ki dang ioh ia kata, kumjuh ha Switzerland ki dang ioh ha u snem 1971.
Kumjuh ruh ki dohiong ka ri America ki dang ioh ia hok ban iashim bynta ban jied ia ki nongmihkhmat ha u snem 1870 lyngba ka 15th Amendment.
Ka long kaba donkam namarkata ban sngewthuh bad niewkor ia kane ka hok ban jied ia ki nongmihkhmat ne voting rights khlem da shah ialam bakla ne shah pynbieij hano re hano ha man la ka shisien sansnem.
Ka jingkylli ka long hato baroh na ngi, ngi lah sngewthuh ia kane ka jinglong kordor jong ngi kum ki nongshong shnong ba laitluid kaba ngi ioh ne ngi shu iatyllun beit katba ka ialam khlem da niewkor ia kata namar ba ngi ioh da kaba suk bad khein sting ban pyndep hok ia la ka kamram.
Na ka liang ka Election Commission jong ka ri ka ju shimkhia na ka por sha ka por lyngba ka internet channel – ‘Voter Education Channel’ bad thung ia ki ‘Voters Awareness Observers’ ban pynshlur ia ki paidbah ban iashim bynta khlem tyngkai ha ka por ba jied ia ki nongmihkhmat ban leit sha ki jaka thep vote ne ki polling stations ban pynlong ia ka synshar paidbah ha ka ri kaba jop.
Ka jingjop ki kam elekshon da ka jingleit ryntih ki paidbah ka ri ban leit thep ia ka vote jong ki, ka dei ka dak ka jingjop ka synshar paidbah ban ioh ia ki nongsynshar katkum ka jingthrang u paidbah.
Lada ngi shu ia khnium tang ha ki rympei iing kam don jingmut satia lada ia la ka hok laitluid ba ngi ioh kyrpang ngim shym pyndep pura.
Ban pynlong ia ka synshar paidbah kaba jop bad kaba pura ngi donkam ban rat dyngkhong ia ka jingduk jingkyrduh (poverty), ia ka jingbymtip ne bym sngewthuh (ignorance) ia la ka hok kaba laitluid, ia ka jingsahdien la ha ka pule puthi ne ki kam pynroi kiba buh jingtynjuh ia ka jingjop pura jong ka bad ban weng sharud ia ka jingkhein sting da kiba lah bit lah biang ne ba lah nang lah stad ban pyndep hok ia la ka kamram kum ki nongshong shnong bad ban rai ia ka vote ba kordor jong ngi da ka jingshemphang ne jingsngewthuh ha ka shisien san snem ba ngi jied ia ki nongmihkhmat khlem da shah pynbor ne shah ialam bakla bad kumjuh ruh ban bret sharud ia ka pyrkhat myntoi shimet hynrei ban pyrkhat ia ka bha ka miat ka imlang sahlang salonsar.
Kyrmen ba ka jingthrang ki nongialam ka Ri India jong ngi kiba pynwandur ia ka constitution jong ngi kan long shisha kaba jop ba ka ri kan kiew shaphrang ha baroh ki liang lyngba ka jingiasnohktilang ki paidbah ka ri bad ki nongsynshar kiba ngi hi ngi jied ia ki.
Kochi: Ka jingbha nusip jong u briew, ka ju pyn kylla ia ka jingim jongu bad katei ka la jia ia u nongniah auto ha Kerala, uba la ioh kamai na ka khalai nusip kaba T.
12klur.
Uba pom ia katei ka khalai nusip, dei U Jayapalan P R, u nongniah auto, uba na  Maradu bad la pynbna ia katei ka result, ha ka Sngi U Blei, ha kaba u don ia number TE 645465.
“Nga la thied ia ka tiket, ha ka 10tarik Nailur 2021 bad nga lap ba ka dei ka number, kaba i donbok shibun" ong U  Jayapalan.
Namar ba ka khajna ruh ka rem, kumta U Jayapalan, un ioh khung ia ka pisa kaba T.
7klur, hadien ba la dep khate lut ia ki khajna bapher.
Nongpoh: Ka la don kawei ka jingjia pluh ding ia kawei ka iing ha shnong Quinine ha Ri Bhoi, ha kaba ka iing jong ka Kong Kyntiewlang Syiemlieh, ka la kem ding kynsan bad ha katei ka jingjia pluh ding, baroh ki jingdon jingem hapoh katei ka iing ki la julor hi khait bad kaba la wanrah ka jingduhnong kaba khraw eh ia ki trai jong katei ka iing.
La ong ba katei ka jingjia, ka la jia hynne ka sngi ha ka por 11 baje ei ei mynstep, ha kaba khlem da tip ia ka daw jong katei ka jingkem ding kynsan ia katei ka iing, hynrei ki briew na katei ka shnong, ki la iohi tad haduh ba ka ding ka la klang ia katei ka iing bad kaba la pynlong ia ki riew paidbah ba kim lah shuh ban leit iarap ia katei ka iing.
Ka kali pynlip ding na Nongpoh, ka la iabeh ban poi kloi sha katei ka jaka ban ai jingiarap ne ban pynlip ia katei ka ding kaba la klang hapoh katei ka iing, hynrei haduh da poi katei ka kali pynlip ding kam shym la lah shuh ban ai jingiarap bad kaba la pynlong ia katei ka ding ba kan shah bam duh ia baroh ki jingdon jingem ha katei ka ding.
Ha katei ka jingjia ym shym la don kiba mynsaw, namar ki khun kiba don hapoh katei ka iing, ki la iohlad ban mih noh tang mar ia iohi ba ka ding ka la klang ha katei ka iing.
Shillong:U bah Rapborlang Nongrum, u President ka KSU Mawlai Circle, u la kyntait ba ka Sur ki NongMawlai ka la iapait ha kaba u la ong ba ki lai seng, kiba kynthup ia ka KSU,FKJGP,HNYF, ki sngew ba ka Sur knongMawlai ka dang donkam shuh shuh ia ka jingkyrshan ia ki jingdawa jong ki.
Haba ia kren bad ki lad pathai khubor, na ka liang u President KSU Mawlai Circle u bah Nongrum u la ong ba kane ka jingiakhih kaba ki la rai ban pynlong mynta ka sngi ruh ka dei na ka liang ka Sur Ki NongMawlai, ym na ki dkhot jong ki sengbhalang.
“Ngi la wan ban shim bynta kum ki sur ki Nong Mawlai, ym kum ki dkhot jong ki seng bhalang , kaba la seng naduh ka 13 tarik u Nailar bad ha ka sur ki Nongmawlai ym pat shim ladon kino kino kiba la bat kam naduh ba seng ia ka" u la ong.
U la ong ruh ba ka jingiaid jong kiwei ki seng ki ba don hapoh ka Sur ki Nong Mawlai sha ka Sur Bri U Hynniewtrep ka shong ha ka jingmon jong ki, ha kaba ki hi kin sngewthuh ia kata.
U la ban jur ba na ka liang ki lai seng, ki khlem weng ia lade na ka Sur ki Nong Mawlai, hynrei kin neh beit ha poh ka sur ki nong Mawlai kumba ki la don naduh nyngkong bad kata hi ka dei ka nongrim jong kine ki seng naduh ka 13 tarik ba la seng ia ka.
U bah Rapbor u la pynshai ruh ba ka jingbym kwah jong kine ki lai seng ban pyniasoh hapoh ka Sur Bri U Hynniewtrep ka long namar ba ka sur ki NongMawlai, hi ka dang donkam ia shibun ki nongkyrshan, namar ba ki dang hap iaid shakhmat shuwa ban iaid sha kawei pat ki bynta kiba kham ha jrong.
Ula bynrap ruh ba wat ki dorbar shnong kiba pher bapher hapoh ka Ri Khasi,ha Shillong bad East Khasi Hills bad shnong Mawlai hi, ki dang donkam ia ka jingkyrshan jong ki ba bun balang, namar ba ki sngewthuh ba ha ki jingialang ki ba la dep ruh ka Sur ki NongMawlai ka dang donkam ia ka jingkyrshan jong kiba bun balang.
“Ngam ong ba ka sur ki nong Mawlai ka la iapait, namar ba ngi dang don hapoh ka Sur ki Nong Mawlai bad kane ka jingiakhih ruh ka long hapoh ka Sur ki nong Mawlai bad ngin dang ia kren bad dang wad ia ki lad ki lynti ban pynkohnguh ia ka sorkar halor ka jingdawa jong ngi"u la ong.
Shillong:Ki Saw seng ki ba kynthup ia ka KSU,FKJGP,HNYF bad ka RBYF ha kine ki sngi ban wan kin sa shong ia syllok biang ban pynkhie im biang ia ka jingiakhih na ka bynta ban pynurlong ia ki jingdawa ki ba dang sah teng haduh kine ki sngi.
Haba kren halor kane ka bynta, na ka liang u President ka KSU u bah Lambokstarwell Marngar, ha ka jingiakhih shong kyllain myngngor kaba la khot pynlong da ka Sur ki Nong Mawlai hakhmat u mot Woh kiang Nongbah, pyrshah ia ka Civil Hospital Shillong u la ong ba ki para Ri, para dkhot jong ka jait bynriew ka mat jong u bah Cheristerfield kan dei kawei ka mat ka ba kin ia khih hynrei ym dei ban klet ia ka mat Inner line Permit, ka mat u pud u sam bad ka mat Them metor.
Ha u snem 2018, bun ki samla ki la jaw ummat, ki la jaw ka snam na ka bynta ka mat Them metor, ha kaba na ka liang ka sorkar jylla ka la thaw ia ka High Level Commitee ban bishar bniah ia ka ne ka mat, hynrei haduh mynta kane ka la shu jah, la ong u bah Marngar.
“Nga kwah ban kylli ia ki nongialam ka High Level Commitee shano ka la poi ka mat Themmetor, ngim kwah ia kano kano ka mat ba kan pynpjah ia ka jingbitar, ia ka jingshim khia jong ki samla hynrei ngi kwah ban iohi ia ka jingshim khia jong ka sorkar nangne sha khmat, kata ka dei ka hok ia ngi kum ki nongshong shnong ban pan jingkhein na ka sorkar khamtam ia ki briew kiba ki paidbah ki la pynkup ia ka bor" u la ong.
Na ka liang u ne u nongialam u la kyntu ia ki khun samla ba kin pynleit jingmut ia ki mat kiba ktah ia ki jait bynriew bad ki dei ban sangeh ia ka jingkynthoh sharum bad shaneng, namar ka Ri ka donkam ia ki samla ba dap shynrang.
“Ngi dei ban buh sharud ia kata ka jingkwah burom, ngin buh sharud ia kata ka jingkwah long hakhmat bad ngin buh hakhmat ia ki mat jong ka Ri bad ka jait bad na ka liang ka seng kmie bad ki saw ki sengbhalang ngin sa shong pyrkhat ban bteng ia ka jingia khih"u la ong.
Ula kyntu ruh ba kum ki sengbhalang bapher bapher ki dei ban dang bteng ban ia shong ban phylliew jingmut ban pynkhie im biang ia ka jingiakhih halor ka mat ILP hadien ba ka khlam ka la sdang ban ailad.
Nongpoh:Kan da long shisha ka jingkmen kaba khraw eh ia ki paidbah kiba sah ha ki shnong bapher bapher ka thain Umden hi baroh kawei, namar mynta ka sngi la ioh ban plie paidbah ia ka Northern Ri Bhoi College, kaba don hapoh ka shnong Diwon, Ri Bhoi.
Lehse ka jinglah ban plie noh myn hynnin ka sngi ia katei ka Northern Ri Bhoi College, kan da pynkmen eh ia u Bah Mayrald Born Syiem, MLA ba mynta ka Nongpoh, namar uba la lah ban pynurlong ia ka jingangud u Dr.
D.
D Lapang, MLA barim ka Nongpoh bad uba la angnud eh ban urlong katei ka Kolej, khnang ba kan long ka jingmyntoi na bynta ki samla pule na kiba bun tylli ki shnong kiba don ha katei ka thain.
U Ma Vincent H.
Pala, MP Shillong Seat, uba la sakhi lang ha katei ka sngi, ha ka jingai jingkren jong u, u la ai ka jingkular ba un pynioh ia ka jingiarap kaba kyrpang eh ia katei ka Kolej, khnang ba kan da long shisha kata ka jaka ai jinghikai kaba sa ai jingmyntoi ia ki samla na katei ka thain bad ba kim donkam shuh ban leit pule sha kiwei pat ki jaka.
Kumba ka long mynta, ia ka building ba pura jong katei ka Kolej ym pat lah ban tei bad mynta ki 45 ngut ki samla pule, kiba la leit ban pule ha katei ka Kolej ki dang hap ban shong klas ha ki Building kiba don hajan bad ka Raid Nongtluh Higher Secondary School, Diwon, namar ia ki Building ba pura jong katei ka Northern Ri Bhoi College yn sa tei ha kine ki sngi ba wan.
Na ka jingkren kyllum lang jong baroh ki nongai jingkren ha katei ka sngi, ki la pynpaw ba ka jingwan urlong katei ka Kolej hapoh katei ka thain, ka la long shisha ka jingmyntoi kaba khraw eh ia ki samla pule ha katei ka thain bad ka ban long shisha ka jingiarap kaba palat eh na bynta kito ki samla pule kiba wan na ki longiing baduk, hynrei kiba kwah pat ban pule ia ki jingpule kiba kham shalor.
Kiba la sakhi lang ha katei ka sngi kaba la plie paidbah ia katei ka Kolej, nalor u Dr.
D.
D Lapang, nongaibuit ka sorkar jylla, kum u kongsan, u Bah Mayrald Born Syiem, MLA Nongpoh, u Ma Vincent H.
Pala, MP Shillong Seat, la sakhi da ka jingdon ki MDC kiba kynthup ia u Bah Charles Marngar, u Bah Balajied Rani, nangta ka Kong RM Kurbah, DC Ri Bhoi, ki ophisar sorkar lem bad shibun ki nongialam shnong na katei ka thain.
Shillong:Wat la ka jingai tika ne Covid 19 Vaccination hapoh ka jylla ka dang long kaba dang donkam bha ban pyndep shuh shuh namar dang bun na ki nongshong shnong ki dang artatien ban ai injek tika, hynrei la ïohi ruh pat ha kajuh ka por ba suki suki ki la don pat ki nongshong shnong kiba la sngewthuh ïa ka jingdonkam jong ka.
Ha kine ki sngi kiba bun ki jaka ai jingsumar hapoh sor Shillong ki la bunkam bha ban pyndep la ki kamram ban ai injek tika ïa kiba bun ki nongshong shnong lyngba ki Urban Community Health care Center ha ryngkat ka jingïatreilang bad ki dorbar Shnong.
Halor katei, ha ka jingleit jurip u nongthoh khubor la shem ba lah sdang ki nongshong shnong kiba pynpaw ïa ka jingdonkam ban ai injek tika bad ïa katei la sakhi lyngba ka jingïohi ïa ka jingbun kiba mih ban leit ai injek tika.
Dang ha ka sngi Saitjaiñ jong u taïew ba la dep ka Umsohsun Urban Community Health care Center ka la pynlong biang ïa ka jingai tika, lyngba ka jingbthah jong ka tnat ka Koit ka Khiah hapoh Riatsamthiah Community Hall ha kaba la ïohi ba naduh ki samla kiba lah 18 snem shaneng haduh 44 snem ki la wan ban ai injek tika.
Ha katei ka sngi la ïathuh ruh ba ym tang kiba dang ai injek tika ha ka sien nyngkong kiba la wan, hynrei ki don bun ngut ruh ki nongshong shnong kiba lah pyndep ïa ka jingai tika nyngkong kiba la wan ai injek tika sa ïa ka sien kaba ar ne 2nd dose.
Naduh ka por 10 baje mynstep ba la sdang ai injek tika la ïohi ïa ka jingmih ki briew ban leit ai injek tika, watla ha katei ka sngi ka don ka jinghab slap kaba jur.
Kat haduh ka por 4 baje janmiet kaba la dei ka por khang la sakhi ïa ka jingwan ai injek tika kiba bun ki nongshong shnong, kiba ymdei ruh tang kiba sah hapoh Riatsamthiah, hynrei na ki jaka ba marjan ruh kumjuh, da kane ka jingmih ki briew ban ai injek tika lah ban pynkut ba mynta kiba bun ki nongshong shnong ki la sngewthuh ïa ka jingdonkam ban ai injek tika, hynrei khlem da pynbor.
Nongpoh:Myn hynnin ka janmiet, ki nongialam shnong, ki seng long kmie, ki seng samla shnong bad ki sengbhalang, ki la pynlong ia kawei ka jingialang paidbah ha shnong Umryngksai, Ri Bhoi ban pynpaw ka jingpyrshah ba jur ia ki nongialam ka Raid Nongkhrah, kata hadien ba ki la pynmih ka jingmaham ia ki nongialam shnong ba kim bit ban ban leit mushlia halor ka jingai NOC ka shnong Pahammardoloi, na ka bynta ban buh dukan Kyiad ha kawei ka jaka kaba don ha Umdon bad kaba don ha khappud ka shnong Umryngksai bad Lum byrhing.
Lyngba katei ka jingialang, ki nong ai jingkren naduh ki Rangbah Shnong, ki Longkmie, ki seng samla shnong bad Sengbhalang, ki la pynrem jur ia kaei kaba la leh da ki nongialam ka Raid Nongkhrah bad shnong Pahammardoloi, ha kaba na ka sur jong katei ka jingialang, ki la pynpaw ba da lei lei kin nym ailad ba katei dukan Kyiad, kaba la thmu ban buh da u riew shimet kan urlong ha katei ka jaka kaba ki thmu ban buh.
Kitei ki nongai jingkren, ki la pynpaw ba ki jingsnew lyngoh eh ba kumno ia katei ka dukan Kyiad kaba la ai jingbit ne NOC da ka shnong Pahammardoloi, hynrei la thmu pat ban leit buh ha kawei ka jaka bad kaba jngai kumba 5 KM ei ei na katei ka jaka kaba ki thmu bad nalorkata ia ka Public Hearing ruh la leh ha shnong Pahammardoloi, hynrei ia katei ka dukan Kyiad pat, la leit buh ha ka jaka kaba ki paidbah kim kwah ban don kino kino ki dukan die Kyiad ne ki Wine Store.
Ki la don ruh kiba la pynpaw, da kaba ong ba ia katei ka dukan Kyiad, la dei ban leit buh sha shnong Pahammardoloi, ka shnong kaba ki nongialam shnong ki la mynjur ban don dukan Kyiad ha shnong bad kitei ki nongkren ki la ong ruh, ba lehse ki Longkmie longkpa hapoh katei ka shnong ki pdiang ia katei ka dukan Kyiad, khlem da pyrkhat shuh ia ka lawei ki khun samla ha shnong ha thaw.
La pynkut ia katei ka jingialang da kaba iasoi paidbah, ha kaba ki nongialam shnong ki la shim ia ka roi ba ia katei ka jingsoi paidbah kin sa phah sha ka DC bad tnat Excise, na ka bynta ban pyni ba ki paidbah ha kitei ki shnong ki pyrshah ia katei ka dukan Kyiad.
Ka bor jong ka jingduwai ka long kawei ka atiar kaba rieh kaba ngi lah ban ialeh pyrshah ia ki bor jong ka jingdum, ki bor jong u bymman, ki bor kiba teh ba khum, ki bor jingpang jingkhrew, ki bor jingpynwit, ki bor ba pyntlot pynswai, ki bor sngewmeng bad sngewsarong bad kumta ter ter.
Ha ka jingduwai ngi kjit ia kiei kiei kiba kynja mynsiem lyngba ka bor U Mynsiem Bakhuid Uba long U Nongpynshait bor namar ba U Mynsiem U ud hir hir ha ki jingduwai haba ngi iakren bad U Blei.
Ha ka jingduwai ka wanrah ia ka jingsngewrit bad paw hakhmat jong U Blei kumba ngi long.
U soitan u khynniuh haba ngi duwai bad u sheptieng ia ki briew kiba duwai.
Iaroh ia U Trai!!!Haba ngi phai na ka Ktien U Blei, ngi kynmaw kumno ba U Jisu U kren hadien ba U la pynkhiah ia uwei u khynnah uba pang bhur.
“Hynrei u kynja une um ju mih noh hynrei tang da ka jingduwai bad kaba shah jingit" (Mathaios 17:21).
Haba ngi duwai, ngi donkam ia ka jingngeit khnang ba ngin ioh pdiang ia kata ka jingduwai bad ka jingangnud jong ngi, khlem da artatien namar ba ngi pan ia kaei kaba long katkum ka mon jong U Blei.
“Bad ia kiei kiei baroh kat kiba phin pan ha ka jingduwai da kaba ngeit phin pdiang" (Mathaios 21:22).
Ka long kaba donkam shikatdei eh ia ngi ban iaineh ha ka jingduwai (persistence in prayer) bad ban ym man thait kumba long kato ka Riewkynthei kaba U Jisu U kren ha ka pharshi haduh ba u Nongbishar u ai ia ka jingpan jong ka bad iai pan haduh ba kan da ioh ia ka jingkwah jong ka.
U Jisu U kren bad iaipynkynmaw ia ngi haduh kane ka por kaba mynta ba ngi donkam ban iaineh ha U.
“Lada phi iaineh ha nga, bad ki ktien jong nga ki iaineh ha phi, ia kaei kaei ruh ba phi mon, phin pan, te kan long ia phi" (Ioannis 15:7)U Blei Un kyrkhu bad na ka bynta ka burom jong U.
Amen.
how to pray spiritual pray.
Shillong: Mynta ka sngi katba ka jingiakhih shong kyllain myngngor kaba la pynlong da ka Sur ki nong Mawlai, ba la lam khmat, da ki saw seng kiba kynthup ia ka KSU, FKJGP,RBYF bad ka HNYF ka dang sdang ban pynlong ia kane ka jingiakhih, ka la don ka jingshah ktah kti ia uwei na ki nongthoh khubor barim ka jylla, u EM Jose.
Kane ka jingjia ka la jia ha ka por  kumba 11.
30 baje eiei, ha kaba ki katto  katne ki briew kiba la deng bha da ki mask ki ba la wan ban kyrshan ia kane ka jingiakhih ki la leit tur beit sha ka jaka ba don utei nongthoh khubor bad  uwei na kine ki briew u la kynjat ia u ne u nongthoh khubor, katba kiwei pat ki la wan hajan bad hylla ia u.
Na ka liang une u nongthoh khubor u sah ha ka jingkyndit, namar ba ym shem la tip eiei ia kaei kaba la jia, ha kaba ha kum kane ka por ka la don ruh ka jingia hylla ba u dei na “Press.
press …," bad don ruh na ki briew kiba la panmap ha kane ka por.
Hadien kane, na ka liang ki katto katne ki nongthoh khubor ruh ki la lum lang shi jaka bad rai ba kin shim kano kano ka rai ha kaba iadei bad kane shuwa ba kin lum ia ka khubor na kane ka jingiakhih.
La don ruh na ki katto kane ngut ki nongialam kiba la wan shakhmat bad pan map halor lane ka jingjia ha kaba u wei na ki nongialam u la pynbna paidbah ia kane ka jingpan map halor kane ka jingjia.
Na ka liang ki sengbhalang, kiba kynthup ia ka KSU, FKJGP, HNYF bad  RBYF ki la panmap,  halor kane ka jingjia ia uwei na ki nongthohkhubor ba la rim, u EM Jose, u ba dang lum khubor halor ka jingiakhih jong ki, kaba la pynlong mynta ka sngi ha Civil hospital junction.
Na ka liang ka KSU, FKJGP, HNYF bad RBYF, kiba la pynlong ia kane ka jingialang ki la phah ia ka kyrwoh panmap halor kane ka jingjia ha FKJGP media whatsapp group.
Ki dkhot jong ka village court jong ka elaka nongjngi ha ka khubor ba la phah da ki ar ngut ki dkhot jong ka u Riyoo Pulang bad u Kiton Samati baroh ki dkhot jong ka village court ha dien ba ki la iohi ia ka jingleh klet u dolloi ia ka bor ba la pynkhamti ha u kila pynpaw ia ka jingbymlah ban pdiang ia ka jingbym ai jingtip eiei u dolloi ka elaka nongjngi u Copiusness Daw sha ki kum ki dkhot halor ka jingbthah jong ka district council ban bishar ia ka jingia kam nongkynti ha pdeng ka Shnong Namdong A bad u Romario Sungoh, ia ka jaka kaba kyrteng khlieh lamanang kaba Don hapoh u pud u sam ka Shnong Namdong A Raij Namdong elaka nongjngi.
Ngi kum ki dkhot ha dien ka jingiohi jong ngi ia ka jingpyrshah na ka liang ka Shnong ia kane ka jingbym leh eiei u dolloi ngi la dap da ka jonglyngngoh namar ba ngi kum ki dkhot ngim don jongtip eiei halor kane ka shithi ba la phah da ka JHADC naduh ka 19th August 2021 lyngba u revenue officer ka JHADC.
U dolloi kum u chairman u la buhrieh ha lade ia kane ka kam ioh lehse ka don ka ei ka ei sha lyndet kaba une u dolloi u la leh halor kane, namar kumba la paw sha ki lad pathai khubor une u dolloi um shem la sngap ia ka jingujor jong ka Shnong bad u khlem iaid ruh lyngba ka Shnong halor kane ka kam u la leh sop sop ia kane ka kam, katkum ba paw sha ki lad pathai khubor bad ha ba kylli na ki nongkitkam Shnong une u dolloi um shem la sngap ia ka jingpyrshah jong ki.
Ha ka juh ka por ngi dap da ka jonglyngngoh ba une u dolloi u nood ban recommend haduh lai tylli ki LHC kiba la apply da une u briew kiba la heh da ki phew acres ha ka jingshisha une u briew u don ia ka patta kaba heh tang 4548 sguare metres kaba u la cancel bad thmu ban kylla sha ka LHC hynrei kaba lyngngoh u ne u dolloi na kane ka patta kaba Don tang kat kane ka jingheh u la nud pat ban recommend da ki phew acres ka jingheh kiba dei ki jaka jong ka Shnong Namdong A.
Kumta halor kane ngi kum ki dkhot ngi pynrem jur ia kane ka jonglehdonbor une u dolloi ia ki jaka putta ki Shnong ki thaw tang ba un myntoi shimet.
Kumta ngi kyntu ia ka ophis ban bishar bniah ia kane ka kam na ka bynta ban wanrah ia ka shongsuk shongsain ha ka imlang sahlang.
Une u dolloi u la leh klet ia ki dkhot ka village court bad um ju sngap ruh ia ka jingai jingmut jong ki khamtam ia ki kot ki sla ba dang sah sha u secretary ka village uba la khlad noh naduh kine ki bnai ba la dep bad shibun ki case kiba une u dolloi u leh marwei khlem da ia Mir jingmut lang bad ki dkhot kane ka jingleh marwei jong u ka la wanrah shibun ki jingkulmar ha ki Shnong ki thaw.
Riyoo Pulang.
Shillong: Kiba ioh pang covid mynta ka sngi, ki don 174 ngut bad kiba jem na ka jingpang, ki don 168ngut bad u don uwei uba iap bad u dei uba khlem pat dep injek.
Ka East Khasi hills, ka don 110ngut kiba ioh pang, ka West Jaintia hills 23ngut.
Kiba dang don ha ka jingpang, ki long 1,896ngut bad kiba iap, ki la poi baroh sha ka 1,380ngut.
Jowai: Ka Jaintia Students’ Union (JSU) Syndai Unit mynta ka sngi, ka la beh bad phah leit phai noh ia ki katto katne ngut ki bar jylla kiba wan ban trei bylla hapoh ka Shnong Syndai khlem da biang satia ki kot ki sla.
Ki nongialam ka JSU kiba kynthup ia u General secretary jong ka seng u samla Heiplanmiki Tariang, ha ka jing ia don lang u Assistant General Secretary u Samla Banteilang Suliang, u Finance secretary u samla Mebanri Suliang bad katto katne ngut ki para dkhot hadien ba ki la ioh jingtip ba ki don ki bar jylla kiba la wan ban trei bylla hapoh ka shnong, ka la hiar bran bran ban jurip ia ki kot ki sla jong ki.
La leh ia kane hapdeng ka jingiadonlang ki pulit na Muktapur Outpost.
Namar ba kitei ki bar jylla kim lah satia ban pynbiang ia ki kot ki sla kumta la beh noh ia ki na katei ka shnong da kaba phah ruh ia ki ban leit phai shala shnong ba ki wan.
Ka JSU Syndai Unit ka la pynpaw ba kane ka long kum shi bynta ban dawa ILP bad kumjuh ia ka jingleh mynthi jong u Union home minister jong ka sorkar pdeng ban pyntreikam ia ka ILP hapoh ka jylla.
Ka seng ka kyntu ia u contractor ba wan rah ia kine ki bar jylla bad ia baroh ki wei pat ki contractors haba ki wan rah ia kino kino ki nongtrei bar jylla ki dei ban wanrah da kiba la dep register ne da kiba lah biang lut ki kot ki sla.
Ka seng ka buh ruh ka jing kylli ia ki contractor, “Hato balei ki nongtrei bylla jong ngi kim nang seh ban trei? Lada em kumno kin tip haba ngim ailad ia ki ban trei? Kumno phi mutdur ba kin ioh jingtbit khlem da ioh lad ban trei ia ka kam".
Ka seng JSU Syndai Unit ka khot ka wer ia baroh ki para doh para snam jong ka bri u hynniew trep,  ban kyndit bynriew noh naduh mynta bad pyrshang kat ba lah ban kyntiew ia la ki jong ki para doh para snam da ka ba ai kam ai jam ia ki, ym ban khwan myntoi shimet bad wanrah da ki bar jylla ban wan buhai shnong.
“Khublei Sahep" u la kren donburom u bah Sokon bad la ai khublei pynbud da u Bhalang.
“Phi lah iawan slem mo?" la kylli u ophisar.
“Hooid, lah bit hi" la jubab u bah Sokon.
“Une u dei uta u pyrsa jong phi?" la kylli u ophisar“Hooid, la jubab u bah Sokon"“To ai kito ki kot donkam" la pan u ophisar“Kine nga la wanrah" u bah Sokon u la ai da kaba ieng donburom“Oh! uba stad bha une u pyrsa jong phi" la iaroh u ophisar haba u peit ia ki kot“Peit shane Bhalang sa wan join ha ka 18 tarik mynta u bnai.
Nga la thep ia me ha ka post peon ha ka jingsiew kaba T10,500/- shi bnai" la ong u Ophisar“Kane ka jingiarap jong nga ban thep kam ia me hangne ha ophis dei ba nga sngew ieit eh ia u mama jong me ba nga la shim ia kane ka rai ban thep kam ia me.
Te me, me dei ban trei hok, poi biang por, burom ia ki para nongtrei khamtam eh ia kiba halor jong me" la sneng u ophisar.
“Ho-oid, Sahep.
Phim tip haduh katno ka jingkmen jong nga ka long kumba phi iohi ia ki jingeh ha iing jong nga.
Khublei shibun eh Sahep na ka bynta kane" la kren don burom u Bhalang.
La iathuh da u peon u ophisar ba bun ki briew kiba ap ia u habar.
Kumta u bah Sokon bad u Bhalang khlem da pynslem shuh ki la ieng ban khublei biang ia u Sahep bad leit noh artat.
Tang shu mih na ophis, u Bhalang um sngewthuh shuh ba u iaid ha khyndew u sngew la kumba iaid ha suin ba la shlei palat eh ka jingkmen.
Bran-bran khlem lap ba iohsngew ki la poi ha Motphran bad u Kni u la ialam dihsha shwa ha ‘Palace’.
U Kni jong u ruh u la kmen palat bad u la phah ia u Bhalang ba un leit shnong noh ha ka sngi kaba bud ban iathuh ha la ki kmie ki kpa.
Tang shu dep dihsha ki la leit ap kali sha stan ban leit sha iing.
Katba ka menkmie ka dang khreh shet khreh tiew u bah Sokon u la wan shongkai hangta ha kamra shet.
U da shong hi sbek ha kawei na ki shuki bam.
U shim ia ka klat ban dih um.
U la pur khana ia kata ha la ka menkmie.
Tang shu iohsngew ia kata ka leh kumba kyndit ba kam kloi pyrkhat.
U la iakren shibun kiei kiei bad ka.
U pynpaw ruh ba kane ka long ka lynti jingiarap na ka bynta la ka hynmen kaba mad ia ka jingduk.
Ka tnga jong u kam kren ei ei hynrei ka shu ong ki ia donbok lang.
U bah Sokon u ieng noh ban leit peit Tv.
Haba ka ja ka jyntah ka la ih, ka kmie ka la khot ban ia bamja lang ha kajuh ka por.
Ynda la dep bam bad pyndep ia ka kam baroh, ki khun ki nang ia peit Tv katba u bah Sokon bad la ka tymmen ki iashongkai kyrpang ha kamra shongkai.
“Phin ong kpa, u Bhalang u lah da ioh kam noh khlem poi pyrkhat.
Kata ka khubor ka pynkmen palat" la sdang ka menkmie“U Blei u tip ia ka jingpyrkhat khuslai jong nga namar nga sngewthuh ba la khia palat ka jingkit.
Ia u pyrsa ruh lada ngam phah skul sngewsynei namar nga la kular ha khmat ka hynmen bad i kynum.
Peit sa kine ki khun lajong ruh kiba la nang kiew klas.
Ngan pyndap ka bam ne ia ka bai skul" la ong u kpa da ka jingikhia jingmut.
“Nga ruh ka briew ka bym don jingmih hynrei kaba shu ap nga ithuh bad sngewthuh haduh katno ka jingkhia ka jingkit" la pynpaw ka menkmie.
U Salman Khan, uba dei u snar ak phlim ka bollydwood, un shim bynta biang, ha ka jingialehkai  Bigg Boss 15.
La iathuh ba na katei ka prokram, ka ban sdang naduh ka 15tarik U Risaw 2021, ka kamai jongu, kan poi sha ka T.
350klur, na ka bynta 14 taiew, lane kaba long T.
25klur shi taiew.
U Salman, ula pyniaid ia 11 tylli kitei ki jingialehkai ha ki sien ba ladep.
La iathuh ba ha ki jing ialehkai jong ka sien kaba saw bad kaba hynriew, la siew T.
2.
5klur na bynta kawei ka jing ialehkai ia U Khan.
Naduh ka sien kaba hynniew, la siew ia u T.
5klur bad ha ka sien kaba 13, la siew T.
13klur shi taiew.
Nongpoh:U Bah Luistar Lyngdoh, President ka FKJGP ha Ri Bhoi, u la ong ba ka seng ka aipor 2 taiew ia ka NHAI, ba ka dei ban pynbha noh ia baroh ki bynta ba sniew ka surok NH-6 ha Ri Bhoi bad nalorkata, ka la dawa ruh ban pynbha noh ia baroh ki Nala pyntuid um, khnang ban lait na ka jingshlei um ha surokbah NH-6, namar ba ka la pynsohsat eh ia ki paidbah nongleit nongwan ha ka surok NH-6.
Utei u nongialam ka FKJGP ha Ri Bhoi, u la ong ruh ba lada ka NHAI kam lah ban pynbha ia ki bynta ba la sniew ka surok ne ban pynbna noh ia ki kali, ka seng ka dawa na ka NHAI ba ka dei ban sangeh noh ka lum khajna ha Toll Gate kaba don ha Pahammawlein, namar kam don jingmut ba ki paidbah ki hap ban siew ia ka pisa ha katei ka jaka lum Khajna ka NHAI, namar ki hap ban iaid pat lyngba ka surok sniew.
Kumba ka seng ka la iai lap ia ki jingjia shlei um, kiba la jia na ka por sha ka por bad kaba la pynjynjar eh ia ki paidbah nongleit nongwan lyngba ka surokbah NH-6 ha Ri Bhoi, kumta haba iadei bad katei ka jingsniew surok bad ban shna bha ia ki Nala pyntuid um, ka seng ka aipor 2 taiew ia ka NHAI bad lada ki bor ka NHAI kim shimkhia, ka seng kam banse ban shim da kiwei ki lad ki lynti kiba kham tyngeh, u la bynrap.
Shillong:U khaw, ba la ju khot ka ja, u dei u jait jingbam uba ïaineh ne neh slem hapoh ka Ri India.
Lada bam da ka jingadkar, u khaw u long uba Koit ka Khiah.
Hynrei lada ym lah pat ban shet bha u lah ban long ka jingma ïa ka Koit ka Khiah.
Lah ruh ban sngewkyndit ban tip ba ka jingwad bniah kaba dangshen la kam ba lada ym shet bha ïa u khaw ka lah ruh ban pynpoi ne ka jingpang Bam pong.
Baroh ki jait jingbam ba la bam ha kine ki sngi kidei kiba dap pura da ki dawai.
Khlem da lah ban sngewthuh ba ki jingbam ki rung shapoh ka met manla ka sngi kidei kiba don da kiba bun jait ki dawai, kiba lah ban wanrah jingeh hadien habud.
Ki jingbam ba ju sngewtynnat bad bang bha mynta ki por kidei kiba kit lang bad ki dawai kiba lah ban ka daw ïa ka Koit ka Khiah.
Katkum ka jingwad bniah ba la leh da ka Queen’s University Belfast kaba ha ri England, ki dawai longbih kiba mih na ki karkhana bad ki dawai sboh kiba don ha khyndew ki pynlong ka jingma ïa u khaw.
Ka lah ruh ban long ka jaka pynlang bih ha kiba bun ki jingjia.
Kiwei pat ki jingwad bniah kiba bun ki la kam ba u khaw u dei u kynja dkhot bad uba pynroi ïa ka jingthaw jingpang bam pong.
Ka lynti kaba dei ban bam ïa u khaw ne ka ja ban ïada na ka jinglong bih ka long bym dei ban sangeh ne kiar noh ïa ka jingsngew bang ne sngewtynnat ban bam ja, hynrei katkum ka jingwad bniah da ka Queen’s University Belfast, ka ïathuh ba ka lynti kaba bha tam ban lait na ki kynja bih na u khaw ka long ban pdem baroh shimied hapoh ka um ha shwa ban shet.
Lada la bud ïa kane ka rukom leh ka jingdon jong ka bih ka lah hiar ne duna da 80 per cent.
Jowai: U Koidi uba shah set along ha Jowai District Jail ia uba la tip kyrteng kum u Madaini Maila Magar (41) uba dei u Nepali u la phasi ia lade da u tyllai hynne ka step sngi U Blei ha Maternity & Children Hospital Jowai.
Utei u koidi ia uba la rai ban set phatok shi jingim halor ka jingdonkti jong u ban pyniap ia la ka lok u la kem pang bad la lap ba u dei uba la ioh ia ka jingpang Covid -19 bad na ka liang ki bor pyniaid jong ka Jowai District Jail hynnin ka meit ha ka por kumba 10 baje eiei ki la leit buh ia u sha katei ka jaka ai jingsumar namar ba kadei kawei na ki Covid-19 centre ha West Jaintia Hills.
Hynrei u la shim noh ia la ka jong ka jingim da kaba sdien ia lade ha u tyllai ban phasi.
Na ka liang ki bor badei peit ia ka ain ka kanun, ki la leit ban shimti ia ka met jong utei u Nepali na ka bynta ban ioh leh ia kaba donkam.
Mangaluru: U Dharmendra, u nong ialam, ka Akhila Bharatha Hindu Mahasabha, ula byrthen tyngeh ia ka seng BJP, ba un ai da ka jingsneng ba tyngeh, halor ka jing pynjot ia ki temple ha katei ka jylla bad u ong “Wat ia U Gandhi ruh, kim shym la map satia".
Ha ka jing iakren ia ki nongthoh khubor, ha ka sngi saitjain, hadien ka jingshah pynjulor ka temple ha  Nanjangud taluk,  U Dharmendra, u ong “Ngi pyniap ia U Gandhi, namar ba ki hindu ki shah pyniap.
Phi tharai, ba ngin salia iaphi?" bad ula ong shuh shuh “Ka seng Taliban, ka kham bha shibun, ban ia ka seng khlem budlum ka BJP".
Hynrei kham hadien, ula pan map halor katei ka khubor jongu, da kaba u ong “Ngam shym la kren wohnia satia ia u myntri rangbah bad lada don kiba sngewsih, nga pan map" ula ong shuh shuh.
U Dharmendra, u ong ruh ba kane ka sorkar BJP, ka kwah ban leh ieid ia ki Muslim, da kaba ailad ban pynpra ia ka temple.
“Ka jingtip na ki paidbah, kan ialam ia ka seng BJP, ba kan sa tlot bor noh syndon.
Kane ka sorkar BJP, ka dei kaba ar sap bad kam lah ban wan rah ia ka ain, kaba khanglad ban kylla niam" ula ong shuh shuh.
“Ka BJP, ka wan ha ka bor, ha ka kyrteng jong ka hindutva, ka la dung nadien ia ki Hindu.
Ka jing iakhih jong ka Sangh Parivar, ka long ka bym don nongrim satia bad ki dei ban kyrshan noh ia ka  Hindu Mahasabha, ha ka elekshon, ka ban wan bad pynrem ia ka BJP" ula ong shuh shuh.
Shillong: “Nga ai khublei ia ka Madam Soniaji, kaba la thung ia nga kum U President jong ka MPCC" ong U Ma Vincent Pala, President ba thymmai jong ka seng Congress ha ka jylla, ha ka jing ialang leh burom ia u, mynta ka sngi ha Shillong, ha kaba la pyni paidbah lyngba ka video channel jong u T7.
U Ma Vincent, ula ai khublei ruh ia U Bah James Lyngdoh, Working President jong ka seng, ha kaba ki la ia bat lang ia kajuh ka kam ha ki snem ba ladep “Ngi kyrmen, ba phin sa long shen U President" ula ong shuh shuh.
“Nga la long Treasurer, la 12 snem ia kane ka party, hynrei ha kato ka sngi, ba jied President ianga, nga ong Bah Rapsang, phi dei ma phi, uba riew spah tam na baroh ki MLA bad nga ai khublei ia u bah Rapsang, uba la shimti ia kane ka kam" ong U Ma Pala, ia U Bah Mohendro Rapsang, uba shimti ia katei ka kam.
La ong shuh da U Ma Pala “Ha shwa ba un shimti ia ka kam treasurer, nga la ong ia u, ai ia nga T.
15lak, na bynta ki kam ba kyrkieh bad ha kajuh ka miet, u siew ia nga T.
15lak, na bynta ban pynbiang ia ki technology jongngi".
“Nga la don ha ka kam sorkar, kum U Engineer, hynrei nga donbok, ba u don U Bah OL Nongtdu bad ka jing ai mynsiem jong U Bah DD Lapang, kiba la pynshlur ianga, ba ngan rung sha ka kam politics" ong U Ma Pala bad u ong shuh shuh.
“Ha ka por ba ka Congress, ka don ha ka liang pyrshah, nga ju siew T.
4lak man la u bnai, kaba dei ka tulop jong ki nongtrei ha ka seng Congress bad ha kawei ka sngi, nga ong ia U Bah Nongtdu, balei phim jied ia nga kum U Treasurer bad kumta la thung ia nga kum U Treasurer bad ha katei ka por ka pisa jong ka Congress, ka don tang T.
2lak hapoh account, katba mynta, ngi don palat ia ka T.
60-T.
70lak, ngan nym iathuh shai ngi don katno.
Mynta ngim ju khrong shuh ia ka tulop jong ki nongtrei.
Nga ai khublei shibun eh ia u Bah James, uba la pyniaid bha ia ka jinglut jingsep bad phin nym ngeit ba na ka bynta 10 snem, nga ju soi ia ki blank cheque bad ai ha u Bah James, namar ba nga shaniah ia u".
“Na ka kam Treasurer kaba rit, nga la long U Working President bad mynta nga don hangne ban shimti ia kane ka kam bad nga dei u khun jong u nongrep bad nga don hangne, bad ka dei na ka seng Congress" ula ong biang.
“Ha ka elekshon kaba nyngkong, nga ju kren tang saw minit, hynrei nga jop bun bha; ha ka elekshon kaba ar, baroh ki myntri Cabinet, ki ialeh pyrshah ia nga, lait noh ki katto katne ngut, hynrei ki nongtrei seng ki don bad nga bad ngi jop da 40hajar vote" ula ong.
“Ha ka elekshon kaba lai, na ka liang ka seng, ngi la ia trei lang, hynrei ka sorkar baroh kawei, ka trei pyrshah ia ngi.
Nga kynmaw ha kawei ka jingialang ha Sohiong, u MLA, u ong 42 ngut ki MLA, ki ialeh pyrshah ia U Ma Pala bad 35 ngut ki MDC, kumta kam mih shuh, ba U Ma Pala, un jop bad ka UDP, kan jop ia ka elekshon, hynrei ynda mih result, ngi jop da 1.
5lak vote bad ngi ioh da 50 percent jong ki vote", ula ong shuh shuh.
“Mynta ngi la duh ia u bah DD Lapang, hynrei mynta, nga kyrmen ba U Bah Mayrald, un wan ialam biang ia u" ong biang u Ma Pala.
“Ha ka por ba nga dang shu join politics, nga la dei uba la riew spah bha bad nga don da ki klur hapoh Bank, hynrei ka kmie jongnga, ka ong ia nga shisien, haba phi trei kam paidbah, wat lute na ki paidbah, hynrei iarap ia ki paidbah".
U Ma Pala, ula ong biang “Ngam ju khmih lynti ba ngan long President bad nga ju kyrshan ia U bah Charles, ba un long U President, hynrei namar ka jingkhlad jongu khun jongu bad ka don sa ka jing iatan tyllai".
Kum U President thymmai, U Ma Pala, ula ong shuh shuh ba un leit man ka sngi, sha ki 60 tylli ki Block, hapoh ar bnai bad un sdang na Nongpoh, naduh lashai ka sngi.
Ha ka jing pynkhreh ia ka elekshon, U Ma Pala, ula ong “Ngin nym leit sha ki paidbah ban kular ia ka bneng bad ai da ka dujok, ngin kular ia kaei kaba lah ban leh".
Ha ka jingkren, lehse kaba u thew ia U Mukul Sangma, ula ong “Nga tip, ba um wan sha kane ka jingialang, ka long ba um sngew tynnad satia ianga (balei ban buhrieh), hynrei ngin shim ia ka jingai jingmut jong baroh".
Ha kane ka jingialang ban pynkup bor ia U Ma Vincent Pala, kum U President ba pura jong ka seng Congress, ki don shibun ki MLA jong katei ka seng, hynrei, ym shym la iohi satia ia U Mukul Sangma, nongialam liang pyrshah lem bad ki MLA jong ka seng na Garo Hills, ba kin ia don lang ha katei ka jingialang mynta ka sngi.
Shillong: Hynnin ka miet, ki pulit, ki la kem ia U Bah Joannes Lamare bad 3ngut kiwei pat na Mawlai.
Ki lad khubor pulit, ki iathuh ba U Bah Lamare, u shah kem, hadien ba u dang wan phai na Hebron Camp ha Dimapur, ha kaba u iakynduh ia ki nongialam jong ka NSCN (IM) bad la sngewthuh ba ka jingthmu jong katei ka jingleit ia kynduh, ka long ban sei ia kawei pat ka kynhun seng kaikhlaw ha ka jylla, ong ka khubor.
Ki pulit ka Mawlai, ki la sdang ban shim jingtohkit, halor katei ka jingjia, ong ka khubor.
Kawei ka news portal The Nagaland Digital, ka pyntip ba kiwei pat kiba shah kem, ki long U Vicky Mawnai (30) na Saitsohpen Sohra, U Everpesrl Mawsor (34) na Rengmaw, Shallang (West Khasi Hills) bad U Aloysius Syiemlieh na Wahkaliar Sohra.
Shillong: Kiba ioh pang covid mynta ka sngi, ki don 168ngut bad kiba jem na ka jingpang, ki don 148ngut, katba kiba iap, ki don 5ngut, ha kaba 4ngut, ki dei kiba khlem pat dep injek satia.
Kiba don ia ka jingpang baroh mynta, ki long 1,891 ngut, katba kiba iap, ki la poi sha ka 1,379ngut baroh.
Ka East Khasi hills, ka don 60ngut kiba ioh pang mynta ka sngi bad ka West Khasi hills, ka kiew bha, da 71ngut kiba ioh pang thymmai.
Ki taksi ha Thailand, kim iaid kamai shuh ha kine ki sngi, hynrei, ki la buh noh da ki kper jhur, ha jrong tnum jongki bad katei ka la shu long noh, ka jingrep lapmiet ban ioh bam jhur malu mala.
Ki nongtrei jong ki ar tylli ki cooperative pyniaid taksi, ki la thaw da ki jaka rep jhur, ha tnum jong ki taksi, ha kaba ki thung ia ki sohsaw, ki sohlakum, ki sohkhia, ki prisbin bad kiwei ki jhur, ba la thung ha ki plastik bad buh ha tnum jong kitei ki kali rit.
Ka daw jong katei ka jingjia, ka dei ba ka khlam corona virus, ka la pynjot thiaw ia ka kamai kajih jong kiba bun ki nongniah taksi bad bun na ki nongniah, ki la iehnoh ia la ki kali bad leit bylla sha la shnong.
Ka Ratchapruk bad ka Bovorn Taxi cooperative, ki pyniaid mynta tang 500 tylli ki kali, ha kaba ki pyniaid ha ka nongbah Bangkok bad 2,500 tylli na kitei ki kali, ki la shu ieng sha ki rud ki kiar, namar ba ka kamai, ka la hiar shi katdei.
Katei ka jinghiar ka kamai kajih, ka dei ha ka jingsdang ba nyngkong jong ka khlam bad nangta, sa ha ka jingwan ka kylla kaba ar.
Lah ban shem ia kitei ki kyntien ha ka Jingrwai Salm 33:12.
Ka kyntien Suk sngew kumba ka jem ban sngewthuh, hynrei kam long kumta.
Katba ka kyntien Jaitbynriew ha kane ka dkhot ka thew ia ka Jaitbynriew Jiw ne Israel.
Ngi pule ruh shaphang ka Jaitbynriew Jiw ne Israel ha kiwei pat ki kitab jong ka Baibl.
Ka khanatang shaphang ki Jiw ne ki khun Israel, kam dei tang shaphang u Joseph ne Moses ne Aron ne ka Miriam ne ka Deborah ne Joshua ne ki Prophet ne ki Syiem ne ka jinglongmraw bad jinglaitluid ne ki aiῆ ne jutang bad ka Hukum.
Ka khanatang shaphang ki khun Israel ka dei ruh shaphang ka jingїakhun bad jingїaksaid jong ki paidbah Jiw salonsar na ka pateng sha ka pateng.
Ka dei ruh shaphang kumno ba ki Jiw ki їa-imlang bad їa-sanlang bad kiwei pat ki jaitbynriew kiba long ki trai muluk (indigenous tribes) jong ka thaiῆ pdeng mihngi ka pyrthei.
Naduh ka kitab Jenesis lah ban shem ba ki Jiw ki im hapdeng ki jaitbynriew bapher bad ki їashongkha bad ki.
Kum ka nuksa, u Moses u їashongkha bad ka Zippora ka nong Midian, u Judah u shongkurim ia ka Shu’a ka nong Kanan bad ka khanatang shaphang ka Ruth.
Kumta haba pule ia ka kyntien Jaitbynriew ha ka kitab Barim jong ka Baibl ngi hap ban pule bad sngewthuh ruh ia ka por bad ka khep history jong ki Jiw.
Kumba phra sien la pyndonkam ia ka kyntien Suk ha ka kitab Salm bad la shem ruh ba la pyndonkam da ki kyntien “Long ba la kyrkhu" (Salm 118:26).
Ka kyntien Suk ka thew ia ki jingkyrkhu.
U Jisu ruh u pyndonkam ia ka kyntien Suk ha ka sermon ba donnam jong u, Ka Sermon Halor U Lum (Mathaїos 5:3-11) bad la tip ruh ia ka kum ka pyrta kmen ne “Beatitude".
Katkum ka komentari jong I Phadar Sngi, ka kyntien Suk ka wan na ka ktien Hebru “Ashre" bad na ka ktien Greek “Makarios".
“Ka kyntien Ashre ka thew ia ka jinglong jingman ha ka jingim bad ka kdew ia ka longbriew manbriew kaba pura, kaba janai bad kaba biang ha ki liang baroh.
Ka kdew bad pyni ruh ia ka jinglong ki briew kiba im hok.
"“Katba ka ktien Greek Makarios ka mut ba donbok, ba bhabok, ba kitbok kitrwiang, ba bit ba biang nadong shadong, bym don jingduna ha kano kano ka liang ka longbriew manbriew.
Katkum I Phadar Sngi, ka jingpynkylla ia kine ki kynktien Hebru bad Greek sha ka ktien Suk ha ka khasi ka shoh bha bad ka ia dei dur.
"Nangta shuh shuh, la ju pyndonkam ia ka kyntien Suk ha ka jingїadei bad ki briew shimet ne kum ka kynhun, la ju pyndonkam ruh ha ka jingїadei bad ki Ri, ki Raij, Hima, Elaka, ki Shnong ki thaw bad ki їing ki sem.
Yn kham їoh jingshai lada ngi ring jingmut na ka ktien Greek Makarios.
Hangne ngin kdew katto katne tylli ki jingmut kiba kongsan ba ngi lah ban ring na ka ktien Greek Makarios.
Ha ka Greek ka Ri kaba Suk ka dei-Katkum ka Salm 33:12, ka kyntien Suk ka thew ia kato ka por ba ki khun Israel ki imsuk imsaiῆ bad ki їoh ia ka nam Suk namar ba ki im tipbriew-tipblei, kim thok kim shukor, hynrei ki im hok, ki bam bad kamai na ka umsyep.
Ka por ha kaba ka don ka synshar hok, ka bishar hok bad ka don ka jingῆiewkor-jingῆiewburom kylliang.
U Isaiah u їathuhkhana shaphang ka juk jong ka jingsuk- “Un bishar ia ki jingkajia hapdeng ki jaitbynriew.
Kin tied tyrnem ia ki waitlam jong ki sha ki jinglur lyngkha bad ia ki sum jong ki sha ki waitbnoh khyllad tnat.
Ki jaitbynriew kin ym їaleh thma shuh, kin ym pynkhreh thma shuh" (Isaiah 2:4)Lada thew da u diengkot ka jingmut tynrai ka kyntien Suk, lah ban ong ba ka Bri Hynῆiewtrep lane ka Jylla Meghalaya kam lah ban kam ba ka dei ka Ri ne ka Jylla kaba Suk ha kaba ki nongshong shnong ki lah ban pyrta kmen ne ban lehkmen bad lehrisa.
Pynban ki nongshong shnong ki im ha ka jingkordit bad ki sngi ki ban wan kin nang kham jynjar lymda ngi їeng ban їakhun bad pynbeit ia ka synshar khadar.
Dang ha kane ka taїew ki khun ki hajar jong ka Elaka Sutnga ki la mih biang sha madan ban pynpaw ia ka jingpyrshah jong ki ia ki kharkhana saiῆ dewїong hapoh ka Elaka kiba la buh jingma ia ka koit ka khiah jong ki briew bad ka mariang.
Kine ki kharkhana saiῆ dewїong ym dei tang ba ki pynmih ia ka lyer bih bad long ka jingma ia ka jingim briew bad ka mariang, hynrei ki dei ruh kiba la shu thaw be-aiῆ khlem bud ia ki kyndon jong ka aiῆ iada mariang, kata ka EIA.
Kaba kham pynlyngngoh shuh shuh ka long ka jingkuman jong ki katto katne ki nongsynshar kiba pynksan ba ki don ka hok ban leh ki kam khaїi-pateng.
Tang kawei, kaba ngi dei ban kren shai sha ki nongsynshar, lada ki don kti ha ki kam khaїi-pateng ha ka por ba ki bat ia u lakam synshar bad don ha ka bor kane ka pynsuba bad pyn-artatien shikatdei namar ki lah ban pynkohnguh ia ki tnat treikam ka Sorkar ban pynnoh shilliang ia ka pyrla bad lehse ban khun jubor ia ki kyndon aiῆ bad ban khun ranab na ka bynta ki jingmyntoi shimet.
Ka Bri Hynῆiewtrep ne ka Jylla kam lah ban kam ba ka dei ka Jylla kaba Suk namar haduh mynta sa kumba khyndai hajar (9000) ngut ki nongtrei-nongbylla sngi kim pat їoh ia ka jingїarap pisa kaba long arhajar shispah (Rs 2100) tyngka kaba ka Sorkar ka la pynbna bad kular ban ai ha ka por ba khangdam ha ka snem 2020.
Ki nongshong shnong, khamtam eh ki nongtrei-nongbylla sngi kim dei ban klet ba ka shimpor da ki bnai ba ka Sorkar kan pynlait ia ka song jingїarap pisa bad hadien ba la pynlait ruh ka pisa ka khlem pat poi satia sha ki bank account jong ki hajar ngut ki nongtrei-nongbylla sngi.
Ka Jylla Meghalaya kam lah ban kam ba ka dei ka Jylla kaba suk namar kiba bun ki kam be-aiῆ.
Ka Sorkar ka la pyntip hapoh ka Їing Dorbar Thaw Aiῆ ba ki don kumba arspah sanphew (250) tylli ki jingujor pyrshah ia ka jingtih bad jingshalan be-aiῆ ia u dewїong hapdeng u bnai March 2019 bad bnai February 2020.
Kane ka pynpaw ba ki kam be-aiῆ ki jyllei ha kaba їadei bad ka jingkhaїi dewїong.
Kane ka jingkhaїi tuh ka dei ruh ka jingbeiῆ hukum bad jingpynkheiῆ ia ki rai jong ka Їing Bishar.
Kane ka jingkhaїi be aiῆ ka buh ia ki nongbylla ha ka jingma bakhraw nalor ka jingpynjot ia ki um ki wah bad ka mariang.
Ka pynduh nong ruh ia ka kamai kajih jong Sorkar Jylla namar ka tyngka baroh kaba mih na kine ki kam be aiῆ ka leit sha ka pla tyngka jong ki riewshimet.
Ka Jylla kam lah ban kam ba ka dei ka Jylla kaba Suk, katba ki nongshong shnong kim pat lah ban їoh ia ka jingkoit jingkhiah ba pura bad ia ka sumar pang kaba bha bad kaba jem dor hapoh ka Jylla.
Ka jingkoit jingkhiah bad ka sumar pang ka dei ka hok tynrai jong ki nongshong shnong.
Katba ka kaiphot jong ka Sorkar pat ka їathuh ba ka East Khasi Hills District ka dei kawei na ki District ha ka Ri India kaba bun tam kiba pang cancer bad ngi tip shai ba bun na kiba pang cancer kim lah ban їoh ia ki lad jingsumar kiba bha shabar ka Jylla, hynrei tang katto katne ngut kiba bit ba biang bad kiba їoh jingkyrshan na ka Sorkar.
Hoid, ka Jylla Meghalaya kam dei ka Jylla kaba riewspah haba ianujor bad kiwei pat.
Ka Jylla kam lah ban pyndap tang na lade ne kyshan da lade їalade, ka donkam ia ka jingkyrshan jong ka Sorkar Kmie.
Ňiuma, kam mut pat ba ngim dei ka Jylla ba pura ne ba ngi long hapoh kyrdan bad ka dei ka jingpynbeit jong ka Riti Synshar ka Ri India ba ka Jylla kum ka Meghalaya ka don ka hok ban їoh ia ka jingkyrshan na ka Sorkar Kmie.
Kaei kaba dei ka hok ka jong ngi ki nongshong shnong ka Jylla ngi dei ban їoh bad ngi dei ban kam kynti katkum ka Riti Synshar.
Ngim dei ban ngeit bad ngim dei ban pdiang da lei lei ruh ia ka jingong ba donkam ban synshar ia ka Jylla da ka seng saiῆ hima kaba rong umsoh ne kaba don ia ka shap jong ka kti lym kumta ngin ym їoh ia ki hok bad ki nongkynti jong ngi.
Kane ka dei ka jingpynsgewthuh bakla.
Kynmaw ia ka Ri India la pynlong da ki jaitbynriew bad ki Jylla bapher kiba la їamynjur ban iawan lang bad synshar katkum ki kyndon jong ka Riti Synshar.
Kumta ki jingpynbeit baroh ki dei ban long katkum ka Riti Synshar, ym katkum ki jingsngew jong ki seng saiῆ hima ne ki riewshimet.
Hoid, ka Jylla Meghalaya kam dei ka Jylla kaba biang ka kamai kajih bad ka їoh ka kot ba kan lah ban pynbiang bad pynhun ia baroh ki nongshong shnong.
Hynrei kaba kongsan ka long ban don ka synshar khadar kaba hok, kaba ai jingkheiῆ, kaba shai, kaba ki nongsynshar bad kumjuh ruh ki nongshong shnong ki trei hok, leh hok bad bam tang na ka umsyep.
Kaba kongsan tam ka long ba ki nongsynshar kin їatiplem na ka bynta ki nongshong shnong bad ki nongshong shnong kin ῆiewkor bad burom kylliang iwei ia iwei pat.
Ka kyntien Suk, ka їalam biang ia ngi sha ka mynnor sha ka juk bad ka por ha kaba u khun bynriew u imsuk imsaiῆ bad im palei para bynriew bad para jingthaw ha pneh ka mei mariang.
Ka kyntien Suk bad ki jingmut kiba don ha ka ki long kiba khia bad jylliew.
U Bishop Oscar Romero u ong, “ka jingsuk kam dei u soh jong ka jingsheptieng, kam dei ka jingsngap jar jong ki lum buh shyieng, kam dei ka jingsngap jar jong ki briew kiba sheptieng ia ki bor kiba pynshitom beiῆ.
Hynrei ka Jingsuk ka dei ka jingieid sbun bad jingnoh synῆiang jong iwei pa iwei na ka bynta iwei pa iwei i nongshnong shnong.
Ka Jingsuk ka dei ka nongkynti bad ka kamram jong ki nongshong shnong".
Haba biang ka met bad mynsiem, hangta ngi mad ia ka suk ka sain.
Haba biang ka longbriew manbriew, hangta lah ban їoh ia ka nam suk kumba u nongrwai Salm u rwai, “Suk kata ka Jaitbynriew.
" Ma ngi ki nongshong shnong ka Jylla ngi angnud ban im suk imsaiῆ! Katno ngin sngewkmen ka mynsiem haba kiwei kin ong ia ngi, O, ka jingdonbok! O, ka jingbha bok! Suk maphi keiῆ.
Lada don mano re mano ba shem ia ngi ba ngi long kiba la kyrkhu, kiba suk katno kan kmen ka mynsiem.
Lano ngin long kiba bha bok bad bha kupar?Ka Suk kan ym lah ban wan khlem ka synshar bad ka bishar hok!Amen.
U Blei Um ju iehnoh ia ngi haba ngi la nang ban wad bad ban sliang ia U.
Ki don ki jingkular ba U Trai U kular ia ngi bad lada ngi wad ia ka khmat jong U.
Ka jingthrang bad jingsliang ka dei kaba U Blei U kwah na ngi.
U Jisu U ong, Suk kiba thrang bad kiba sliang ia ka hok, naba yn pyndap ia ki.
Ka jingthrang bad ka jingsliang ka dei ruh ka jingaiti lut ban ioh ia kaei kaba ngi kwah ne angnud ha ka jingim jong ngi.
“Hynrei lada nangta men da wad ia U Trai uba U Blei jong me, men sa shem ia u, lada men da wad ia u da la ka dohnud baroh bad da la ka mynsiem baroh" (Deuteronomi 4:29).
Haba ngi la nang ban wad ia U, ka mut ba ngim shim kyntait ia U hynrei ngi pdiang bad ngeit ruh ha U.
Katba ngi dang wad ia U, ngim ailad ia kata jingkyntait ba kan don ha ka jingim jong ngi namar ba ngi sngewthuh ba ngi donkam ia U.
“U la leit mih noh ban tan ia u Asa, bad u la ong ha u, ko Asa, bad phi baroh ki Judah bad ki Benjamin, to sngew ia nga: U Trai u long ryngkat bad phi, katba phi long ryngkat bad u, bad lada phin wad la u, phin shem ia u; bynrei lada phin kyntait ia u, u ruh un kyntait ia phi" (2 Ki Khronikl 15:2)Ka jingnang jong ngi ban wad ia U Blei, kan pynlong ia ngi ba ngin shaniah tylli mlon ha U bad khlem artatien bad ngi kyrmen ba U long ruh Uba kloi ban iohsngew ne shahshkor ia ki jingud jingnam jong ngi.
“Te U Jehoahas u la kyrpad ia U Trai, bad U Trai u la shahshkor ia u; naba u la iohi ia ka jingbanbein ia ki Israel, kumno ba u syiem Syria u la banbein ia ki" (2 Ki Syiem 13:4).
Haba ngi wad ia U Blei, ngin hap ban wan da ka dohnud kaba pynrit hakhmat jong U.
Iehnoh ruh ia ki jingleh bymman bad phai sha U Trai.
“Lada ki briew jong nga, ia kiba la khot da ka kyrteng jong nga, kin pynrit ia lade, bad kin duwai, bad kin wad ia ka khmat jong nga, bad kin phai noh na ki lynti bymman jong ki; kumta te ngan sngew na bneng, bad ngan map ia ki pop jong ki, bad ngan pynkhiah ia ka ri jong ki" (2 Khronikl 7:14)Shuh shuh, ka jingkyrkhu kaba khraw ha ka jingim jong ngi kaba ngi mad, ka dei ruh haba ngi wan ban sngap aiu U don ban kren ia ngi lyngba ka Ktien jong U bad ka Ktien jong U Blei kan ai ia ngi ka jingim.
Ka mynsiem jong ngi ruh kan im bad shem ia ka jingsuk kaba ngim lah ban batai.
“Pyndem la ka shkor, to wan ruh ha nga; to sngew, te ka mynsiem jong phi kan sa im: bad ngan pynlong bad phi ka jutang bymjukut, ki jingisnei baskhem jong U Dabid kein" (Isaiah 55:3).
Katba ngi dang wan hajan jong U Blei, ki don ki jingkular ha ka jingim jong ngi ka ban wanrah ka jingkdang ne sngewhun ha ka jingim.
Ka ai ruh ka jingjahthait ba ngin ioh shong ha ka jaka kaba khuid, kaba long ka templ jong U Trai.
“Suk uta u briew ia uba me jied, bad uba me pynjan ha me, ba un ioh shong ha ki phyllaw jong me: yn pynkdang ia ngi da ka jingbha ka iing jong me, ka jaka kaba khuid ka templ jong me" (Ki Salm 65:4)Ngi don ruh ka jingsngewshlur bad jingshaniah lyngba ka jingngeit ha U, kaba long ka jingkular haba ngi wan hajan ia U Blei.
“Ha uba ngi don ka jingshlur bad ka jingiohwan ha ka jingshaniah, da ka jingngeit jong ngi ha u" (Ephesos 3:12).
Ka jingkular ba U Blei Un ai ia ngi haba ngi la nang ban wad ia U, ka dei ka por kaba ngi donkam eh ha ka jingim bad ban wad ia ka jingiarap na U.
U David u ong ka jingiarap jong nga ka long na U Trai Uba thaw ia ka bneng bad ia ka pyrthei.
“Namar kata te to ngin iawan hajan da ka jingshlur ha ka khet ka jingaiei, ba ngin ioh pdiang ka jingisynei, bad ba ngin ioh shem ka jingaiei ia kaban iarap ia ngi ha ka por ba donkam" (Hebru 4:16)Khatduh eh haba ngi la nang ban wad ia U bad ban pan ia kiei kiei kiba dei biang katba kum ka mon jong U Blei, U long uba kloi ia ngi ban iarap bad ban sngew ruh bad ban ai ruh ia kita ki jingkwah ne ki jingangnud jong ngi.
“Te kane ka long kata ka jingsngew shaniah kaba ngi don sha u ba, lada ngi pan ia kaei kaei ruh katba kum ka mon jong u, u sngew ia ngi" (1 Ioannis 5:14)U Blei Un kyrkhu bad na ka bynta ka burom jong U, Amen.
Kohima: Ka la mih ka sorkar ha Nagaland, kaba khlem don liang pyrshah shuh satia bad kaba la tip, ka   United Democratic Alliance (UDA).
La shim ia katei ka rai, ha ka jingialang jong ki MLA bad ki seng sain pyrthei, kiba dei ki dkhot jong ka dorbar jylla jong ka Nagaland, kaba la pynlong mynta ka sngi ha Kohima.
Kitei ki MLA, ki dei na ki seng sain pyrthei, ba kynthup ia ka Nationalist Democratic Progressive Party (NDPP), BJP bad ka Naga People’s Front (NPF), ba kynthup ia 2ngut ki MLA shi met.
Hadien katei ka jingialang, la pynmih khubor, ba la soi da U Neiphiu Rio, myntri rangbah ka Nagaland,  U Y Patton, symbud myntri rangbah, nangta U TR Zeliang, nongialam ka seng NPF, U Chingwang Konyak, president ka NDPP,  Temjen Imna Along, President BJP nalor kiwei pat.
Ka seng NDPP, ka don 20ngut ki MLA, BJP 12, NPF 25, 2 ngut ki MLA khlem seng, ha ka iing dorbar kaba 60ngut ki dkhot.
Shillong: Ka sorkar jylla, lyngba ka tnat kam poh iing, ka la pynmih hukum mynta ka sngi, ban shah naduh ka 20tarik Nailur, 2021; ban plie noh ia ki iew khappud lane ki border haat, ha kaba la aiti ia katei ka kam ha ki Deputy Commissioner, ba kin peit ia ka jinglong jingman ha ki jaka jongki.
La shah ruh ban plie noh ia ki University bad ki hostel jong ki College, tangba ka dei lyngba ka jingpan jingbit lypa na ki Deputy Commissioner, SDO (Civil) tangba ki dei ban bud bha ia ki kyndon jong ka tnat pule puthi.
Na ka bynta, kiba leit iap briew, la shah ba kin leit haduh 50ngut bad kiba iathoh shabar jong ki iingmane, la shah ba kin leit ia shi bynta na ka lai bynta jong ka jingheh jong ka iing lane kaba long 100ngut ha ki iing ba la buh khnang bad 50ngut ha ki iing jong ki riew shimet.
La bthah ia ki briew, kiba leit sha kitei ki prokram, ba kin ia shong jngai haduh 5 phut iwei ia iwei pat.
Shillong: Kiba ioh pang covid mynta ka sngi, ki don 119ngut, kiba jem na ka jingpang, ki long 192ngut bad kiba iap, ki don 3ngut, ha kaba kim pat dep injek, ki don 2ngut.
Kiba dang don ha ka jingpang, ki don baroh 1,876ngut bad kiba iap, ki la poi baroh sha ka 1,374ngut.
Ka East Khasi hills, ka don 63ngut kiba ioh pang thymmai bad ka West Jaintia hills, ka don 30ngut.
