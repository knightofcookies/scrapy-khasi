4 mm.
Ka jinghap slap, ha kiwei ki jaka ha ki 24 kynta ba ladep, ka long ha  Sohra RKM 906.
8,Sohra 811.
6, Mawkyrwat 297.
0, Khliehriat 246.
8, Jowai 166.
4, Shella 220.
0,Resubelpara 128.
5, Shillong 96.
9, Tikrikilla 121.
2, Nongstoin 128.
0, Williamnagar 94.
0.
Shillong:Hynnin ka miet, kawei ka trok kit maw, kaba don ia u number ML 09 A 6145, ka la leit tynrah ia kawei pat ka trok bad ha ka jingjia, u nongniah, uba kyrteng U bah Wood starfing Syiemlieh, uba na Kpermasi, na sha thain Mawsynram, uba don 53 snem, ula khlad ha shen.
Ki pulit, ki shim, ba katei ka kali, kaba u niah, ka leit tynrah beit beit ia kawei pat ka trok; namar ba u nongniah, ula iap, da kaba shah sangah jur, ha kawei pat ka kali.
Ki pulit, kim shym lap satia, ia katei ka kali kaba shah tynrah bad ka jingjia ka dei ha Nongshyrngan.
Mynta ka sngi pat, kawei ka kali alto kaba hiar na sha Laitlyngkot, kaba don ia u number ML 10C 3244, ka la leit tynrah ia kawei pat ka Mini truck, kaba wan na sha ka liang pyrshah; kaba don ia u number ML 07 B 9040.
Katei ka jingjia, ka dei ha shnong Langkyrdem bad la iathuh ba ki don 4ngut ki nongleit jingleit kiba la mynsaw ha katei ka jingjia bad ki dei baroh kiba shong ha katei ka alto, katba kiba don ha ka trok, kim shym lei lei satia.
U nongniah ka alto, ula khlad noh ha shen bad u dei uba don kumba 40 snem ka rta, tangba ym pat tip kyrteng satia, haduh ba thoh ia ka khubor, tangba, u dei uba na ka jaitbynriew Khasi.
Fast and furious killed.
Haba ngi poi kren shaphang u Syiar Ryngkuh ka pyn kynmaw ia ngi ba manla step shwa ban khie bad per ki kjat sngi sha ka pyrthei, ngi iohsngew u Syiar Ryngkuh ba u kynih ban pyntip iaka jing kylla naka por miet sha ka por step.
Kumjuh haba phai sha ka imlang-sahlang bad sha kane ka Jylla hi baroh kawei manla shisien haka san snem ngi jied ia kita ba ngi mon , ngi ieid bad ia kiba ngi la ia ithuh ithaw lymba ki kam ba ki leh bad kiba ki iarap lane trei ha kano kano ka kam.
Phewse, kaba sngewsih ha kane ka kynti kaba ngi iohi kam don jingmut shuh ka kyntien jingtip briew bad ka jinglehrain lada ia kren iaka jing shisha.
Namar ha man ba ngi jied ia kum kita ki nongialam ngi ngop haka pisa haka spah ba shipor, wat haduh ba ngim salia ban die ia laka ka ijot ka burom ka lawei bad ka hok tang namar ka pisa.
Hato kane kam dei seh mo ba pyrshah iaka kyntien u Khasi kaba ki ong ‘Ka tip briew’ ? Yn nai kren ia U Blei Nongbuh Nongthaw, haka kam synshar khadar paidbah ka long ka bym shong nongrim ban ialap ne pynsakhi ia U Blei, wat haka Bible Bakhuid ruh la batai shai ha kaba u Jisu U ong ba iaka bhah jong u Ceaser ka Rome yn ai sha u Ceaser, kaba dei ka jong U Blei ai kan iaid sha U Blei, kaba thew shai ba ka kam politics bad ka kam jingngeit shimet ym dei ban pylong madan lehkai.
Kaba ar hangne, ka dei namar ba ngi pyrkhat ia kaba mynta hakhmat ngim iohi jngai kaba shaphrang, bad kane ka pyn matlah ia ngi.
Kumba nga la kdew haneng, ka jing lehkai lane ka jing thehkai ka spah tyngka haka rukom jied nongmihkhmat sha ka Dorbar Thaw Ain ka dei ka daw ba ngi ioh ym kita ki Nongthaw Ain lane ki Legislators ban thaw kita ki polisi ki ain naka bynta ka bha ka miat u paidbah, hynrei ngi ioh pynban da ki briew kiba tip duna iaka Ain bad tip khambun iaka shuki.
Namar kane sa synjor ka rukom pyrkhat haka imlang-sahlang bad haka Jylla.
Dei na kane ka daw ba ngi dap tang ka jing khnium, jingbabe bad ka jing sngewsih.
Haba kumta iano ngin jied bad kum iano ngin jied?Haba ngi jied ka dei kumba ngi leit thied juti na dukan ha Iewduh ne Police Bazaar, haba ngi jied ngi da peit ngi the, ngi da bniah naduh ka kompany aiu ba shna, ka jingheh jingrit bad kumta ter ter, haduh ba ngin da hun hi jrut bad ngi thied sydon.
Kaba ngi thied ka long kaba hun kaba kmen namar ka dei ka jingwad bniah ba ngi sa phong bha.
Kumjuh ka rukom ban jied ia u MLA ne MDC ka dei ban don ka nongrim ym iaki nongheh pla tyngka.
Ngim iohi shuh kita ki rangialeh ki rangkynsai ha kane ka juk ka rukom long, ki ban kren bad iatai iaka hok, ka bhah ka miat bad khmatam eh ban thaw lad iarap iaki longiing longsem kiba la ai ka jing shaniah jong ki.
Nga kynmaw haka por ba nga kynduh ia katto katne ki nongialam kiba la don teng haka kam synshar khadar paidbah, ki iathuh ba katno ka long kaba i sangsot haba phai sha kylleng kylleng ka Ri Khasi Pnar ba ki briew kim pyrkhat shuh ia kaei kaba kongsan tam kaba ki mad ha ki 5 snem mynshwa ki pyrkhat kaei ban ioh lada thep sha uta ne sha ka ta ka seng.
Nga sngew kane kaba dei ban ong, namar ynda ngi phai sha ki jaka ki shnong shabar kane ka Jylla ngin lap ba ka pher bak la bak ka rukom pyrkhat pyrdain ki nongjied, ym kum sha ngi shane ba uba ieng lane uba don haka bor un shu sam plastik shuki, dabor sait tiar, shitri kup slap, ki raincoat wat ki khiew ja ruh, kane kam dei ka kamram ba ngi jied naka bynta 5 snem.
Ngi dei ban jied halor kaei ka thong, ka plan bad ka jing iohi jngai jong uta ba ngi jied.
Ngi dei ban kren halor ki mat ba ktah naduh kiba rit tam, khamtam kum kane ka khlam Covid 19 ngi la mad shibun ki jingeh bad ngi iohi ki jing dkhoh jong ka Sorkar lymba kita kiba ngi la jied.
Ngi dei ban kren halor ka mat ban pynbiang ki jaka sumar kiba long mar kajuh ka kyrdan ka RIMS jong ka Manipur lane ka kyrdan ka AIIMS ne ka CMC lane kino kino ki hospital pribate ba paw ha ka Ri nuksa kum ka Apollo, Fortis hospitals kumta ter ter.
Ngi iohi ba ha kane ka jing shah khangdam, ka pule puthi kaba ktah eh.
Hato ngi la leh aiu ha kine ki 49 snem ba ngim shem la phai khmat khyndiat sha ki skul sha ki thain nongkyndong wat ha Sor? Kaei ka daw ba hiar palat ka jing nang jing stad haka pule puthi hapdeng ki samla shynrang bad kynthei? Kaei ka daw ba ngim lah ban pynbiang iaki skul ba bha kiba lah ban ai iaki jing hikai ban ia ujor bad kiwei ki Jylla, phewse ka Litercacy Rate jong ngi ha ka Ri ka dei 75.
5 percent katkum ka census data jong 2011, ka long kaba bha.
Hynrei pat, wat la ki la bun ba lah nang ka thoh ka pule, ka pyrkhat pyrdain jong ki haka kam sain hima pyrthei ka dang tlot bad ka duna.
Namar kane ka daw, ba sa shim kabu kiba thong daka pisa ban shong haka shuki san snem ym ban thaw ain hynrei ban pyndap shwa iaki jing donkam kaba ki lah angnud bad ki jing kular ba khlei ki klet lut.
Ha u snem 2022 ngi dang shu kot sha 50 sanphew snem iaka jingioh Jylla jong ngi naka Assam, bad kumjuh ruh sha u 2023 ka por ban iaid kum ba iaid ka um, hynrei hato ngi dang neh sah kajuh ka jinglong ban jied ia uba theh pisa ha shwa ka thep ka vote, lane hato ngin long kiba peit pyrman ia uno uta uba don ka jingshemphang, ka jingiohi jngai, ka model kaba u kwah ban pyntreikam naka bynta ban kyntiew iaka Jylla bad kiwei kiwei de.
Ka lawei ka Jylla lane ka Jaidbynriew jong ngi kan shong ha kaei ka nuksa ngi pyni ban ai iaka pateng lymba ka jingstad ba ngi don.
Hato ngin dang khmih ia tang ia kaba mynta khlem da pyrkhat shuh iaka lashai ne, hato lano ngin long kiba adkar? Ngi don kat kane ka spah ba lai phew jait laiphew rukom, ki sap ki phong kiba mih na ki thain ba kyndong tam hynrei kaba sngewsih ba ngim tip kaei ka kamram jong kita kiba ngi la jied.
Ngi thap kti ngi shad shadiang shamon por la jop, phewse ngi thap laki khlieh ynda ngi iohi ba uta ba ngi jied ym leh kumba angnud namar ba haka por shwa ngin jied ngi la kner shwa ia kaba la tyrwa te hangne kein ka jinglong briew man briew jong ngi ka hiar arsut bad kiei kiei kiba wan jia ka dei ka jing bakla jong ngi iwei pa iwei.
Nongthoh: Dominic S.
Wankhar (U nongthoh dei u columnist, u resource expert haka liang ka rural development bad uba lah ioh iaka Youth Icon Award ha u snem 2012).
Shillong:Ka la mih ka jingujor kiba bun ki nongleit nongwan, halor ka jingdheng kali, kaba jubor, jan man la ka sngi naduh na shnong Wahkdait haduh ha Tamabil bad ka daw, kaba pynmih ia ka jingdheng kali, ka dei na ka jingia knieh iaid ki trok, kit maw, ba kin ioh hiar pynhap mar sha Tamabil.
Ym tang katta, ka don sa kawei ka jingeh bad kata ka long, sa ka jinghiar bun eh, ki kali leit shangkai sha wah Dawki, kaba la nang pynkhapngiah shibun ia ka leit ka wan sha katei ka thain.
Kane ka la buh jingeh ia kiba iaid ba ieng, ki khynnah skul bad nangta kiba pang ba shitom, kiba leit beh dawai sa ki hospital sha Dawki, sha Pynursla bad sha Shillong ruh kumjuh.
Uwei na ki nongshong shnong jong ka Umsyiem, haba iakren bad u nongthoh khubor, ula iathuh ba na Umsyiem ha Dawki, ka shimpor, haduh 5 kynta, ban iaid, na ka daw jong ka dheng kali, kaba ju shimpor tang kumba 2 minit antad.
La iathuh da ki lad khubor, ba ki trok kiba leit kit maw sha Tamabil, ban khaii sha Bangladesh, ki don kumba 300, 400 tylli ha ka shisngi antad, kiba iaid lyngba katei ka surok bad ka jingiabeh jongki ban leit pynhap mar, ka la pynlong, ba kin ia knieh iaid bad ba ka jia kane ka jingdheng kali, kaba jubor man ka por.
,.
Ka jaitbynriew Hynñiewtrep Hynñiewskum jong ngi kadei kawei na ki jaitbynriew ba rit paid bad ba kham kyrpang ha ka pyrthei baroh kawei.
Ka jaitbynriew ka jong ngi ka la mad ïa shibun ki jingshah thombor bad ki jingshah banbeiñ naduh ki spah snem ba la leit noh bad wat kat haduh kine ki sngi ba mynta ruh kane ka jingshah thombor kam shym pat la kut satia.
Mynta ngin ïa phaidien biang khyndiat sha ki katto katne snem ba la leit noh kiba kum ka jaitbynriew ngi la ïakynduh ïa ki jingtynjuh, ki jingeh jingshitom bad ki shiah ba that kiba pyntyrha ïa ngi kum ki dkhot jong ka jaitbynriew khnang ba ngin ïa sngewthuh bad tip ba balei kane ka jingshah thombor ïa ka jaitbynriew jong ngi ka ïai bteng na ka por sha ka por bad kam kut satia wat haduh kine ki sngi ruh.
Shuwa ba ngin ïa phai sha kata ka bynta, nga shu kwah ban pynpaw khyndiat ba na ka liang jong nga ngam shym mut bad ngam don jingthmu ban pynkhih bitar (provoke) ïano ïano ne ban wanrah ïa kano kano ka jingïakajia (conflict), hynrei ka jingthmu ba hakhmat eh jong nga ka long ban ïa kyrsiew thiah lem ïa ki para Ri – paradoh parasnam na ka jingphohsniew kaba ngi la ïa phohsniew baroh shi katta khnang ba kane ka jingshah thombor ïa ka jaitbynriew jong ngi kan kut noh shi-syndon.
Lada ngi ïakren ïa ka jingshah thombor bad sah banbeiñ jong ka jaitbynriew ngi shem ba ki don bun bynta bad bun syrtap.
Ka bynta ba nyngkong eh ba ka jaitbynriew jong ngi ka shah thombor kadei lyngba ki aiñ ki kanun ba laiphew jait laiphew rukom jong ka sorkar (pdeng/jylla) kiba la pyntreikam ha kine ki lum baieid jong ngi kiba la khñiot ïa u trai ri trai muluk jong ngi kum ka jaitbynriew riewlum.
Ki don na kine ki aiñ jong ka sorkar kiba la pyntroiñ noh ïa ka riti dustur tynrai jong ka jaitbynriew Khasi jong ngi bad kumjuh ruh ïa ka rukom synshar khadar ba kyntang jong u mynbarim.
Kawei pat ka bynta kaba ka jaitbynriew jong ngi ka shah thombor shah banbeiñ ka dei lyngba ki ktang suloi jong ka sorkar bad ki mynder ri.
Ha kaba iadei bad kane ka bynta ngim lah ban len ba da ki phew/spah ngut ki dkhot jong ka jaitbynriew jong ngi ki la duh noh ïa la ka jong ka jingim ha ki ktang suloi jong ka sorkar bad kumjuh ruh ha ki kti ba thombor jong u nongwei nong ar.
Dang ha ki khyndiat bnai khyndiat snem ngi kynmaw ba la don ki dkhot jong ka jaitbynriew jong ngi ki la shah bthat jubor ha ki ktang suloi jong ka sorkar bad kumjuh ruh ha ki kti thombor jong u mynder.
Kane ka la pynbitar shla bad pynjaw ummat kthang ïa ka jaitbynriew jong ngi.
Ki don shibun kiei kiei lada ngin ïakren ïa ka jingshah thombor bad shah banbeiñ ka jaitbynriew jong ngi.
Lada ngi phai sha ka riti ka dustur, ka shongkha shongman, ka khaïi ka pateng, ka ktien ka thylliej bad kiwei kiwei ngi shem ba u nongwei u la long khlieh lut ha baroh ki liang.
Ha kaba iadei bad ka synshar khadar ruh ngi shem ba bun na ki nongialam jong ngi kim don ka nongrim kaba skhem halade kum kita ki nongialam, tang shu ong u nongwei kaba lieh balieh, kaba ïong baïong bad kane ka pyni ba ki long ki ñiangkohnguh jong u nongwei.
Ka saw baroh halor kane ka dei namar ba kim don ka jingïohi jngai iala ka jaitbynriew ne ioh lehse Kim da patiaw eh na ka bynta ka jaitbynriew tang ba la biang ka pla lajong ka la biang ïa ki.
Wat hapdeng kine kiei kiei baroh, ka jaitbynriew jong ngi shym pat la kyndit thiah wat haduh mynta ruh.
Hooid, ngim lah ban len ba ka ju don ka jingkhih phaloh ba rhem ha ki por ba ngi mad ïa ka jingthar jong u shiah, hynrei kane ka jingkhih phaloh nga ïohi ba ka pjah noh suki suki wat lada ngim pat lah ban ïoh ïa kaei kaba ngi dawa bad thrang na ka bynta jong ka jaitbynriew.
Balei ngi leit long bad leit jia kumne? Ngi dei ban buh jingkylli ïalade shimet shimet ba balei na ka por sha ka por kijuh shi kijuh ki jingjia ki wan jia ïa ka jaitbynriew jong ngi, dei ba ngim ñiewkor ne ngi klet biej?Ïoh lehse kadei na ka daw ba ngi klet biej bad ngim ñiewkor iala ka jaitbynriew, namar wat tang ban kren ïa la ka jong ka ktien tynrai ruh ki don ki bym nangbha shuh bad ki la klet noh ruh ïa la ka jong ka riti ka dustur.
Ka jingklet biej khlemraiñ aiu eh katne katne, katta ruh ngi sngew sarong.
Ïa kaei te ngi sngew sarong, katba u nongwei u nongar uba peit kai ïa ngi u dang rkhie ïapler ïapang na kyndong ïa ka jinglong sarong jinglong kyreit jong ngi wat haduh ba ngin da klet noh ïa la ka tynrai ruh.
Shano ka jaitbynriew jong ngi kan poi lada ngi ïai long shi ïai long kiba klet biej bad ki bym ñiewkor ïala ka jong ka jaitbynriew.
To ngin pynduh noh ïa kane ka jingklet biej kaba la synshar ha ki jingmut jingpyrkhat jong ngi, ngin phaidien biang sha ka mynnor bad ngin tih ïa ka daw tynrai ba balei ka leit long leit jia kumne ïa ka jaitbynriew jong ngi bad balei ba kane ka jingshah thombor bad shah banbeiñ ïa ka jaitbynriew jong ngi kam kut wat haduh kine ki sngi ba mynta.
Lada ngi la lap ïa ka daw tynrai, dei hangta keiñ ngin sa shim ïa ka sienjam kaba paka kumno ba leh na ka bynta ban wanrah jingshngaiñ bad jingïada ïala ka jaitbynriew.
To ngin long ruh kiba sian ka man ki lynti ba ngi ïaid bad ngin long ruh kiba ñiewkor bad pynneh pynsah ïa la ka riti ka dustur bad ka ktien ka thylliej.
Ka jaitbynriew jong ngi ka don hapdeng ka saw ka sian bad ka don hapdeng ka madan thma ba shyrkhei bha namar ki kruiñ bamduh ki la nang ïoh nang ïoh jaka ban bam ïa ka jaitbynriew jong ngi.
LADA NGIM KYNDIT NOH MYNTA, NGIN SHU AP SATANG LANO BA KA UMSAW KAN TAP LUP NOH ÏA KA JAITBYNRIEW JONG NGI!!.
Shillong:Ha kawei ka jingjia shah lute, kaba la jia ha Motphran ha ka dukan die mobile Tech Spark kaba la long trai da u Bah Ribel Pariat bad la suba ba kane ka jia ha ka por 3 ne 4 baje, myn hynnin dang step phyrngap kaba ka jingshah lute ka la palat ïa ka 20 lak.
Haba ïakren bad u Bah Ribel Pariat, u la ïathuh ba kine ki mobile kiba la shah tuh ki dei beit na ki Kompeni ba remdor kiba kynthup kum ka Samsung, Techno bad kiwei de.
U la ïathuh ruh ba kine ki nongtuh ki la rong beit thik tang ïa ka mobile katba u charge bad ka synduk song pat kim shem la rong satia.
Haba pyrshang ban kylli, ïa ka por ba ki ïoh ïa ka jingtiphalor kane ka jingjia u Bah Ribel Pariat u la ïathuh ba la ïoh jingtip ynda ki la wan plie ïa ka dukan ha ka por 8:30 mynstep eiei da ki pyrsa bad ki khun jong u.
“Hadien ba ki la lap ba ka tala ka la shah pynpait na ka liang jong ki ki ki la phone ïa nga bad marmar hi nga leit ban plie bad ynda ngi lap ïa kaei kaba la jia na ka liang jong ngi ngi la ai jingtip mardor sha ki pulit" ong u Bah Ribel.
Shuh shuh u la ïathuh ba na ka liang jong ki, kim shem la rung satia shapoh dukan tad haduh ba ki pulit jong ka Crime Scene Units bad ka forensic team ki poi ban lum ïa ki nongmuna ba sah ha kane ka jaka.
Haba la pyrshang ban kylli pat la ki buh ne em ïa ki kor CCTV ha ka dukan jong ki na ka liang jong u u la ïathuh ba ha ka jingshisha la pyndait ïa ki kor CCTV tangba kine ki nonglute ki rah lut ïa ki kor kiba ka CCTV ka kunai (save) ïa ki dur bad ki video ne footage.
Shuh shuh u la ïathuh ruh ba katba ka CCTV kiba la buh da sorkar ha ki bynta ka Motphran kim treikam satia namar baroh kiba la sniew suda.
Haba pyrshang ban peit pat ïa ka CCTV kaba don marsyndah kane ka dukan la ïohi ba hynnin ka step phyrngap la don uwei u samla briew ba hapoh ka rta 35 snem uba la pyrshang ban pynpait ïa kawei ka CCTV kaba don ha kane ka jaka bad na ka liang ki trai dukan ki la suba ba u lah ban dei uwei napdeng ki nonglute.
Haba ïadei bad kane ka jingshah tuh na ka liang u Bah Ribel u la pynpaw ruh ba ha ka jingshisha ka dukan jong u, ka dei kaba don ha ki bynta ba shngaiñ bha, namar ka dei ha khmat tam ïa ki dukan baroh bad ba ki pulit ruh ki ju ap pahara sha kito ki thaiñ bad kane ka jingshah lute hi lah ban ong ba ki dukan kiba kham sha kyndong lei kim don jingshngaiñ satia pynpaw u Bah Ribel.
Shillong:Hynnin ka sngi, ka 13tarik Jylliew 2022, ha ka por 8.
30 mynstep, ka la don ka jing kemding ha shnong Tyrsad.
Ki kali pynlip ding, ki la leit mar mar sha katei ka jaka ban pynlip, ia ka ding, ong ka khubor pulit.
Ha ka jing tohkit, la lap ba ha ka mala kaba ha trai duh jong ka iing, ba la buh da u kynja bad kumta, da ka jingdon bynta lang ki pulit ANTF, la ioh kurup ia 1001.
655 kilo u kynja na katei ka jaka.
Halor kane ka jinglap, ki pulit ka Mawngap, ki la shim jing tohkit, katba kum ki kyndon No.
13(06)2022 U/S 20(b)(ii)(C) NDPS Act bad la kem ia ka kong Junita Nongbet (40) bad aiti sha kashari.
Ka jingtohkit, ka dang iaid shakhmat, ban tip, ia kiwei de kiba donkti ha katei ka kam, ong ka kyrwoh na U bah S.
Nongtnger, Superintendent of Police, East Khasi Hills, Shillong.
Shillong:Ka lyiur, ka la wan; hynrei ka la dei ka jingkordit kaba jur, ia ki nongiaid nong ieng ha ka surok bah Hynniewmer, namar ba katei ka surok bah, ka la dap mam, da ka um, ha ki sngi, ba ka kham jur, ka jinghap slap.
U bah S Kharkongngor, Rangbah Shnong ka Mawnianglah, haba iakren bad U Rupang, u iathuh ba ha ka por ba jur slap bha, katei ka jingshlei um, ka jrong haduh kumba 50 phut antad jong katei ka surok bah bad ula ong ba katei ka jingdap um, ka buh jingeh, ia ki briew kiba iaid kjat, namar ba ki shah pharait da ka um, ha ki kali kiba hiar ba kiew ha katei ka surok bah.
U Rangbah Sh nong, u iathuh, ba ula phah ia ka jing ujor sha ka PWD, ba kan pyllait ia ka nala, kaba sahkut ha katei ka surok bah, hynrei ka jubab, kaba u ioh, ka long ba ka PWD, kam don kti shuh ban peit ia katei ka surok bah, namar ba ka la aiti ha ka National Highway Authority of India (NHAI).
Shillong:Ka Asha Lakra ka National Secretary bad mayor jong ka Ranchi, ka iathuh ba na ka liang ka sorkar pdeng kan sa tohkit bad tian bishar ia kano kano ka jylla kaba khlem lah ban pyntrei kam bha ia ki skim pynroi kiba wan na ka sorkar pdeng.
Kum shi bynta ban rakhe ia ka jingdap 8 snem ka jingsynshar ka sorkar NDA ka National Secretary and Mayor jong ka Ranchi ka Asha Lakra, mynhynnin ka sngi, ka la wan ban iuh kjat ha Nongbah Shillong.
Haba ia kren bad ki lad pathai khubor, na ka liang ka Lakra, ka la iathuh ba hapoh ka jingsynshar ka Sorkar NDA, ka Ri ka la ioh shibun ki kam pynroi bad na ka bynta ka jylla Meghalaya u Myntri rangbah duh ka Ri u Narendra Modi , u la mang kyrpang ia ki skim kynthup ban wanrah ia ka Cancer Hospital ka Skim JJM, ka PM Care bad kiwei kiwei.
Haba kylli halor ka jingpynbna halor ka jingkular ban yn ioh kam ia ki 10 lak ngut ki samla ka Asha ka la ong “Haba don u Modi kane kan urlong bad kane ka dei ka jingiohi jngai jong u Myntri rangbah duh ka Ri bad u la ailad ia ki nong seng kam na kylleng ka pyrthei ba kin wan seng kam ha ka Ri, khnang ba ka Ri kan pahuh ha ka kam ka jam".
Haba kylli halor ka jingkiewdor ka petrol, ka diesel bad ka LPG gas ka la ong “Ym tang ha Ri India ba don ka jingkiew dor ia kine, hynrei ha baroh kawei ka pyrthei ka don ka jingkiew dor, hynrei lyngba ka jingtrei shitom u Myntrirangbah duh ka Ri,u la lah ban tehlakam ia ka dor la ka dei ha ka petrol lane disel bad ha kaba ia dei bad ka LPG gas u la pynhiar dor 200 tyngka".
Ka la ong ruh halor ka jingshah shitom ki longkmie na ka daw ka jingkiewdor ka LPG gas, na ka liang jong ka, kan leit ban rah ha khmat u Myntri rangbah duh ka Ri, khnang ban lah ban iarap ia ki nong Shillong.
Haba kylli halor ka jingmih ka jingkynnoh ia ka jingbym pyntrei hok ia ki skim kiba wan na ka sorkar pdeng ka la ong “U Modi ju peitngor ia baroh ki jylla halor ka jingpyntreikam ia ki skim ba wan na ka sorkar pdeng bad dei na kane ka daw ba u ju ong ba ngan ym bam bad ngan ym shah bam".
“Ki don ki skim kiba na ka bynta kiba duk, ban pynpoi ia kane ka pisa sha ki,u myntri rangbah u la ailad ban plie ia ka zero account ban pynpoi ia kane ka pisa sha ki nongioh jingmyntoi lyngba ka Janth dhan Yojana"ka la bynrap.
Ka la ong ruh “Ha kaba ia dei ha ka jingpeitngor ia ki skim ki ba heh kiba wan na ka sorkar pdeng na ka liang u Modi, u peitngor bha bad ia kito ki jylla kiba khlem pyntrei hok ia kine ki skim yn sa tohkit bad yn sa pynshitom".
“Dang ha kine ki khyndiat sngi, u myntri jong ka sorkar pdeng u la wan ha Meghalaya bad kynduh ruh ia ki nongialam sorkar bad ia kren ban pynthikna ba ki skim ki ba wan na ka sorkar pdeng, ki dei ban poi beit tang na ka bynta ki paidbah, kum ka Smart city ha ka jylla ki la ioh ia ki surok bad hangne ruh ngin shim ia ka rai jong ki briew bad ngin sa pyniaid ia ka jingtohkit halor ki jingpyntrei kam ia kine ki skim kumba leh ha Ranchi"ka la bynrap.
U Narendra Modi, myntri rangbahduh ka Ri, ula bthah mynta ka sngi, ba ki tnat sorkar bapher, kin thungkam ia 10lak ngut ki briew, ha ki ophis sorkar bapher bapher jong ka sorkar India bad ia katei ka jingthmu, ban pynurlong hapoh ka shisnem shiteng.
Katei ka jingbthah, ka dei hadien, ba la don ka jingbuddien halor ka jingdon ki nongtrei ha ki tnat sorkar bapher bapher, ong ka khubor.
Ka sorkar India, ka don ha ka jingshah kynthah kaba man ka por, halor ka jingduh kam duh jam ha kine ki sngi, katba ki don pat bun bun bah ki kam kiba lait bad kiba khlem pyndap shuh satia.
Ka ophis jong u myntri rangbahduh, ka thoh ha ka tweet “U Narendra Modi, ula peit bniah ia ka jinglong jingman jong ki nongtrei ha ki tnat bapher ka sorkar India bad ula bthah ban thung kam ia shiphew lak ngut bad ban pyndep hapoh ka 1.
5 snem".
Shillong: Ki nongtrei jong ka MCCL, mynta ka sngi hapoh ka shatri jong ka Mawmluh Cherra Cement Limited Employees Union (MCCLEU), ki la pynlong ïa ka jingshong kyllaiñ myngngor ha khmat ka ophis treikam ba heh duh jong kane ka kompeni ka Sorkar ha Shillong ban pynlait noh ïa ka tulop jong ki bad kiwei de ki mat jingdawa bad la sakhi ruh ba ka MDC na Nongshken ka Kong Grace M Kharpuri kaba dei ruh ka kyrtong ka ban ïakhun na ka seng NPP na Shella ha u snem u ban wan ka la wan ban ai mynsiem ïa kine ki nongtrei kiba ïakhih.
Haba kren sha ki lad pathai khubor na ka liang u President ka seng u Bah Shanlang Lyngdoh, u la ïathuh ba kat kum ka rai ba ka shim da ka Executive Committee jong ka seng kaba la long ha ka 9 tarik Jymmang 2022 ka la rai da kawei ka sur ban dawa ba ka sorkar ka dei ban siew tista ïa ka tulop jong ki nongtrei jong kane ka karkhana tad haduh ba kane ka karkhana kan lah ban treikam biang kumba ka ju long, ban ai lad ïa ki nongtrei ban shim ïa ka VRS ne ban shongthait da ka mon sngewbha kumba ju leh da ka sorkar barim haduh u snem 2017.
Haba jubab ïa ka jingkylli ba haduh katno klur kane ka pisa ka poi kaba ka sorkar ka dei ban pynlait sha ki nongtrei na ka liang u Bah Shanlang, u la ïathuh ba malu mala kane ka pisa ka kot kumba 200 klur eiei.
Shuh shuh na ka liang jong u Bah Shanlang, u la ïathuh ba ka seng ka dawa na ka sorkar ba ka dei ban pynsted noh ban shim ki lad ki lynti ban pyntreikam biang ïa kane ka karkhana khnang ba kan lah ban pynmih dewbilat biang kum ha ki snem kiba la leit.
Haba kylli pat la ka seng ka pdiang ne em ïa ka rai ka sorkar ban ïasnoh kti ne joint venture bad ki riew shimet bad pynïaid ïa kane ka karkhana na ka liang jong u Bah Shanlang u la ong ba ka seng hi kam don eiei ban ong ïa kane, namar ka jingïakhun kaba nyngkong eh hi ka dei beit ban dawa ïa ka hok ki nongtrei ym ïa kiwei pat ki mat.
Haba bynrap lang na ka liang ka Kong Grace M Kharpuri ka la ïathuh ba na ka liang jong ka ka la pyrshang ban ïakren bad ki bor ba halor ban sngap ïa ka jingdawa jong ki bad ban weng ïa ka jingeh kaba ki ïakynduh bad na ka liang ka sorkar ka la pyrshang ban leh ïa kaba donkam bad ka la ai khubor ruh ba ki bor ba halor ki long kiba ka kloi ban ïa kynduh markhmat bad ki nongtrei khnang ban ïakren halor ki mat jingdawa jong ki.
Nongpoh:Wat la ka lyer ilekshon, ka la iaid bha ha kiwei ki Konstitwensi ha Ri Bhoi, hynrei haba phai ha Umroi Constituency, ki artylli ki Party ba paw ha ka jylla, kiba kynthup ia ka United Democratic Party (U DP) lem bad ka Congress, kat haduh mynta ym pat don ki kyrtong kiba la pynbna ba kin mih madan na katei ka konstitwensi.
Haduh mynta, ki kyrtong kiba la pynbna ba kin iakhun na Umroi Konstitwensi, ka dang long hi tang u bah George B.
Lyngdoh, MLA na ka TMC bad u Damanbaitbha Lamare, khun jong u Ma Ngaitlang Dhar, na ka NPP.
Haba iakren ia u nongialam ka Congress, u bah Isynei Hinge, Secretary ka Umroi Block Congress Committee, u la ong ba kat haduh mynta, ka party kam pat pynthikna ba mano u ban long kum u kyrtong ka Congress na katei ka Constituency.
Haba kylli ba la don ne em kiba la wan ban pan Tiket, ka jubab na utei u nongialam Congress ha Umroi, u la ong ba kumba ka long mynta, la don uwei u ophisar sorkar u la thmu ban pan ia ka Tiket Congress, hynrei ym pat lah ban pynthikna bad nalorkata, u bah Stanliwiss Rymbai, MLA barim ka Umroi, u la thmu ban pan ia ka Ticket, hynrei ka dang don tang ha ka jingiakren, khlem pat lah ban pynthikna.
Kumba ka long mynta, ka Congress na Umroi, ka dang don ha ka jingiakren bad ki briew kiba don ia ka jingkyrmen ban jop, haba u la mih ban long kum u kyrtong na Umroi, namar ka Umroi ka dei ka Konstitwensi kaba ju pynjop don burom ia ki kyrtong kiba ieng na ka Congress.
Katba na ka liang u bah Ailongbha Pariat, President ka UDP Umroi Constituency, ha ka jingkren jong u, la ong ba watla haduh mynta ym pat don uno uno u briew uba la pynbna ba un long kum u kyrtong ka UDP ha katei ka Konstitwensi, hynrei na ka UDP yn sa don hi u ban iakhun watla haduh mynta ym pat lah ban pynthikna ia ka kyrteng u briew.
Shillong: Ka Hynniewtrep Border Dispute Redressal Forum (HBDRF) ka seng ka ba ju khmih ia ka bha ka miat jong ki nong shong shnong, ha ki thain border, ka lawan sha khmat ban kynnoh ba ki jait bynriew Karbi, ki la byrngem ia ki jaitbynriew khasi pnar ki basah ha ka Elaka Labang Nongphyllut, Pangam Raliang.
Haba ia kren bad ki lad pathai khubor, na ka liang u Chairman ka HBDRF u bah C Sungoh, u la iathuh ba kane ka jingmih ka jingbyrngem ban beh shnong noh ia ki Khasi Pnar ka long namar ba ki paid Khasi pnar kane ka thain ki la kyntait ban shim bynta ha ka election jong ka Karbi Atonomous Council jong ka Karbi Anglong, kaba la pynlong ha ka 8 tarik jylliew 2022.
“Ki paid khasi pnar kiba don ha kane ka thain ki la kyntait ban shim bynta ha ka KAC, na ka daw ba ki nongshong shnong ha kane ka thain kim ju ioh kano kano ka jingmyntoi ki la shu shah ieh khunswet “u la bynrap.
U la iathuh ruh hadien ba na ka liang ki khasi pnar na kane ka thain ki la kyntait ban shim bynta ha kane ka election ka la don ruh ka jingwan twad jingmut na ka liang ki nongpathai khubor na Karbi, ban kylli ia ka daw.
U bah Sungoh u la iathuh, ba kum uwei na ki nongshong shnong kane ka thain; ka jingkyntait hi ban shim bynta ha kane ka election ka long na ka daw ba kine ki nongshong shnong kane ka thain kim ju ioh jingmyntoi eiei.
U la kynnoh ruh “Wat la ia kane kam pat long kaba thikna, hynrei baroh shi katta hi ki ju mih shibun ki jinghuri hura naduh u snem 1971 terter, ki nongshong shnong khasi pnar kin hap ban phet shnong bad kane ka long na ka daw ba ki karbi ki la wan ban pyndik beit ia ki".
“Ki la byrngem ba ynda la dep ban niew vote ha ka 12 tarik mynta u bnai, kin beh shnong noh ia kine ki khasi pnar, kiba sah ha kane ka jaka bad kane ka long na ka daw ba kim kwah ban shim bynta ha ka jingiathep vote"u la bynrap.
“Ia kane ngim tip la kan jia ne em, hynrei haba peit ia ka jingjia kiba la dep ia kane ym lah ban len ba ka don ka jingshah pynwit ki khasi pnar kiba sah ha kane ka thain man ka por na ki nong Karbi"u la ong.
“Na ka liang ka HDRF ka kren shai ruh, halor kane, ba ym donkam ban wad ia ka daw tynrai bad na ka liang jong ngi, da ka lynti ka ain ngi kloi ban pynshai balei ngi kyntait ban thep vote hynrei ngim kwah ia kano kano ka huri hura"u la bynrap.
Nongpoh: Mynta ka step ha ka por 3 baje ei ei mynstep, ki la don kumba 3 tylli ei ei ki dukan kiba don ha ha Down Gate Nongpoh, ki la kem ding kynsan, kaba la wanrah ia ka jingpluh bad kaba la pynduhnong eh ia ki briew kiba buh ia ki tiar ki tar ha kitei ki dukan.
Halor katei ka jingpluh kitei ki 3 tylli ki dukan, ki trai dukan ki la pynpaw ba ki suba jur ba ia kitei ki dukan la don kiba la wan ban thang dusmon bad kim ngeit ba ki dukan jong ki ba kin shu pluh hi, ha kaba ki la kynnoh ruh ba ki riew dusmon, hadien ba ki la dep ban tuh ia ki tiar ki tar na katei ka dukan, ki sa thang ia kitei ki dukan.
Nalorkata, ki la ong ruh ba kumno kitei ki dukan kin shu kem ding bad pluh hi, namar ki dei ki dukan ki bym ju pyndonkam bording ilektrik, hynrei ki la shu pyndonkam tang da ki Solar bad dei halor kata kaba la pynartaien ruh ia kitei ki trai dukan ba kumno kitei ki dukan kin shu pluh hi khlem da don kiba thang dusmon.
“Lada ka dei na ka jingthuh na ka bording Ilektrik ruh, kum kan jia, namar ha kitei ki kynta, ka bording ruh ka kam, namar ka bording ka meh haduh ka por 7 baje ei ei mynstep, kata ruh ka dawbah kaba la pynsuba ia kitei ki trai dukan ba kitei ki dukan, ki la shah thang dusmon" la pynpaw kitei ki trai dukan.
Haba iadei bad katei ka jingjia ba pluh kitei ki dukan, ki bor shnong ha ryngkat ki trai dukan, ki la ujor da ka ejahar ha Nongpoh Police Station, ha kajuh ruh ka por ki la kyntu ia ki bor pulit ba kin shimkhia ban tohkit halor katei ka jingjia bad ban kem beit ia kiba donkti.
Shillong:Ka Seng Hynniewtrep integrated Territorial Organization (HITO) hapoh ka jingïalam u Bah Ban Kharnaior President bad u Bah Keny Nongrum Secretary, ki la leit ban jurip ïa ka surok na ka scheme PMGSY kaba la mang kumba 1.
54 klur, na bynta 3 KM na Zero Point Damside sha Madan Sohmylleng.
Ha kane ka jingjurip ka seng ka la lap ba kane ka surok kaba dang shu dep pyntrei dang ha ki katno katne bnai ba la dep, ka la da jot ha kiba bun bynta.
Ka seng ka la lap ruh ba ka don ruh ka jing khlong ka um napoh ka surok na ka daw ka jingtrei torti kaba lah ban wanrah ruh ïa ka jingjia ba sngewsih.
Na ka liang ka seng hadien ba ka la dep jurip ka la lap ba wat ïa ki kyndon ba la buh ban siang ïa kane ka surok la ïaid lait da u Contractor bad ba u contractor um tei syndon ruh wat ïa ki muri kiba la mang khnang ba ka um kan ïoh tuid.
Ka seng hadien kane ka jingjurip ka phah da ka shithi sha u Chief Engineer PWD ban dawa na u ban ym pynlait lut ïa ka pisa sha u Contractor ba pyntrei ïa kane ka surok bad ban ai jingpynshitom ruh ïa kane ka jingtrei torti jong une u contractor.
Shillong:Ka Khasi Students’ Union (KSU) South Khasi Hills District Unit, mynhynnin ka sngi hapoh ka jing ïalam u President ka seng u samla Ribok star Diengdoh, ki la leit ban aiti ïa ka dorkhas ha ka DC ban dawa ban pynïeng ïa ki khyrdop talasi ïa ki bar jylla kiba wan shang suwari sha ki thaiñ Sohra hadien ba la mih bun ki jingjia kiba pynshong syier ïa ki nongshong shnong ha katei ka thaiñ.
Haba kren sha ki lad pathai khubor hadien ba la dep ban aiti ïa ka dorkhas u Samla Ribokstar Diengdoh u la ïathuh ba ka seng ka dawa na ka DC ban buh ïa ki khyrdop ban talasi bad ban lum jingkheiñ ïa ki briew kiba rung bad kiba mih na kane ka thaiñ khnang ban lah ban teh lakam ïa kino kino ki kam sniew ki ban mih kumba la jia ka jingshah shoh uwei u samla Khasi ha Daiñthlen ha ki snem kiba la dep bad ka jingthmu rahbor da ki bar jylla ïa uwei u heprit ha kane ka taïew kaba la dep.
“Kane ka jingbuh ïa ka khyrdop ym tang ba kan pynshngaiñ ïa ki nongshong shnong jong ka thaiñ hynrei wat ïa ki nongwan shang suwari ruh namar lada jia eiei yn suk ban buddien ïa ki" ong u samla Ribokstar.
U Samla Ribokstar u la ïathuh ruh ba na ka liang ka seng ka la ai jingmut ba ïa kane ka khyrdop talasi ka sorkar ka lah ban shim jingkheiñ ïa ki nongwan shang suwari da kaba pyndonkam da ka driving licence u nongñiah ka kali kum ka jingpynshisha bad ban shim jingkheiñ ruh ïa ka jingdon ki nongshong ha kata ka kali bad katno sngi kin sah bad ba ynda kine ki nongwan shang suwari ki la mih ruh kin hap ban ai jingkheiñ biang ha kane ka khyrdop.
“Ka la don ka jingjia kaba uwei u bar jylla u wan sha ka thaiñ Sohra kum u nongwan jongohkai pyrthei hynrei u sah palat ïa ka lai bnai bad ynda la wad jingtip la lap ba une u bar jylla uba sah ha ka hotel u dei pynban u nongtyrwa tiar bad lada ka sorkar ka buh ïa ka khyrdop talasi kum kine kiei kiei lah ban teh lakam" bynrap shuh shuh u Samla Ribokstar.
Shuh shuh u samla Ribokstar u ïathuh ruh ba na ka liang ka DC ka la ai ka jingkular ban kren bad u SP ryngkat ruh bad ka tourism department la ban buh da ki khyrdop talasi ne da ki pulit.
Ka seng ka la byrngem ruh ba lada na ka liang ka DC kam leh eiei hapoh shitaïew kan buh nongpahara hi da ki dkhot ka seng bad nongïalam shnong.
Shillong:Ka seng ki nongbylla trei ïing briew ne domestic workers hapoh ka shatri jong ka All Meghalaya Domestic Workers Union (AMDWU) ka la rai ban pynlong ïa ka jingïaid paidbah jong baroh ki nongtrei nong bylla ïing briew ha ka sngi kyrpang ba salonsar jong ki nongbylla ïing briew kata ha ka 16 tarik Jylliew 2022 ka ban sdang ha ka por 1 baje noh sngi na Madan Iewrynghep sha Madan Malki.
Haba kren sha ki lad pathai khubor ka President jong union ka Kong Patricia Riahtam, ka ong ba kane ka jingïaid paidbah kan long shi bynta ban dawa ruh na ka sorkar ba kan sngap ïa kaei kaba ki la dawa naduh u snem 2018 bad ruh ka la kyrpad ïa baroh kito ki trai ïing ba ai bylla ba kin ai shuti khlem da ot bainong ïa ki nongtrei ïing ha ka 16 tarik Jylliew khnang ba ki nongbylla kin ïoh ïa shim bynta ha ka jingïaid paidbah jong ki.
Haba bynrap lang ïa kane na ka liang ka nongaibuit ka seng ka Kong Wanpynhun Kharsyntiew ka la ïathuh ba kane ka jingïaid paidbah ki nongbylla ïing briew ka long ban dawa na ka sorkar ba kan ithuh noh ïa ki nongbylla ïing briew ha ka thup ki nongbylla bad ka jingbuh dor ïa ka bainong jong ki kumba ka juh leh ïa kiwei pat ki jait kam.
Shuh shuh ka la ïathuh ba na ka liang ka seng ka la leit aiti sha u Lat ka jylla u Satya Pal Malik ïa ki mat jingdawa kiba na ka liang ka seng ka buh ha ka sorkar khnang ba un ïakren lem bad ka sorkar.
Haba ïadei bad ka bai bylla ki nongtrei bylla ïing briew na ka liang ka Kong Wanpynhun ka la ïathuh ba ka seng ka la pynlait paidbah ïa ka dor ki nongbylla ïing briew ha u snem 2018 ha kaba la buh dor 2, 000 ha ka shibnai na bynta shi kynta man ka sngi bad 8,000 shibnai na bynta kiba trei beit tang ha kajuh ka ïing baroh shisngi.
“Ha ka 16 tarik Jylliew ngin sa kyntiew noh dor kaba ngi buh namar ka jingrem palat ki marbam mardih bad baroh ki jingdonkam kaba la buh jingeh ïa ki nongbylla ban im na ka dor kaba ngi buh ha u 2018" ong ka Kong Wanpynhun.
Shuh shuh ka Kong Wanpynhun ka la ai kyrpang ruh ka jingïaroh ïa kito ki trai ïing ba ai bylla kiba don ka mynsiem pyrkhat lem namar ki la dep kyntiew ïa ka bainong ki nongtrei jong ki ïathuh ka Kong Wanpynhun.
Kumba long mynta ka dor bylla kaba ki ïoh kam long ryntih satia namar kito kiba bylla ïing briew ha ki jaka sor ka jingsiew jong ki ka long kaba kham biang bad kumba la buh dor da ka seng katba ïa kito kiba sha ki jaka kiba kham pajih na ka sor pat ka bai bylla ka la kham duna bad kane hi ka dei namar ka jingbym ithuh ka sorkar ïa ki nongbylla ïing briew la ong ka Kong Wanpynhun.
Haba jubab pat ïa ka jingkylli ba ki don katno ngut ki nongbylla ïing briew ka Kong Wanpynhun ka la ïathuh kumba long mynta kiba la dep pynrung kyrteng bad ka seng ki la kynjoh sha ka 7,000 ngut.
Haba kylli pat la ki nongbylla ïing briew ki la ïoh jingïarap eiei ne em na ka sorkar ha ka por khangdam na ka liang ka Kong Wanpynhun ka la ïathuh ba khyndiat eh ki nongbylla kiba ïoh jingïarap na ka CRAWL bad kito kiba ka ïoh ruh don kiba ïoh tang 700 don kiba ïoh tang 1,400 bad wei ar ngut eh kiba ïoh 2,100 kumba la kular da ka sorkar.
Shillong:Ka Khasi Students’ Union, South Khasi Hills District Unit, ha ka 13 tarik u Jylliew 2022 ka la ioh ban aiti noh ia ka iing sha ka Kong Phlaris Nongkhlaw hapoh ka dong Lummawkong jong ka Shnong Laitkroh.
Ha kane ka sngi la ioh ban aiti ia katei ka iing da u Samla Donald V.
Thabah, Generel Secretary ka KSU CEC u ba long u Kongsan ha ryngkat ka jingiadon lang jong u Samla Badonkupar Nongbri u ba long u Incharge jong ka KSU South Khasi Hills District Unit, Samla Edmund Khongsya General Secretary, Samla Richest Malngiang Vice President, Samla Denis Bnai Lamin Finance Secretary bad kiwei pat ki nongialam jong KSU South Khasi Hills District Unit.
U Samla Donald Thabah haba ai jingkren ha kane ka sngi, u lah pynpaw ia ka jingsngew bynñiaw ba wat hadien ba ka jylla ka lah dap pura 50 snem ha ka jingioh jylla ba pura ka jongka hynrei ki trai ri trai muluk ki dang bun ki ba sem shiliang kup shiliang, ka jing shah ban ha ka jingduk, ka jingbym biang ki lad kamai kajih bad ka jinghiar ha ka ioh ka kot.
Katba ka Sorkar Jylla naduh kaba mynshuwa haduh ka ba mynta ka kloi ban pynbiang ia ki shongwir ki shongthap, ki poi ei ki poi hap bad phai da ka khmat kaba matlah bad leh meinah ki trai jylla.
Shuh shuh u lah pynpaw ba ka Seng kam lah ban shu peit tang ki khmat ia la ki paradoh para snam ki ba shah lynshop ha kum kine ki jingshem, ka seng ba wat hapdeng ka jingtlot ki tyrpeng jong ki dkhot jongka, ka la lah ban tynrong lem ia kane ka jingkhia ki para doh para snam da ki kam nong samaria ba bha ki jongka.
Ka seng kam lah ruh ban pynpaw iaka jingsngewnguh ia ki ba lah noh syñiang ha ka jingtei ka jongka ia kane ka iing lyngba ka bormet bad ka jingsynñiang ka jongki lyngba ki tiar.
Nongpoh: Uwei u rangbah na ka shnong Lumnongrim Byrnihat, uba shong tang bad ki khun hapoh ka shnong Lumnongrim Byrnihat, ula pynkut noh ia la ka jong ka jingim da kaba phasi ialade ha u tyllai phasi.
Ia katei ka jingjia, la lap da ki briew hynnin ka step sngi Saitjain, ha kaba ka met jong utei u rangbah, ka la sdien ha u tyllai phasi hapoh katei ka iing kaba u shong u sah tang bad ki khun.
Ia ka por kaba thikna ba utei u rangbah u la shim iala ka jong ka jingim, ym shym la don kiba tip, namar u la leh ia katei ka kam ha ka por kaba u don tang bad ki khun, ia kaba la suba ba u la leh ha ka por mynmiet bad ia ka met jong u la lap da ki briew ha ka por mynstep.
Nongpoh: Haba shimkhia ia ka jingujor da ki 9 ngut ki khynnah thok Matrik jong ka Patharkhmah Govt.
Higher Secondary School, kiba la ujor sha ka seng halor ka jingbym ioh ia ka Result Matrik, wat haba ki la pyndep ban leit thoh ia ka Secondary School Leaving Certificate, mynta ka sngi ki nongialam ka KSU Western Ri Bhoi, ki la leit ban wad jingtip na ki nonghikai jong katei ka skul, khnang ba kin tip ia ka jingshisha ba balei kitei ki khynnah kim ioh ia ka result wat haba ki la pyndep ban thoh ia ka exam.
Ia katei ka kam ban leit kynduh ia ki nonghikai jong katei ka skul, la ialam da u samla Receive Pator President ka KSU Western, Ri Bhoi lem bad ki nongialam shnong jong katei ka thain, kumta haba ki la leit ban wad jingtip na ki nonghikai jong katei ka skul, ki la ioh jingtip, ba ka daw kaba la pynlong ia kitei ki khynnah ba kim ioh ia ka result, ka dei namar ka jingbakla da uwei u nonghikai uba la shim ia ka subjek Tourism hapoh katei ka skul.
Haba pynshai halor katei ka jingbakla, u samla Bah Receive Pator,  u la ong ba katkum ka jubab ba ki nongïalam seng ki la ioh na katei ka skul, ka long ba ka daw halor ka jingbym ioh result kitei ki khynnah ka dei na ka daw ka internal marks, ha kaba u nonghikai uba la shim ia ka subject Tourism, u la bakla ha ka rukom ai marks, namar ia ka internal marks kaba dei 20 ka Full Marks bad 6 ka Pass Marks, hynrei utei u nonghikai, u la kum ai bakla bad kata ka long ba u la ai palat ia ka 20 Marks, ia kaba lehse na katei ka daw kaba la pynlong ia kitei ki khynnah ba kin ym ioh result.
Namarkata, haba kitei ki nongialam ka KSU ki la lap ia katei ka jingbakla da utei u nonghikai, na ka liang ka seng ka la kyntu ba ki bor pynïaid skul ki dei ban shim ka jingkitkhlieh ban pynioh result ïa kitei ki 9 ngut ki samla pule hapoh kine ki khyndait sngi, khnang ba kan ym ktah ia ka lawei jong kitei ki khynnah, kiba la lynga mynsiem tang namar ka jingbakla da utei u nonghikai.
Impossible to comment.
Kum uta u nonghikai dei ban wengkam syndonKumno kat u nonghikai ruh um tip katno ban ai internal mark? U dei ban bah khlieh hi utei u nonghikai biej kale.
Shillong:U Chairman bad Chief Executive Member (CEM) barim ka Khasi Hills Autonomous District Council (KHADC) u bah Rang kynsai R Makdoh, haba iakren halor ki jingkylla ha ka jing long jingman jong ka sain pyrthei, ha ka jylla, u la ong ha ki por mynshwa ka jing iakhun ia ka election ka long da ka jingieid ka jingshaniah, hyn rei mynta ka la long da ka bor jong ka pisa.
Haba ia thuh ia ka rukom ia lap election mynshwa u bah Makdoh u la ong ka jingiakhun election ha ki por mynshwa ka long ka ba khuid, bad u kyrtong u dei uba don ia ka jingmut shi sha ban ai ka jing shakri ia ka ri bad ka jait bynriew, hynrei mynta ki kyrtong hi ki dei tang kiba heh spah.
“Ki kyrtong ha ka por mynshuwa, ki hap ban pyrkhat la kin ia leh ne em ban iakhun ia ka election, namar ba ka dei ka kam ba kyntang ka kam shakri ia u paidbah 5 snem bad haba ki la ialam beit kan iaid beit bad haba ki ki ialam bakla kan poi sha khlaw"u la bynrap.
“Ha ki por ba la dep ka jingialap election, ki kyrtong ki ju ialap ia ki mat ban pynim bad pynbha ia ka jaitbynriew, ki ju pynlong ia ki jingialang ban ialap election tang ha ki iew bad ki paidbah ki ju shim rai ban ai ka jingkyrshan ne em ia u bad ym ju donkam pisa, ym donkam bai sha, kumba ka long mynta"la ong u bah Makdoh.
“Hynrei mynta la 25 -30 snem, kat kum ka jingiohi jong nga ka la pher bha ha ka rukom pynlut ia ka bai election ruh ka la pher ban ia kaba mynta ym ju don mat shuh ban ia kren, u kyrtong um don shuh u ba shemphang bad u kyrtong u ba shem phang hi u sah shadien namar ba ym nud shuh ban leh election na ka daw ba ki tieng ia ka jinglut"u la bynrap.
“La 25 -30 snem kiba ia khun hi ia ka election ki dei tang ki heh spah, tang lada don pisa la kwah ban ia khun election, katba ki riew stad ,ki riew shemphang ha ka kam sainhima ki ba mut ban shakri hok ruh kim nud, namar ba kim don ia ka pisa shibun"u la bynrap.
U MDC barim ka Nongpoh Constituency u la ong ruh “Ngi donkam ia ka pisa, hynrei ka ba ima mynta ka long ka jingrung ing jong ki kyrtong, namar ba wei la rung la hap ban pynjaw ia ki, wat la kim pan, hynrei ban pynkmen ia ki,ki kyrtong kim hap hi ban pynkham pisa".
“Ka wei kaba ima na kine, ka long ka jingkhawai lynter jong ki kyrtong, pynbam pyndih ia ki briew bad ki briew ruh bunsien ki klet noh ia ka mat jong ki jait bynriew bad ki kmen ia kane ka jingpynbam pyndih da ki kyrtong"u la bynrap.
“Ki kmen ia ka ioh shatri, ki kmen ia ka ioh bai bam baidih ka ioh bai kot baisla bad haba ka kane ka rong phong ka wan bad ka tap noh ka lah ban pynmatlah noh ia ka jingshisha" la ong u bah Makdoh.
“Ngam dei u riew shem phang lane u riew stad hynrei ha ba baroh ki la ngop ha ka pisa, kin ym ioh shuh ia ki nongialam ki ba shemphang.
Nga ju kynmaw ia ki nongialam ba la rim kiba shem phang, kiba dei shisha ki nongialam kiba shemphang, hynrei mynta la shitom ban ioh ia ki jait briew kum ki nongialam mynshwa"u la bynrap.
U CEM barim u la kdew ruh “Ka bor jong ka pisa ka trei ym tang u nongai, hynrei ia u nongshim ruh kin don ki briew ba shim ia ka pisa, ka vote kim ai bad ki don pat kiba ong ba shisien la shim ia ka pisa ka vote ki la dei beit ban ai ka Vote la kin long ne em ki nongialam ba shem phang kim tip".
“ki kyrtong hi kiba iakhun election da ka spah ki dei ki ban iakhun na ka bynta ka spah, namar haba la iakhun kin khmih lynti ruh ba kan wan phai biang, hynrei haba phi iakhun da ka jingieid lada jop ne rem ruh kan ym leilei"u la ong.
Na ka liang jong u, bah Makdoh u la pynpaw ba na ka liang jong u un dang bishar shwa la un wan hiar biang ne em sha ka lympung ban ia khun election bad lada u ioh ia ka party kaba biang ki mat trei kam, u kloi ban iareng ia ka election 2023 bad u la kyntu ia ki nongshong shnong ka Ribhoi District ba kin da bishar bha ban jied ia u briew u ba shem phang bad u ba lah ban ia ka jingshakri ba pura sha ki paidbah.
La iduh jingkyrmen ban dang ioh ki nongmihkhmat ba  stad bad ba shemphang ha kane ka pateng jong ngi.
Hynrei wat la katta ruh to ngin pyrshang ban pyn sngewthuh ban ym shim pisa na ki kyrtong ba ia khun election.
Shillong: Ka All India Trinamool Congress jong ka Pynursla Block-level Committee ka la dawa ba ka Sorkar MDA hapoh ka jingialam u Conrad K.
Sangma, ba kan sei lut ia ki jing ia mynjur bad kumjuh ia ka SIA report lane ka Social Impact Assessment report ba lah leh da ka Meghalaya Institute of Governance ia kaba lah pynsngew paitbah ha kato ka por ha shwa ban mynjur ia ka jing shna bad jing pynheh surok naduh Umshyrpi shaduh sha Dawki.
Ka long kaei kaei kaba sngew lyngngoh ba kumno kat kane ka kam lyngba ka NHIDCL lah shu ieh jyndat da u kontrakor, khlem kano kano ka nongrim bad balei ka tnat PWD ka sngap jar jar halor kane ka jing shah ieh shiteng por ia kane ka projek.
Kaba sngew thamula ka long ba ia kane ka projek lah bei pisa lyngba ka Japanese International Cooperation Agency sha ka Sorkar Jylla haduh T.
1,251 klur kaba lah dep kren teng da u Symbud Myntri u Bah Prestone Tynsong uba bat ruh iaka tnad PWD Roads bad uba dei ruh u MLA jong ka Pynursla konstitwensi.
Kum ban shu pyn kynmaw, ia ki nongpule ba ia ka jingshna pynheh iaka surok Shillong Dawki lah dep mang ha saw tylli ki bynta bad kawei kawei ka tender lah shongdor, ym duna ia ka T.
120 klur, kaba kynthup iaka jingshna thymmai sa kawei ka jingkieng halor ka Wah Umngot ka ban pyniasnoh hapdeng artylli ki distrik ka East Khasi hills bad iaka West Jaintia hills.
Ia ka surok four-lane yn shna naduh Umshyrpi ter ter haduh Banuiñ bad nangto kan kylla sha ka two-lane haduh Dawki.
Lah ju tip ba iaka National Highway 40 ka sdang naduh Jorabad bad ka kut haduh Dawki bad ka jing jrong ka dei 162.
661 km.
Katkum ka jinglum jingtip halor kane ka projek shna surok la sngewthuh ba ym shem lah pyndep wat 25 percent kaba buh jingkylli halor ka rukom soi ia ka jingiateh soskular hapdeng ka JICA, ka Sorkar Jylla hapoh ka MDA bad ka NHIDCL.
Ka thong ba lah buh iaka projek ban pyndep lah dei haduh 14 tarik jong u bnai Kyllalyngkot 2023, hynrei ia mynta imat kam nym poi dep sha katei ka snem, namar lah sngewthuh ba kine ki kompany SS Infrazone Pvt.
Limited, ka ARSS Infrastructure Project Limited bad ia ka Neeraj Cement Structural Limited ki lah pyn sangeh noh.
Dei halor kane ka jing bymshim khia jong ka Sorkar MDA ba hap khot tender sa shisien ia kajuh ka kam bad hangne kan sa poi sha ka jingsep ei iaka pisa ba lah bei naka bynta kane ka kam.
Ka jingeh ba mad ki paidbah manla ka sngi khamtam eh ha kine ki bnai ba jur slap sha ka thaiñ Ri War Mihngi ka ktah palat iaki kali rit bad kali heh, kumba la iohi ia ka jingtwa khyndew khah khah kaba pyni ba kine ki kompany lah shu wan pyntrei kam khlem da sngewthuh iaka rukom shong ka khyndew ka jinglong ka mariang.
Ka party ka dawa ka jubab na u Symbud Myntri u Bah Prestone Tynsong u ba dei ruh u MLA ka thaiñ Pynursla ba balei u sngap jar jar haba u la tip ba kane ka projek la shah iehnoh shiteng por bad mano ban bahkhlieh lada don ka jingtwa khyndew kaba lehse lah ruh ban poi sha ka jingduh ia ki mynsiem briew.
Ka AITC Pynursla kan sa nang buddien bad pan jingshai shuh shuh halor ka SIA report kaba lah khlieh da ka MIG bad ki ophisar ba don bynta ha katei ka kam, namar kumba la iohi, ba wat ki trai bri trai kyndew ki lah shuh shah pynjulor ei tang naka jing trei torti ki kompany ia kane ka surok naduh ki thaiñ Pomlum ter ter shaduh sha Umsyiem.
Lah ban shu pyn kynmaw ba ka thaiñ Pynursla ka dei ka lynti ba iasnoh bad ki shnong ba don ha khappud bad ka Ri Bangladesh ia kaba ki nongwan jngohkai pyrthei ki lah mad, ia ki jingeh ba ha rukom tang namar ka jing trei torti jong ki kontrakor shi lynter ka surok.
Kaba ma shuh shuh ka dei ruh ka jing shong syier ki nongleit nongwan ioh kum sniewbok ki ngat haka jingtwa khyndew bad ka jing kylli ka party ka buh sha ka sorkar bad sha u Symbud Myntri ba bat ia ka tnad PWD Roads hato mano ban bahkhlieh lada jia ka jing sngewsih, ong ka kyrwoh na U bah Dominic S.
Wankhar Jt.
Secretary (Communications), AITC-Pynursla Block Committee.
Shillong:U Ankur Das ba dang shu pass ïa ka Indian Administrative Service (IAS) ba la pynlong da ka UPSC 2021, uba la poi ruh ha ka kyrdan kaba 52 u pynpaw ïa ka jing sngewnguh ïa ki paidbah ka jylla kiba la ai khublei kitbok ïa u halor kane ka jingpass jong u ïa ka eksam UPSC.
U la ong ba u da sngewkmen ïa kane ka jingpynpaw jong ki paidbah ia ka jingieid ïa u.
U la pynpaw ba bun na ki riew paw khmat ka jylla kila ai khublei ïa u.
Haba kren ha ka jingïalang pynkup burom ïa u na ka liang jong ka Greater Laban Community Development Society, u Ankur la ong ba bun ki la kylli, la u sngew kumno haba pass ïa kane ka eksam IAS bad balei u jied ïa kane, ka jubab kaba u la ai ka long ba dei tang kane ka kam ban noh syniang sha ki paidbah bad kaba dei beit bad ki paidbah bad ban shakri ïa ki.
“Kane ka jingïadei bad ki paidbah naduh ka por ba dang khynnah bad haduh mynta ka kam IAS ka dei kaba hakhmat ban ai ka jingshakri ïa ki paidbah ka Ri ha kine ki 75 snem kiba la leit bad ka long ka burom na ka bynta jong nga ruh ban don ha kane ka kam bad nga khmih lynti ban wan biang sha ka jylla ban ai ka jingshakri ha ka jylla," ong u Ankur da kaba pynpaw ruh ïa ka jingthrang ban ïoh shakri ïa ka jylla kaba u la heh lah san bad ba u la khamtip ïa ka tynrai jong ka.
Ba i arsap une u dkhar um i lah shaniah.
Shillong: Ka tnat peit mariang jong ka sorkar India, ka pyntip, ba kan don ka jinghap slap kaba jur ha ka jylla, ha 13,14,15,16 bad 17tarik mynta u bnai, ha ka jylla hi baroh kawei.
Ka jinghap slap, kaba jur bad kaba jur bha, kan long ha ka 14,15 bad 16tarik mynta u bnai.
Ha ki 24 kynta ba ladep, ka jinghap slap, kaba jur bha, ka dei ha  Shella 335.
0, Mawkyrwat 320.
0,Sohra RKM 330.
8, Sohra 293.
0, Resubelpara 145.
6, Jowai 117.
4, Khliehriat 132.
2, Mawphlang 93.
8,Tikrikilla 95.
6,Tura 70.
0, Ampati 65.
0, Nongstoin 42.
0,Shillong 37.
0,Baghmara 36.
6, Nongpoh 21.
0.
Nongpoh: Ki rang bad thei ialehkai ka Patharkhmah Basketball Team, ki la ioh ban khur ia ka nam lahduh ha ka lym pung ialehkai Basketball, kaba la tip kum ka 1st Spring Cum Summer Basketball Tournament 2022, kaba la pynlong da ka Patharkhmah Sports Club ha madan ialehkai Basketball ka Government Higher SS kaba don ha Patharkhmah.
La pynkut ia katei ka lympung ialehkai Basketball, da ka jingdon u bah Najim Kharmalki, Rangbah Shnong ka Patharkhmah, kum u kongsan ha ryngkat u bah Ripolas Nongtri lem bad kiwei ki riew rangbah ka thain.
Haba phai sha ka jingiakhun ha katei ka sngi, ka jingiakhun ha ki Shynrang ka la long hapdeng ka Patharkhmah Govt Higher SS pyrshah ia ka Patharkhmah Basketball Team bad ha ka jingiakhun kaba itynnad, ki rangialehkai ka Patharkhmah Basketball Team, ki la lah ban pynliem noh 42-31 pyrshah ia ka Patharkhmah Government Higher SS.
Ha ka jingiakhun jong ki kynthei, kaba la long hapdeng ki thei ialehkai ka skul  St.
Peter’s SS Umkadhor pyrshah ia ki thei ialehkai ka Patharkhmah Basketball Team, ha kaba ki thei ka Patharkhmah ki la lah ban pynliem kput ki kynthei ka St.
Peter’s SS.
Haba phai sha ki khusnam, ka kynhun lahduh ha ki Shynrang, ki la khur ia ka song pisa kaba T.
15 hajar lem bad ka Trophy, katba kaba shah rem ka la khur ia ka song pisa kaba T.
7500.
Ha ki kynthei ka kynhun kaba la rah ia ka namlahduh, ki la khur ia ka song pisa ka T.
10 hajar lem ka Trophy, kaba la kynhun ba la shah rem, ka la khur ia ka song pisa kaba T.
5 hajar lem ka Trophy.
LUCKNOW: Ka sorkar U Yogi ha Uttar Pradesh, ka la pynjot thiaw mynta ka sngi, ia ka iing jong U Javed Mohammad, uwei na ki riew sain pyrthei, uba don bynta ban pynlong ia ka jing iakhih paidbah, ha ka 10tarik Jylliew 2022, ban pynpaw pyrshah halor ka jingkren niewbein ia U  Prophet Mohammed, da ki nongialam jong ka seng BJP.
La pynjot thiaw, da ki puh shilum, ia ka iing jongu lem bad kiwei de ki nongialam, kiba don bynta ha ka jing iakhih pyrshah ha katei ka sngi, ha  Kanpur bad Prayagraj.
U Javed, u don mynta ha ka jingtian bishar ki pulit.
Ki lad khubor, ki iathuh ba la pynjot thiaw ia ka iing U Javed Mohammad bad katei ka iing, ka dei kaba don ha ka kyrteng jong ka tnga jongu, ka Parveen Fatima.
Mynta ka sngi U Blei, kham mynstep, la leit tah ia ka hukum ha ka jingkhang jong ka iing jong U Javed, da kaba kynnoh, ba ka dei ka jingtei kaba beain bad mar kumta hi, kham hadien, la leit rah da ki puh shilum bad pynjot thiaw ia ka mala kaba shapoh bad ka mala kaba nyngkong.
Ki bor district, ki kam ruh, ba katei ka dei ka jingtei kaba la shu tei beain.
Ki lad khubor, ki iathuh ba ki don 306 ngut kiba la shah kem, na ka daw jong ka jingkulmar, kaba la jia,  hadien ka jingkren pyrshah ia U  Prophet Muhammad.
Khyndiat sngi mynshwa, ka la mih ka khubor, ba la hap khang dang kloi ia ka Stadium ha Delhi, ban ailad ia u ksew jong ki shitnga ki ophisar IAS, ba un iaid kai pyngngad, ha ka por janmiet, kaba long hadien ka 7baje janmiet.
Mynta ka la mih sa kawei pat ka khubor bad kata ka long ba ka Anupriya Dubey, kaba dei ka District Magistrate jong ka Fatehpur, ka la phah sumar ia hynniew ngut ki doktor, na bynta kawei ka masi jongka, kaba pang.
Ka Anupriya Dubey, ka kyntait halor katei ka jingkynnoh, ha kaba ka la ong, ba ka dei tang ka jingthmu ban pynbudnam ia ka.
“Ngam bna eiei ruh em, halor kane ka shithi bad la pynmih ia kane ka shithi, ban pynbudnam ia ka kyrteng jongnga" ka la ong shuh shuh.
“Ka jingjia, halor katei ka masi, kaba pang, ka wan sha ka jingtip jongnga, lyngba ka twitter.
Ngam shym la tip ruh ia kaei ka jingpang, kaba ka masi ka ioh" ka ong shuh shuh.
Ka jingpynmih hukum, mynta ka sngi U Blei, lyngba U  Dr SK Tiwari, Chief Veterinary Officer jong ka Fatehpur, ka long, ba ula bthah ia 7ngut ki doktor, ha ka jingialam jongu, ba kin sumar ia katei ka masi.
Katei ka shithi, kaba 9tarik Jylliew, ka la bthah ia ki doktor, ba kin peit bad sumar man ka sngi, ia katei ka masi bad kin leit eksamin ar sien shisngi, ha ka por mynstep bad janmiet bad kin pyntip ruh ia ka jinglong ka masi sha U  Chief Veterinary Officer, mar ia pyndep, ia la ka kamram.
Shillong: Hynnin ka sngi, ka don ka jinghap slap kaba jur shi katdei ha Sohra, ha kaba ka jinghap slap, ka la poi sha ka 354.
0mm.
Ha katei kajuh ka por, ka jinghap slap ha Shillong, ka long 25.
4mm, katba ha Umiam, ka long 17.
4mm.
Mynta ka sngi, ka jinghap slap ha Sohra, ka long 34.
8mm, ha Shillong, ka long 5.
6mm, katba ha Umiam, ka long 1.
4mm.
Lashai ka sngi, kan don ka jingkhie eriong lem bad ka jingtied pyrthat bad mei leilieh bad nangta kan don ruh ka jinghap slap kaba jur bad kaba jur bha, ha ki bynta jong ka jylla.
Wat hadien bunsien ki jingujor kiba la iaid shaid shaid sha ki bor badei khmih, kito kiba thaw iing beain ha them mator Laitumkhrah ki dang iai bteng ia ka jingtei jong ki bad mynta la nang mih sa ki jingtei bathymmai da kaba pynkhien lut ia ki ain khyndew kiba treikam ha ka jylla.
Ia kane ka mat la sei madan mynshem snem da uwei u nongshong shnong ka thain u Bah Wankitbok Pohshna hynrei ki bor sorkar kiba dei khmih ki la leh kyllut pynban bad ka jingthaw iing beain jong kiba sah hangto ka iai bteng beit da kaba pynkien ia ki kyndon thawiing thawsem ba la buh ryntih da ka tnad pynroi sor.
Myn ha u bnai Rymphang jong u snem 2021, u CEO jong ka Shillong Municipal u la pynmih hukum ia kito kiba thaw iing beain ba ki dei ban sahngeh mardor ia ki jingtei jongki ha ka jaka sorkar ia kaba ka tnad MUDA ka la jer iaki kum ki jingtei ba khlem ioh jingbit, hynrei kito kiba thaw ki la leh mynthi pynban bad kila pyndep ia kita ki iing ba ki tei bad la sdang ban shong ban sah syndon da ki briew kiba ym don jingtip satia.
Ha u bnai Rymphang mynta u snem la ujor biang sha ka ophis jong ka bor distrik East Khasi Hills halor ka jingbret niut pathar da kiba sah ha kato ka konpon sorkar sha ka wah thangsniang kaba iasoh lang bad ka wah umkhrah ia kaba baroh ki ialeh ban pynkhuid na ka por sha ka por.
Hynrei kat haduh mynta kam shym la don kano kano ka jingshim khia bad ka jingbret niut ka dang iai bteng shaid shi shaid.
La ioh jingtip ruh ba ka don ka jingaiwai iing ia kito ki jingtei ba la shna beain da ki briew kiba sah hangto hi bad ki ju mlien ruh ban pynieng ia ki kali ha ka surokbah ba leit sha thain umpling kaba la pynwit ia ka leit ka wan ki paidbah khamtam ha ka por long skul bad ophis.
Ka jingleh bymsuidniew jong ka sorkar ban teh lakam ia ka jingsah bad jingtei beain ia ki iing ha kato ka jaka ka la wanrah ia ka jingbymshong shgain shuh ia ki nongshongshnong ka thain Laitumkhrah bad ki shnong ba marjan.
Ka jingkynrei u drok bad ka jingbun ka jingsahah tuh shah thiem ha kito ki jaka ym lah khlem da kynnoh ia ka jingwan buhai shnong jong kibym lah ban ithuh ha kane ka jaka sorkar.
Kumta ka la dei por ia ki bor sorkar kum ka bor distrk bad Shillong Municiapl ban tehlakam noh wut wut ia kine ki jingsah beain jong ki briew bym ithuh lem kumta kan nym slem shuh ba ka them mator ha Laitumkhrah kan kylla long kum ka them iewmawlong kaba pynkynduh jingeh ia ka jylla baroh kawei.
Rangbah ba donburom,Hato la shah mynta ban tih um na khyndew(drilling of underground water) da ki kor tih umha ki jaka shimet (Private Residential)  ha sor Shillong (e.
g ha Lower Rynjah) bad baroh ha ri Khasi -Jaintia.
NEW DELHI: Ka  Sonia Gandhi, President jong ka seng Congress, ka la leit shah sumar sha  Sir Ganga Ram Hospital, mynta ka sngi; na ka daw jong ka jingpang khlam covid, ong u Randeep Surjewala, General Secretary jong ka seng Congress.
U Surjewala, u iathuh ba ka don ha ka jingshah sumar bad ia mynta, ka bit ka biang ka jinglong jong ka met jongka.
La iathuh ba ka  Enforcement Directorate, ka la buh sngi, da kawei pat ia ka Sonia Gandhi bad katei kan long ha ka 23tarik Jylliew, ha kaba iadei bad ka jing pyndonkam bakla ia ka pisa jong ka kotkhubor, ka National Herald.
Ka Gandhi, 75, ka dei ban leit shah tohkit, ha ka 8tarik Jylliew 2022, hynrei, ka la pan noh, da kawei pat ka sngi, namar ba ka ioh jingpang covid 19.
Ki soh grapes ki dei ki jait soh kiba bang bad thiang bad na kine ki soh la ju shna ruh ia bun jait ki jingdih umsoh bapher ba pher.
Kine ki jait soh ki don ha kylleng ka pyrthei bad ki don bun jait.
Kidei ki jait soh kiba bun bha ha ka jingdon ki Vitamin A , B6,C bad ki dei ruh kiba riewspah ha ka jingdon ia ki antioxidants, minerals kum ka potassium,magnesium, calcium, phosphorus, bad iron.
Kine ki soh grapes ki dap kyrhai ki nutrients ha ki,ki ba iarap na ka bynta ka koit ka khiah jong ngi ki briew.
Ki flavonoids kiba don ha kine ki soh ki dei kita ki antioxidants kiba treikam bha ha ka ba pynduna ia ki jingsniew kiba wallam daki free radicals.
Ki jingwad bniah ki kdew ruh ba ki polyphenol iaki ba la ju khot ki resveratrol kiba don ha kine ki soh ki iarap ban kyntiew ia ka jingtuid bha ka snam sha ka jabieng bad kane ka iarap ban pynbha ia ka jingmut jingpyrkhat.
Ki soh grapes la pynshisha ba ki dei kiba ai jingmyntoi shisha na ka bynta ka koit ka khiah.
Da ka jingdon kyrhai ki antioxidants ka lah ban iarap ai jingiada ia ki cells ha ka met ki ba lah ban ialeh pyrshah ia ka oxidative stress, jingpang cancer, jingpang klong snam bad ki jingshitom kiba iadei bad ka Alzheimer.
Kine ki soh ki iarap ruh ban pynduna ia shibun ki jingshitom kum ka blood pressure , high cholesterol, kidney, bad ki jingshitom ha ki shyieng.
[ ] Harum ki don shuh kham bun ki jingmyntoi kiba lah ban ioh na ka ba bam iaki soh grapes.
Iada na ka jingpang klong snam:- Kaei ba phi bam ka don jingiadei bad ka koit ka khiah jong u klong snam jong phi.
Ka dei ka ba la ngeit lang da baroh ba ki soh grapes kidei ki ba ai jingmyntoi shibun ia u klong snam jong phi namar ki antioxidants kiba don ha kine ki soh ki iarap ban ialeh pyrshah ia ki free radicals bad ki iarap ruh ha ka ba pynstang ia ka snam bad iada na ka jinglang ka snam.
Kumjuh ruh ka jing don ki polyphenol, potassium bad anti inflammatory properties ha kine ki soh ki iarap ban pynduna na ki jingma ban ngat ha ki jingpang klong snam bad kiwei kiwei de.
Iada na ka jingpang cancer:- Katkum ka jingpule bniah ba dang when la shem ba ki compound resveratrol kiba don kyrhai ha ki soh grapes ki khanglad ia ka jingsan bad pur jong ka jingpang cancer ha ka met.
Kine ki soh ki don ruh ka bor ban ai jingiada ia ki nongpang ki ba ioh pang leukemia.
Ki anti oxidants kum ki myricetin bad quercetin ki ai jingiada iaki cells na ki jingshah ktah ha ki free radicals bad pyllait na ki jingpang bampong.
Iada iaki khmat:- Ban iada bad ban ioh ia ki khmat kiba koit ba khiah kam dei kaei kaei ka bymlah ban long.
Phi donkam tang ban kynthup lang ia ki ingredient kiba dei ha ki jingbam ba man la ka sngi jong phi kum ki soh grapes.
Kat kum ki jingpule bniah la shem ba ka jing bam ia ki soh grapes la long ka ba bha tam na ka bynta ki khmat bad ka lah ruh ban pynduna ia ka jingma na ka jingduh noh ia ka bor iohi hadien ba la kham san kham rangbah.
Da ka jingdon ki antioxidants kum ki lutein bad zeaxanthin kiba khlain bor ha kine ki soh ki lah ban ai jingiada na ki free radicals kiba lah ban ktah iaki retina.
Iada na ka jingthut ka kpoh:– Ki soh grapes bad ki umsoh ba la shna na ki soh grapes la ju tip da baroh ba ki dei kiba iarap na ka bynta kito ki briew kiba shem jingeh ha kaba iadei bad ka jingeh kpoh.
Kine ki soh ymtang ba ki dap kyrhai da ki fibre kiba iarap na ka bynta ka jingtylliat bha ki jingbam ha kpoh hynrei ki kyntiew bad iarap pynsuk ruh ha kaba pynmih iaki jakhlia (eit) namar ki don ka bor ban pynjem kpoh bad kumta iada na ka jingthut ka kpoh.
Pynkhlain ia ka immune system :– Da ka jingdon ki Vitamins, minerals bad ki antioxidants ha kine ki soh ki pynkhlain ia ka immune system.
Namar ki soh grapes ki dei ruh ki tynrai jong ka Vitamin C ,kumta ki lah ban iarap ialeh pyrshah ia ki khniang jingpang bad ki jingpang ki barit barit kum ka flu bad baiong khlieh.
Ka jingwad bniah ba dang shen la lap ba ka jingbam ia ki soh grapes ka lah ban pynduna na ka jingthang bad tyrha ha ka shadem bad ka met bad kyntiew ia ka jing pynmih ia ki immune mediators kaba kyntiew ia ka jingkhlain shuh shuh ka immune system.
Khublei.
GUWAHATI: Ka sorkar Assam, ka la byrngem ban weng kam noh ia ki 102 ngut ki khlieh jong ki skul bapher ha katei ka jylla, na ka daw, ba ka result jong ka class 10, kaba dang shu mih shen, ka sniew palat ha kitei ki skul.
Na kitei ki skul, ki don 25 tylli, ki bym don satia, tang uwei ruh uba pass ha katei ka eksamin, 70 tylli ki duna ia ka 10 percent bad sa 7 tylli kiwei pat, ki don 10 percent kiba pass.
Ha ka jingpan jing pynshai, ka Mamata Hojai, Director ka  Secondary Education Department, ka la pan jingshai na ki headmaster jong kitei ki skul ban kylli, ia ka daw, ba kim dei ban shah beh noh, na ki kam jongki.
La bthah ia kitei ki skul, ba kin jubab ha shwa ka 9tarik Jylliew, 2022.
Ha Cachar district, ki don 14 tylli kiba kum kitei ki skul, katba ka Karngi Anglong, ka don 13 tylli, kiba kum kitei ki skul.
Ka jingpass ki khynnah mynta u snem, ka long 56.
49 percent.
U Justin Bieber, u don ha ka jingpang ha kine ki sngi, ha kaba u shitom ban bam ban dih bad katei ka jingpang, kaba u ioh, ka dei ka Ramsay Hunt syndrome bad katei ka la pynlong, ba un pynpep noh ia ki prokram leit rwai jongu, kiba ula pynkhreh ban leit sha ki ri bapher ka pyrthei.
U Bieber, uba don 28 snem ka rta, ula thoh ha ka peij jongu ha Instagram, hynnin ka sngi bad pyni ruh ia ka video, kaba batai shaphang ka jingpang jongu, kaba pyniap shiliang ia ki bynta jong ka ngab jongu.
La sngewthuh ba katei ka jait jingpang, ka ktah ia ka jingiohsngew bad ka pyniap shiliang ruh ia ka bynta jong ka ngab bad la iathuh ba katei ka jingpang, ka dei kaba shipor, tangba ka lah ruh ban neh shirta jingim.
Mynta kumba ka long, U Justin, um lah ban pynkhih, ia  ka khmat ka mon jong u bad kumjuh ruh i ka ngab ka mon.
U Bieber, u iathuh ba katei ka jingpang Ramsay Hunt, ka pyntlot bor ia ki thid bad ka ktah ia ka bynta jong ka shkor bad ia ki thid snam bad ka pyniap shiliang ia ka met, ula ong shuh shuh.
“Ka kham shitom shibun ban bam jingbam ruh bad kaba la pynthut shibun ia ka jingkoit jingkhiah.
Sngewbha duwai, na ka bynta jongnga" ula ong.
Ha ka sngi hat majai, U Justin, ula pyntip, ba ula pynpep noh ia ki jingleit rwai jongu, kiba u dei ban leit ha ki hynniew tylli ki jaka.
Shillong: Ka KSU East Jaintia Hills District Unit ha ka 11 tarik u Jylliew 2022, ka la pynlong ia ka jing sumar ei (Free Health Check up) ha ryngkat ka jing ia trei lang bad ka Downtown Hospital Guahati, Assam bad la pynlong ia kane ha Khliehriat West Community hall, naduh ka por 9 baje mynstep haduh ka por 2 baje nohphai sngi.
Ha shwa ban sdang ia kane, la don ka jingialang ba lyngkot kum ka jingpdiang burom iaka kynhun ka Downtown Hospital Guahati.
La synran lang ha kane ka step da u Ma Kyrmen Shylla Myntri ka sorkar jylla bad ruh uba dei u nongmihkhmat ka Khliehriat Constituency.
Haba ai jingkren u la pynpaw ka jingsngewnguh iaka kynhun jong ka Downtown Hospital bad ruh iaka KSU East Jaintia Hills District Unit kaba la shim kumne ka sein jam ha ka district, ha kaba u la pynpaw ruh ba hadien ba la khangdam noh ka National green tribunal ban tih ia u dewiong ka la ban jur shisha ia ki paid ka district ha ka kamai kajih bad ha teng ki paidbah kim don pisa satia ban thied wat ia ki dawai ruh.
Hynrei u la pynpaw ka jingsngew kmen ba ka KSU bad ka Downtown Hospital ka la shim ia kane ka seinjam bad ai ka jingshakri sha u paidbah ka thaiñ bad ruh u kyntu ia ka seng ba kan dang iai trei shitrhem ha baroh ki liang na bynta ka bha ka miat u paidbah.
U la pynpaw ruh ba na ka liang jong u, kum u nongmihkhmat, un iai don ha syndah bad ka seng bad u paidbah ha kino kino ki jingeh.
Ka jingai dawai ka long kaba seisoh ha kaba la sakhi ba la wan kumba haduh lai spah (300) tam ngut ki paidbah kiba kynthup naduh ki khyllung khynnah, ki samla, ki rangbah ki long kmie bad haduh ki tymmen ki kro.
Kum ban shu pynkynmaw ba ka jingai dawai ha kane ka sngi ki kynthup ia ki jingpang kum ka ENT ba dei ia ki bynta ka skhor, khmut, ryngdang bad kumta ter ter, Paediatrics ba dei iaki khyllung khynnah, Gynaecology kiba dei kyrpang ia ki kynthei ha baroh ki rta, Medicine ba dei ki jingpang kyllum, bad ka Oncosurgey kaba dei ia ka bampong (Cancer).
Lah ioh ruh ban ai ia  ki dawai bapher bapher ha katei ka sngi khlem jingsiew.
Ha kane ka sngi na ka liang ka Downtown Hospital Guahati ka la ai ruh iaki card iakito ki ba lah shim iaki dawai ha kane ka sngi ha kaba ia ki briew kiba ioh ia kine card ki ioh ka jingmap kumba shiphew percent (10 percent discount)haba ki leit sha kane ka hospital ha ki sngi ki snem ban sa wan kiba kynthup iaka jaka sah(Accommodation),ka checkup bad kumta ter ter bad kane ka card ka long ka jingmap lane kata ka discount shi jingim.
Haba kut jong kane ka jingai dawai ei ha kane ka sngi na ka liang ka KSU ka la pynpaw ka jingsngew nguh ba khraw iaka Downtown Hospital Gauhati kaba kloi ban iatrei lang bad ka seng na bynta u paidbah bad ka Khmih lynti ha ki snem ban sa wan yn dang lah shuh shuh ban leh kum kine ki prokram.
Kyntang iawai ka seng ka pynpaw ka jingsngewnguh ia u Ma Kyrmen Shylla uba la don lang ha kane ka sngi ban pynshngaiñ,U Waheh shnong ka Khliehriat West bad kiwei kiwei ki ba don bynta ba pynlong ia kane ka prokram kaba jop.
K hospital private jong ka Shillong kimdon mynsiem bn iarap ki ia leh bn kjit tang ka Pisa naki baduk kum woodland.
Super care.
Bethany bd Nazareth ki dei ki thliem.
Tura: U Benedic R Marak, MLA ba mynta jong ka seng NPP, ula shah pynduh tiket noh, na bynta ka elekshon MLA, 2023; hadien ba U Conrad Sangma, myntri rangbah ka jylla bad uba dei u nongialam jong ka seng NPP, ula pynbna mynta ka sngi, ba U Limison D Sangma, un iakhun noh ia ka elekshon MLA, ka ban wan, na ka seng NPP, na ka Raksamgre Constituency.
Ia katei la pynbna, da U Sangma, haba u leit jngoh ia ka Tikrikilla bad ka Raksamgre mynta ka sngi.
Ka jing pynduh tiket ia U Benedic Marak, ka dei, na ka daw, ba u ialeh pyrshah ia ki nongialam jong katei ka seng bad ba u kyntait ban hiar shuki kum U Chief Executive Member jong ka GHADC, ha U Kyllalyngkot mynta u snem, wat la, ka la don ka jingbthah jong ki nongialam jong katei ka seng bad katei ka la pynlong, ia ka NPP, ba kan ai da ka jing bym shaniah shuh ha ka iing dorbar jong ka Council, na ka daw, ba U Marak, ula pan jingkyrshan noh na ka  All India Trinamool Congress, na ka bynta ban iai bteng ban bat ia ka shuki CEM ha GHADC.
Hynrei U Benedic, ula shah rem, ha ka jing ia tynjuh bor bad  ula hap na ka shuki CEM bad ba la jied ia U Rakesh A Sangma, U Chairman jong ka GHADC, ha katei ka por, ba un shimti ia ka shuki CEM jong ka GHADC; hynrei U Rakesh, ula shimti shipor bad hadien kata, ula hap ban hiar shuki noh, na ka jing ia pyrshah jong ki seng bapher bad ba la hap ban jied bujli noh da U  Albinush Marak.
Haba kren mynta ka sngi, U  Conrad K Sangma, ula ong ba U  Limison Sangma, ula jop arsien kynthih, ia ka elekshon MLA na  Raksamgre bad u dei u riew sain pyrthei, uba la ih bha bad kumta, un dei u kyrtong jong ka seng NPP, ha ka sien ialeh ka ban wan, ha u snem 2023.
U Benedic Marak, u dei U MLA, uba dang shu jop, ha ka sien nyngkong; tangba ula jop ruh kum U MDC sha Garo District Council, ha ka sien kaba ar, na Raksamgre.
Mad iadur para muid.
Shillong: Ka KSU East Jaintia Hills District Unit ha ka 10tarik u Jylliew 2022 ka leit ban sngewlem ia kawei ka longiing kaba don ha ka shnong Jalyiah, kaba don hapdeng ka jingduk jingkyrduh haba kaba ia kine ki heprit ki lah shem jynjar naduh ba ym don shuh ka kmie bad la peit iaki pat da kiba haiing.
Ha kane ka sngi la ialam iaka kynhun da u Samla Rangbah Satly Ryngkhlem Vice President ha ka jindon ryngkat u Assistant General Secretary Samla Pynshai Kupar Dkhar,Samla Shaniahskhem Dkhar uba long u Finance secretary jong ka KSU EJHDU ha ka jingdon ryngkat Ma Cherity Suja Asst Finance KSU EJHDU bad Samla Hamewanpynhun Ryngkhlem Publicity Secretary ka KSU East Jaintia Hills District Unit.
Na ka liang ka seng ka bym juh ieh thylli ia ki briew kiba don ha ki jingeh jing shitom ka la iarap ha la ibor barit kum ka dak ka jingsngewlem ia ka kane ka longiing ha ka ba ka kmie ka la khlad noh bad ieh noh ia saw ngut ki khun ha kaba u kpa u bym da don ka kamai ka kajih ba biang ban ri ban sumar bad ban bsa ban btiah ia baroh saw ngut ki khun.
Na ka liang U Rangbah Shnong jong ka shnong Jalyiah ula phah ka khubor sngewnguh bad ai khublei sha ka seng wat lada um shym la don ryngkat lang ha katei ka sngi bad u lah sngewnguh shi katdei eh ia ka seng bad ula kitbok kit rwiang ia ki nongialam ka seng kiba don ka jingkit khlieh ia ka khia ka shon ki paradoh parasnam ba kin nanglah ban shakri ia ka ri bad ia u paid ka bri u hynniew trep hynniew skum.
Shillong:Ka Hynñiewtrep National Youth Front (HNYF) East Khasi Hills, myn hynnin ka hapoh ka jingïalam u General u Bah Donlang Nongbri ryngkat u Assistant Genral Secretary u Bah Tyllibor Swer, ki la hiar ban leit khynra Licence ïa ki dukan thoh tim sa sha ki thaiñ Garikhana ban lap la kine ki dukan thoh tim ki biang ne em ki kot ki sla kaba ki dei ban pynbiang.
Ha kane ka jingjurip, ka seng ka la lap ba baroh na ki dukan ba shong da ki bym dei ki Khasi kim don satia ïa ki licence bad ka seng ka ong ba ka lap tang katto katne hi kiba don licence kata ruh tang ki dukan ki Khasi.
Haba kren sha ki lad pathai khubor, kine ki nongïalam ka HNYF ki la ong ba kane ka jingbym pynbiang ïa ki licence da ki dukan bad ka jingbym shimkhia ka sorkar ban pynbor ba ki dei ban pynbiang ka pynlong ïa ka jingduh ei da ki bun klur ka khajana ha ka shisnem kaba pynlong pat ïa ka jinghiran ka pla tyngka jong ka sorkar.
Kine ki nongïalam ka seng, ki la dawa na ka sorkar lyngba ka tnad Taxation Department ba ki dei ban wan pyrkhing ïa kine ki dukan bad ba kam dei ban ailad ba kin plie khlem pat da ïoh ki license na ka sorkar.
Hadien ba ka HNYF East Khasi Hills District, ka la hiar ban leit khynra Licence thoh tim ïa ki dukan thoh tim, kaba ka la sdang na ki thaiñ Polo ka Khasi Hills Archery Sports Institute ka la byrngem ban ai da ka case pyrshang ïa ka seng ha ryngkat ki jingkynnoh ba kane ka jingleh ka HNYF East Khasi Hills ka long ban pynïohnong ïa kiwei pat ki nongsiat tim(organizer) na na liang ka HNYF ka la pynphai nia da kaba ong ba kane ka jingkhynra licence ka seng ka long beit ban pynthikna ba ki dukan thoh tim kin siew ïa ka khajna sha ka sorkar khnang ba kan long ka jingmyntoi ïa ka jylla.
Na ka liang ka HNYF ka la maham tyngeh ruh ïa ka Khasi Hills Archery Sports Institute, ba kam dei ban kynnoh khlem nongrim bad ba ka seng kan ym shong kli kti, hynrei ban bteng ïa ka jingkhynra.
Shuh shuh ka HNYF ka la ong ba kane ka jingkynnoh ka Khasi Hills Archery Sports Institute ka long kum ban ïada ïa ki bym dei Khasi ban kamai spah sahuh khlem donkam siew ïa kino kino ki khajna sha ka sorkar.
Ka HNYF ka la ong ruh ba da leilei ka seng kam riej hynrei kan bteng ban leh ia kane ka kam bad ba ka la long kaba la kloi ban ïakhun lada ka Khasi Hills Archery Sports Institute ka ai case pyrshah ïa ka ruh.
Shillong:U Satya Pal Malik, U lat ka Jylla, ula ioh pdiang ia ka shithi na U Comptroller and Auditor General of India, ha ka 8tarik Jylliew 2022, ha kaba iadei bad ka jingbym phah ia ki District Council, ia ki jingkhein jingdiah, ha kine ki khyndiat snem ba ladep bad nangta, sa ka jingbym leit rah ia ki kaiphod jong U CAG sha ki dorbar jong ki District Council.
U lat ka jylla, ula iakren ia kane ka kam bad u myntri rangbah ka jylla, ha kaba ula bthah ia u myntri rangbah, ba kitei ki District Council, kin pynbiang noh mar mar ia ki jingkhein jingdiah.
U Lat ka jylla, ula pynsngew ruh, ba lada ka donkam, ka lah ban don ka jing tohkit, halor ka jingdkoh treikam ha ki District Council, lada jia ba kim shah shkor, ia ka jingbthah jong ka sorkar jylla, ong ka kyrwoh na U bah Pravin Bakshi, Commissioner & secretary jong U lat ka jylla.
Shillong:Ka Meghalaya Board of School Education, Tura, ka la pynmih myn hynnin ka sngi, ia ka result jong ka Secondary School Leaving Certificate Examination, 2022.
Kiba ialeh ia katei ka eksamin, ki long 57,371 ngut, katba kiba pass ki long 32,678 lane 56.
96 percent.
Ha kane ka result ka East Khasi hills, ka don ia 39.
31 percent kiba pass, ha West Garo hills, ki don 41.
10 percent kiba pass, ka South Garo hills, ka don 31.
63 percent, ka North Garo hills, ka don 36.
33 percent, ka South West Garo hills, ka don 26.
45 percent, ka East Khasi hills, ka don 75.
05 percent, ka West Khasi hills, ka don 65.
34 percent, ka Eastern West Khasi hills, ka don 71.
50 percent, ka South West Khasi hills, ka don 64.
10 percent, ka Ribhoi District, ka don 63.
60 percent, ka West Jaintia hills, ka don 77.
51 percent bad ka East Jaintia hills, ka don 82.
36 percent.
Ki 20ngut kiba wan ha khmat duh, ki long ka Amebaaihunsha Kharbhih (E,M,S&T,SSc, HPE,Kh) 575 na St.
Paul’s Higher Secondary School,Marbisu bad U Arghadeep Saha (E,M,S&T,SSc,HPE,Ae)575; U Menangman khraw Kharkongor (E,M,S&T, SSc,HPE,Kh)569 na St.
Anthony’s Higher Secondary School,Shillong 2, ka Rilaakor Lamare (E,M,S&T,SSc,CSc,Kh)569 na Auxilium Girls’ Higher Secondary School,Shillong 3; u Arghadeep Ghosh (E,M,S&T,SSc,CSc,H)568 na Sherwood School,Tura U Weibha Nongtdu Lakiang (E,M,S&T,SSc,HPE,Kh)567 na North Liberty Higher Secondary School,Jowai, U Freddy Lyngkhoi (E,M,S&T,SSc,HPE,Kh)563 na Sacred Heart Boys’ Higher Secondary School,Shillong, U Eleazer (E,M,S&T,SSc, HPE,Kh)561 na Christian Academy,Shillong, ka Labetphylla Shisha Marwein (M,S&T,SSc,HPE, Kh)561 na Synod Higher Secondary School,Shillong; ka Subhamita Chowdhury (E,M,S&T,SSc, HPE,H)561 na Embee Rosebud Secondary School,Tura; ka Sreejita Paul (E,M,S&T, SSc,HPE,Ae)560 na Holy Child Higher Secondary School,Shillong; ka Laniewkyrpang Nongrum (E,M,S&T,SSc, HPE,Kh)559 na Holy Angels Secondary School,Bhoirymbong; ka Nice Parvin Begum (M,S&T,SSc,HPE,As)558 na Bhaitbari Higher Secondary School,Bhaitbari; ka Fatema Jesminara Begum (E,M,S&T,SSc,HPE,As)557 na Bhaitbari Higher Secondary School, Bhaitbari, ka Saphibet Warjri (E,M, S&T,SSc,HPE,Kh)556 na Brookside Adventist Higher Secondary School,Shillong; ka Iainehskhem Lyndem (E,M,S&T,SSc, HPE,Kh) 556; U Biambong A Sangma (E,M,S&T, SSc,HPE,G)556; ka Ferry Filarisha Wann (E,M,S&T,SSc,CSc,Kh)555 na St.
Mary’s Higher Secondary School,Shillong; U Philawantei (E,M,S&T,SSc,HPE,Kh)554 na Christian Academy,Shillong, ka Jesmica Shylla (E,M,S&T,SSc,HPE,Kh)554 na Synod Higher Secondary School,Shillong; U Md Abrarul Hoque (E,M,S&T,SSc,HPE,B)553 na Shillong Jail Road Boys’ Higher Secondary School,Shillong; ka Balarisuk Myria (E,M,S&T,SSc,HPE,Ae)553 na Laitumkhrah Bengali Secondary School, Shillong; u Priyo Jyoti Sharma (E,M, S&T,SSc,HPE,Ae)553 na Gorkha Pathshala Higher Secondary School,Shillong, U Given (E,M,S&T,SSc,HPE,Kh)552 na Christian Academy,Shillong, U Sohan Thapa (M,S&T,SSc, HPE,N)552na Christian Academy,Shillong; U Adamepynshngain (E,M,S&T,SSc,HPE,Kh)551* na Anderson Higher Secondary School,Nongstoin; U Edigio Paia Shylla (E,M,S&T,SSc,HPE,Kh)551* na Sacred Heart Secondary School,Byndihati; U Hamebansan Marpna (E,M,S&T,SSc, CSc,Kh)550* na All Saints’ Diocesan Higher Secondary School,Shillong; ka Felicia Dan (E,M,S&T,SSc,HPE,Kh)550* na Jaintia Secondary School,Jowai; U Richborn Diviny Ora (E,M,S&T,SSc,CSc,Kh) 549* na St.
Anthony’s Higher Secondary School,Shillong,U Ar Meker Marpna (E,M,S&T,SSc,HPE,Kh)548* St.
Anthony’s Higher Secondary School,Shillong; ka Ibalawanbiang (E,M,S&T,SSc,HPE,Kh)548* Anderson Higher Secondary School,Nongstoin; ka Tofany Suchiang (E,M,S&T, SSc, HPE,Kh)548* A private Institution, ka Dibya Sundar Banerjee (M,S& T,SSc,CSc,H)548* na Sherwood School,Tura; ka Sanskriti Kumari Mishra (E,M,S& T,SSc,CSc,H)548* Sherwood School,Tura; ka Tanisha Das (E,M,S&T ,SSc,CSc,H) 548 na Sherwood School,Tura; U Omor Faruk Sk (M,S&T,SSc,HPE,As) 548 Jawaharlal Nehru Higher Secondary School, Phulbari; U Sohan Bhattacharjee (E,M,S&T, SSc,CSc,Ae) 547 na All Saints’ Diocesan Higher Secondary School,Shillong; ka Nakisaphi Lalremruati Pautu (E,M,S&T,SSc, HPE,Ae) 547 na St.
Margaret’s Higher Secondary School, Shillong; U Mehedy Hasan Mollah (E,M,S&T,SSc,HPE,As) 547 Jawaharlal Nehru Higher Secondary School,Phulbari.
Shillong: Ka Khasi Students’ Union(KSU) South West Khasi Hills District hapoh ka jing ïalam u President ka seng u Samla Forward man Nongrem, mynhynnin ka sngi, ka la leit ban ai ïa ka dorkhas jong ka sha u Bah Prestone Tynsong u Symbud Myntri Rangbah ka jylla ba peit ïa ka tnad bording ban dawa ba ka tnad ka dei ban siew bai lut sha i heprit Ibapynhun Iawphniaw iba dang lai snem ka rta khun jong i Kong Katbina Ïawphñiaw bad u Bah Synsharlang Syiemlieh na ka shnong Mawkoh phet, South West Khasi Hills District i la hap ban duh noh ïa baroh artylli ki kti na ka daw ka jingshah bat bording ha shnong jong i ha Mawkohphet bad i dang don hapdeng ka jingshah sumar ha NEIGHRIMS.
Kane ka jingjia ka jia namar ka jingleh sting bad ka jing bym don jingkitkhlieh jong ki bor ba dei peit ha kaba wat la u Transformer u don hajan jongka Skul, hynrei ym shym la ker satia ban ïada na kino kino ki jingjia ba sngewsih bad ban teh lakam ïa ki khunlung khynnah ban ïoh leit ïalehkai sha ka jaka ba u don, kynnoh u Samla Forwardman Nongrem.
Haba kren sha ki lad pathai khubor u Samla Forwardman Nongrem u la ïathuh ba ka KSU ka dawa na u Myntri ba peit ïa ka tnad bording ba ka dei ban siew bad pynbiang ïa ka bai sumar bad kiwei kiwei ki jinglut kiba ïadei bad ka jingphah sumar ïa ine i heprit naduh kaba sdang bad haduh ba in da mih na ka jaka sumar.
Ka Seng ka dawa ba dei ban pynbiang ïaka bai bam ha shilynter ka jingim(lifetime compensation) jong ine i heprit namar kane ka jingduh noh jong i ïa baroh ar tylli ki kti kala pyn kylla long Anna ïa i, kane kala buh jingeh ïa i bad pyn jynjar ruh ïa i ha ka lawei kaban sa wan jong i.
Ka seng ka dawa ba na kane ka tnad ba ka dei ban leh eiei mardor halor kane ka bynta bad lada ki bor ba dei peit kim patiaw na ka liang jong ka ka la byrngem ban shim da kiwei pat ki lynti ban pynthikna ba ine i heprit in ïoh ïa la ka hok.
Shuh shuh u Samla Forwardman u la ong ba ka seng ka dawa ruh na u u Symbud Myntri Rangbah ba ka tnad ba ka dei ban phah jurip ïa baroh ki transformer, ki nar pynpar bor ding ilektrik bad ïa kiwei kiwei ki bynta ba ïadei bad ka bording hapoh South West Khasi Hills District bad Mawsynram Block bad ba ka tnad ka dei ban mang pisa ban maramot ïaki bynta ba dei ban maramot bad ban pyn tikna ba baroh ki transformer ladei ban phah ker noh mardor khnang ba kiba kum kine kiei kiei kin nym jia shuh nangne shakhmat.
“Na ka liang u Symbud Myntri Rangbah u la kular ban peit ïa kane ka mat wat la um pat ai kino kino ki jingkular" ïathuh u Samla Forwardman.
Haba jubab pat la ki sienjam aiu ba ka seng kan shim lada ka tnad kam leh eiei na ka liang u Samla Forwardman, u la ong ba ka seng ka long kaba la kloi wat bad leit tied jingkhang sha ïing bishar ban pynïoh ïa ka hok jong ine i heprit.
Kumban shu pynkynmaw ba dei ha ka 21 tarik Ïaiong 2022 ha kaba ine i heprit i la shah bat bording kaba la pynlong ruh ba in mynsaw jur haduh ba in duh ei la ki dkhot met ba kynthup ïa baroh ar tylli ka kti jong i.
Shillong:U Myntri Rangbah ka jylla u Conrad K Sangma, mynhynnin ka sngi u la hiar sha Ri lum Garo ban leit jng oh ia ki District kiba ngat ha ka jing julor na ka daw ka jingjur u slap ha ka sngi balang.
“Mynta ka sngi, nga la wan ha Tura, ha kaba nga la dep ban pynlong ia ka jingialang ban bishar bniah halor ka jing long jingman jong ka jingshlei um ha Ri lum Garo khamtam ha West Garo Hills, South West Garo Hills bad South Garo Hill"la ong u Myntri rangbah.
U myntri rangbah mynta ka sngi u la khot ruh ia ka jing ialang bad ki Deputy Commissioner ha ryngkat ki heh pulit ban ia kren halor ki jinglong jingman ha kine ki district.
“Ha ka jingialang ngi la ia kren ban pynkloi ia ki jingiarap ia ki briew ki ba la shah ktah ha ka ne ka jingshlei um" u la bynrap.
U Myntri rangbah u la iathuh ruh ba mynta ka sngi u la leit ruh ban jngoh ia ki briew, kiba la shah ktah ha ka jingshlei um ha Hospital kynthup ia u kpa jong kawei ka longing kiba la duh ei ia ki laingut ki mynsiem briew ha ka jingjia twa ka khyndew Jabalgre.
“Nga la kynduh ruh ia kiba haing bad ia u kpa bad u khun jong kawei ka long ing kaba la duh ia ki lai ngut ki mynsiem briew ha ka jingjia twa ka khyndew, bad ai ruh ka jingiarap pisa kaba long T 12 lak kum ka jingiarap na ka liang ka sorkar"u la ong.
Na ka liang u Myntri rangbah, u la bthah ia ki bor, ba dei peit ba kin long kiba peitngor bad ban husiar ioh wan biang kum kine ki jingjia.
U myntri rangbah u la iathuh lashai ka sngi un sa hiar sha sha kiwei ki jaka kiba la shah ktah jur ha ka jingshlei um ka ban kynthup ia ka Rajabala,Phulbari bad Tikrikila.
Shillong:Hadien ba ka Meghalaya Board of School and Education (MBOSE) ka la pynbna ïa ka resol jong ka klas 12 Arts myn hynnin ka sngi la sakhi ba ïa ka kyrdan ba nyngkong jong ka HSSLC la ïoh bat da ka skul na Garo Hills katba ïa ka kyrdan kaba ar pat la ïoh bat da ka samla Khasi na Auxilium Higher Secondary school, Nongthymmai, Shillong.
Haba kren sha ki lad pathai khubor, ka samla Barihun Mawrie kaba la ïoh ïa bat ïa kane ka kyrdan bad kaba la ïoh distinction ha ki san tylli ki subject ka la ong ba dei da ka jingtrei shitom bad ka jingkohnguh ïa ki ki nonghikai kaba pynlong ban ïohbat ïa kane ka kyrdan.
Kane ka samla ka la ïathuh ruh ba dei da ka jibgraikut bad pass kham bha na kaei kaba ka la pass ha ka kyrdan ba 17 ha ka klas 12 kaba la pynlong ban trei shitom bad ban poi sha ka kyrdan kaba ar.
Shuh shuh kane ka samla ka la ïathuh ba kan sahngeh pule shuwa mynta u snem namar ka la rai ban leit pule ban long Sister ne riewniam jong ka Balang Catholic.
Haba ïakren pat bad ka Samla Rilaakor Lamare kaba poi ha ka kyrdan kaba ar ha ka SSLC na juh hi ka skul, ka la ïathuh ba ka jingtreishitom hi ka dei tang ma ka ka lynti ban poi sha ka thong.
Haba la jubab pat ïa kaei kaba kan bteng hadien ba ka la pyndep ïa klas 10 na ka liang ka samla Rilaakor Lamare ka la ïathuh kumba long mynta hi kan bteng ïa ka jingpule ha ka laiñ Science bad ïa kaei kaba kan leh hadien pat kam pat kwah ban pynbna pyrthei, ka la ong.
Haba la kylli pat kaei kà khubor kaba ka kwah ban ai sha kiwei pat ki samla pule kiban dang ïakhun ha kine ki snem ban wan na ka liang, ka la ong “Trei shitom ha la ka bor kam mut tang kiba rung ha ka thup top 20 kiba pass bha hynrei wat kito kiba ïoh duna ruh kat kum ka bor bad ka jinglah jong ki hi kata hi ka la dei ka jingpass bha" ong ka samla Rilaakor Lamare.
Shillong:Ka lyngkhuh sngi iap, ba shisnem jong U bah Readington M Marwein, uba dei u nongseng jong ki kotkhubor U Mawphor bad Highland Post, la pynlong myn hynnin ka sngi, ha ka iing sah jongu, ha Mawiong Rim.
Ha ka jingrakhe, la don lang da ki nongialam jong ka Meghalaya Editors’ and Publishers’ Association (MEPA), ki nongialam ka Newspaper Hawkers and Vendors’ Association, kiba ha iing jong U bah Marwein, ki nongtrei U Mawphor bad Highland Post, ki nonghikai ka Mari Bon Marwein Memorial Secondary School, Umsning, ki lok ki jor bad kiwei de kiba iajan bad utei u rangbah.
Ha katei ka sngi, la ai burom ruh da ka Readington Memorial Award, ia U bah Devin Kharsyntiew, namar ka jingshakri jongu, ia ka kam die kotkhubor, naduh u snem 1964.
Nongpoh: Hynnin ka sngi Balang, ki nongialam ka UDP Mawhati Area, ha ryngkat katto katne ngut ki nongkyrshan ban radbah ka Party, ki la pynlong ia ka jingialang ha shnong Kdohhati bad lyngba katei ka jingialang, ki la pynsngew ia ka sur jingdawa na ki heh ka UDP, ba ka Party ka dei ban ai ia ka Tiket sha u bah Denis Mukhim, uba ka thain Mawhati ka tip kum u bah Mode, ba un iakhun na ka Tiket UDP na Mawhati ha ka Ilekshon 2023.
Katkum ka jingong u bah Onda Lawai, Vice-President ka UDP ha Ri-Bhoi bad Mawhati Constituency, u la iathuh ba kumba ka long mynta, ki paid nongialam ka UDP ha Mawhati ha ryngkat ki paid nongkyrshan ba radbah ka Party, ki kwah eh dik dik ba ki heh ka UDP, ki dei ban pynbna noh ia ka Tiket na Mawhati bad ba ki dei ban ai sha u bah Denis Mukhim.
U la ong ruh ba ka nongrim kaba la pynlong ia ki paidbah, ba kin kyrshan ia utei u rangbah, ka dei namar ba ki la iohi ba u dei shisha u rangbah uba don ia kata ka jingkyrmen, lada u ioh ia ka Tiket UDP bad uba ki paidbah hi ki sngew ba un poi beit sha ka thong ka jingjop.
Ki la don ruh kiba la pynpaw, ba u bah Denis Mukhim, u dei uwei na ki riew rangbah uba la paw bha bad ha kajuh ruh ka por, u la dei uwei na kiba pynkiew ia ka UDP ha Mawhati, watla u dei u briew uba dang shu pyniasoh dangshen bad ka UDP.
Namarkata, na ka liang ki nongialam ka party na Mawhati Area ha ryngkat ki paid nongkyrshan ka Party, ki la kyntu ia ki heh ka UDP ba ki dei ban ka Tiket sha u bah bah Denis Mukhim bad lada ki ai ia u, kaba mut ba ka UDP kan jop beit na Mawhati, hynrei lada kim ai ia utei u rangbah, kaba mut ba ka jubab kan dei ha u 2023.
Shillong:Ka jingwan lynshop jong u slap u ba jur ha ka jylla naduh ka sngi balang, ka la pynlong ia ka Rilum Garo ba kan ngam ha ka um na ka jingshlei ki wah ha kane ka thain, kyn thup ruh ia ka jingduh ei ia ki 4 ngut ki myn siem briew.
Ha ka step jong ka sngi palei, na ka jingjur u slap kawei ka long ing kaba don ha ka shnong Jabalgre kaba don ha South Garo Hills District ka la ngat ha ka jingtwa ka khyndew bad na kane ka jingjia lai ngut ki mynsiem briew, ki la duh ei ia la ka jingim bad ar ngut ki la lait im.
Ha kane ka jingjia ka Pretish Ch Marak 38 snem ka rta (kmie), u Almos Ch Marak 12 snem ka rta (khun shynrang ) bad ka heprit Aimbe Ch Marak 3 snem ka rta (khun shynrang) ki la duh ei ia la ka jong ka jingim.
Katba u Sengrik D Sangma (kurim) u la ngat ha ka jingmynsaw jur na kane ka jingjia, katba u khun jong u, u Thobes Ch Marak u la lait im khlem kano kano ka jingmynsaw na kane ka jingtwa ka khyndew kaba la leit ban ban ia ka ing ba ki sah.
Ha South West Garo Hills District,ha ka shnong Samarthi na ka jingtwa ka khyndew, u heprit Tanusha Hajong 2 snem ka rta u la duh ei ia la ka jingim.
Ka jingwan lynshop jong u slap ka la ktah jur ia ka rilum Garo, bun na ki shnong ki thaw ki la ngam ha ka um, ki ing ki sem ki la julor bad ka jingdkut ka jingkieng bad ka jingtwa ka khyndew.
Na ka liang u Myntri rangbah ka jylla u Conrad K Samnga u la iathuh ba la shai ka sngi, na ka liang jong u, un leit hiar sha kine ki thain ba la shah ktah jur na ka jingjur u slap.
Shillong:Ki pulit jong ka East Jaintia Hills ha ka 7 tarik Jylliew 2022 ki la ïoh bat ïa 8 ngut ki bar jylla kiba wanrung tuh khlem ki kot ki sla ryngkat ruh ïa u nongñiah jong ka kali kaba don ïa u Registration number AS 11 5670 kaba ki shong ryngkat bad ka tnga jong u nongñiah kiba la ïarap ïa kine ki bar jylla ban rung be-ain.
Ha ka kyrwoh sha ki lad pathai khubor u SP jong ka East Jaintia u la ïathuh ba ïa kine ki bar jylla kiba la wanrung be-ain sha ka jylla la pynsahngeh ïa ka kali Maruti 800 kaba ki shong ha Umtyrnga Infiltration Check Point hynrei marsien kumta kine ki bar jylla ki la phet krad noh na kane ka jaka.
Hynrei dei ha ka por kumba 8 baje eiei ba ki dkhot ka KSU Khliehriat Unit ki la ai jingtip sha u ophisar ba peit ïa ka Khliehriat Infiltration Check Point ba ki la ïoh bat ïa kine ki bar jylla bad ruh ka KSU ka la aiti noh sha ki pulit ka Khliehriat Police Station ban leh ïa kaba donkam.
Shuh shuh u SP ka East Jaintia Hills, u la ïathuh ba napdeng kine ki 8 ngut ki mynder kiba la ïoh bat la lap ba 6 ngut pat na ki ki dei ki bar ri ba wan na Bangladesh katba arngut pat la lap ba ki dei kiba na ka jylla Assam.
Shuh shuh la ïathuh ba kine ki mynder la ïarap ban pynrung sha ka jylla da u nongñiah jong ka kali uba la tip kyrteng kum u Dionitrios Khyriem(32 snem ka rta) na Mynkrem WJH bad ka tnga jong u pat ka Merciful Suja (35 snem ka rta) na Kuliang EJH ryngkat ki arngut ki nongassam kiba la tip kyrteng kum u Md.
Abdul Monnan Laskar(30) bad u Md.
Ansari Jamal(33).
Kine ki nongbangla kiba la ïohbat da ka KSU la tip kyrteng kum u Md.
Farbad Mia(32), Md.
Shaheen Mia(30), Md.
Shano Mia(50), Md.
Kudos Mia(30), Md.
Babul Mia(35) bad u Saha Khatoon(35).
Shuh shuh u SP u la ïathuh ba na ka liang jong u SI ba peit ïa ka Khliehriat Infiltration Check Point u la ujor da ka ejahar pyrshah ïa kitei ha neng ha ki kyndon ka Foreigners Act.
Kumban shu pynkynmaw ba ka KSU ka la ïohbat ïa kine ki mynder ri bad ïa ki nongïarap ïa ki ha ka janmiet jong ka 7 tarik Jylliew 2022.
Shillong:U Myntri rangbah ka jylla u Conrad K Sangma, u la iathuh ba um don jingsngew eiei ruh, lada u president ka Meghalaya Pradesh Congress Committee (MPCC) u bah Vincent H Pala un charge sheet, pyrshah ia ka sorkar MDA.
Lah ban kdew hangne, ba na ka liang u President ka MPCC u bah Vincent H Pala u la byrngem ban chargesheet pyrshah ia ka sorkar MDA halor ka jing kynnoh bamsap.
“Ngam sngew eiei lada ki kwah ban chargesheet, hynrei kat kum ka jingtip jong nga hi, ka long ba ia ka chargesheet lah ban ujor tang halor ki kam sniew bad ngam tip kaei kaba u nongialam ka MPCC u la ong, hynrei ka dei ka mon jong ki"la ong u myntri rangbah ia ki lad pathai khubor.
Halor ka jingkynthoh jong kiba bun, u myntri rangbah u la ong “Ngam don eiei ban ong ia ki jingkynthoh bad kum u chairman jong ka sorkar MDA nga shim ia ka jingkitkhlieh baroh bad ngam ju kwah ban kynthoh iano iano ruh".
“Ha ka sorkar MDA hi lada don kano kano ka jingeh, ha kaba kut hi ngi pynthikna ban lah ban pynbeit noh wat la kam dei tang ha ka tnad kaba nga peit, hynrei wat ha kiwei ruh ki tnad bad nga shim ka kan dei ka jingkitkhlieh jong nga"u la bynrap.
U Sangma u la ong “Ngam ju peit ia lade kum u Chairman ka NPP, hynrei nga shim ialade ba nga dei u Chairman jong ka MDA bad ka baroh ki party kiba synrop lang ha ka sorkar ki ba don bynta lang".
“Kaei kaei kaba jia, nga shim ka jingkitkhlieh bad nga kmen ban ong ba ki seng, kiba don lang ha ka sorkar ki ai ka kti ka diang ka kti kamon ban ia trei lang ha baroh ki jingeh, ki jingeh ki don bad ngi trei lang"u la bynrap.
U Myntri rangbah u la ong “Halor ka jingai kyrwoh shane shatei ka ju long namar ba ha ka sorkar MDA ka don haduh 6 tylli ki seng sainpyrthei ha ryngkat ki riewshimet bad ka ju long kum kine ki jingkren, hynrei ngi ia leh ban ia trei lang ha ryngkat ka jing ia sngewthuh lang".
Shillong:Ka jingtrei ia ka surok saw kali na Shillong-Dawki, ka la sangeh noh ia mynta, na Umshyrpi sha Sadew, kaba ha Upper Shillong, namar ba u kontraktor, ula iehnoh ia katei ka kam, khlem pyntrei eiei satia, ong U Conrad K Sangma, myntri rangbah ka jylla, mynta ka sngi.
“Ka jingkhot tender, ka dei kaba la leh da ka National Highway Infrastructure Development Corporation Limited (NHIDCL) bad ka dei kaba shisha, ba u kontraktor, ula iehnoh ia ka kam bad ka sorkar India (NHIDCL), ka la khot tender biang, ban jied ia uwei pat u contractor," ong U Sangma.
La ong shuh shuh ba ka NHIDCL, kan sa pynshitom, ia utei u kontraktor, namar ba u iehnoh ia katei ka kam, khlem trei eiei satia.
Shillong: Ka tnat peit mariang jong ka sorkar India, ka Indian Meteorological Department (IMD), ka pyntip, ba kan don ka jinghap slap ha ka jylla, ha ka 9,10,11,12 bad 13tarik Jylliew 2022.
Ha kitei ki sngi, khamtam, ha ka 10 bad 11tarik Jylliew 2022, kan don ka jinghap slap kaba jur bha.
Ki jaka ki ban shah ktah bha, ha katei ka jingslap jur, ki long ha  East Khasi Hills, South West Khasi Hills, West Khasi Hills, East Jaintia Hills , West Jaintia Hills, West Garo Hills,South Garo Hillsdistricts, South West Garo Hills.
Ha ki 24 kynta ba ladep, ka jinghap slap, ka kynthup ia ka  Baghmara 153.
8, Williamnagar98.
0, Tura 92.
4, Shella 158.
0, Mawkyrwat 73.
0, Mineng 98.
5, Rongara 109.
5, Mawsynram 54.
4,Khliehriat 32.
8, Jowai 41.
4,Amlarem 66.
5 Barapani 41.
9, Sohra 32.
4, Shillong 17.
6.
Nongpoh: U nongniah jong kawei ka trok, u la khlad noh hashen bad kawei ka longkmie kaba dei ka nongiaid lynti, ka la khlad noh haba ka la poi ha jaka sumar, na ka jingjia aksiden kaba la jia mynta ka step ha ka por 8 baje ei ei mynstep ha surok Shillong By-pass hajan ka ICAR Umiam.
Katei ka jingjia aksiden kali, ka la dei ka jingiatyngkhuh hapdeng kawei ka trok kaba don iia u numbor WB 41 G 6998, kaba dei kaba thmu ban leit sha Silchar, hynrei haba ka la poi ha ICAR, ka la leit ban tynrah beit na kynriang jong kawei ka trok kaba wan mar pyrshah bad kaba don NL 01 AE 3329.
Ha katei ka jingjia, u nongniah u la khlad noh hashen bad u nongbud jong katei ka Trok u la mynsaw jur eh, nalorkata kawei ka longkmie kaba iaid lynti ha kaba kum katei ka por, ka la shah lymbub ha kitei ki kali ba aksiden bad kaba la mynsaw jur, hynrei kaba ka la poi ha jaka sumar, tang katto katne por ka la khlad noh na sla pyrthei.
Ka kyntien “literary" ka mut ka thoh ka tar, hynrei kane ka jingїathuh khana hangne kam dei shaphang ka Seng ki nongthoh kot lymne ka jingїalang halor ka thoh ka tar.
Kane ka jingthoh ka dei shaphang ka jingїatai nia kaba la jia ha ka Jingїalang Dorbar kaba nyngkong jong ka Їing Dorbar Thaw Aiῆ ka Jylla ha ka snem 1972.
San phew snem mynshuwa ka Duwan jong ka Synshar Paidbah ha Meghalaya ka shlei da ki briew kiba proh, kiba shemphang bad kiba tip.
Ym lah ruh ban klet ia ka jingnoh synῆiang jong ka Percylinda Marak, kaba long tang ma ka ka Nongmihkhmat kynthei.
Hadien ba la jied ia u Prof R.
S Lyngdoh kum U Shongknor ka Їing Dorbar Thaw Aiῆ, I Paiem Jormanick (MLA) iba la pynїaid ia ka elekshon I la kynthoh kumne, “baroh ngi tip ba u Prof R.
S Lyngdoh u dei u riewstad uba tip bniah ia ka history jong ka Riti Synshar, kaba long ka spah bah bad kan їarap ia u haba u pynїaid ia ka Dorbar…" Kiwei de ki Nongmihkhmat ki la pyrto ia ka jingshemphang jong u Shongknor ba nyngkong ka Jylla.
U Bah Hoover Hynῆiewta u ban jur ba ki MLA baroh ki la mon lang ban tynrong ia ka jingkit ha ki tyrpeng ba khraw jong u Prof R.
S Lyngdoh.
U la ong, “Shongknor ba don burom, phin seng nongrim ia ka synshar paidbah ha kine ki lum…bad phin dei u Shongknor uba nyngkong jong ka Jylla ba pura u ban dro ia u laiῆ hapdeng ka seng saiῆ hima kaba phi don bad ka jingkyntang jong ka shuki kaba phi shong.
Shongknor, nga ngeit phin lah ban pynїaid ia ka Dorbar ha ka rukom kaba beit bad ryntih bad jingїaburom mar kylliang hapoh ka їing dorbar bad shabar ruh kumjuh".
Ki longshuwa jong ngi ki la pyrshang ban tei bad їai neh ha ka nongrim, hynrei ka bamsap, ka tuh ka thiem bad ki kam runar ki la tyllep bad pynjot thiaw ia ka synshar khadar bad ka akor ka burom ha ka imlang sahlang.
Ka Їing Dorbar Thaw Aiῆ kaba nyngkong jong ka Jylla ka shlei da ki Nongmihkhmat kiba tip, kiba shemphang, kiba nep ka jingmut jingpyrkhat bad kiba pnah.
Na ki bui jong ka Assembly, lah ban pynshisha ba ki jingїatai nia ki long kiba shong sbai bad ka dei ban ktik ia ki samla pule ban thud bniah.
Naduh ka sngi nyngkong ngi sakhi ba ki Nongmihkhmat ki pynlut por ban їatai nia wat halor ki jingmut jong ki kyntien ne ka senten.
Ka jingїatai nia ka long kaba jyliew bad shitrhem namar ki Nongmihkhmat kiba shemphang ki sei la ki nia ki jutang bad ki ia biria pynrem iwei ia iwei bad tei ia ka Jylla kaba thymmai.
Ym don mano mano ruh kiba don hok ban bishar ia ka jinglah ne ka jingbym lah jong ki Nongmihkhmat kiba mynta hapoh ka Їing Dorbar Thaw Aiῆ, hynrei shabar ka Їing Dorbar te ngi їohi ia ka jingthylli jabieng jong ki, ym tang katta, ka akor ka burom ruh ka la hiar bad ym don nongrim lymne saiῆpyrkhat.
Ha ka rynsan saiῆ hima kiba bun ki shu їakyrkiw kyrkaw kum ki khyllung-khynnah.
Ňiuma, ka don pat ka jingkyrmen namar ba shen kin sa mih ki khmat thymmai, kiba kloi ban len lade bad kiba shemphang, ki ban sa ai reng ha ka elekshon 2023 khlem ka jingkyrshan jong ki Seng saiῆ hima kiba la rim (la ki long kiba na Ri thor ne napoh Ri Lum).
Hoid, kin sa mih ruh kiwei ki khmat kiba la nang la stad bad kine ki kren shaphang ka jingkylla, phewse ka jingkylla aiu ki kren ym don ba peiphang bad kine pat kin їakhun hapoh ka jingkhmih jong ki Seng saiῆ hima kiba la satah bad ki bym don nongrim bad kiba ki nongїalam jong ki ruh ki long ki bym larkam bad ka pyrkhat pyrdaiῆ kaba sahdien.
Kumta to ngin kyrshan ia ka kynhun bad ki riewshimet kiba thymmai, kiba shai ka jingmut jingpyrkhat, kiba don buit, kiba don ka jingsngewthuh kaba shai halor ki issue bad ruh kiba da ki phew snem ki la їakhun bad їaksaid ha madan halor ki ishu bapher bad kiba їeng ha ka nongrim ka hok bad jingshisha.
Mynta ngin poi sha ka khana kaba nga kwah ban їathuh bad ka dei shaphang ka jingїatai nia halor ka jingmudui pyrshah ia ka Kot khubor Ka Pyrta U Riewlum.
Hadien ka jingjied ia u Shongknor ka Їing Dorbar Thaw Aiῆ, katei ka kot khubor ka la pynmih ia ka khubor kaba pynthoh bria ia ki katto katne ngut ki MLA bad kynnoh ba ki pynwit ia ka elekshon jied Shongknor kaba la long ha 29 Lber 1972.
Ynda ka Їing Dorbar ka la shong Dorbar biang ha u Їaiong, u Prof Martin Majaw u la mudui pyrshah ia ka kot khubor halor ka nongrim ba ka la ῆiew thala ia ka dor jong ki Nongmihkhmat.
Ka jingthoh ha ka kot khubor pyrshah ia ki MLA ka long kumne, “Ha ka por ba shim ia ka bynta ba nyngkong da u Acting Speaker, Bah Jor Manik Syiem ban jied ia u Speaker, la don ka jingkaw-kaw bad jingpynwit da u Bah D.
D Lapang, Bah H.
Hynῆiewta bad Bah M.
N Majaw kiba long ki opposition".
Kaba bud nangta ka long ka jingїatai nia kaba don dor bad ka Їing Dorbar ka la їatai nia halor ki kyntien bad ki jingmut kiba don ha ki, khamtam eh ia ka jingpynkylla sha ka ktien phareng.
Lah ban mutdur haduh katno ka jingkhraw kata ka jingїatai nia haba u Shongknor uba dei ruh u nongthoh kot Khasi bad u nonghikai history uba paw nam u shah skhor ia ki nia ki jutang ba ki MLA ki khlei bad ki MLA ruh kim dei kiba komti, pynban kiba pnah, kiba proh bad kiba khraw jabieng.
Kum u nonghikai skul, pateng pateng u Shongknor u tynruh da ki jingkylli ia ki MLA kiba їashim bynta ha ka jingїatai nia bad kumta ka jingїatai nia ka nang khraw shuh shuh.
Kane ka jingїatai nia ka tyllun pyllun ia ki kyntien Khasi kiba la pyndonkam ha kata ka khubor, kum ka jingmut jong ka jingkaw-kaw bad jingpynwit bad ka jingpynkylla phareng ia ka khubor.
Ban їalam jingmut ia ki nongpule bad ailad ia ki ban pyshai shynna hi da lade halor kane ka jingїatai nia, ngan pyrshang ban їathuh ia ka jingїatai nia kumba la buh jingthoh ha ka bui jong ka Їing Dorbar Thaw Aiῆ ka Jylla kumne harum:U Shongknor- “Mynta u Prof Majaw un buh ia ka jingmudui pyrshah ia ka kot khubor, “Ka Pyrta Riewlum" katkum ki kyndon jong ka Їing Dorbar.
Mar kumta hi, u Shongknor u tynruh ia u nongmudui da ka jingkylli, “hato ym dei ba u Nongmihkmat ba don burom u pynkylla ktien hi da lade? Bad u nongmudui u jubab ba ia ka jingpynkylla ktien la leh da ki nongtrei jong ka Assembly bad ma u ruh u pdiang ia ka jingpynkylla ktien kumba ka long.
Kumta ka jingїatai nia ka sdang rhem bad u Prof Majaw ruh da ka jingsngewskhem u pynphai nia shar shar.
Shuh shuh, u Shongknor u la kylli, “Na kano ka thymmei phi pynkylla phareng ia ka kyntien jingkaw-kaw bad jingpynwit ba phi ong ba ha ka ktien phareng kine ki kyntien ki thew ia ka jinglong khlem akor bad ki jingkren blap blap ki bym shongdor ei ei ruh em.
" U Prof Martin u la jubab, “Shongknor ba don burom, ka jingpynkylla ktien ka don ar jait, kawei ka long ban ai ia ka jingmut ba shisha jong ka ktien bad kaba ar pat ka long ban ai ka jingsngewthuh halor ka jingmut jong ka ktien…bad Shongknor, nga dei u Khasi bad ngam donkam ban wad thymmei ban sngewthuh ia ka jingmut jong ka ktien jingkaw-kaw.
" Hynrei u Shongknor u la woh nia biang, “Wat u phareng ruh u hap ban peit bad twad jingmut na ka Chamber Dictionary.
"U Bah Brington Lyngdoh ruh u la їashim bynta ha ka jingїatai nia bad wanrah ryngkat ia ki ar tylli ki dictionary ba la thoh da I A.
S Shylla bad Nissor Singh.
U Bah Bring u la kynthoh ba ki kyntien jingkaw-kaw bad jingpynwit ki long ki kyntien kiba jem ban sngewthuh bad kam donkam satia ban pynkyllaiῆ ne thep jingmut da kumwei pat bad u nongmudui u la їalam bakla ia ka Їing Dorbar.
Kiwei ki Nongmihkhmat, kum u Bah Ripple Kyndiah bad Bah Maham Singh ruh ki la їashim bynta, katba u Bah Hoover Hynῆiewta u la sei madan ia ki nia riewstad bad kyntien birai dei por jong u, kaba la wanrah ia ka jingїarkhie їapler hapoh ka Їing Dorbar.
U Bah Hoover u la їasaid nia tyngeh kumne, “Shongknor ba don burom, kam shym don kano kano ka jingkaw-kaw ha kato ka sngi…Lada na ka jinglong tynrai ka met u briew kum u bah Majaw bad ma nga ki briew kiba heh sur bad ba phi ruh phi la ailad ban kren, Shongknor ba don burom, ia kata ka jingheh sur ym lah ban ῆiew ba ka dei ka jingkaw-kaw…kumta ia ki briew kiba heh ka sur ym dei shuh ban shah ba kin їaleh elekshon…kam don ka kaw-kaw, kumba ki ong bad kumba ki mut ban kynnoh ba ngi dei ki briew kiba khlem burom bad kiba khlem akor.
"U Shongknor u la pynkut noh ia ka jingїatai nia da kaba ong, “kane ka donkam ruh ia ka jingїatai jong ki stad kot" bad u la phah ia kane ka kam sha ka privilege committee.
Lada jia ba ka ktien Khasi ka їoh ia ka jingithuh katkum ka khyrnit ba phra ka Riti Synshar ka dei namar ba don kum kine ki Nongmihkhmat ha ka Їing Dorbar Thaw Aiῆ bad ka imlang sahlang ne ka Jylla kan kiew shaphrang lada ngi jied da ki briew kiba shemphang kaei ka art, kaei ka poitri bad kiba tip bniah ia ka history, ym ki briew kiba bamsap bad kiba khwan myntoi shimet.
(U Prof R.
S Lyngdoh u dei u nongthoh kot bad nongsdang jong ka tnat pule Khasi ha skul bah NEHU.
Katba u Prof Martin Majaw u hikai English ha St Anthony’s College bad u Bah Hoover Hynῆiewta u dei u nongkren paidbah uba pnah bad proh jabieng).
Sngewtynnat.
NEW DELHI: Ka election, ban jied ia U President ka India, kan long ha ka 18tarik Naitung, ong ka kyrwoh, na U Rajiv Kumar,  Chief Election Commissioner mynta ka sngi.
Ka jingniew ia ki vote, lada donkam, kan long ha ka 21tarik Naitung 2022 bad U President ba thymmai, un bam smai, ha ka 25tarik NaitungU President Ram Nath Kovind, un kut ka por trei kam jongu, ha ka 24tarik Naitung.
Haduh mynta kam pat don kano kano ka kynhun, kaba la pynbna ia u kyrtong jongka, ban iakhun ia katei ka shuki President, wat la ki lad jingtip, ki iathuh ba U Kovind, un nym ioh lah shuh satia ban iakhun sa shisien ia katei ka elekshon.
U  Secretary-General ka Rajya Sabha, un long  U Returning Officer bad ka jingniew vote, kan long ha ka 18tarik Naitung bad ka jingniew vote, kan long ha ka 21tarik Naitung 2022.
Ka jingpynbna, na bynta katei ka elekshon, kan long ha ka 15tarik Jylliew, katba ka sngi ba khadduh ban thep kyrteng, kan long ha ka 29tarik Jylliew bad ka jingpeit bniah ia ki kyrteng, kan long ha ka 2tarik Naitung 2022.
Ki don 4,809ngut ki MLA, ba kynthup ia 776 ngut ki MP bad 4,033ngut ki MLA, ki ban don bynta ban thep vote.
Shillong:Ka Hynñiewtrep National Youth Front (HNYF) East Khasi Hills, mynhynnin ka sngi; hapoh ka jingïa lam u General Secretary, u Bah Donlang Nongbri ryngkat u Assistant General Secretary u Bah Tyllibor Swer, ki la hiar ban leit khynra Licence ïa ki dukan thoh tim, kiba don ha Polo ban lap la kine ki dukan thoh tim ki biang ne em ki kot ki sla kaba ki dei ban pynbiang.
Ha kane ka jingjurip, ka seng, ka la lap ba jan baroh na ki dukan kim don satia ïa ki licence bad don ruh kiba da ki snem kim pynthymmai shuh.
Haba kren sha ki lad pathai khubor, kine ki nongïalam ka HNYF ki la ong ba kane ka jingbym pynbiang ïa ki licence da ki dukan bad ka jingbym shimkhia, ka sorkar ban pynbor ba ki dei ban pynbiang ka pynlong ïa ka jingduh ei da ki bun klur ka khajana ha ka shisnem kaba pynlong pat ïa ka jinghiran ka pla tyngka jong ka sorkar kaba ka shem jingeh tang ban siew tulop ïa ki nongtrei jong ka.
Kine ki nongïalam ka seng ki la dawa na ka sorkar lyngba ka tnad Taxation Department, ba ki dei ban wan pyrkhing ïa kine ki dukan bad ba kam dei ban ailad ba kin plie khlem pat da ïoh ki license na ka sorkar.
Shuh shuh na ka liang u Bah Tyllibor Swer, u la pynrem jur ïa ki inspector ka sorkar, kiba ym shem la don satia ka jingshim khia jong ki ban leit jurip, wat hadien ba ka seng, ka la ai da ki jingthoh halor kane ka kam.
Kat kum ka jingïathuh jong u Bah Tyllibor, u la ong ba tang na kawei ka dukan tim ka sorkar kan ïoh ym duna ïa ka 1,500 ha ka shisnem ka khajna bad jin lada ka sorkar ka shimkhia ïa kane kan jin lada long ka lad ban pynheh ïa ka pla ïarong ka sorkar.
Shuh shuh na ka liang jong u, u la buh jingkylli ïa ka sorkar ba kumno kan kam ba ka khalai casino kan pynheh ïa ka pla tyngka jong ka katba, tang na kine kiba la don lupa kam lah ban teh lakam ïa ki.
NGA kwah ban Ong ba don ruh kiba leh fraud iaki briew dakaba kular ban ai number uba tikna ban mih ki phah ban  thep Pisa shwa haki account jongki bad kila Ong thep shuh ka pisa bad ngin ai u number NGA ruh NGA lah ngat ha Kum kine ki jait.
Nongpoh: Uwei u rangbah uba la tip kyrteng kum u Shanbor Rympei, u la shah kem noh ha ki Pulit Ri Bhoi, kata hadien ba u la shah ujor pyrshah ha kiba ha iing, halor ka jingkynnoh ba u donkti ha kaba thmu batbor ia la ka jong ka khun kaba dang 11 snem ka rta.
Katei ka jingjia, kaba la kynnoh ba utei u rangbah u la thmu ban leh ia katei ka kam pap kam sang, ka la jia mynha ka sngi nyngkong mynta ka Taiew, ha kaba kiba haiing tang mar ia tip ia katei ka jingjia, ki la leit ban ujor mar mar sha ki pulit, khnang ba ki pulit kin ioh ban kem bad ba utei u rangbah un ioh ia ka jingshah pynshitom kiba katkum ka ain.
Tang mar ia ioh ia ka jingujor, ki Pulit ki la shimkhia halor katei ka jingjia bad hynnin ka sngi Ba-ar, ki la ioh syndon ban leit kem ia utei u rangbah, uba la shah kynnoh ba u la thmu ban batbor ia la ka jong ka khun.
Hadien katei ka jingioh ban kem ia utei u rangbah, ki pulit ki la dep ban rejister case bad la pynhap ia u ha ka kyndon ain Protection of Children from Sexual Offences (POSCO) Act.
Nongpoh: Ban khang pyrshah ia ka jingiohlad ki kali kitkhia ban iaid lyngba artylli ki Jingkieng ha Ri Bhoi, kiba kynthup ia ka Jingkieng heh ka Damsite (Umiam) bad kumjuh ruh ia ka Jingkieng ha Dwarksuid, u District Magistrate, Ri Bhoi District, Nongpoh, u la pynbna paidbah, ba ia kitei ki Jingkieng la pynjari da ka kyndon 144 CrPC.
Ia ka Jingkieng Dwarskuid kaba don ha Umroi Nongrah, la khang pyrshang ia kino kino ki kali kiba la kit palat ia ka 40 ton ba kin iaid lyngba katei ka Jingkieng, la ka long ia kiba kiew ne hiar.
Katba ia ka Jingkieng heh kaba don ha shnong Umiam, la khang pyrshah ia kino kino ki kali kiba la kit palat ia ka 20 ton ba kin iaid lyngba katei ka Jingkieng, ha kajuh ruh ka por, la maham ba ym shah ia ki kali kiba kit hapoh 20 ton ba kin iaid ha kajuh ka por lyngba katei ka Jingkieng.
Kino kino ki kali, kiba leh pyrshah ia katei ka hukum kin sa ngat ha ka jingshah pynshitom kiba katkum ki kyndon ain.
Kine artylli ki jingkieng ki dei ki budlum ka ioh ka kot jong ka jylla bad ki state kum ka Mizoram bad Agartala wat ka jylla Assam kum ka Silchar bad kiwei.
Ka jingkieng dam lei ka por ka la dep kut naduh mynno ka sorkar ka la dei ban thawlad kumno ban pynkhreh ia ka detail project report shuwa ban kut ka por, mynta la der ka por lada ka jingkieng dam kan twa mano ban kit khlieh, nyngkong baroh ka jylla kan shong dum, ka ioh ka kot ka jylla kan dkut lut nai iakren ia jingiap ne jingshlei um sha thain Bhoi wat shaduh sha Ri thor Assam.
Ym dei ban kyndit bynriew tang ha kapor lyiur, ynda lait ka lyiur la klet, ym dei ban pyrkhing ia ki trok kit mar tang ha ka por lyiur kata tang haba iohi ki dak mong ka jingkieng bun ki trok kit mar ba bun shaka da ki spah ton ki iaid man ka sngi.
Ka  jingkieng dwar ksuid lei dang mynno dang dep shna ka la pyni dak la shna bujli da jingkieng thma ba tang shipor yn da kut ka thma la kut.
Shillong:Kum shi bynta ban ai ka jingsumar, kaba pura ia ki nong shnong shnong ha ka District, na ka liang ka Khasi Student Union (KSU) Jaintia hills unit ha ryngkat ki doctor, na ka Down Town Hospital Guwa hati, kin pynlong ia ka jingsam dawai ei Free Health Check-Up ha ka 11 tarik mynta u bnai naduh ka 9 baje mynstep haduh ka 2 baje janmiet ha Khlieh riat West Community Hall West Jaintia Hills District.
Ki doctor kiba dei ki specialist, ha ka liang ban sumar ia ki khyllung (Peadiatricts), ki doctor specialist ban ai jingsumar ia ka jingpang Cancer (Oncossurgery), ki Doctor ban ai jingsumar ia ki jingpang kynthei (Gynaecology ) bad ki doctor na ka bynta ki khmat, ka khmut bad ryndang (ENT) na ka Downtown Hospital kin don ha kane ka sngi ban ai ka jingshakri sha ki nongshong shnong ka ka thain.
Haba iathuh halor ka jinglong jingman jongki jaka sumar, ha kane ka districtm na ka liang u bah K.
S Suchiang u General Secretary ka KSU East Jaintia Unit, u la iathuh ba kane ka District ka la don ia ka Civil hospital, hynrei ka long tang ka jingtei, hynrei kane ka hospital kam shem la don kano kano ka jingsumar, kaba pura lada ki paidbah ki ioh pang jur.
“Ka Civil Hospital ka la don ha Khliehriat, hynrei ha kane ka hospital, kam shem la don kino kino ki tiar ki tar kiba biang kum ka juk mynta ban ai ka jingsumar ia ki nongshong shnong, ngi don tang ka Hospital hynrei ka long ka ba suda"u la ong.
“Naduh ba ngi la ioh ia ka District, mynta la palat 10 snem, haba phai sha ka liang ka koit ka khiah, ngi diaw ka mynsiem, namar ba kam biang eiei.
Ka PHC Umkiang ka dei ka PHC kaba la rim duh kaba la donkam ban kyntiew kyrdan noh bad kajuh ka PHC ha Pomra East Jaintia hills, da ki hajar ngut ki nongshong shnong ki la shu niom ha kane ka PHC bad la i donkam ia ka sorkar ba kan thaw sa kawei ka sub centre ha Rngad" u la bynrap.
“Haba phai sha ki Sub centre, hi bun ki bym don ia ki dawai bad kane ngi sngew ba ka sorkar ka la ieh khunswet ia ka District baroh kawei"la ong u bah Suchiang.
50 snem ladap ka Meghalaya hynrei dang duna Lut khamtm health dept Wat ka civil Shillong u specialist gastroenterologist.
Urologist bad neurologist kam Don bun ki nongpang ki hap lt sumar shabar uba duk lei2 u shu iap ei.
K media ki ladei bn pynpaw pyrthei ia kine ki jingduna.
Nongpoh: U General Secretary ka Federation of Khasi Jaintia & Garo People, (FKJGP) ha Ri Bhoi, u samla Shanlang Diengdoh, u la kynthah tyngeh ia ka sorkar jylla, namar ba ka la shu im tang ha ki jingkular, hynrei ha ki jingshisha pat kim lah ban pyni da ki kam hakhmat ki paidbah, ia kaba ka seng ruh ka bitar ia ki kam kular kai ne ban pynthame ia ki paidbah.
“Ha ka jingshisha, ka sorkar haba ka la pynbna paidbah ne kular hakhmat kiba bun balang ba kin sdang ia kano kano ka kam kaba long ka jingmyntoi ia ki paidbah, ki la dei ban pynthikna lypa ia ka por ban sdang, khnang ba ki paidbah kin ym khih mynsiem bad ki bitar ruh haba kim ioh shuh ia kata ka kam kaba la kular da ka sorkar" ong utei u heh ka FKJGP ha Ri Bhoi.
Utei u heh nongialam ka FKJGP, u la ong ba ka seng ka sngew bitar eh haba iohi ia ki kam kular kai ka sorkar bad kata ka la jia long halor ka jingujor na ki paidbah ka thain Mawhati, kiba la shu iai apkhmieh lynti ban iohi noh ia kata ka jingsdang ban pyntrei ia ka surok na Umsning sha Sonidan, kaba ki paidbah ki la ju iohsngew ban yn sa sdang noh shen, hynrei kat haduh mynta ym pat iohi dak ei ei ruh em.
Ym tang ki paidbah ka thian Mawhati, hynrei ki la don ruh ki riew paidbah na ka thian Mawlasnai, kiba la ud sha ka seng, halor ka jingbym sdang shuh ia kata ka surok na Liarbang ter ter shaduh Mawlasnai, kaba dei kawei ki surok ba donkam tam ia ki paidbah kiba sah ha Raid Nongtung ia kaba la ju tip kum ka (Block-II), ia kaba kat haduh mynta ki paidbah ki dang iai ap khmieh lynti, hynrei khlem iohi shuh ia ka kam ba lano kan sdang, pynpaw utei u nongialam ka FKJGP ha Ri Bhoi.
Ka seng ka sngew ruh ban pynpaw hakhmat ka sorkar, ba ka dei ban sdang noh ia kitei ki kam pynroi kaba ki la dep ban kular hakhmat ki paidbah bad kaba ka seng ka iohi ba ki dei shisha kiba donkam ba ka sorkar kan sdang noh, hynrei ha kawei ka liang ka seng ka buh ia ka jingmaham ba ka sorkar kam dei ban shu pynbiej ia ki paidbah tang ha ka por Ilekshon, namar ioh ba ki paidbah kin shu im beit tang ha kaba shah kular kai, u la bynrap.
Haba iadei bad kitei ki surok kiba donkam eh na bynta ki paidbah bad ia kaba ka sorkar hi, ka la dep pynbna ba yn sa sdang ban khot tender, hadien kata pat yn sa sdang noh shen ia ka jingpyntrei, hynrei katei ka jingpynbna imat ka la shu kut kumto hi, namar mynta ym bna bad ym iohsngew khubor ei ei shuh.
Kumta na ka liang, ngi dawa mardor na ka sorkar ba kam dei ban leh kyllain da kumne kumta ha ka jingthmu ban pyntrei ia kitei ki ar-tylli surok, namar ki paidbah kim tip ia kata ka jingleh kyllain kiba heh, hynrei kaei kaba ki kwah ka long ba kin ioh ia ka surok ba bha bad ka ban suk ha ka leit ka wan, u la bynrap.
Shillong: Ka bynta jong ka surok bah Shillong Dawki, kaba don haneng jong ka kynroh arliang jong ka Rngain, ka la sdang buh jingma biang mynta ka sngi, namar ba ka jinghap khyndew, ka la nang iai bteng, na ka jinghap slap, kaba jur.
Ki lad khubor, ki iathuh ba ki nongtih surok, ha katei ka jaka, ki la sdang ban pyrkhing, ia ka leit ka wan ki kali, ha kaba ki la pyllait kali shiliang shiliang, ban iaid lyngba katei ka jaka, kaba ju twa man ka por, naduh ba sdang kane ka aiom slap.
Katei ka dei ruh ka jaka, kaba ki ar tylli ki kali, ki la shah ban, dang khyndiat taiew mynshwa, na ka jingtuid ka khyndew na ki sharing lum, sha katei ka jaka, kaba pynheh surok.
Ha ki jaka riat pat ha kiba ka um ka tuid shar-shar, lymda ki diengsoh ki lah ban ioh um kaba biang ha ki bnai November haduh March kata ka brisoh ka lah ban duh baroh kawei.
Ha kum kine ki jaka khyndew ka dei ban long kaba khleh dew byrtha bad ka dei ban don kham bun ki sla pyut bad ki dieng ki siej ba la pyut bha (dead organic matter).
Kaba kham bha eh ha ki jaka riat kum kita ka long ban shna ki kyrdon (terrace), lane ban pynmadan bha tang ia ka jaka ha kaba yn thung ia u diengsoh bad ban iehnoh ia u phlang lane ki niut ki nier sawdong jong u, khnang ba ka khyndew kan ym tuid lehnohei bad ba kan bat ruh ia ka um slap.
Lada buh da ki maw shaphang ba sharing ruh kan iarap shibun ban pynneh ia ka sboh bad ia ka um.
Ia u sohniamtra dei ban thung nyngkong ha ki jaka sara.
Kane ka dei ban long ka jaka kaba sngem bad kaba dei sngi malu-mala, bad kaba sboh bha ruh.
Ynda ka bneng ka la sdang ban shit bad ynda ka la sdang slap dei ban puh bad ban da kynroi bha ia ka jaka.
Nangta pat sa ber ia ki symbai bad sa tep pat malu mala da ka khyndew kaba sboh najrong.
Lada ka jaka ka long kaba sngem lehse ym da donkam ban ai um ei ei, hynrei lada kam da sngem bha kata dei ban da ai um (irrigate).
Ia kane ka jaka lah ban da tap da u kynja phlang kum u lynnai lane da u kdait khnang ba ka jaka kan sah sngem hynrei ka dei ban ioh ruh katto katne ka sngi.
Haba-dei-badei ia une u phlang ki da kynrong hajrong kum ka kyndun.
Lada leh kumne ruh ka kyndun ka dei ban stang bha ka jingsop khnang ba ki kjat sngi ki lah ban shoh ia ka khyndew teng teng.
Kane ka pyniap ia ki katto katne ki jingpang kiba lah ban pyniap ia ki sara kiba dang lung.
Haba don kum kita ki jingpang ki tap ia ka khyndew da u shyiap uba narud wah, namar une u kham rkhiang kloi haba buh hajrong.
Ynda kine ki sara ki la kham heh, ki leit rah ia ki ha kawei pat ka jaka ha kaba ki ieh ia ki haduh shi snem lane ar snem, bad nangta pat ki sa leit thung sha ka bri soh.
Ha kiwei pat ki ri jong ka pyrthei bad mynta wat ha Assam ruh kim ju thung beit da u sohniamtra uba ki ioh na u symbai sohniamtra.
Hynrei ki shu bod (bud) ha uwei pat u diengsoh uba iadei kur bad u sohniamtra lane ha uwei pat u sohniamtra, lada uta u dieng u dei na ka jaid kaba pynmih ki thied kiba khlain bad uba iadei kur bad u sohniamtra kum u sohmyndong, sohniangriang, sohkwit, bad kiwei kiwei de.
Ngan sa batai kham bha ia kane hadien.
Ngan iathuh shaphang kane ha kane ka jaka namar lada ngi shu bod (bud), kata ngi dei ban thung ha ki jaka sara (nursery) ym da ki symbai jong u sohniamtra uba ngi kwah ban thung ha diengsoh ha uba ngi kwah ban bod.
Katkum kaba mih na ka jingtohkit bad ka jingpyrshang jong u Dr.
Nandi bad u Mr.
Bhattacharyy ha ka Citrus Research Station kaba ha Burnihat kaba kumba sanphew mail na Shillong, ki la shem ba u diengsoh (soh sying) uba ki khot ha ka ktien Bengalee Pani Jamir (Citrus Ilmonia variety Iimetta) u long imat uba bha tam, kata katkum ka jingheh bad jingsan jong u ha ka jaka sara.
Kim pat lah ban rai kut lada une u long shisha uba bha tam bad la un iaineh uba bha tam shi rta.
Uwei pat u jaid soh uba ki la shem ba u long uba bit ban bod u long u sohmyndong Khasi (Citrus Iimonia).
Utei u Pani Jamir ruh u long u soh myndong tangba u iapher na u soh myndong Khasi namar ba u long uba lytuin ka dur (oblong), bad u long u bym da jew eh kum u soh myndong Khasi (rough lemon).
U sohniangriang ruh u lah ban long uba bit eh ban bod.
Kumta ha ka jaka ban sara da u sohniamtra ka bha pynban ban sara da ki sohmyndong lane da u sohniangriang, bad ynda bod ha kine da u sohniamtra uba ngi la jied, u soh uba ngin ioh u’n long u sohniamtra hynrei ki thied ki jaw kiba hapoh khyndew kin long ki jong u sohmyndong lane u sohniangriang.
Ha ki jaka ha kiba ka long kaba shitom ia ki sara ban long, ki ju thung ia ki symbai jong kine ki soh ha ki khiew khyndew syntiew.
Ia kine ki khiew khyndew ki pyndap bha da ka khyndew kaba sboh kaba don shibun ka sboh jong ki sla dieng kiba la pyut (leaf-mould), bad hadien kata ki sa thung ia ki symbai bad ki sa ai um.
Ia ki khiew ki buh hapoh ka ing dara bad ki ai um man la ka teng.
Lada ki soh sara ki ioh jingpang ki sei ia ki shabar ha ka sngi khnang ba kan iap ka jingpang.
Ynda ki la kham heh ki sa leit thung ia ki ha jaka ha kaba kin buh haduh ba kin da dap kumba shisnem haduh ba ynda bod ia ki.
Ia kane ka jaka ki khot ka ‘stock seedbed’ ha ka ktien phareng.
Ynda la bod ia ki, ki sa leit rah ia ki sha bri bad ki thung ia ki hangta.
Ha ka ‘stock seed-bed’ ki thung ha ka jingjngai kumba ar phut shiteng na uwei u lain ha uwei pat, bad kumba 16 inshi na uwei u dieng ha uwei pat u dieng ha u lain.
Shuwa ba ngan thoh shuh shuh shaphang u sohniamtra nga sngew dei ban da batai bha shaphang kaba bod (budding).
Kane ka long sriem ia kaba krab (grafting), tangba ha krab ki pyndonkam da ka tnat, hynrei ha kaba bod ki pyndonkam tang da i shylluit-tnat uba dang sdang ban mih.
Ha kaba krab lane bod dei ban da jied shuwa ia u dieng trai bad ia u dieng kliar.
U dieng trai (stock) uba bit eh kumba nga la ong haneng imat u dei u sohmyndong.
Ia u dieng kliar (scion) pat dei ban da jied sumar bha.
Ki ju shim ia ki shylluit na ka bynta u dieng kliar na u diengsoh uba bha tam ha ka bri, kumta ba u soh un long thik kum u jong uta na uba la shim ia kine ki shylluit.
Kaba krab lane kaba bod ka long ban pyniasoh ar tylli ki diengsoh kiba iapher, u dieng trai uba don ki thied bad ka met kaba khlain bad u dieng kliar  pat uba soh bha bad uba thiang.
Shillong: Hadien ka jingmih ka khubor pyrshah ia ki katto katne tylli ki petrol pump, ba don ka jingkhleh um ha ka petrol na ka liang ka Petroleum Dealer Association Meghalaya, mynta ka sngi ka la mih shakhmat ban kyntait ia kane ka jingkynnoh bad pynshai ba dei na ka daw ba ka sorkar india, ka la khleh da ka ethanol ha ka petrol.
Haba ia kren bad ki lad pathai khubor na ka liang, u bah Kenedy C Khyriem u President ka Assiociation, u la iathuh ba ka jinglap ia ka um ha ka petrol, ka dei, tang namar ba ha ka petrol ka don ka ethanol kaba la khleh 10%.
“Ha u bnai Rymphang mynta u snem, ka sorkar India ka la sdang ban khleh 10% ia ka ethanol ha ka petrol,bad dei na kane ka daw ba don ka um ha ka umphniang petrol" u la ong.
U la bynrap ruh “Lada kawei ka kali kit petrol kan kit 12,000 litter ka petrol,12,00 litter kan dei ka ethanol bad ka ethanol kan don 5.
5 % ka  um, namar ba ka ethanol ka tan ia ka um na ki haw haw bad ka petrol Pump kaba kit 10 kali ha ka shibnai kumba 60% ka um kan don ha kane ka jaka  pynlang umphniang petrol".
U bah Kenedy u la pynshai ruh “Halor ka jingkhleh ia ka ethanol ha ka petrol, na ka liang ki assiociation na kylleng ka Ri, hi ki la pyrshang ban  pyrshah, hynrei namar ba ka pyrthei baroh kawei ki la pyndonkam kumta ha ka ri ruh ki la bud lang ia kane".
U bah Kenedy u la pynshai ka daw ba na ka liang ka sorkar ka la rai ban pyndonkam ia ka ethanol ha ka umphniang ka long ba ka ethanol, ka pynduna ia ka jingpynmih ia ka tdem na ki kali.
Kawei ka long ruh, namar ba ka dor ka long tang T.
65 tyngka shi litter, katba ka umphniang ka long T.
95 shi liter bad lada kawei ka pump ka die T.
1lak shibnai ka mut T.
30 lak bad ha ka ri India baroh kawei da ki klur kan ioh nong ka sorkar India.
Ban shna ia ka  ethanol donkam da ki jingthung bad kane kan iarap ia ki nongrep pai, riewhadem bad kiwei kiwei kin ioh jingmyntoi.
“Hynrei ka jingeh hangne pat ka long namar ba kane ka ethanol ka don ka um bad lada khleh lang bad ka um kaba don ha jaka pynlang petrol bad ka um na ki kali, ka ioh khleh lang kane ka lah ban mih ka jingeh ka ba bun"u la bynrap.
Na ka liang u ne u president ka Association u la buh ka jingkylli ba mano ki trai petrol pump ki ban  khleh um ha ka umphniang, namar ia lade ruh ki pyndonkam ia kine ki petrol.
“Da ka jingmih kine ki khubor bun na ki petrol pump ki la shah ktah, hynrei kane ka dei tang ka jingkynnoh ba ki petrol pump ki khleh um ha ka jingshisha, ka dei tang namar ba don ka 10 % ka ethanol bad namar ba ka jylla ka dei kaba jur u slap ka lah ban don ka jingrung ka um sha ki jaka pynlang umphniang" u la bynrap.
balei  ha brazil pat 73% ki kali ki iaia da ka ethanol mix petrol um ju lei2 n um ju lap um, ka sokar India ka pynhiar ka incom tax ka sa tad baing ka petrolEthanol, hydrogen gas will revolutionize the auto industry in the coming years.
Ngi hap ban pdiang ia kum kine kaba lah ban duna ka pollution ne ka carbon footprint ha Bharat Mata ki jai.
Shillong: Ka Meghalaya Board of School Education, Tura, ka pyntip mynta ka sngi, ba ka result jong ka jong ka Secondary School Leaving Certificate Examination (SSLC) bad ka result jong ka Higher Secondary School Leaving Certificate Examination (HSSLC) Arts, 2022, ba la pyniaid da ka MBOSE; yn pynbna ha ka 10tarik Jylliew 2022, ha ki por longtrei ophis.
Shu ai jingtip khyndiat long bun ki khynnah ba pass kynthup ka HSSLC ,SSLC.
Nga la ioh pule ia katei ka Jingkylli maitphang ba la thoh da u Banpyrkhat Nongrang na ka shnong Mawlaiteng (Jan Lumdiengiei).
Kane Ka jingthoh ban pynpyrkhat, ka la mih ha Mawphor, U Nongsain Hima, Rupang bad hajan baroh ki Kotkhubor Khasi.
U nongthoh u la dep jubab hi ia katei ka Jingkylli wat la u la shim por shibun ban pynwandur.
Nga te nga jubab mar mar, ka long kein, lada u ta u Pastor/Thiolojian u don ka jingangnud bad ka thong kaba sngur bad kaba shisha ym kaba asap.
Tangba, uta/kita ki dei ban iehnoh shuwa ia ka kam Pastor /Phadarkhnang ban ym don ka jingkhleh jaktung.
Nalorkata, lada u Pastor u la shah saindur janai bha ialade ha ka longbriew manbriew bad ha ka kam bakyntang ryngkat ka jingriewblei bad jingtip bajylliew ia ka Ktien U Blei ka bha eh ba un rung ha ka politiks ban iarap pynkhuid ia ka na shapoh katba u lah.
Kaba donkam eh ha kane ka juk khamtam ka long, ban pynrung ia U Blei ha ka Politiks ba Un pynkhuid ia ka jaboh jong ka, namar ka la jakhlia palat, bad ba ki briew jong U Blei kum ki Pastor/ki Phadar kin leh ia kata, ym ban pynjngut shuh shuh.
Shaphang ka Jingkynnoh ba ka politiks ka long kaba jakhlia bad ym dei ban pyniakhleh bad ka niam.
Mano ba ong Kumta? Ka politiks kam long Kumta.
Ka dei ka kam Kyntang, ka dei ka kam ban shakri ia ki paidbah bad ia ka Ri.
Dei ki briew, ki pilitishian, ki minister kiba pynjakhlia ia ka.
Ki don ruh Katto Katne ki pilitishian bad ki riewniam kiba kynshoit kumta ban Khang ia ki pastor, ki nongialam niam ban ym iakyrsum bad ka politiks hynrei ialade pat ki iakynduh bad ialuh sop sop bad iasboh bha bad ki pilitishian ban shim kabu ban ioh jingmyntoi shimet lane ka iing ka sem ne wat ia ka balang kajong ruh.
Hynrei, ia kiwei te ym long ne ym bit.
Ha kaba iadei bad kane ka bynta nga wallam ha phi ki Nongpule ia ka jingkren kine ki riewkhraw bad riew shemphang harum:U Mahatma Gandhi u la ong, “Uno uno u ba ong ba ka niam kam don jingiadei ei ei bad ka politiks um sngewthuh ei ei ruh ia ka jingmut jong ka niam".
Katba u Bishop Desmond Tutu jong ka Republic of South Africa u la ong, " Nga shaiong ngain ka Bible aiu kata ba ki briew ki pule ka ba ong ba ka niam kam iakhleh (kam don jingiadei) bad ka politiks".
Wallam ia U Blei ha ka politiks.
Buh ia U hapdeng duh.
Ma U un sa pynkhuid ia ka.
Khublei.
Reading these khasi news articles are helpful to me, as I am aspiring to speak khasi fluently.
Regards to the publisher.
Shillong:U bah Lahkmen Rymbui u MLA ka United Democratic party, uba long ruh u Myntri sorkar jylla, u la ther tyngeh ia u President ka Meghalaya Pradesh Congress Committee (MPCC) u bah Vincent H Pala, da kaba ong ba u bah Vincent u kren nonsense bad u ak innocent.
Kane ka jingkynthoh kaba la wan na u bah Rymbui pyrshah ia bah Pala ka long hadien ba na ka liang u bah Pala, u la kynnoh ba ka Party UDP ka dei ka party kaba jur tam ka jingbamsap ban ia ka party NPP, ha baroh ki liang la ka dei ha ka tnad pule ne ka tnad kam pohing.
Haba kren bad ki lad pathai khubor na ka liang u bah Rymbui u la ong “Ha ka jingshisha President ka MPCC u la la dei ban wad ia ka daw, ba balei mar sien wan ma u kum u nongialam baroh ki la ia kiar lut ia ka Congress, hynrei u pynlut ka por pynban ban kdew ia ki wei ki party “.
“Ka party UDP kam dei ka daw ba ka jot ka Congress, hynrei dei hi u bah Pala u ba long ka daw ba la pyntroin ia ka Congress, ha ka jingshisha kum u nongialam uba ki briew ki don ka jingkhmih lynti ba un dei u wei na ki nongialam ki ba don ka jingkyrmen ha ka jaka ban un pynkrheh ia ki mat trei kam na ka bynta ka jylla, lada ki paidbah ki ai lad ban synshar naduh ka snem 2023 haduh 2028, hynrei u pynlut por ialade ban kdewkti ia kiwei bad kane ka long ka bymlah ban pdiang" u la bynrap.
“Na ka liang jong nga, ngan ong shi kyntien ia baroh ki jingkynthoh kiba u bah Pala u la ong pyrshah ia ka party UDP kata ka long ba u bah Vicent u kren nonsense bad u ak pat innocence".
Haba kylli halor ka jingthmu ka Congress ban charge sheet pyrshah ia ka sorkar MDA u bah Rymbui u la ong “U MPCC president mynta u la kwah ban long kum u nongujor, u nongwadbniah, u nongiasaid bad u nongbishar bad halor kine baroh, ai ki paidbah hi kin bishar ia kata".
Kam myntoi bn pt iau.
U rymbui u donkam bn pyndep IA ki jingkular jong u Kata bn pynkloi bn ai enhancement ia ki ad-hoc bd fourth teacher khnang ba in jop biang2023.
Sngewbha phah Kane ka message sha i Nga kyrpad IA f ki mediaMr.
Rumbui he is the nonsense leader i really can’t imagine the way he talk as a leader for the people he is horrible leader……i think he’s not fit to be a leader for the state….
Ha ka ktien Khasi lehse ki don sa katto katne ki bynta ba hap ban kynthup ha ka bynta jingkren (part of speech) ki ba dawa na ka bynta ban pynbiang ha ka sohktien (grammar), ki ba lehse ym don snap ha ka ktien phareng ne kiwei kiwei ki ktien.
Kita ki long ka ktien kynnoh (binary words), ki ktien shijur (word pair), ktien rapkhmat (prefix) bad ktien synrop (interjoint words).
Khlem pat lah ban shem ne tipthuh ba lada ha ka ktien Khasi don ne em ki ktien rapdien (suffix) ha ka ba lada don mano mano ba poiphang ki lah ban synñiang lang.
Lah ban kdew nuksa kawei-pa-pawei na kita ki ktien kynnoh (binary words), ki ktien shijur (word pair), ktien rapkhmat (prefix) bad ktien synrop (interjoint words) ba la batai hashwa.
Ki don ki tynrai kyntien ki ba dei ban shim khia shisha na ka bynta ban tih sani ha ka ba pynjanai pura bad pynlong paka ia ka ktien Khasi katkum ba dawa ki kyntien bad ki don ruh lehse ki bynta ba ym da donkam than ban mushlia lada ym dei ba don ka nongrim ka ba shongnia ban jurip ne tohkit ha ka ba pynwandur ia ki ktien ki ba la don lypa ha ka kren ka khana, ka pule dangle bad ha ka thoh ka tar.
Kumta ka dei ka bynta jong ki riewtbit ha ka saiñktien bad ha ka thoh ka tar ban tuklar halor kane ka phang khnang ban janai pura ka ktien Khasi kum ka ktien pdeng ba kongsan ha ka imlang sahlang baroh kawei.
Tang katta ruh ym pat biang namar donkam ban jiar shuh shuh lyngba ka iktiar ba dei khmih ia kane ka bynta khnang ban iohlad ban dang tai sani shuh shuh na ka bynta ban kham janai pura nadong shadong haduh ban ym don shuh ban wohnia ne kdewkti da kumwei pat.
Ka ktien kynnoh (binary words) kum ka ktien ‘u tangon u lymban’, ‘ka bha ka miat’, ‘ u jhur u jheb’, ‘u soh u pai’, ‘ka banat ka patu’, ‘ka koit ka khiah’, ‘ka ram ka shah’, ‘u dieng u siej’ ‘u kba u khaw’, ‘u phan u kyrpad’.
Dang don shuh ka rukom bhah ktien katkum ki jingkynnoh namar ba don ki ba syriem kum ka bha ka miat, ka koit ka khiah, u soh u pai, u kba u khaw, ka dieng ka siej, paidknup paidtrap; don ki ba iadei katkum ka bynta jong ka ktien nyngkong ha ka ktien ba marbud kum u tangon u lymban, ka banat ka patu, ka bam ka dih, ka rong ka rup, ka rep ka riang, ka thoh ka tar, ka leit ka wan, ka thiah ka dem, ki kur ki kha, ka ksing ka dhah, khongpong khongdeh, ka jaiñ ka nep, ka thung ka tep, khnong rijied, kper phrah, lynti syngkien, u siej u shken, arti arjat, khnam ryntieh, ka wait ka stieh, ka khoh u star, dohnud dohnam, ka khot ka wer; bad don ki ba khongpong kum ka um ka ding, ka dum ka shai, ka sngi ka miet, pyllup lyndang, ka at ka them, ka shit ka khriat, ka iaid ka ieng, lailum laiwah, ka rngi ka dymmiew, ka liem ka lup.
Ki don ruh ki ktien kynnoh ki ba bud ryngkhi da ki ktien ba ym pat peiphang ia ka jingmut jongki ha ka ba lehse ki lah ban don jingmut ba biang pura, kum ki khñiang ki ksiah, ki mrad ki mreng, rangli juki, ilaka singmana, u tnum u tyndai, ka ding ka theh, raieh raidam, pisa pilaiñ, dkhot dkhai, synñiang bynhei, khor khriam, snier snap, byrta shula.
Kum kine ki ktien kynnoh ki don ki ba la tip ruh ia ka jingmut jong kito ki ktien ba bud ryngkhi kum ka ktien ka rep ka riang- riang ka dei ba syang symbai ha tyngyier; madan madiah- madiah dei ka thaw baïar palat ka lynter bad kynian bad ba beit ryntih khlem at ne them baroh shi lynter; u khah u nor- nor dei u kynja thied jyrmi ba kham kynrei ha phud wah; ka riat ka ram- ram ka dei ka rsham ba kham padun, u klong u skaw- skaw dei u kynja klong ba kham rit bad sieb na baroh ar tduh.
Ka ktien shijur (word pair): Don arjait kyntien ki ba kajuh ka ktien(identical word) bad ki ba pher ktien (separate word).
Ki ba kajuh ka ktien dei kum ka ktien ei ei, teng teng, mian mian, ter ter, suki suki, lap lap, khah khah, lei lei, dar dar, kloi kloi, bak bak, khum khum, jar jar, tiak tiak, doi doi, dik dik, ler ler, laiñ laiñ, khliak khliak, khlir khlir, ram ram; ki ktien ki ba pher ka ba shwa na ka ba hadien dei kum ka ktien huri hura, lap lah, laki laka, luri lura, patung pateng, buk bak, tari tara, luk liak, khim khait, Kine ki ktien ki don ki ba shikyntien ki don jingmut ha baroh ar kyntien bad don ruh ki ba ym don jingmut ei ei.
Ki don ki ba don jingmut ha baroh ar, hynrei ka ba ha shwa ka mut da kumwei bad ka ba ar ka mut da kumwei, katba ka ktien synrop jong kita ar ka mut pat sa da kumwei; nuksa kum ha ka tari tara- tari dei ka tiar ot ba don syrti shiliang, tara dei ka ba pynbiang jur; katba tari tara ka mut pat ban pynkhreh ia kaei kaei.
Ka ktien huri hura ka mut ba kulmar, katba huri ha la marwei bad hura ha la marwei kim don jingmut eiei.
Kine ki ktien baroh, wat la ki don ar kyntien ha ka shi kynnoh, hynrei la sngewthuh ba ki dei shikyntien; kumta ha ka thoh ka tar donkam ban ieh kumba ka long ne ka dawa ban buh dakïasnoh (hyphen) bad kata ka shong ha ka iktiar ka ba dei ban khmih ia ka ktien Khasi kum ka ktien kren, pule bad thoh.
New Delhi:Ha ka 6tarik Jylliew 2022, ka seng ehrang ba triem jong ka pyrthei, ka Al-Qaeda, ka la byrngem, ba kan hiar thma, da ki riew len lade, ban pyn iap briew ha Delhi, Mumbai, Uttar Pradesh bad ha Gujarat, na ka bynta ban pyn hiar kput, halor ka burom jong u Prophet".
Ka jing byrngem jong ka Al Qaeda, ka dei hadien ba ki don ki nong ialam jong ka seng BJP, kiba la kren kynthah ia U Prophet Muhammad.
“Ngin pyniap ia kito kiba kren niewbein ia U Propher jongngi bad ngin buh da ki bom ha ki met jongngi bad ha ki met jong ki khun jongngi, ban pynbthei bad pyniap ia kito kiba kren khlem akor ia U Propher jongngi.
Kito ki lehnoh, kiba riam saffron, kin ap ia ka jingkut jongki ha Delhi, Bombay, UP bad ha Gujarat," ong ka shithi.
Ka por ka la iaid shi bnai tam.
Ka Gratia ka la nang kham pariah bad hateng-hateng la bun ruh ki jingkren biria.
Ka Santi kaba dei ka trai dukan ka la kum klet ia ka jingbthah u kpa ka Gratia ba kan pynsneng lem lada ka kren biria.
Ha kawei ka sngi kaba dei ka sngi thohdieng ka Santi ka ong kumne, “Teng teng ha ka jingsngewtynnad ka jingkren biria nga la kum klet ia ka jingbthah u kpa jong phi.
Nga sngew ba kata pat kam da pher eh hynrei ki don hi ki jait jingkren kiba dei ban tyngkan"“Nga ruh kein.
Nga sngewtynnad pat ba ioh rkhie.
I pa dei namar ba im kwah ba ngan jot ka jingim i pyn ong kumta.
Ym lei lei kong nga ruh nga sngewthuh hi" ong ka Gratia“To ka biang haba phi la sngewthuh hi hynrei i pa jong phi te in kynnoh beit ia nga ba ngam ong ei ei ia phi" pynpaw ka Santi“Mynta u snem ngan pynbeit ba ngin ia leitkai picnic noh kumto ha u bnai synrai ba ka dang shai bad khuid bha ka suin bneng" pynpaw ka Santi“Lah dei kein phi" la mynjur ki arngut ki nongtrei katba ka Gratia ka shu sngap“I Gratia imat im kwah phi" kren pyndom kawei ka nongtrei“Ngam treh balei hynrei nga hap pan jingbit shwa na i pa phi" ka jubab“Nga te nga leit beit phi haba ngi leit na ka dukan kan pher aiu ko! Ngi leit ruh para kynthei.
Yn tieng iano ko haba ialam hi ka trai dukan.
Lada kyntait te lah dom sa i kong" ong kawei ka nongtrei bad ka dang peit sha ka Santi kaba dei ka trai dukan“Im shah balei mo Gratia haba ngi ialeit tang kumne" ong ka Santi“Tharai i shah beit phi.
Mynta sa tang 5 bnai" ong ka Gratia“Ba kata kein nga pynsngew lypa" ong ka trai dukan bad ka ong artat ba kin ia leit noh ba la dei ka por leitKatba dang iaid lynti sha iing ka Gratia ka la sngewkwah bha kata ka jingleit picnic hynrei kam pat kwah ban iathuh katba kam pat jan ka por.
Ha la mynsiem ka sngewthuh pleng ka jingmih na la iing ban leit trei la hangno hangno ka pynlong bad pyn iatyngkhuh ia ka bad kane ka imlang sahlang la ha kano kano ka dur.
Ka ong hi ha la mynsiem ba imat dei na kane ka daw ba u kpa jong ka u sneng ia ka.
Ka por ka la iaid ar bnai tam bad ka Gratia ka la nang tbit bha ha ka kam.
Hapoh la ka mynsiem ka la pyrkhat ba kan ap sa tang katto katne snem kan sa sdang noh la ka jong ka kam.
Ka la iai pyrkhat tip yn iathuh ha ka trai ne shu pep hi noh hynrei ka shu don ka jingsngew lada ka iathuh lehse ka trai dukan kan beh noh ne kan leh kumno.
Ka shu iai ap lano ka por kan batai bad kumno u kpa jong ka un ong.
“Lada don ba tyrwa ia phi ka bha ba phin sdang pyrshang" ong kawei ka para nongtrei kaba dang suh hem ia ka blouse“Em, phi nga dang tieng ban leh kumta namar ngam pat sngewdei ialade" jubab ka Gratia bad ka iuh kor khar khar“Wa! khlem pyrshang yn leit sngewthuh shaei?" la ban ktien sa kawei pat kaba dang khylliap pynbeit ia ka jainsem“Ngam iohi ba kam bha ban shu ngeit katba ong ki briew namar ynda la mlien sa kylla myllen" jubab beit ka Gratia phak phak“Ka dei ka dei Gratia" mynjur ka dukan trai“Ngam pat ikob ia phi ba phin sdang ia kine kiei kiei" ong ka trai dukan“Nga te ngan nai shwa tang ka kpoh lajong ngam pat lah bsa kumno ngan pynsyrwa bad pynktha khlieh kai ialade" ong ka Gratia bad ka wiat rymmuin“Ynnai ynnai pynbor haba ka briew kam pat don jingmut ioh kumno kumno wan thlieh u kpa jong ka ia ngi te lawai artat" ong biang kawei ka nongtrei“Hu! pynbor leh aiu haba shu iakren sngewtynnad tang para ma ngi ruh" kren jem ktien kawei pat ka nongtrei“To pyntiew sha noh phi Gratia ba la dei ka por dihsha peit lah da dap lai shiteng".
Nongpoh: Ki nongialam ka KSU Tyrso Unit, ki nongialam shnong Raid Tyrso lem bad ki nongialam ka Tyrso Valley Wildlife Protection Society, ki la leit ban jurip ia kawei ka jaka kaba ka sorkar kaba la thmu ban tei ia ka Multi Facility Center hapoh ka shnong Tyrso, kaba dei kawei na ki shnong ha Ri Bhoi bad kaba don ha khappud hapdeng ka Meghalaya bad Assam, kata hadien ba ki la iohi ba katei ka jingtei ka la sahteng bad khlem lah ban pyndep kat haduh kine ki sngi.
Ki nongialam ka KSU, FKJGP lem bad kitei ki riew rangbah na katei ka thain, ki la iathuh ba ia katei ka skim kaba la pynmang ha katei ka shnong, ka la dei ha u snem 2017-2018, ia kaba la dei ban pyndep noh tang hapoh 2 snem naduh katei kaba la pynbna ba yn tei ia katei ka Multi Facility Centre.
Kitei ki nongialam ka KSU bad FKJGP, kiba kynthup ia u samla Balajied Sten bad u samla Fleming Sten, ki la iathuh ruh ba ia katei ka projek la wanrah da ka sorkar Congress, kaba la buh ruh ia ka jingpynmang tyngka kaba T.
1 klur tam, kata na ka bynta ban kyntiew ia ki kam pynroi ha katei ka thain bad khamtam eh haba iadei bad ki kam jngohkai pyrthei, namar ba katei ka thain ka dei kaba la paw namar ki sim Amur Falcon, kiba la wan namla ka snem ha katei ka thain.
Hynrei kaba la pynbitar eh ia kitei ki nongialam seng bad nongialam shnong jong katei ka thain, la dei hadien ba ki la iohi ba kaei kaba la pynmang da ka sorkar ha kito ki por, mynta ka la shu sahkut shiteng por khlem da lah ban pyndep kumba la thmu, hynrei ka la shu sahkut noh tang shiteng.
Kumta na ka sur kaba la mih na kitei ki nongialam seng bad nongialam shnong, ki la dawa na ka sorkar ba ka dei ban btah ia u Kontraktor uba la ioh ban pyntrei ia kagtei ka kam, ba u dei ban pynteei noh mardor, khnanogn ba kan long ka jingmyntoi ia ki paidbah ha katei ka thain.
Nai kren file biet daka FIR…poisa te lah lut mat bam ja dai ha jail.
da lah mih kato ka case ka lah kut…By law I guess it becomes null and void.
Shillong: Ka Khasi Students’ Union(KSU) South West Khasi Hills District, mynhynnin ka sngi ka la phah ïa ka dorkhas jong ka sha u Chief Engineer ka tnad sam bording ka MePDCL ban dawa ba ka tnad ka dei ban siew bai lut sha i heprit Ibapynhun Iawphniaw iba dang lai snem ka rta khun jong i Kong Katbina Ïawphñiaw bad u Bah Synsharlang Syiemlieh na ka shnong Mawkohphet, South West Khasi Hills District i la hap ban duh noh ïa baroh artylli ki kti bad mynta i dang don hapdeng ka jingshah sumar.
Kane ka jingjia ka KSU ka la ong ka wan jia dei na ka jingleh sting bad ka jing bym don jingkitkhlieh jong ki bor ba dei peit ha kaba watla u Transformer u don hajan jongka Skul hynrei ym shym la ker satia ban ïada na kino kino ki jingjia ba sngewsih bad ban teh lakam ïa ki khunlung khynnah ban ïoh leit ïalehkai sha ka jaka ba u don.
Haba iadei bad kane ka ksu, ka dawa ba ka MePDCL mardor ka dei ban siew bad pynbiang ïaka bai sumar bad kiwei kiwei ki jinglut kiba ïadei bad ka jingphah sumar ïa ine i heprit naduh kaba sdang bad haduh ba in da mih na ka jaka sumar.
Ha kajuh ka por ka Seng ka dawa ba dei ban pynbiang ïaka bai bam ha shilynter ka jingim(lifetime compensation) jong ine i heprit namar kane ka jingduh noh jong i ïa baroh ar tylli ki kti ka la pyn kylla long anna ïa i.
Kane kala buh jingeh ïa i bad pyn jynjar ruh ïa i ha ka lawei kaban sa wan jong i.
Ka seng ka dawa ba na kane ka tnad ba ka dei ban leh eiei mardor halor kane ka bynta bad lada ki bor ba dei peit kim patiaw na ka liang jong ka ka la byrngem ban shim da kiwei pat ki lynti ban pynthikna ba ine i heprit in ïoh ïa la ka hok.
Shuh shuh ka KSU South West Khasi Hills District Unit ka dawa ruh naka tnad MePDCL ba ka dei ban phah jurip ïa baroh ki transformer, ki nar pynpar bor ding ilektrik bad ïa kiwei kiwei ki bynta ba ïadei bad ka bording hapoh South West Khasi Hills District bad Mawsynram Block bad ba ka ophis ka dei ban maramot ïaki bynta ba dei ban maramot bad ban pyn tikna ba baroh ki transformer ladei ban phah ker noh mardor khnang ba kiba kum kine kiei kiei kin nym jia shuh nangne shakhmat.
Kumban shu pynkynmaw ba dei ha ka 21 tarik Ïaiong 2022, ha kaba ine i heprit i la shah bat bording kaba la pynlong ruh ba in mynsaw jur haduh ba in duh ei la ki dkhot met ba kynthup ïa baroh ar tylli ka kti jong i.
Ka pynheh bill light pat te jingstad.
New Delhi:Ka seng lehnoh, ka Mujahideen Ghazwatul Hind, ka la byrngem ban pyniap ia ka Nupur Sharma, lada jia ba kam pan map, halor ka jingkren niewbein jongka, ia U Prophet Muhammad.
“Ngi bthah ia ka Nupur Sharma, ba kan weng noh ia katei ka jingkren jongka bad ban pan map, ha kh mat ka pyrthei baroh kawei, lymda kumta, ngin leh ia kaei kaba dei ban leh, ia kito kiba la pynjah burom ia u Prophet," ong ka Mujahideen Ghazwatul Hind, ha ka jingpynmih khubor jongka, ha ka Telegram.
Katei ka seng lehnoh, ka dei kaba trei kam bha ha Kashmir bad ha U Kyllalyngkot mynta u snem, ka la buh bom IED ha ka iew Ghazipur, ha Delhi bad katei ka seng, ka kynnoh ba ka Nupur Sharma bad ka BJP, ki dei ki seng, kiba ailad, ia ki kam ialeh pyrshah Muslim.
“Ka Nupur Sharma, ka la kren kynthah ia U Prophet bad mynta ka pan map.
Ka BJP, ka pynbieit ia u paidbah, da ka buit ‘Chanakya Neeti’ bad nangta sa ka jinglong arsap jongka.
Ki nongialam ka seng BJP, ki ju kren bha man ka por, ia ki jingkren kiba pyrshah Muslim.
Ka RSS, Ram Sena, Bajrang Dal, Shiv Sena, ki ju kren pyrshah ia ka niam Islam bad ia ki Muslim" ong shuh katei ka khubor.
Na ka liang ki pulit ka Delhi, ki la ai jingiada ia ka Nupur Sharma lem bad kiba ha iing jongka, hadien ba ka la ujor ia ka jingpynwit bad byrngem pyniap, hadien ka jingkren jongka, ha ki khyndiat sngi ba ladep, shaphang ka niam Islam.
Ha kawei pat ka khubor, la iathuh ba U Naveen Kumar Jindal, uba dei u heh ka tnat pathai khubor jong ka BJP na Delhi, ula shah byrngem pyniap ha ki social media bapher.
Katei ka long, hadien ka jingkren kynthah jongu, ia U Prophet Mohammad.
U Jindal, ula shah byrngem byrsit, hadien ka jingthoh jongu, ha ka twitter, kaba pyrshah ia U Prophet Mohammad, ha ka 1tarik Jylliew 2022.
“Manga bad ki dkhot jong ka iing jongnga, ngi shah byrngem pyniap ha ki lad social media.
Nga kyrpad ia ki pulit ka Delhi, ba kin shim khia ia kane" thoh U Jindal ha ka twitter jongu.
Ha ka sngi U Blei, U Adesh Gupta, uba dei khlieh jong ka seng BJP ha Delhi, ula ther jur, halor ki jingthoh jong U Jindal bad ula ong ruh, ba ki long pyrshah ia ki kyndon treikam jong kate ka seng bad ula pyntip ruh, ba la beh seng noh syndon ia u, na katei ka seng.
Shillong:U Conrad K Sangma, myntri Rangbah ka jylla, ha ka sngi ba la pynkut noh ia ka taiew ban rakhe ia ka jingpyn neh pynsah ia ka mei mariang, u la iathuh ba na ka liang ka sorkar ka la dep ban khang lut ia ki coke factory, kiba pyntrei beaiñ ha baroh kawei ka jylla bad ki coke factory kiba don mynta ki dei tang kito kiba biang ki kot ki sla.
Haba ia kren bad ki lad pathai khubor, u Myntri rangbah u la ong ba ka jing pyntrei ia kano kano ka kam ka long ba yn lah ban pynia biang halor ka ioh ka kot bad kumjuh ruh ban sumar ia ka mariang bad ka sorkar ka phikir ia kane, dei na kane ka daw ba na ka liang ka sorkar ka la buh ia ki kyndon ban buh ia ki factory.
U la ong ruh kumba ka long mynta hi, ha ka jylla, ka sorkar ka la dep ban phah khang lut ia kito ki coke factory kiba pyntrei beain bad kiba la shah ki long tang kito ki coke factory ki ba biang ki kot ki sla.
“Ka jingpyndonkam da ki kor kane ka juk ba mynta kan iarap shibun,hynrei kiba beaiñ la khang lut bad lada don kiwei ruh kiba pynkhein yn ym ailad ba kin treikam"u la bynrap.
Ka Sorkar jylla mynta ka sngi ka la pynkut noh ia ka ïa ka jingrakhe ia ka taïew ba kyrpang halor ban pynneh pynsah ia ka ïa ka mei Mariang,ha ka jingïadonlang u Myntri Rangbah ka Jylla u Conrad Sangma kum u Kongsan,ha ryngkat u myntri ka sorkar jylla u James PK Sangma,ki ophisar na ki tnat bapher bapher, ki Nongïalam shnong bad ki wei kiwei.
Haba kren ha kane ka sngi, na ka liang u Myntri Rangbah ka jylla u Conrad Sangma, u la kyntu ia ki paidbah, ba ki dei ban sumar ia ka mei mariang, bad kaba donkam tam ka long ba ki paidbah ki dei ban kiar, na kaba pyndon kam ia ki plastic.
U Myntri rangbah, u la iathuh ruh ba ka sorkar ka la pynlut da ki spah klur tyngka, na ka bynta ban pynneh ia ka Mariang ha ki bynta bapher bapher.
Ha kane ka sngi la ioh ruh ban kren da u Myntri ka sorkar jylla U James PK Sangma halor ka phang kaba ïadei bad ka jingpynneh pynsah ïa ka Mariang.
Ha kane ka sngi la pynphuh pynphieng shuh shuh ïa kane ka programe da ki jingrwai bad ki jingpyni ïa ki sap ki phong na ki samla.
Ha kane ka sngi la ioh ruh ban sam ïa ki song pisa bad ki syrnot sha ki sh?ong bapher bapher kiba la trei ban pynneh pynsah ia ka Mariang bad ruh ban pynneh pynsah ia ki umbam umdih.
Hadien ka jingpyni ba sani jong u Kpa, ka Lydia ka la shu kohnguh noh ia u.
“To Papa ih ngan pyrshang kumta.
Wei haba phi la ibit ibiang ma phi" Ka la ong    U Maheh u la hun jrut ba ka khun ka la kohnguh ia u.
Hadien ba la ioh jubab kumta u la phah shet sha bad hadien ba la dep dihsha u sa leit thiah noh.
Ha nep u la iathuh shaphang kata ka jingiakren bad ka Lydia ha la ka lok baieid jong u.
“Nga ngeit kan urlong beit kmie lada ka Lydia kan leh jan ia u, namar ka khun jong ngi ka long ka ba bhabriew…" La ong u Maheh.
“Ni ngam tip, ia tip hih shato…" La phai ktien lymmuh ka Men Kmie “He he… Hooid kein Kmie, ia kata lei nga la tip…" La ong u Maheh  “Peit mo nga te ngam tip shisha … Namar ka shong eh ha ka mon ka Lydia.
" La phai ktien biang ka Kmie  “To Kmie wat khuslai shaphang kata… Ngin iathiah noh ba la miet ka khun jong ngi ka la tip shaphang kata….
" La ban ktien biang sa u Maheh  Hadien ba la pynkut ktien baroh ki sa iathiah noh.
U Maheh u la kmen palat ka mynsiem, ha ka step ka ba bud hi, hadien ba la dep dihsha dihdud bran u pynbeit la ki kjat ban leit sha iing u Bah Let ban iathuh ia kaei ka ba u la ioh ban iakren bad la ka khun.
“O ale ale Maheh…! Phi wan shane mo.
" La ong u Bah Let  “Hooid kein, nga kwah ban pyntip ia phi ia kaei kaba ngi la iakren kein…" La jubab u Maheh   Marsien iohsngew ia kata u Bah Let ruh u la kyndeh ban tip khubor noh.
U da pynpaw ka jinglehjan ba paka bha ia la u paralok.
Hangta u shong bhek mar pyrshah.
“To nga la kwah tip palat kumno ka khubor ka long…'" La buh jingkylli u Bah Let  “Khubor te, dang tang shiliang nga tip bad kata ka long ba ka khun jong nga ka Lydia ka la kohnguh ban leh jan paralok bad uto u khun u Bah Shanbor…" La phai ktien u Maheh  “Shabas Maheh, kata kein ka khubor ba nga la khmih lynti ban iohsngew na phi.
" la ong u Bah Let.
“Nga te nga ju pynmlien ban bat la ka kular katba lah.
Hynnin nga la iakren suki bad sani bha jai bad la ka khun.
Nga sngewthuh hooid ka long kaba eh; hynrei nga shu ngeit ba kumba ngi ia khmihlynti kan urlong kumto.
" La pynpaw u Maheh.
“Kane ka jingpyrkhat phi la pynpaw eiei ha la i men Kmie…" La buh jingkylli u Bah Let  “Hooid, hadien ba ka khun ka la kohnguh, hynnin hi nga la iathuh ha i Lok ruh shaphang kaei kaba nga iakren bad la ka khun.
" La jubab u Maheh  “Hato i ong kumno kein.
shu kwah tip.
