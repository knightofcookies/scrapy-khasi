Baroh kiba ioh pang ha katei ka Ri, ki la poi mynta sha ka  2,876,143.
Da ka jingiap briew, kaba 234 hynnin ka sngi, kumta baroh kiba iap ha katei ka Ri, ki la poi sha ka  129,891 ngut.
Kham mynshwa ha ka sngi thohdieng, ki don  57,683 ngut kiba ioh pang.
Ha India, ki don sa 24,850 ngut kiba ioh pang thymmai bad baroh kiba ioh pang khlam covid 19, ki la poi sha ka  6,97,413.
Kiba iap, ki la poi sha ka 19,268 ngut, da ka jingiap sa 613 ngut ha ki 24 kynta ba ladep.
Ka tnat ka koit ka khiah jong ka Brazil, ka iathuh ba kiba ioh pang ha ki 24 kynta ba ladep, ki long  26,051ngut bad baroh kiba ioh pang, ki la poi sha ka  1,603,055.
Nangta kiba iap, ki long  602 ngut bad baroh kiba iap, ki la poi sha ka  64,867.
Ka jingdon kiba ioh pang haduh mynta, ha Russia, ki long  6,81,251, ha  Brazil ki long 15,78,376 bad ha US ki long 29,54,999 ngut.
Ka Johns Hopkins University ha United States, ka ai jingkhein mynta ka step, ba ka jingpang, ka la kiew ha Russia, ha kaba ki la poi sha ka 6,80,283 bad ha India sha ka  6,73,165.
Nongpoh:Ka Kur Khymdeit Pyllun, lyngba ka kyrwoh kaba la phah da u Bah Flying Khym deit, President, u Bah Jeffrey Khymdeit, Secretary bad u Bah Bios Khymdeit, Vice-President, ki la pynrem jur bad pynpaw ia ka jingsngewkhia hadien ba ki bor Hospital, ki la kyntait ban sumar ia ka kawei ka longkmie na Umden Nongtluh, kaba dei ka para ka pyrsa na ka Kur Khymdeit.
Ha ka kyrwoh kaba la phah da kitei ki Nongialam ka Kur Khymdeit, ki la ong ba ki Hospital naduh Civil Hospital Nongpoh, Robert Hospital, Nazareth Hospital, ka NEIGHRIMS, ki la kyntait ban sumar ia katei ka Longkmie bad ka jingpynrem ka dei ia ka Bethany Hospital Shillong, namar ka jingpynbna ba katei ka longkmie ka ioh Covid-19 bad kyntait syndon ban sumar ia ka.
Haba ki batai halor katei ka jingjia kaba la dep, kitei ki nongialam ka Kur Khymdeit, ki la pynpaw ba hadien ba la leh test Covid-19, ym tang ba ka Bethany Hospital ka la kyntait, ka la pynsaja ia katei ka Longkmie, da kaba phah ap bun bun kynta wat hapdeng ka jingsuk kha.
Ki la kdew ruh, ba katei ka jingjia, ka la ktah mationg shikatdei eh ia ka jingsngew jong ka Kur Khymdeit hi baroh kawei.
Namarkata halor katei ka jingshah kyntait ai jingsumar bad ruh ba la pynbna ba ka don COVID-19, ka Kur Khymdeit lyngba kitei ki nongialam, ki kwah ban pan jingpynshai na kitei ki Hospital, ha kaba ki la buh haduh hynniew tylli ki mat bad kitei ki kynthup, la ka kamram jong ki hospital ka long ban ai jingsumar kyrkieh (emergency treatment) ia kiba kum kine ki case ne dei ban test COVVID-19 shwa? Hato ka jingsumar ban pynim (saving lives) kam dei ka kamram jong ki hoapital?Nangta mano ban bah khlieh lada jia eiei kaba sniew pyrshah ia katei ka Longkmie bad khamtam eh ia I Khunlung iba don ha Kpoh ka kmie bad balei ba kitei ki hospital kiba heh bad kiba ka ju pynkha khun, pre-mature ne Cesarean ha kiwei ki por bad kiba don ki jaka sumar khun lung kiba biang ki kyntait?La kylli shuh, ba balei ba ka Bethany hospital ka pynbna ba itei i longkmie i lah ioh Covid-19, khlem da test bha ban thikna haba ka report na NEIGHRIMS ka paw ba im don kum kata ka jingpang? Balei ba ka Bethany ka pyndonkam da ki rapid test? Hato kam bha ba yn nai pynbna shwa khlem da pynthikna bad la kylli shuh ba balei ba kat ka NEIGHRIMS kaba dei ka designated hospital na ka bynta ban sumar ia kiba ioh covid-19 bad kiwei kiwei ki jingpang ruh, ha kaba sdang ka la kyntait ban sumar ia katei ka longkmie.
Shillong:Ka Jaintia Students’ Union (JSU) War Jaintia Circle hadien bala bishar bad twad jingmut bha, ka la shim ia ka rai ban dawa na ka Sorkar Jylla ba ka dei ban kyntiew kyrdan noh ia ka tnad PWD Sub-Divisional Office kaba don ha Amlarem sha ka kyrdan Divisional Office (EE office).
Kumba iatip lang, ia ka Amlarem Civil Sub-Division la ioh bad la suit la shor iaka naduh ka 12tarik Naiwieng 1976 bad ka peit ruh ia ki jaka khappud (international border) bad ruh ia ka kad khaii bar ri ba heh tam ha Meghalaya (International Trade) bad ka Ri Bangladesh.
Kumta ka la dei hok ban ioh ia ki ophis sorkar kiba khamheh khnang ba kan don ka jingiajan hapdeng ki briew jongka Sorkar bad ki riew paidbah ka thain na ka bynta ka jingiatrei lang ban kyntiew iaka ioh ka kot bad ka roi ka par.
Kumba long mynta, ka Divisional Office (EE ophis) ka don ha Jowai, kaba la tip kum ka PWD South Division, bad kane ka Division ka peit ia ki jaka kiba hap hapoh ka Amlarem Civil Sub-Division bad kane ka la pynjynjar ia u paidbah ha ka leit ka wan naduh ka por bad ka bai lut bai sep bad kumta ka Union ka sngewdei ba ka sorkar kan pyrkhat khia ban pynioh noh ia ka E.
E Ophis jong katei ka tnad da kaba kyntiew kyrdan ia ka ophis kaba la don ha Amlarem na ka PWD SDO ophis sha ka kyrdan PWD E.
E Ophis.
Ka JSU ka kyntu bad kyrpad ruh ia ki paidbah jongka thain Amlarem Civil Sub-Division naduh ki para Sengbhalang bapher bapher, ki Waheh Shnong bad ki riew paidbah ban iatrei lang kawei ka buit kawei ka bor naka bynta ka lawei ba phyrnai jongka thain, pynkut ka kyrwoh khubor na u Eddy Kery Pohtam President ka JSU War Jaintia Circle.
Nongpoh: Ha ka sngi kaba u Bah Sosthenes Sohtun, MLA ka Jirang, u la leit ban jurip sha baroh ki Longiing kiba la ngat ha u COVID-19 bad kiba don ha ki thain Khappud ka Megha laya-Assam, u la ong ba kum u Nongmihkhmat uba la jied da ki paid bah, um dei ban salia ha kaba leit ban jngoh sha kito ki longiing kiba la ngat ha u COVID-19.
Ha ka jingleit jurip da utei u MLA ka Jirang, la synranlang ruh da u Bah Victor Rani, MDC ka Jirang, ki briew ka koit ka khiah lem bad kiwei, ha kaba ki la leit ban jurip bad ai jingrap sha baroh kitei ki Longiing, kiba la don kiba haiing jong kiba la ngat ha u COVID-19.
Haba leit ban jngoh ia kitei ki longiing, u MLA ka Jirang, u la leit ban jngoh ia kawei ka jaka kaba don ha shnong 13Mer Tamulkuchi, kaba don haduh 4 ngut kiba ioh COVID-19, nangta sha Khanapara bad sha Baridua kaba uwei u briew uba ioh ia utei u juh u khniang jingpang.
Hadien ba la dep ka jingjeit jngoh ia kitei ki jaka ba don kiba ioh COVID-19, u MLA ka Jirang, u la pynlong ia ka jingialang hapoh ka shnong Baridua, ha kaba lyngba katei ka jingialang, ki la don ki nongialam shnong na katei ka thain, kiba la wan ban iashimbynta bad ban sngap ia ka jingai jingmut da utei u MLA.
Lyngba katei ka jingialang, u Bah Sosthenes Sohtun, u la kyntu ia ki nongialam shnong ba ki dei ban pynsngewthuh sha ki paidbah ha la ki shnong kaba ki don bad kata ka long ba ki dei ban pyrkhing ia ka rung ka mih hapdeng ki briew na Meghalaya bad Assam, namar katei ka thain ka dei kaba iajan eh bad ka Assam bad kaba ym lah ban tehlakam ia ka rung ka mih, lada ki nongialam shnong kim lah ban ai ka jingiatreilang.
Ka jingjop pyrshah ia u COVID-19 kam shong tang ka ka sorkar, ki Pulit ne ki briew ka koit ka khiah, hynrei ka jingjop kan wan tang lada baroh ki paidbah kin iatreilang bad bud ruh ia baroh ki jingbthah na ka sorkar.
Utei u MLA ka Jirang, u la kyntu ia kitei ki nongialam shnong ka thain Khappud, ba ki dei ban pyrkhing kumba ki la leh ha kito ki por ba sdang ka Lockdown, ha kaba ki nongialam shnong ki la trei shitom shisha na ka bynta ban pyrkhing ia ka rung ka mih kaba laitlan.
Ha kawei pat ka liang, utei u MLA ka Jirang, u la ai ka jingkitbok kitwriang ia baroh kito kiba la ioh ia u COVID-19, ba kin ioh kham kloi ia ka met kaba shait ba khlain.
Khliehriat:Ka Seiñ Southern Border Youth Welfare Association, East Jaintia Hills District hapoh ka jingialam u Samla Slhembor Shadap,President bad u Samla Namphrangmi Talang, Genl Secretary ka Association ryngkat ki dkhot jong ka kum u Samla I.
Rymbai, u Samla S.
Biam ka la leit ban buh da ki mar bam ia ki longing baduk jong ka wei na ki shnong khappud kata ka shnong Huroi da kaba ai da u khaw, Umphniang bad u Dai, ha ka 03tarik Naitung 2020.
Ia kine ki mar bam ka seng ka la hap ban phah lyngba ki lieng  jong ka shnong kuliang ban pynpoi pat sha shilliang ka shnong Borsara khnang ban ioh thep ha ka kali jong ka shnong Huroi namar ka jingsniew ka surok ka la buh jingeh bha ban iaid lyngba u Surok Rymbai-Bataw-Borghat -sonapur.
Na ka liang ka u S.
Shadap, u la ong wat la ki don shibun ki jingeh, khamtam halor ka jingshahiehbeiñ ha ki lynti ki syngkien, ki jaka sumar, ka network mobil, bording bad kiwei de kam pynroi tangba na ka liang jong katei ka seng, kan nym ieh ia kitei ki riew shem lanot.
Ia kine ki marbam la aiti bad shaniah ha ki nongialam shnong ban sam sha kito kiba dei hok ban ioh myntoi.
Baroh ki jingdih pynbuaid ki pynsniew iaka jingkoit jingkhiah jong ka met, hynrei ka jingdih ia u sikret ka pynsniew arshah ban ia kiwei ki jingdih pynbuaid bad ka long kumba phi khot khnang iaka jingpang jingshitom lane wat ka jingiap ruh.
Katto katne ki jingshitom kilah ban ialam sha ka jingkhuslai jingmut bad ka jingshah pyndik ka met baroh shirta.
Katkum ka jingwadbniah jong ka Centers for Disease Control and Prevention (CDCP), ka jingdih ia u sikret ka buh iaka jingim haka jingma kaba khraw ha baroh ki liang.
Ka jingkyrni ban dih iaki ka ktah shibun iaka rukom ring bad pynhiar mynsiem, ka jylli, ki bynta ba shapoh jong ka met, ka sniehdoh bad ka khmat bad kine ki don jingma ban shahktah hakiba bunjait ki jingpang bampong (Cancers).
Hangne ka jingthoh ka kdew shai shaphang ka jingsniew bad ka jingshah ktah naka jingkyrni palat ban dih duma ne sikret.
Da ki spah ngut ki saiantis, ki pdiang ba ka jingpang coronavirus, ka dei kaba her ha ka lyer bad kitei ki khniang jingpang, ki don ha ki phngit kiba rit tam bad ki ia bit ia ki briew, kiba shong khop ialade hapoh iing ruh bad kumta, ki ai jingmut, ba ki dei ban deng mask lane tap shyntur ialade, wat haba ki shong hapoh iing ruh.
Lyngba ka jinglap jong kitei ki 239 ki saiantis, kumta, ka World Health Organisation (WHO), kan hap ban tih bniah biang ia ka daw jong katei ka jingpang bad lada ka long kumta, kan hap ban pynmih ia ka ain, ba ki briew ki hap ban tap shyntur, wat haba ki don ha la ki iing ruh, ong ka khubor jong ka  New York Times bad ia ka jingbuh ia ki pangkha ha ki skul, ki jaka sumar bad ki iing ki sem, yn hap ban da filter bha, ba kan iaid beit tang ka lyer, khlem ki jaboh jabain.
Nangta la ai jingmut ruh ban pyndonkam ia ki kynja jingshai jong ka sngi, ban pyniap ia kitei ki khniang jingpang kiba rit kiba her ha ka haw haw.
Na ka liang jong ka WHO, ka kam ba katei ka jingpang, ka saphred na uwei u briew sha uwei pat, da ka jynhaw kaba mih na khmut ne na shyntur, da kaba u jyrhoh, u synriah lane u kren ruh.
Kitei ki 239 ngut ki saiantis, kiba na ki 32 tylli ki Ri, ki pyn thikna ba kitei ki khniang jingpang, ki her ha ka lyer bad ki rung sha ka met jong ki briew, ong kawei pat ka khubor The Times bad ki ong shuh shuh ba katei ka jingpang, ka iabit, da kaba ring ne pynhiar mynsiem, hapoh iing lane ha kano kano ka kamra kaba u briew u don.
“Ha ki ar bnai ba ladep, ngi la iai kren bunsien ba ka dei ka jingpang, kaba her ha ka lyer, wat la ngim don ia ki jing pynshisha ha ka kti" ong ka  Dr.
Benedetta Allegranzi, kaba dei kawei na ki doktor jong ka WHO, kaba peit ia ka jing saphriang jong ka jingpang.
Ha U Lber, ka sorkar America, ka iathuh ba ka khlam covid, ka lah ban im ha ka haw haw, na ka bynta lai kynta bad ka im ha ka plastik bad ha ki nar, haduh lai sngi kynthih.
Ia kitei ki jingshisha, ki saiantis, ki lap hadien ba ki la tih bniah ha ka  National Institutes of Health’s Rocky Mountain Lab ha Hamilton, Montana, ha kaba ki don ki stad kiba tbit na  NIH, Princeton University bad na ka  University of California, Los Angeles, lyngba ka jingbei pisa jong ka sorkar America.
U Bernie Ecclestone, u dang shu ioh khun shen, ha ka rta kaba 89 snem, hynrei, ula ong ba u dang kwah ban ioh shen sa iwei ha ki khyndiat por ban sa wan.
U Bernie, uba dei u trai jong ka jing ialehkai  Formula 1, u iathuh ba u kwah ban ioh khun shen sa iwei bad um kwah ruh ban pyndonkam Viagra, hynrei u kwah ban bam thikna tang ia ka vitamin D.
U Bernie, u iakren bad ka kotkhubor na London, The Sun bad u kyntait, ba ula tymmen eh, ba um lah shuh ban sumar khun rit,  hynrei, ula ong ba ha kane ka kynti, haba u ioh ia u khun uba saw, na ka tnga jongu, ka Fabiano Flosi, kaba dang 44 snem ka rta, un long u kpa, uba kham tbit shibun.
“Mynshwa, nga ioh da ki khun kynthei baroh lai ngut shakhmat bad nga dang kham samla ha kato ka por".
“Nga la pynthikna ia ka Fabiana, ba ngin ioh khun shiteng dorjon" ong U Bernie.
U Bernie, un sa dap 90 snem ha U Risaw 2020 bad u dang pynkhreh ruh namarkata, ban ioh sa 5 ngut ki khun ha ki snem ban sa wan.
Shillong: Uwei u briew, uba wan phai na Bihar sha Umroi, ula ioh ia ka pang khlam covid 19, ong U Conrad Sangma, myntri rangbah ka Jylla, haba thoh ha ka facebook peij jongu.
Utei u don mynta ha ka jaka shong kyrpang.
Baroh kiba don ia katei ka jingpang, haduh mynta ki long 28 ngut bad kiba la jem ki long 43 ngut.
Na ka liang u Director ka tnad ka koit ka khiah u Dr A War, haba iathuh kham bniah shaphang u briew u ba la test covid positive mynta ka sngi ha Umroi u la iathuh ba une u briew u dei u ba trei hapoh ka ktem shipai ha Rangmen bad u la wan ha jylla Meghalaya ha ka 2 tarik u Naitung 2020 bad na ka liang ki shipai ki la buh ia u hapoh quarantine.
U la iathuh ruh ba une u briew u la wan da ka liengsuin sha Guwhati bad na Guwahati u la wan da ka kali marwei tang bad u nongniah bad u nongniah u dei na ka jylla Assam, ki briew kiba iajan (high risk contact) jong bad une u briew u ba na umroi ki dei tang kiba la wan lang da ka liengsuin.
New Delhi: Ka India, ka la wan mynta ha ka kyrdan ba lai, ha ka jingbun kiba ioh pang  coronavirus.
Mynta ka janmiet, ka jingbun ki nongpang covid 19, ka la poi sha ka 6.
9 lak ngut, katba kum ka jingtip, ba la ai da ka sorkar India, katba ka Russia, ka hiar noh sha ka kyrdan ba saw, da ka jingdon jong ki 6.
8 lak ngut kiba ioh pang, katba kum ka jingkhein jong ka  Johns Hopkins University (JHU) jong ka America.
Mynta kiba wan ha khmat ka India, ka dei ka Brazil kaba don 15 lak ngut kiba pang bad ka US, kaba don 28 lak ngut kiba pang.
Nongpoh: Ban khanglad ia ka jingnang saphriang u khning jingpang Corona Virus ne u COVID-19, uba la sdang ban pur sha ki katto katne tylli ki jaka kiba don ha khappud Meghalaya-Assam, ka District Magistrate, Ri Bhoi District, ka la pynmih ia ka hukum ban pynhap ha ka thup Containment Zone, ne ki jaka ki bym lah ban ia rung ia mih bad ba ki paidbah ha kitei ki shnong ki dei ban shongkhop ha la ki iing ki sem.
Kitei ki shnong kiba la shah pynhap ha ka Containment Zone, ki kynthup ia ka shnong 13Mer Tamulkuchi, nangta pat naduh Baridua sha Khanapara bad katei ka jingshah pynhap Containment Zone ha kitei ki jaka, ka la dep ban treikam naduh hynnin ka 4 haduh ka 18 tarik mynta u Bnai.
Ha kitei ki jaka kiba la shah pynhap kum ki Containment Zone, la khang pyrshah ia ki briew ba kim dei ban leit sha kitei ki jaka, hynrei lait noh tang ia ki nongtrei ka koit ka khiah lem bad ia ki briew kiba leit pynpoi ia ki mar kiba donkam, kata lyngba ka jingioh jingbit na ki bor sorkar.
Haba phai halor katei ka jingpynjari Containment Zone ha kitei ki jaka, ka dei namar ba ki la don ki briew kiba sah ha kitei ki shnong bad kiba la ngat ha u khniang Corona Virus, kata ka long 4 ngut ha Khanapara, 4 ngut ha 13Mer Tamulkuchi bad uwei na Baridua.
Halor kitei ki jaka kiba la shah pynhap ha ka thup Containment Zone, ki briew ba kyrpang jong ka koit ka khiah kin dang trei shitom na ka bynta ban wad da kaba rung na kawei sha kawei ka iing, kata ka long ban lap ioh ba dang don don kiba la ioh ia u COVID-19.
Ka District Magistrate, ka la kyntu sha baroh ki paidbah hapoh ka Distrk, ba ki dei ban bud beit bud ryntih ia ki jingbthah ka sorkar, kata da kaba pyndonkam ia ka Social Distancing bad ruh ban deng ia ki jingda khmut haba ki mih sha ki jaka Paidbah.
Nongpoh: Ka District Magistrate ka Ri Bhoi, ka la pynbna paidbah, ba la pynjynsur ia ka Curfew khlem buh por kaba la pynjari ha kiba bun bynta jong ki shnong kiba don ha khappud ka Meghalaya-Assam bad kata ka long ba ym don Curfew ha ka por 9 haduh 12 baje mynsngi.
Kitei ki kynta ba la pynjynsur ia ka Curfew kan sdang naduh ka 6 tarik mynta u Bnai bad tad haduh ban da pynbna da kumwei pat bad ki shnong kiba la pynjynsur ia katei ka Curfew kan treikan naduh ki thain Tandu Bridge sha Byrnihat, nangta Jerobad, Pillangkata, Maikhuli, Iongkhuli bad Umtyrnga.
Mumbai: Ka jingpang Covid 19, ka la nang kiew ha Maharashtra, ha kaba ki don sa 3,041 ngut kiba ioh pang ha ki 24 kynta ba ladep bad nangta sa 58 ngut kiba iap bad baroh kiba ioh pang ha katei ka jylla, ki long 50,231 bad kiba don ia katei ka jingpang, ki long  33,988, katba kiba iap, ki long 1,635 ngut baroh.
Haduh mynta, la iathuh ba ki don  14,600 ngut ki nongpang, kiba la koit, ong u myntri ka koit ka khiah ka sorkar Maharashtra.
Ha kawei pat ka khubor ka sorkar Maharashtra, ka la mynjur ban pdiang ia 25 tylli ki liengsuin ba kin hiar ha katei ka nongbah bad nangta sa 25 tylli ba kin mih bad katei kan trei kam naduh lashai ka sngi.
La iathuh ba ha Tamil Nadu, ki don 765 ngut kiba ioh pang thymmai bad sa phra ngut kiba iap bad baroh kiba ioh pang, ki long  16,277, ha kaba ki don  7,839 ngut kiba dang don ia katei ka jingpang, katba ki don sa 111 ngut kiba iap.
Shillong: Ka hukum na ka ophis treikam Deputy Commissioner (DC) ka East Khasi Hills District (EKH) la batai ba yn shah ban plie ia ki dukan naduh 27 tarik haduh 30 tarik jymmang 2020, naduh ka por 9 baje mynstep haduh 4 baje janmiet hapoh ka nongbah Shillong bad kiwei ki jaka markhap bad ka nongbah kynthup ha ki Sub Civil Divison bad ha ki Sohra bad Pynursla C&RD Block.
Ki jaka ba hap hapoh ka nongbah Shillong ki kynthup ka Municipal bad ka Cantonment, ki shnong hapoh ka Mawlai and Mawpat Blocks, ki shnong hapoh ka Mylliem Block naduh jingkieng Umshyrpi haduh 7th Mile Upper Shillong, Madanrting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong bad Siejiong.
Ia ki dukan hapoh ka nongbah Shillong bad ki jaka markhap, kiba la ithuh na ka ophis sorkar la pynbun haduh 22179 tylli katba iaki kali ba die marbam la pynbun haduh 20 tylli kum shi bynta ban ailad iaki paidbah ban ioh lad ban thied marbam bad khanglad ia ka jing ialum paidbah hapoh ki dukan.
Haba dei bad ki dukan die bad shna mobile, ki dukan die computer, ki dukan ban ‘recharge mobile’, ki dukan stationary bad ki dukan shna kali kiba tang tang marwei, ka ophis treikam DC, la pynbna ban yn shah ban plie tang ar sngi hapoh ka nongbah Shillong kata naduh 28/05/2020 bad ka 29/05/2020 haka por 9.
00 baje mynstep haduh ka por 4.
00 baje jan miet.
Ia ki dukan kyiad kiba la ithuh da ki bor sorkar la shah ban plie hynriew sngi hapoh jong ka East Khasi Hills District bad ki dukan kiba shah ban plie man ka sngi ki long, ki dukan dawai (pharmacy) kiba die khutia bad kiba die lang, ki dukan die dawai ia ki jingri bad ki jaka sumar ia ki jingri, kii petrol Pump, ki dukan ba shu leit ban ai ia ki jingbam, ki karhana shna kali ia ki Trok ha ki surok bah ki jingtrei ba trei kam la jong, kiba shna light, shna pipe um, shna komputer bad ki jaka misteri dieng.
Ia ki dukan kiba don ha ki shnong ba hap hapoh ka Pynursla, Sohra Civil Sub Division bad kiba hap hapoh jong ki C&RD Block, na ka liang ka ophis treikam DC la shah ban plie san sngi ha ka shi taiew.
Na ka liang ka ophis treikam DC ka la bthah ba baroh dei ban bud ryntih ia ki jingbthah jong ka sorkar ba dei ban pyn ia jngai iwei na iwei ha ki jaka trei bad ki dorbar shnong kin peit ba kan don ka jingbud ryntih ia ki kyndon kiba la buh.
Shillong: Kum shi bynta ban tehlakam iaka jing pur ka jing pang ‘corona virus’ hapoh ka jylla khamtam hapoh ka East Khasi Hills, na ka liang ka ophis treikam DC, ka la pynbna ban pynjari biang ia ka korphiw miet naduh 25 tarik haduh 31 tarik jymmang 2020, ha ka por 7 baje mynmiet haduh 6 baje mynstep hapoh ka East Khasi Hills, Civil Sub Division Sohra, bad Pynursla.
Ka ophis treikam DC, ka shim ia kane ka rai kum shi bynta ban pyntreikam iaki kyndon ka tnat ka koit ka khiah ka jylla kum shi bynta ban iakhun pyrshah ka jing pang ‘corona virus’ da kaba khanglad ia ka jing ialum paidbah khamtam hapoh ka nongbah Shillong kaba dang dei ka ‘Orange zones’.
Ka hukum na ophis treikam DC la batai ba ka korphiw miet kan nym treikam iaki nongtrei sorkar, ki pulit bad shipai, ki nongtrei ka tnat ka koit ka khiah, ki dukan die dawai, ki dukan die marbam, ki nongtrei ka tnat MeECL, NEEPCO, Power Grid, FCI, PWD, PHE bad ka Shillong Municipal Board, ki nong leit sam bam, ki petrol pump bad ki nongthoh khubor.
Ka hukum ka la kyntu ia baroh bad bud ryntih ia ki kyndon ka tnat ka koit ka khiah ka jylla haba dei bad ka jing ia jngai naki Wei pat.
Haba dei bad ki ‘Curfew passes’ ka hukum na ophis treikam DC la batai ba dei ban ‘apply’ online daka ba leit shaka website ww.
eastkhasihills.
gov.
in.
Guwahati: Ki don sa ar ngut kiba ioh Covid 19 ha Assam bad baroh kiba don ia katei ka jingpang, ki la poi sha ka 352 ngut.
U Himanta Biswa Sarma, myntri ka koit ka khiah ka sorkar Assam, u pynthikna ba kitei ki arngut, ki dei kiba na  Sarusajai Stadium ha Guwahati.
La iathuh ba uwei na kitei u dei na  Nagaon district, uwei pat u dei na  Hojai district.
Ha kawei ka khubor, la iathuh ba uwei u samla na Arunachal, uba wan phai na Delhi, ha ka 18tarik Jymmang, ula ioh pang  COVID19.
La iathuh ba utei u samla, um shym pyni dak satia ha ki sngi ba ladep, ba u don ia katei ka jingpang bad utei u samla, u wan phai da ka bos, ha ryngkat bad 33 ngut kiwei pat.
Lyngba katei ka jinglap, ki la don mynta arngut kiba don ia katei ka jingpang Covid ha Arunachal.
Shillong: Ka sorkar ka dang iai mad ia ka jinghap slap kaba jur bha hynnin ka sngi, ha kaba u slap, ula poi sha ka 332.
0mm, ha ka jingthew kaba naduh 8.
30 hynnin mynstep, haduh 8.
30 myn hynnin ka miet.
Ha katei ka juh ka por, ka jinghap slap ha Shillong, ka long 23.
6mm, katba ka Umiam, ka ioh 11.
4mm.
Ka tnat peit mariang, ka ai jing maham ruh ba lashai ka sngi, kan don ka jinghap slap kaba jur shi katdei ha ki bynta jong ka Jylla.
Shillong: Ka KSU Delhi Unit ka pynpaw ia ka jingsngewsih bad jingsngewkhia ia ka jingjia kaba jia haka 23 tarik u Jymmang, 2020 ha ka por 4.
30 mynstep ha kaba iadei bad ka jingwan pynthut bad rung jubor jong ki briew na Bihar ha ka special train kaba don 90 ngut tam ki nong Meghalaya kaba mih na Haryana.
“Ka jingshah pyndik ki khynnah jong ngi ka la jia naduh ka por ba ki nong Meghalaya kiba sahkut ha Gurgoan Haryana ki la shah pyntip haka Haryana Government ba ki hap ban leit screening sha Stadium, shi sngi shuwa ban mih ka rel, kane ka la wanrah iaka jingklumar namar khlem don ka jingpynbeit lypa ban wanshaw ia ki na ka jaka kiba ki don.
Wat hapdeng kane ka kynrum kynram kaba pynkulmar ia ki briew, ka Nodal Officer IR Sangma ka khlem ai jingbatai (instructions) lane shim ia ki phone calls jong ki baroh" ong ka kyrwoh na ka KSU Delhi Unit.
Kane ka rel ka mih na Haryana, ha ka 22 tarik, u Jymmang, 2020 bad don kumba 90 ngut tam ki nong Meghalaya kiba wan phai.
Ha kane kajuh ka sngi (22.
5.
2020) kumba 11:00pm la ioh jingtip ba i don iwei i khynnah kynthei iba la khlad noh hapoh kane ka rel iba dei na ka jylla North-East bad ha kane kajuh ka compartment la shong lai ngut kiba dei na Meghalaya.
Hamar ba ioh jingtip shaphang kane, iwei na ki volunteers iba na Meghalaya, ila pyntip mar mar sha ka Special Branch Meghalaya bad kumjuh ruh sha Covid Police Control room ba kin pyntip sha ki Railway Police Force.
Hadien ba ka rel ka la sangeh ha Kanpur ha ka step kaba bud, ki pulit na kane ka jaka ki pynbor ia kito ki khynnah ban phah sei hi ia ka metiap shabar.
Hynrei kine ki khynnah Meghalaya ki pyneh.
Ki pulit haba ki iohi ia kane, ki la pyllait noh ia ki.
Hapdeng kane ka jingsangeh jong ka rel ha Railway Station, ki pulit kim shem la shah ia ki khynnah ban leit thied tang ia ka um dih ruh.
Ha ka juh hi ka sngi, la ioh jingtip lyngba u Vice President ka KSU Delhi Unit ba ki khynnah ki ioh ia ka jingbam ba lah sniew bad ha ka step ka ba bud haba ka rel ka sangeh ha Danapur Railway Station Bihar ka la don ka jingshah pynthut na ka liang ki pulit ka railway station bad ka la don ka jingthmu ban pynrung jubor ia ki briew hapoh ka rel, kane ka jingjia ka la pynrah mynsiem bad pynsyier iaki khynnah kynthei bad baroh ki nong Meghalaya kiba don hapoh ka rel.
Kat kum ka jingioh jingtip na U Vice President ka Delhi Unit ki la pyntip ruh sha ki bor ba dei peit, wat hadien jong kane ruh haka por 5.
30 janmieit la don biang ka jing shah kawang maw iaka rel.
Na ka liang ka unit, ka kyrpad ia ki bor ba dei peit bad ia ka sorkar ba kan pynpoi ia kane ka khubor sha ka Ministry of Railway bad ruh ban ai bor pahara ia kiwei pat ki special train ki ban nang wanphai kum na Rajasthan, Andhra Pradesh, Maharashtra, Kerala bad kiwei pat.
Ka tnad kam pohiing jong ka Sorkar India kadei ban tuklar halor kane ka mat, khnang ba kan nym jia shuh kum kine ki jingjia ia kiwei pat ki ban dang wan, ong ka  kyrwoh na ka samla Marbiang Khongwir, President KSU Delhi Unit bad u samla Wallam K.
Nongsiej, Vice President KSU Delhi Unit.
Ka jingwan ka khlam jingpang Covid-19 ka la pynkyndit ia ka pyrthei baroh kawei ha ryngkat ki jingjia bad jingkylla kiba bun.
Ki bor sorkar kylleng sawdong ka pyrthei ki la pyntreikam mardor ia ka jingkhang dam ne lockdown kum shibynta ban tehlakam ia ka jingsaphriang katei ka jingpang kaba la wanrah ia ka jingiap da ki lak , ka jingshah ktah ha katei ka jingpang da ki milion , ka jingduh kam noh kiba bun balang bad shah ktah ka ioh ka kot ne economy ki paidbah bad khajna ki bor sorkar ha bun tylli ki Ri kynthup ia ka Ri India jong ngi.
Haba bishar bniah ia ki jinglong jingman baroh ngi sakhi ia ka jinglynga bad pisa mynsiem kiba bun balang ha bun ki liang.
Haba phai sha ka Ri jong ngi ngi la mad ia ka jingkhang dam kaba la 2 bnai eiei bad ha kine ki por ngi iohi ia ka jingsangeh ki jingtrei kam bapher bapher naduh ki iew ki hat , ka jingiaid ki kali kamai,ki rel, ki liengsuin, ki jingtreikam ba shna jingshna bad kiwei kiwei.
Ka jingsangeh treikam ha bun ki bynta ha kylleng sawdong ka Ri ka la pynlong ia ki nongtrei bylla ba la khot kum ki migrants workers ha ki kam shna jingshna ha ki karkhana , ki iing ki sem, ki lynti ki syngkien bad ha kiwei ki bynta ban leit phai sha la ki jong ki shnong trai.
Ki nongbylla kiba trei ha ki nongbah kum ha Delhi bad ha kiwei kiwei ki nongbah ki iaid kjat da ki spah kilometar ban poi sha ki shnong trai kum sha jylla Bihar, U.
P bad sha kiwei kiwei ki jylla.
Kham hadien don kiba la iohlad ban leit phai da ki kali, ki rel bad ruh kiba dang sahkut ha ki jaka ba ki don.
Ka jingleit phai ki briew na kiwei ki jaka kylleng sawdong sha la ki jong ki jaka ngi iohi ba ka jur haduh katta katta.
Kane ka rukom leit phai noh ki briew sha la ki shnong trai kam shym la kut tang ia ki nongbylla , hynrei ka la pur sha ki samla pule, ki nongtrei ha ki kompani shimet ne private companies ha baroh ki jylla ka Ri.
Ngi sakhi ba ki briew ka jylla Meghalaya jong ngi ruh ba kynthup naduh ki samla pule, ki nongtrei ha ki kompani bad ter ter ki la  wanphai na bun ki jylla ka Ri.
Ha kum kane ka por ngi iohi ia ka jingwanphai noh ki nong India ruh kiba don shabar  sha la ka Ri.
Ha kine ki sngi jong ka jingkhang dam ngi iohi ba ki briew ki mad ia ki jingeh kiba bun ha ka liang kamai kajih, ka koit ka khiah, ka bam ka dih, ka leit ka wan bad kiwei kiwei ki jingeh.
Lehse ki jingjia kiba ngi mad namar ka khlam jingpang Covid -19 ki ai jinghikai ia ngi ha bun ki liang.
Haba ngi phai sha ka Ri baroh kawei bad khamtam sha la ka jong ka jylla.
Kawei na ki jinghikai kaba ngi ioh na kane ka jingjia ka long ba ngi donkam ban kyrshan dalade ialade ne self reliant ha baroh ki liang.
La ngi phai ha ka bam ka dih ka long kaba donkam ba ngi dei ban pynmih bun ki marbam na la ka jylla khlem da donkam than ban shaniah na shabar ban wanrah ne pyndap pynbiang ia ka bam ka dih na bynta jong ngi bad ruh kiwei kiwei ki jingdonkam kiba man la ka sngi.
Hooid ngi iohi ia ki jingeh ba ki nongrep jong ngi ki ia kynduh ban pyniaid iew ia ki mar rep jong ki ha kum kane ka por bad jingshah khniot dor ki mar rep jong ki, ka lah ban theh umpjah noh ia ka thong ba ngin lah ban ieng halade.
Ngi kyrmen ba ka  jingmynjur ka iingdorbar thawain ka jylla ba la wanrah da ka Sorkar  ia  ka Meghalaya State Agriculture Produce  and Livestock Marketing, Promotion and Facilitation Bill, 2020  kan iarap ban weng ia ki jingeh ki nongrep.
Haba ngi phai sha ka pule puthi , ngi lah donkam ki skul bah ki ban ai jinghikai ha ki tnat pule bapher bapher ha kaba ki khun samla jong ngi kin nym da donkam than shuh ban da leit pule shabar ka jylla.
Ka jingseng ia ki lad ai kam ai jam na bynta ki khun samla jong ngi khnang ba kin lait ban leit trei shabar ka long kaba kongsan ba ki nongsynshar nangne shakhmat kin hap ban trei shitom bad khamtam ka jingwanphai noh kiba bun ki briew ka jylla na ki bynta bapher ka Ri ka long ka mat kaba kongsan eh ba kumno kin ioh ki lad kamai kajih hadien ka jingwanphai biang ka jingiaid beit iaid ryntih kiei kiei.
Ngi tip bad sngewthuh shai ba ynda la weng noh ia ka jingkhang dam ki bor synshar ha ki jylla bapher bapher, ha ka Ri bad pyrthei salonsar kin ia kynduh ki jingtynjuh kiba bun kumno ban pynwandur biang ia ka jingiaid beit ki lad kamai kajih bad kyntiew ia ki kam pynroi bad khamtam ban weng ia ka jingkyrduh ne jingduh kam kiba bun balang kiba ngi iohi ia ka jingduh kam kaba kyndit da kiba bun kiba trei ha ki kam jong ki kompani ne ki riew  shimet.
Ha kum kane ka por jong ka jingeh ka long kaba donkam ia baroh , khamtam kito ki heh spah ban ia snohktilang bad ki bor sorkar ban ialeh ban kyntiew ia ka ioh ka kot khnang ba ka lad kamai kajih kan ieng rasong biang sa shisien bad ba ngin lah ban pyntyllun ryntih ia baroh ki jingtrei kam na bynta ka bit ka biang jong baroh ki nongshong shnong.
Ki don bun ki jingkylla bad jinghikai kiba ngi sakhi ia kiba ym shym lah ban kdew lut hangne kiba ngi mad bad sngewthuh namar ka khlam Covid-19.
Kawei ka phang kaba ngi dei ban pynkhreh ka long ruh ba shibun ki jingkylla kin wan nangne shakhmat khamtam eh ki polisi ne ki mat treikam ka sorkar ha ka jingpyrshang ban kyntiew biang ia ka economy ka Ri bad kiwei kiwei ki bynta namar ka jingshah ktah  ha kane ka khlam , ka eriong Amphan , ka jingshah ktah ka kam rep na bun ki daw  bad ruh kiwei kiwei ki jingjia kiba ngim lah ban iohi lypa.
Guwahati: Kiba ioh pang  COVID-19 ha Assam, ki la poi sha ka 350 ngut, da ka jingdon jong ki saw ngut kiba ioh pang thymmai mynta ka step.
Kitei kiba ioh pang, ki long 2 ngut na Tezpur quarantine centre bad kiba dei na  Chirang district.
Ar ngut kiwei pat, ki dei na  Jorhat bad kitei ki dei kiba dang shu wan phai na  Chennai.
Hynnin ka sngi, ki don 87 ngut kiba ioh pang coronavirus ha ka Jylla Assam bad mynta, ki don 286 ngut kiba don ia katei ka jingpang bad kiba dang shah sumar ha ka Jylla.
Kaei kane ka jingkhuslai? Ka jingkhuslai ka dei ka jingbym sngewsuk, ka jingkhuslai ka dei ka jingsah nud bad kwah tip ia kaei kaei, ka jingkhuslai ka dei ruh kata ka jingshitom jingmut (Anxiety or anxious, sorrow) kata ka dei ka jingmut haba ong khuslai.
Kumta ngi sngewthuh ba ka jingkhuslai (anxious) ka mut ba ngi pyrkhat sngewsih na ka bynta kiei kiei kiba sniew kiba wan jia ha ka jingim ka jong ngi, kum ka Nuksa, U briew u khuslai haba wan ka jingpang ka jingshitom, haba wan ka jingiap, haba sniew ki jingthung jingtep, haba don ka jing ia pait ia pra ha iing ha sem, bad kumjuh ruh haba wan ka jingduk ka jingkyrduh bad kumta ter ter.
Dei halor kane ka phang U Trai jong ngi u Jisu u kyntu ia ngi ba ngim dei ban khuslai (Mathaios 5:25) ka jingkylli ka long balei u khlem shah ia ngi ban khuslai? Ka daw ka long namar ba ka jingkhuslai kam lah ban wanrah ia kano kano ka jingbha ha ka jingim ka jong u briew.
Hynrei ka wanrah tang ia ki jingsniew suda.
Bad ha ka jingsngewthuh jong nga, Ka jingkhuslai ka dei ruh kawei na ki jingkit kaba khia tam ha ka jingim ka jong u briew.
Dei namar kata u Trai jong ngi u Jisu Khrist u tyrwa noh ia ki synran da kawei pat ka lad khnang ba kin lait na kane ka jingkhuslai kaba long ka jingkit kaba khia, bad kata ka long da kaba u ong “To wan ha nga baroh phi kiba thait bad kiba khia ka jingkit te ngan pynjem ia phi" (Mathaios 11:25).
Ho,oid ki paralok baieit jong nga, Kane ka jingkhuslai kam trei tang ia u ne ka briew hynrei ka trei lut ia baroh, khamtam ia ki longkmie long kpa wat ia ngi ki khun samla ruh, ngi lah ban ong ba kane ka jingkhuslai ka dei ka jingkit kaba khia napdeng kiba khia tam.
ka jingkylli ka long kaba kum kano kata ka jingkhuslai kaba wan ha ka dur jong ka jingkit kaba khia tam ha ka jingim ka jong ngi.
Ka jubab ka long, ki paralok baieit jong nga ngi don shibun eh ki jingkit ha ka jingim ka jong ngi, kaba pyn khuslai ia ka jingim ka jong ngi.
kumta hangne nga shu kwah ban wanrah tang ia ki 3tylli kiba shibun ki briew ki ia kynduh lane mad, bad kata ka dei.
Ki paralok kaei kaba nga mut ban ong ka long ba Haba ngi ia kren shaphang ka jingkhuslai ha ka jingduk ka jingkyrduh, ngi iohi ba kaba kum kane ka jingkhuslai kam trei tang ha kito kito kiba duk na kiba duk tam, hynrei ka trei ruh wat ha uba riewspah namar ba ka jingim briew hi katba nang riewspah katta nang kwah nang khwan shuh shuh, kumjuh ruh kane ka jingkhuslai ha ka jingduk ka jingkyrduh kam trei tang ha ka jingim ka jong u briew marwei marwei, ka trei ruh ha ka iing ka sem, bad kaba kham phylla shuh shuh ban tip ba kane ka jingduk ka jingkyrduh ka trei ruh wat ha ka bor shynshar lane ha ka sorkar, ngi ioh sngew na ka por sha ka por ia ka jingud jingnam jong ki bor shynshar, la ka long ha ki central Government, wat ha ki Autonomous District council kumjuh ruh Ka sorkar Meghalaya mynta ka la khuslai shibun eh ia ka pisa khamtam eh ha kum kane ka por ban ialeh pyrshah ia u Corona Virus, ne, dei namar kata ngi iohi ba ma ki ruh ki khuslai, katno tam ia ngi kiba duk ki bym ioh ia ka kamai kajih kaba biang, khamtam ha kine ki sngi ki por jong ka jinghiran ka kam ka jam, katno tam ia ngi ba kane ka jingkhuslai ka kham trei bha, ho,oid shibun ki longiing longsem ngi lah ban ong ba dei namar kane ka jingkhuslai ka wanrah ia ki jingiapait ia pra ha iing ha sem.
Kumta bun sa tang ka jingiaphet lok, ka jingia ieh khunrei ia la ki jong ki khun ki kti, bad kiwei kiwei.
Hynrei ha kum kata ka por kaei kaba nga kwah ban ong ko ki paralok baieit jong nga, ka long ba lada kaba kum kane ka jingkhuslai ne ka jingkit kaba khia ka wan ha ka jingim ka jong ngi, kaei kaba ngi dei ban leh ka long, ka ktien ka jong u Blei ka ong ba “U Blei uba u kpa jong ngi uba ha bneng u tip khambha ia ki jingdonkam ka jong ngi, kumta ka dei ia ngi bangin wad shuwa ia ka Hima U Blei bad ia ka hok jong u, namar ia kine kiei kiei baroh yn sa ai lang tam ha phi" Mathaios 6:32-33.
Kumjuh ruh phi lah ban peit Isaiah 58: 1-9.
Amos 5: 11-15.
Mathaios 5: 3.
Hynrei ki paralok baieit jong nga, ngi lah ban ong ba ngi ruh ha ka jingim ka jong ngi ngi don shibun ki jingpang jingshitom kaba ktah ia ka met ka jong ngi, hynrei kaba donkam ia ngi ka long ka ktien u Blei ka ong “To bret ia la ka jingkit halor u Trai te un shan ia me, namar un ym shah ban pynkhih ia uba hok lano lano ruh" Salm 55:22.
Bad kumjuh ruh ha ka Salm 54:4 ka ong “ha khmih U Blei u long u nong iarap jong nga, U Trai u long uba kyrshan ia ka mynsiem jong nga".
Kumta kaba donkam ia ngi ka long ai ba ki jingpang ki jingshitom kin wan hynrei haba ki wan bret noh ia ka ha la U Trai jong ngi namar ma u U don ka bor halor jong ki jingpang baroh.
Peit ruh na Salm 46: 1.
2Khro 21: 15-18.
Ki Kam 28:8.
Jingpynpaw 3:18.
Eks 9:9.
Job 2:6.
Math 8:6.
Math 9:2.
Bad kiwei kiwei.
Hynrei ki paralok baieit eh jong nga, ki don shibun bah ki jingduh jingkyrmen kiba wan ha ka jingim ka jong nga ka jong phi, hynrei kaei kaba nga kwah ban ong ka long ba lada kum kane ka jingkhuslai ka wan ha ka jingim ka jong nga ka jong phi na ka bynta ka lawei ka jong ngi, ka ktien ka jong u Blei ka ong “To pynsngewbha ia lade ha U Trai, Te un ai ha phi ia ki jingkwah ka dohnud jong phi" Salm 37:4.
Kumjuh ruh phi lah ban peit Jingrwai sngew synei 3: 25-26.
1Thessaloni 5:9-10.
1Petros 5: 10-11.
Kumta ba ngan pynkut, nga khot ia phi ki paralok baieit eh jong nga, ho,oid kumba nga la ong sha khmat ba ha ka jingim ka jong ngi ngi lah ban mad ia ki babun ki jingkhuslai ha ka jingim ka jong ngi, ha ki iing ki sem ka jong ngi, ki jingkhuslai kiba long ka jingkit kaba khia kaba wan ha ka dur jong ka jingduk ka jingkyrduh, ha ka dur ka jingpang ka jingshitom bad kumjuh ruh ka lah ban wan ha ka dur jong ka jingduh jingkyrmen ia ka lawei ka jong ngi, hynrei nga khot ia phi haba kum kine ki wan, shim ia ka Bible pule ia ka ktien ka jong u Blei, namar ha ka ktien ka jong u Blei ka don lut ka jubab ia ngi, na ka bynta kine kiei kiei ruh.
U Blei hi u tip khambha ia ka jingim ka jong ngi.
Nga kwah ban iathuh ia phi ia kawei ka jingiashem jong nga.
Nga nga dei u briew uba sah ha East Jaintia Hills bad baroh ngi tip ba ha East Jaintia kiba bun ngi ia trei dewiong.
Kumta Ha u snem 2014, hadien ba ka National Green Tribunal (NGT) ka la khang khyrdep noh ia ka jingtrei dewiong ha ka jylla Meghalaya nga khuslai bad nga ong da kaei kine ki briew kiba im ja kpoh na kaba bylla dewiong kin bam, bad khamtam ngi ha iing ngi don tang shi para bad imei nga khuslai ia lade, nga kylli sa tang ki jingkylli, hato imei I dang lah ne em ban kyrshan skul ia ngi.
Hynrei kaba phylla ka long ba u Blei u don ka plan, u Blei uba donbor u lah ban thaw lad kumno bangin im, kumta ngi iohi ba wat hapdeng ka jingkhang ia ka kam ka jam ka jingtrei jingktah ki briew ki dang ia im ki dang lait na kaba shah thngan kum sha kiwei pat ki jylla ha kane ka Ri India jong ngi.
Kumta kaei kaba nga kwah ban ong ka long ba, kane ka jingpang corona Virus ka la long kawei na ki jingpang kaba pynkhuslai ia ngi baroh, hynrei nga khot ia ngi lang ki paralok baieit eh jong nga, wat khuslai kumba u Jisu u la ong, hynrei kaei kaba ngi dei ban leh ka long shaniah ha u Blei, u Blei u don ka Plan, u Blei u don ka jingthmu ia kita ki briew kiba shaniah bad kiba aiti lut ha u.
Khublei shibun ia phi ki paralok baroh kiba ioh ban pule ia kane ka bynta.
U Blei na ka bynta ka burom jong u.
Amen.
sngewbang bha ki kyntien payu.
nang pymnih shuh mo.
u m lang wa U Blai chirup wa phi na e bynta e kyntien iong O, u sam phi.
God is good all the time.
Ha ka jing ia mai shi tnga, u tnga uba 34 snem ka rta, u don ha ka jing mynsaw kaba jur, haba ula siat ialade na ka shkor.
Ym tang katta, u kuli, uba khlain bor, ula pei lyngba na ka shkor jong utei u briew bad ula leit dei sa ia ka tnga jongu, kaba dang ar met hynniew bnai bad kaba shong hajan jongu hi bad utei u kuli, u leit dei na ryndang jongka ruh.
La iathuh ba u tnga te ula mynsaw jur bad ka tnga, kam da shitom eh.
Kitei ki arngut, ki don ha ka jingshah sumar mynta ha  Safdarjung hospital ha Delhi bad kitei ki shong iing marwei ha  Rampura, kaba ha Gurugram.
Katei ka jingjia, ka dei ha ka janmiet jong ka sngi thohdieng, ha kaba u lok, u leit ialam ia ka lok ban leit pyni doktor bad kitei ki don ha kajuh ka kali, hynrei ha lynti, ka la mih ka jing iamai, namar ba ka lok ka kynnoh ba utei u tnga jongka, u dei u bym donkam donjam.
Mar kumta, ula khie bitar bad ula siat ialade na shkor bad utei u kuli, ula her stet bad leit dei sa na ryndang jong ka tnga jongu, kaba shong mar syndah ha katei kajuh ka kali, ong ka khubor jong ka  Hindustan Times.
La iathuh da ki pulit, ba utei u tnga, u pyndonkam da ka pistol 7.
62 mm.
La iathuh ba utei u briew, u la iehnoh ia ka tnga ba nyngkong jongu ha u snem 2017 bad ula leit sha Mathura ban plie dukan bad hangta, u iakynduh ia ka tnga kaba ar, ha kaba ki ia poi kha ha u snem 2019.
Shillong: Ka la don ka jingjia kaba sngewsih hynnin ka miet, ia ki samla jong ka Jylla, kiba wan phai na Delhi, ha kaba ynda rung ha Bihar, ki la hap ban ia shong lang ha kajuh ka rel bad ki dkhar kiba na Bihar.
La iathuh ba kitei ki dkhar, kiba don bun spah ngut, ki  la dep siew pisa ha ki pulit Bihar bad hadien ba ki la dep siew, ki rung jubor sha ki jaka shong bapher, ba kynthup ia ki jaka ba don ki kynthei briew ruh.
“Ki samla kynthei kiba wan phai na Gurgoan Delhi, lyngba ka rel ba kyrpang ki la pyntip ia nga ba yn da ka train ka la poi ha Bihar ka train ka la sangeh bad la iohi na ki jingkhang iit ba ki Pulit ki pynieng ia ki paidbah Bihar bad hadien ba la shim pisa na ki, ki la rung ha ki compartment jong ki train, don ki ba la pyrshang ban khanglad, hynrei kine ki khar Bihar ki la kawang da ki maw haduh ba la pynjulor ia ki iing jong ka train" ong  U bah Thomas Passah, Vice President jong ka seng Khun Hynniewtrep National Awakening Movement (KHNAM), uba la iakren hi bad kitei ki samla shem lanot, haba iathuh ia katei ka jingjia ha“Lyngba ki dur ba kine ki samla ki la phah la iohi shaikdar ia ka jingthombor.
Nga sngew phylla bad sngewlyngoh bad haba jia kumne ka pynlong ia ngi ban buh jingkylli, Ha kano ka rukom ka sorkar ka la pynkhreh ban ia khun ia u Covid-19? Kumba u CM, Dy CM ki la ong sha u Paidbah naduh ba sdang" ong shuh U Bah Passah.
Ym tang katta, la iathuh shuh shuh ba ki don bun phew ngut ki samla, kiba wan na Delhi hynnin ka miet, da ka rel, kiba la ujor ba kim shym la ioh bam satia, la shisngi shi miet, naduh ba ki mih na Delhi bad katei ka khubor, ka dei kaba la ioh lum, haduh ha ka por, ba ki dang shu rung ha Uttar Pradesh.
Kiba ioh pang coronavirus ha India, ki la kiew sha ka 1,31, 868 ngut, da ka jingdon sa 6,767 ngut kiba dang ioh pang thymmai bad na kitei ki don 73,560 kiba dang don ia katei ka jingpang bad  54,440 kiba la jem bad kiba iap, ki la poi sha ka 3,867.
Ki la don sa 965 ngut kiba iap ha ki 24 kynta ba ladep ha Brazil bad mynta kiba iap, ki la poi sha ka  22,013 ngut baroh ha katei ka Ri.
Kito kiba don ia katei ka jingpang, ki long  347,398ngut baroh bad katei ka Ri, ka la nang tam mynta ia ka Russia, lyngba ka jingdon ki  16,508 ngut kiba ioh pang thymmai.
Ka jingiap briew ha United States, ka nang kiew da 1,127 ngut ha ki 24 kynta ba ladep bad ka jingiap, ka la jan kot sha ka 1 lak ngut ha katei ka Ri, ong ka khubor jong ka John Hopkins University.
Ha Italy, ki don sa 119 ngut kiba iap Covid 19, kaba duna khyndiat na ka jingiap ki 130ngut ha ka shisngi shwa.
Kiba ioh pang, ki kiew sha ka 669ngut, na kaba long 652 ngut na kaba long shisngi mynshwa.
Ki don sa lai ngut, kiba dang shu ioh pang thymmai ha Manipur bad mynta kiba ioh ia ka  COVID19 ha ka Jylla, ki la poi sha ka 29ngut.
La iathuh ba kitei ki lai ngut, ki dei kiba dang shu wan phai na shabar ka Jylla, ha kaba arngut ki wan phai na Delhi, uwei pat uba wan na Chennai.
U Dr.
Khoirom Sasheekumar Mangang, additional director jong ka health department ka Manipur, u iathuh ba ki arngut, ki dei uba 19 bad uba 26 snem ka rta bad ki wan na Delhi, ha kaba ki shong ha la ki jong ki jong ki bos.
Kiba pang coronavirus ha Assam, ki la poi sha ka 346 ngut, da ka jingdon sa 17ngut kiba dang shu ioh pang ha ki 24 kynta ba ladep.
U Himanta Biswa Sarma, myntri ka koit ka khiah ka Assam, u iathuh ba kitei kiba dang shu ioh pang, ki dei kiba na  Chirang, Tinsukia, Goalpara, Cachar, Hailakandi bad Tripura.
La iathuh ba 4 ngut ki dei na Chirang, 4 na Tinsukia bad uwei na  Goalpara district.
Nangta ki don sa 8ngut kiwei pat kiba ioh pang, kiba don ha ka jingshah sumar ha  Silchar Medical College & Hospital (SMCH) bad kitei ki dei 3 ngut na  Cachar, 3ngut na  Hailakandi bad 2nut na Tripura.
Haduh mynta, kiba don ia katei ka jingpang, ki long 282 ngut, ha kaba katei ka jingpang, ka la shim ia 4ngut ki jingim briew.
Ka Tripura, ka la nang kiew ka jingdon kiba pang  COVID19 bad baroh kiba ioh pang, ki la poi sha ka 189 ngut ha katei ka Jylla.
Kitei kiba ioh pang thymmai ki dei kiba wan da ka rel na Mumbai sha Agartala.
Na 996 ngut kiba la dep test, la lap ba ki don 16 ngut kiba don ia katei ka jingpang, ong U  Biplab Kumar Deb, myntri rangbah ka Tripura hynnin ka sngi.
Kumta da ka jingdon kitei ki 16 ngut kiba dang shu ioh ia katei ka jingpang, baroh kiba pang covid19 ha katei ka Jylla, ki la poi sha ka 189 ngut.
Shillong: Ka hukum na ophis treikam ka Deputy Commissioner (DC) ka East Khasi Hills (EKH) mynta ka sngi ka la kdew ba ki dukan dielang kiba ithuh da ki bor district, yn shah ban plie haka 25 bad 26 tarik jymmang 2020 naduh ka por 9 baje mynstep haduh 4 baje janmiet kum shi bynta ban ailad ia ki trai dukan ban thied marbam na ka bynta ban ioh die sha ki paidbah hala ki shnong.
Ka hukum ka kdew ruh ba ki dukan dielang ha ki district ka East bad West Jaintia, Ri-bhoi, West bad South West Khasi Hills bad ki dukan ba hap hapoh ki Sub civil division bad haki C&RD Block kila ban wan thied marbam na ki dukan dielang napoh Shillong.
Ka hukum ka kdew ruh ba ki dukan die marbam mrad kiba la ithuh da ka tnat Veterinary ki lah ban plie.
Shillong: Ka sorkar Meghalaya kum shi bynta ban pynbiang ia ka jing leit shaw ia ki samla ba wanphai shapoh ka jylla; mynta ka sngi ka kyntu ia baroh kiba thmu ban wanphai lyngba ka rel ne ki Lengsuin ba kidei ban pynrung kyrteng shwa da kaba leit sha ka website  lane phone haki nomber ba la ai harum naduh 10 baje mynstep haduh 8 baje mynmiet.
Kumban shu pynkynmaw ka sorkar India lyngba ka tnat MHA ka la shah ia ki Liengsuin bad ki Rel ban sdang treikam noh n aka bynta ban pynpoi ing iaki ba sahkut sha kiwei pat ki jylla ka ri India.
Haba dei bad kane, na ka liang ka sorkar Meghalaya kala kyntu ruh iaki kmie ki kpa ki samla ba thmu ba kin wanphai ba kim dei ban leit shaw ia ki khun na kad lengsuin ne na station rel, hynrei ki dei ban buh jing shaniah ha ka sorkar ban pynpoi ia ki samla sha Meghalaya bad sha la ki shnong hadien ba la dep eksamin bha ia ki.
Shillong: Ka Sohra, ka la mad ia ka jingjur slap kaba la jubor tyngeh, hynnin ka sngi, ha kaba ka jinghap slap, ka la poi sha ka 327.
6mm.
Katei ka dei ka jingkhein, kaba naduh 8.
30 hynnin ka step, haduh ka por 8.
30 hynnin ka miet.
Ha katei kajuh ka por, ka jinghap slap ha Shillong, ka long tang  12.
1 mm, katba ha Umiam, ka long 4.
8mm.
Mynta ka sngi, ka Shillong, kam don slap satia, katba ka Sohra, ka ioh 2.
4mm bad ka Umiam, ka ioh 0.
2mm.
Ka tnat peit mariang, ka iathuh shuh shuh ba lashai ka sngi, kan don ka jinghap slap, kaba jur ha ki bynta jong ka Jylla.
U slap u dei Jingai u Blei ngi hap ban mad bad pdiang beit da ka jingsngewnguh….
Shillong: U symbud myntri rang bah ka jylla u bah Prestone Tynsong mynta ka sngi u la iathuh ba  na ka liang ka sorkar jylla kan ym pat shah ban plie ia ki jaka mane Blei ha ka jylla baroh kawei, namar ba na ka liang jong ka Ministry of Home Affair jong ka sorkar pdeng kam pat ai jingbit ban plie noh ia ki jaka mane Blei ha ka Ri baroh kawei.
Ha kaba iadei bad ka jingplie noh ia ki dukan ha iewduh bad ha khyndailad ka sorkar jylla ka la aiti ha Chief Secretary bad ka Deputy Commissioner ka East khasi Hills District ba kin  peit la ka jingplie ia kine ki dukan kan ktah ne em ia ka koit ka khia jong ki ba bun balang.
U la iathuh ruh ba hadien ba na ka liang ka Deputy Commissioner  bad u Chief Secretary kin ai ia ka kaiphot halor kane ka bynta yn sa lah ban rai ban plie noh ia ki dukan ha Iewduh bad Khyndai lad.
Shillong:Ka jing pyntip ka District Administration jong ka jylla Assam mynta ka sngi ia ka jingioh Covid -19 ia ki 6 ngut ki shipai CRPF kiba sah ha CRPF Camp kaba don ha 9 mile, Assam ka la buh ia ka jing ma ia ka briew ka jylla Meghalaya kiba sah ha 9 Mile Baridua,Ribhoi District, namar ba kane ka CRPF Camp ka don mar shiliang surok bad ka shnong Baridua Ribhoi District ka ba don ha jylla Meghalaya.
La iathuh ruh ba ki shipai kiba sah ha ka ne ka CRPF Camp ki ju wan siew jingsiew na ki dukan ki ba don ha 9 mile Baridua man la ka sngi, namar haduh mynta ym pat tip ba ki shipai CRPF ki ba la ioh ia ka jingpang Covid -19 ki la iarung iamih ha kane ka iew ki ba don ha jylla Meghalaya.
Mynta ka sngi ki bor District    jong ka jylla Assam ki la pynbna “Containment Zone" ia ka CRPF Camp ka ba don ha 9 mile, Assam bad kane ka long hadien ba la test positive ia ki 6 ngut ki shipai CRPF, ki ba sah hapoh kane ka Camp ka ba don marshiliang surok bad ka jylla Meghalaya.
La iathuh ba haduh mynta 92 ngut ki shipai CRPF, ki la don hapdeng ka quarantine ha kane ka jaka sah jong ki katba ia ki briew kiba iajan bad kine ki 6 ngut ki ba don ia ka jingpang Covid-19 la phah noh ia ki ha Guwahati Medical College Hospital,  hapoh ka jing peit ki medical staff ban leh ia ka quarantine.
Shillong: U symbud myntri rangbah ka jylla u bah Prestone Tynsong, mynta ka sngi, u la iathuh ba ka sorkar Meghalaya ka dang pynkhreh da ki rel kyrpang na ka bynta ban leit shaw ia ki samla ka jylla kiba sahkut kum ha ki sorbah ha Mumbai, Pune bad hapoh ka jylla Goa.
Nalor kane u bah Prestone Tynsong, u la iathuh ruh ba ki la don kumba 9000 ngut tam ki samla ka jylla kiba sahkut ha kiwei pat ki jylla ka ri India kiba la wanphai shapoh Meghalaya bad ki don sa kumba 5000 ne 6000 ngut ki samla ki ban wanphai sha Meghalaya.
U bah Prestone Tynsong u la iathuh ba ka Rel kyrpang napoh ka jylla Telengana kaba kit 231 ngut ki samla ka jylla, kan poi sha station rel Guwahati mynta ka janmiet bad ka rel na Haryana kan poi shapoh station rel Guwahati ha ka 24 tarik jymmang 2020 kaba kit kumba 139 ngut ki samla ka jylla.
Haba dei pat bad ki samla ba sahkut hapoh ka thain Delhi, u bah Prestone Tynsong u la iathuh ba ka Rel kyrpang kan mih na Delhi ha ka 27 tarik jymmang 2020.
“Lada don ki samla kiba don hapoh Delhi bad ki jylla ba marjan kiba shem jing jynjar ban ioh tickets ‘online’, ki dei ban phone ha ki nomber 01123014341, 01123014451 bad ha u 9968262299 naka bynta ban ioh jing iarap" la bynrap u bah Prestone Tynsong.
Na ka liang u bah Prestone Tynsong, u la iathuh ruh ba ka Rel kyrpang napoh ka jylla Rajasthan kan mih na nongbah Jaipur haka 26 tarik jymmang 2020 bad iaki ba sahkut hapoh ka jylla Maharastra bad Goa, ka sorkar Meghalaya kan pyndep iaka jing leit shaw ia baroh ki samla ha shwa ban kut u bnai jymmang.
U symbud myntri rangbah u bah Prestone Tynsong, u la iathuh ruh ba shen ka sorkar kan pyntreikam noh ia ka kad lengsuin kaba don ha Umroi bad pyniaid Lengsuin na Umroi sha Kolkata ne na Kolkata sha Umroi kum shi bynta ban pynsuk ia kiba sahkut ban wanphai noh sha Meghalaya.
Kumban shu pynkynmaw dang shen ka tnat MHA, ka la pynmih iaka hukum ba naduh 25 tarik jymmang 2020 ki liengsuin ki lah ban sdang treikam noh ryngkat ka jing bud iaki kyndon ka tnat ka koit ka khiah.
Hooid ga don lano pat ta ka por kasgi bn wanshaw iagi.
Shillong: Ka Meghalaya Editors and Publishers Association (MEPA) ka la pynpaw ia ka jingsngewsih kaba jur ban tip halor ka jingkhlad noh jong uwei na ki nongthoh khubor uba la rangbah tam ha ka kam thoh khubor, u Bah Varioustar Nongsiej, ha kane ka sngi Thohdieng.
Na ka liang ka MEPA ha ka jingïalang sngewlem kaba long hynne ka sngi ha Mawkhar ka la pynpaw ïa ka jingsngewsih ban duh noh ïa uwei u nongthoh khubor uba la noh synniang ha ka imlang sahlang lyngba ka kam pathai khubor.
Ha katei ka jingïalang kaba la ïalam da u President ka MEPA, u bah Monarch Shabong ha ka jingdon ryngkat ki trai bad ki editor jong ki kot khubor, ka la don ka jingsngap jar kaba ar minit hadien ka jingpyrkhat kam kumno ban leh burom khatduh ïa tei u rangbah.
Ha ryngkat ka jingpyrkhat ïa ki kam, ki dkhot ka MEPA ki la pynkynmaw ruh ïa ka jingsdang jong u bah Nongsiej ha ka kam thoh khubor kata ha u snem 1993 ha ka kot khubor Mawphor bad ka jingdon bynta jong u ha ka kot khubor U Peitngor bad ka kot khubor Kynjatshai kaba u la shakri khatduh haduh ka sngi jingïap.
Ïa u bah Nongsiej, ki para nongthoh khubor ki ithuh kum u briew uba minot bad uba trei shitom khamtam ban pynthikna ba ki paidbah kidei ban ïoh ban pule ïa ki jingjia kiba manla ka sngi.
Ka MEPA haryngkat ka khubor sngewlem kaba ka phah sha ki bahaïing hasem, ka duwai ruh na ka bynta ka jingjahthait ka mynsiem jong u.
Ka MEPA ka la pynpaw ba ki kam noh synniang jong u bah Nongsiej uba long kum u Executive Editor ba mynta jong ka kot khubor Kynjatshai kin ïai pyrto ha baroh.
Ka jingleit ontep ïa u bah Nongsiej kan long lashai ka sngi ha ka por 2 baje nohphai sngi.
Ka Shillong Press Club mynta ka sngi ka dap da ka jingsngew kyndit bad sngewsih kthang ban tip ba i Bah Various Star Nongsiej, u Nongthoh Khubor ba la rangbah bha jong ka jylla bad uwei na ki dkhot ba shit rhem jong ka Shillong Press Club u la khlad noh kynsan ha ka miet jong ka 22 tarik u Jymmang, 2020.
Ka jingkhlad noh jong i, ka long ka jingduh kaba khraw ym tang ia ki para nongthoh khubor, hynrei ia ka jylla hi baroh kawei.
Ka SPC ha ka 23 tarik Jymmang 2020 ka la pynlong ia ka jingialang sngewlem bad pynlong ruh ka jingsngap jar kaba ar minit.
Na ka liang ka Shillong Press Club ka phah ruh ka jingsngewlem sha ka kurim ryngkat bad ki khun baroh ar ngut, U Godwin Warjri bad ka Evansaralyne Warjri.
“Bha, me u shakri ba bha bad ba ngeit, me la minot ha kiba khyndiat, yn ai nong ia me ha kiba bun.
To khie leit shapoh ka jing kmen u kynrad jong me", Mathaios 25:21.
Shillong: U myntri rangbah ka jylla u Conrad K Sangma mynta ka sngi ha ryngkat ka jing kynmaw burom ia u Dr.
Sailo ba la khlad noh na ka jing pang ‘corona virus’ u la plie paidbah biang ia ka Bethany Hospital Shillong ban shakri biang iaki paidbah ka jylla haba dei bad ka jing ai sumar.
Haka kane ka jing plie biang iaka hospital la don ryngkat ruh da i kurim jong Dr.
Sailo i ban shimti kum ka nongpyniaid ia ka hospital ryngkat bad ki nongtrei ka hospital.
“Nga ai khublei ia kiba ha ing u Dr.
Sailo bad ia baroh kiba don bynta bad ka Bethany Hospital na ka bynta ban shakri iaki paidbah ban ai jing sumar iaki paidbah ka jylla baroh kawei" la bynrap u Conrad K Sangma.
Na ka liang u myntri rangbah ka jylla u Conrad K Sangma, u la ong ruh ba ka jylla Meghalaya baroh kan nym klet ia ka jing shakri hok u Dr.
Sailo ban ai jing sumar ia ki paidbah hapoh ka jylla.
Guwahati: Ka jingdon kiba pang COVID-19 ha Assam, ka la poi mynta sha ka 319 ngut, ha kaba ki don mynta ka sngi, 63 ngut kiba dang shu ioh pang thymmai, ong U Himanta Biswa Sarma, myntri ka koit ka khiah ka sorkar Assam.
Na kitei ki 53 ngut kiba dang shu ioh pang thymmai, ki kynthup ia 44 ngut na ka  Sarusajai quarantine centre, 7 ngut na  Dima Hasao bad ar ngut na  Cachar.
Ha kawei ka khubor, U Himanta Biswa Sarma, myntri ka koit ka khiah, u iathuh ba ki don sa 4ngut kiba dang ioh pang biang ha  Morigaon district, 2 ngut na Nalbari bad sa kiwei ki dei na  Hojai, Nagaon, Jorhat, bad Golaghat district.
Haduh mynta, ki don 268 ngut kiba don ia katei ka jingpang, 54 ngut kiba la jem bad 4 ngut kiba la iap na katei ka jingpang.
Ka jingpang coronavirus, ka la rung ha Sikkim, ha kaba u don uwei uba ioh ia katei ka jingpang mynta ka sngi.
La iathuh ba utei u dei u samla, uba 25 snem ka rta, uba dang shu wan phai na Delhi.
Shillong: Ka JSU Shillong Circle, JSU Laskein Block Circle ryngkat ka JSU Mynso Unit ki la leit ban ia kynduh ia u Block Development Officer(BDO) ka Laskein Block, hynnin ka sngi na ka bynta ka skhim 100 sngi halor ka jingbymlah ban sam ia ka bainong sngi jobg ki jobcard holder lyngba ka Bank account jong ki.
Ka JSU Mynso Unit lyngba u President U Marphilous Lamin bad u Pynhunmi Chen uba long u General Secretary ki lah ai da ka jingthoh ha U BDO bad dawa ba dei ban pyntreikam noh da ka individual Bank account jong ki jobcard holder ban siew ia ka bainong sngi khnang ban lait mih ki kynrum kynram haba iadei bad jingsam pisa ha ka shnong Mynso A bad Mynso B.
Ka seng ka long ong ruh ba ia ka jingsam pisa lyngba ki account ha bank ka dei ka jingbthah na ka sorkar Pdeng ban lait na kino kino ki jingbam sap bad na ka jingjah klep ka pisa jong ki nongtrei 100 sngi.
Hadien ba ka seng ka lah dep kynduh ia u BDO, u la ai ka jingmynjur ban phah da ka jingthoh sha ka shnong ba ia ka jingsam pisa kan leit lyngba ka bank account shimet jong u nongtrei 100 sngi bad u lah ong ruh un sa phah tohkit halor ka jingsam pisa bainong sha ki kynthei.
Ka seng ka la ong ruh ba lah dei ban pynkiew noh ia ka bainong sngi, namar ba haduh mynta ka jingsiew ka long kaba dang duna lada iathew bad kiwei pat ki shnong.
Ki Paidbah jong ka shnong Hingaria ki pawpaw ka jingsngewnguh ka ba khraw bad jingiaroh ba kyrpang ia ka jinglong ba la kloi bad jingkylluid mynsiem jong u Ma Marshall Biam ba u la ai jingiarap da u khraw sha ki paidbah jong ka shnong Hingaria ha kum kane ka por hiran ba ki paidbah ki ia kynduh jingeh namar u covid-19.
Kum shibynta ha ka ba iadei bad kane, lyngba u rangbah Thepmon Khonglah lem bad katto katne ngut ki riew rangbah jong ka shnong Hingria ki ai ka jingpyrto ba kyrpang shikatdei eh ia u Ma Marshal u ba la kloi ban noh syniang khlem jingkhohnioh mynsiem sha u duk u suk khlem da niew shiliang iano iano ha kum kane ka por.
Ki paidbah ki pynpaw ba ki siew kylliang ia u Ma Marshall da ki ‘tien sbai ‘tien rupa jong ka Jingkyrkhu kyrdoh bad jingkitbok kitrwiang ba u Blei Un nangtheh kyrhai ia ki jingkyrkhu ha lor jong u lem bad ka iing ka sem.
Shuh shuh ba ki jingthmu ba bha jong u kin nang iai urlong na ka por sha ka por.
Ka jingpang coronavirus, ka la nang kiew shuh, ha kaba ki don  6,654 ngut kiba ioh pang thymmai ha kine ki 24 kynta ba ladep bad baroh kiba ioh pang corona haduh mynta, ki la poi sha ka  1,25,101ngut, ong ka tnat ka koit ka khiah ka sorkar India.
Kiba iap haduh mynta ka sngi, ki la poi sha ka 3,720 ngut bad kiba iap ha ki 24 kynta ba ladep, ki don 137 ngut.
Ka jingkiew jong kiba ioh pang, ka jur bha ha kane ka taiew, ha kaba ki don 35 hajar ngut kiba ioh pang ha kane ka taiew.
Kiba ioh pang ha ka 17tarik Jymmang, ki long 4,987ngut, ha ka 18tarik Jymmang, ki long 5,242gut, ha ka 20tarik Jymmang, ki long  5,611ngut, ha ka 22tarik Jymmang, ki long  6,088ngut, ha ka 23tarik Jymmang, ki long  6,654ngut bad ha ka 19tarik Jymmang, ki long 4,970ngut bad ha ka 21tarik Jymmang, ki long 5,609 ngut.
Na ka 6,654 ngut kiba ioh pang thymmai, ki don  2,940 ha Maharashtra bad  1,751ngut ha Mumbai.
Haduh mynta, kiba dang don ha katei ka jingpang, ki long  69,597ngut bad kiba la jem, ki long  51,784ngut.
Na ki 137 ngut kiba iap ha ki 24 kynta ba ladep, ki kynthup ia 63 ngut na Maharashtra, 29 ha Gujarat, 14 ha Delhi bad Uttar Pradesh, 6 ha West Bengal, 4 ha Tamil Nadu, mar 2 ha Rajasthan, Madhya Pradesh bad  Andhra Pradesh bad iwei ha  Haryana.
Nongpoh:Ki nongialam ka Synjuk ki Rangbah Shnong ka Umroi-Umiam Area, mynhynnin ka sngi ki la leit ban kynduh ia ki bor ba dei peit ka tnat bording (MeECL) ha Umiam bad kata ka long ban leit pynsngew ia ka jingeh, kaba la kynduh da ki paidbah nong shong shnong jong ki 24 tylli ki shnong kiba hap hapoh thain Umroi-Umiam ha Ri Bhoi.
Ka nongrim kaba la pynlong ia kitei ki nongialam jong katei ka synjuk ban leit iakynduh ia ki bor ba deipeit ka MeECL, ka dei hadien ba ki la ioh ia shibun ki jingujor na ki paidbah jong katei ka thain, kiba la ujor sha ka synjuk halor ka jingkiew stet ka bai bording hapoh jong katei ka thain, namar la don longiing kiba la iakynduh jingeh ban siew ia ka bai bording, ha kaba ka bai bording ka la poi da ki lak tyngka bad kaba la pynkyndit eh ia ki paidbah ha kitei ki shnong.
Ki nongialam ka Synjuk ki Rangbah Shnong Umroi-Umïam, ba la lamkhmat da u Bah S.
Thabah kum u Chairman bad u Bah P.
B Sylliang kum u secretary lem bad kiwei ki Rangbah Shnong ki la leit ban ia kynduh ia ka Executive Engineer ka tnat MeCEL, na ka bynta ban pan jingpynshai halor katei ka jingkiewstet ka bai bording ha ki shnong kiba don ha katei ka thain.
Haba kren sha ki lad pathaikhubor, kitei ki nongialam ka Synjuk ki Rangbah Shnong Umroi-Umiam, ki la ong ba ka nongrim kaba la pynlong ia ki ban leit kynduh ia ki briew ka MeECL, ka long ban leit wad jingtip na ki halor ka jingkiew ba syndet syndet ka bai bording sha ki paidbah kiba don ha kitei ki shnong.
Na ka jingujor kaba ki la ioh na ki paidbah nongshong shnong, kitei ki nongialam jong katei ka synjuk, ki la iathuh ba ki la don bun ki longiing kiba la poi ka bai bording da ki phew phew hajar bad don ruh na ki, kiba la poi haduh da ki lak tyngka bad kaba la pynjynjar mynsiem eh ia ki paidbah.
Ha katei ka jingiakynduh, katei ophisar jong ka MeECL, ka la kubur ba ka la don ka jingbakla ha ka rukom sam ia ki bai bording sha ki paidbah bad halor katei ka jingbakla, ka la ong ba dei ka jingbakla na kito ki franchise kiba la shim kontrak ban pynbit pynbiang ia ki bai bording.
Na ka liang katei ka ophisar ka MeECL, ka la ai ka jingkular ba ka kan sa pynbeit noh shen halor kitei ki jingbakla baroh, khnang ba kan ym pynjynjar ia ki paidbah kiba pyndonkam bording ha katei ka thain.
Shillong: Ka jing iatai halor ki card rashon, ka la khluit hapoh ka iing dorbar thaw ain ka jylla hapdeng u MLA ka Mawsynram u bah HM Shangpliang bad u myntri ka tnat sam marbam ka jylla u James Sangma.
Naka liang u bah HM Shangpliang jong ka Congress, u la pynpaw ba u la ioh jing tip lyngba ki rangbah shnong ka konstwensi, ba ki dang bun ki paidbah kiba don kumba 1 lak ngut ha ki shnong bapher bapher ka konstitwensi, kim don ia ki kad reshon kynthup iaka AAY, PHH, NFSA bad ka Non-NFSA bad kiwei kiwei de.
Ha kajuh ka por u MLA ka Umroi konstitwensi u bah George Lyngdoh, u la iathuh ba hapoh ka thain Umroi kumba 35-40 percent ki paidbah na bun tylli ki shnong kim don ia ki kad rashon katba katkum ka census 2011 ka pyni ba  98.
4% ki paidbah hapoh ka jylla ki don ia ki kad rashon.
Haba jubab halor kane, na ka liang u myntri sam marbam ka jylla u James Sangma, u la iathuh ka sorkar jylla ka iaid katkum ki kyndon ba la bthah ka tnat  National Food and Security Act (NFSA) bad ka sorkar kam lah ban iaid lait ia ki kyndon haba dei bad ka jing pynrung kyrteng iaki paidbah naka bynta ki card rashon.
U la iathuh ruh ba ka jing bun ki paidbah ki bym don ia ki kad rashon ka lah ban dei namar ba ki jing pynrung kyrteng na ka bynta ban ioh ia ki kad rashon kan long haduh u snem 2021.
Namar ka jing bym sngewhun ia ka jubab u myntri na ka liang u bah HM Shangpliang u thap kti bad u la ong “Ka tnat sam marbam ka jylla haka jaka ban wad ki lad lynti ka shu shong kyllain kti namar kam lah ban pynbiang marbam sha ki paidbah".
Na ka liang u James Sangma ruh u ong “Ka sorkar bad ka tnat sam marbam ka iaid kat kum ki kyndon ka NFSA bad kane ka dei ka por ba jynjar ym tang hapoh ka jylla hynrei ha baroh ka ri namar kata nga kynrpad ia u MLA ba donburom ba um dei ban leh politik iakane ka kam".
U myntri ka tnat sam marbam u James Sangma u la ong ruh ba ka tnat sam marbam ka jylla kan shim khia ia ka mat ban pynrung ia ki paidbah ba don iaki kad rashon hapoh ka census 2021 bad ia ki bym hap bad ka tnat NFSA ka sorkar kan sa pynbiang marbam lyngba ka skim ka sorkar kmie kata ka Atmanirbhar Bharat Scheme.
Shillong: U myntri ka tnat pule puthi ka jylla u Ma Lahkmen Rymbui mynta ka sngi hapoh ka ing dorbar, u la ong ba ka sorkar Meghalaya ka dang wad ki lad lynti ban plie biang ia ki skul, namar ka jing pynlong skul online kam lah ban pynbiang lut ia ki khynnah khamtam kito ba wan na ki long ing ba duk.
U Ma Lakmen Rymbui u la ong ba ka tnat pule ka jylla kan hap ruh ban pyrkhat ia ka koit ka khiah ki khynnah lada hap ban plie biang ia ki jaka pule hapoh ka jylla.
U myntri ka tnat pule u la ong ruh ba ka lad ai jing hikai ‘online’ kam lah ban bujli ia ka rukom ai jing hikai hapoh ‘class room’, hynrei ka dei ka lad ban kyntiew ia ki khynnah ban ioh kham bun ki jing hikai lyngba ka lad ‘online’.
Ia kane ka mat halor ka jingeh ki khynnah skul ban ioh jing hikai lyngba ka lad ‘online’ la wanrah da ka Kong Ampareen Lyngdoh bad u Zenith Sangma baroh arngut na ka seng Congress.
“Ka lad ai jing hikai ‘online’ kam lah ban bujli ia ka rukom ai jing hikai hapoh’class room’ namar ka ‘network’ ka thut bha khamtam ha ki jaka ba kham kyndong bad bun na ki kmie ki kpa ka jylla kim lah ban pynbiang ia ki khun da ki ‘smart phones’ ne ki komputer" la bynrap u Ma Lakmen Rymbui.
U myntri ka tnat pule puthi ka jylla, u la iathuh ruh baka jylla Meghalaya ka don kumba 9.
21 lak ngut ki khynnah pule bad ban pynbiang ia ki tiar ban ai jing hikai ‘online’ ia ki khynnah ka sorkar kan hap pynlut kumba T.
200 klur bad kane kam lah ban long kum ha kane ka por ba ka jylla baroh kawei ka dang iakhun pyrshah ka jing pang ‘corona virus’.
Shillong: Ka Jaintia Student Union (JSU) myn hynnin ka sngi ka la buh jing kylli sha ka sorkar Meghalaya, la ki shipai BSF bad ki Army kiba wan na kawei ka jylla, ki lah eksamin ne em, ha shuwa ba kin rung shapoh ka jylla Meghalaya.
U President ka seng JSU Shillong Circle, u samla Treiborlang R Suchen u lah ong ba dang shen lah ioh jingtip ba lah don ki shipai BSF ha Tripura kiba ioh ia kum une u khniang COVID-19.
Namar kane ka seng ka kwah ban ai jingmut sha ka sorkar, ba ka dei ban phah test ia ki shipai baroh kiba wan rung sha ka jylla ha kum kane ka por ba u COVID 19 u dang pur bha ha baroh ka pyrthei bad tang ha India marwei lah da ki lak ngut kiba lah ioh ia u bad da ki hajar kiba lah iap bad bun ruh ki kiba lah khiah.
Ka seng ka lah ong ba lada ka sorkar kam pat bthah ia ki ban test lah dei ban phah leh noh khamtam ia kito kiba dang shu rung shen bad kiban sa rung bad kine ki shipai baroh ba ki dei ban shim ia ka ‘Primary Test’ ha ki jaka eksamin ba lah buh kyrpang ha shuwa ban rung shapoh ka jylla.
U samla Treibor u lah ong, ba dang shen ha kine ki sngi u lah iohi da lajong ki khmat ba shikynhun ki shipai ki lah wan iew ha jaka iew paitbah hapoh sor Shillong bad lehse ki lah ban leit iew leit hat sha kiwei pat ki jaka hapoh ka jylla sha jaka kaba ki sah.
Ka seng ka lah ong ba lada jia ba ia kine ki kynhun shipai ym shym lah test ia ki kan buh kylla ia u paitbah ka jylla ha ka jingma namar ka don ka jingleit jingwan jong ki shipai bad ki ia thied ia pet ha iew ha hat bad ki nongdie jingdie.
Kumta na ka liang ka seng ka kyntu jur ia ka sorkar jylla ba kam dei ban kheiñ sting ia kane, wad lada ki lah dep ban test ia ki naki jaka ba ki wan hynrei dei ruh ban test ia ki shuwa ba kin rung sha ka jylla Meghalaya kumjuh.
Shillong: U myntri rangbah ka jylla Meghalaya, u Conrad K Sangma myn hynnin ka sngi, ula ong ha ing dorbar, ba ka sorkar jylla kam lah ban khanglad ia ka jing wankit dewiong na Assam, namar ka jing shalan ia u dewiong na Assam la iaid lyngba ki kyndon ka tnat Ministry of Home Affairs (MHA).
U Conrad K Sangma u la ong ba katkum ki kyndon ka MHA, la mana ba ki sorkar jylla kim lah ban tuklar ne khanglad ia ka jing wankit ia ki mar ba donkam na kawei ka jylla sha kawei pat bad kumjuh ruh ia u dewiong na ka bynta ban pyntrei noh iaki karkhana shna cement hapoh ka thain Jaintia Hills.
Ia kane ka mat halor ka jing wankit dewiong na Assam sha Meghalaya la wanrah da u MLA ka Mawlai konstitwensi u bah PT Sawkmie.
“Lada iaid katkum ka ain, ka sorkar Meghalaya kam lah ban khanglad ia ka jing shalan dewiong na Assam sha Meghalaya, namar ka MHA kala shah ban shalan iaki mar ba donkam na kwei ka jylla sha kawei pat ryngkat bad ka jing iaid ryntih ki kyndon ka MHA bad ka tnat ka koit ka khiah" la bynrap u Conrad K Sangma.
Kumban shu pynkynmaw ka sorkar ha ka 1 tarik u bnai jymmang 2020 ka la shah ia ki karkhana ban sdang pyntreikam kumba 50 percent ryngkat ka jing iaiad beit bad bud ryntih iaki kyndon ka sorkar bad ka tnat ka koit ka khiah.
Lah ban pynkynmaw ruh ba dang shen ki paidbah ka thain East Jaintia Hills, wat hapdeng ka ‘lockdwon’ ki la mih paidbah ban pyrshah halor ka jing shah ia ki trok kit dewiong na Assam ban wankit dewiong sha ka thain da kaba kynnoh ba ka jing shah iaki trok na Asssam ban wan pynhap mar sha ka thain kan wanrah ka jing ma iaka jylla baroh kawei namar ka jing pang ‘corona virus’ ka dang jur bha ha Assam.
Ki Waheh shnong ruh ha ka 21 tarik jymmang 2020 ki la ia kynduh ia u myntri rangbah ka jylla ban pynsngew ha u ia ka jing pyrshah ki paidbah ban wankit dewiong ki trok na Assam shapoh East Jaintia Hills.
Haba dei bad kane, na ka liang u myntri rangbah ka jylla, u la ong ba ka sorkar Meghalaya ryngkat bad ka tnat ka koit ka khiah ka peitngor bha ia ki draibar bad ki ba bud trok kiba wan na Assam bad ia ki ruh la ‘screened’ ha man ki jaka ba ki rung ha ki khyrdop ka jylla.
“Ka sorkar ka la bthah iaki bor district ka jylla ban peit thuh bha iaki trok bad ki kali ba wan na bar jylla kum shibynta ban teh lakam ia ka jing pur ka jing pang ‘corona virus’ hapoh ka jylla" la bynrap u Conrad K Sangma.
Shillong: Ka jing hap jong u slap naduh ka 20 tarik u jymmang 2020, ka la wan rah ia ka jingjulor, bad ka jingshlei um ha ki ba bun ki bynta jong ka sor Shillong.
Hynnin ka sngi kawei ka ing kaba don ha Mawlai Mawiong Umjapung ka la shah pynjulor lut hadien ba ka khyndew ka la twa bad rat ia kane ka ing.
Kane ka ing kaba la pra na ka jingtwa ka khyndew,ka dei jong ka Kong Wanda Lyngdoh, kane ka ing ka dei ka ba ki la ai wai ha ki 5 ngut ki briew.
Hynrei donbok, ba da ka jing husiar jong ka trai ing kam shem la don kano kano ka jingjia ba sngewsih, namar ba shuwa ba kan twa kane ka khyndew ka  trai  jong kane ka ing ki la bthah ia ki nongshong wai ba kin mih shuwa shabar.
Shillong: Ka ophis jong U Basan Raid Mawlieh, 12 Blang Hima khyrim, ka la nang pyntyllun ia ki kam leh i syngei sha ki shnong ba pher ba pher kiba shem ki jingeh ha kum kine ki por ba wan lynshop ka jingpang kylleng pyrthei.
U Lyngdoh Raid Mawlieh, ula leit ban sam khaw ha ka Shnong Pomlum,Lait kynsew bad Mawkajem bad ki shnong ba dangsah yn sa pyndep hadien, na ka bynta ban kner ki jingshakri ki taiew ban dangwan.
Ha shwa kata, la sam khaw ruh sha ki long iing ba duk ha Mawpran Nongmadan, Laitlyting Iewduh nalor kiwei pat.
Imphal: Sa uwei u briew, uba ioh pang Covid 19 ha Manipur bad mynta kiba don ia katei ka jingpang ha katei ka Jylla, ki long 26 ngut.
La ioh jingtip, ba uwei u briew uba 22 snem ka rta, u don ha ka jingshah sumar ha RIMS, Imphal.
La iathuh ba u dei uba wan na Delhi sha Imphal.
Baroh kiba ioh ia katei ka jingpang, ki don 26 ngut bad kiba dang shah sumar, ki long 24 ngut, ong ka khubor  na U Dr Khoirom Sasheekumar Mangang, Additional director bad u nongkren jong ka tnat ka koit ka khiah ka sorkar Jylla.
Ki kali ki la nang ia mih bun ha ki surok bah bad la iohi lei, kumba man kawei pa kawei ka kali, ka don da ki stikar, kiba la ai jingbit da ka DC ne da kiwei pat ki bor (bad lada ki la bun ki kali, ki ba ioh stikar, kumta ka khang shnong kam don jingmut shuh), nangta ki dukan, ki la nang plie, ki dukan kyiad ruh ki la plie, ki jingtei iing, ki la sdang shakhmat bad kiba bun kiwei pat ki kam; hynrei haduh mynta, ki don tang sai tylli (imat) ki bym pat plie bad kitei ki long ki iingmane, ki iing cinema, ki dukan ba ia bun, ki skul bad ki restaurant (wat la mynta, ki ailad ban shu shong bad leit bam shabar).
Lada ka long ban ia shong jngai haba shong bos, haba shong taksi, lada ka long ban ieng jngai, haba ia leit thied kyiad, lada ka long ban shong jngai, haba leit trei ha ki ophis sorkar, lada ka long ban ia shong jngai haba trei iing bad sa kiwei kiwei, kumta, kaei sha kaba khang ban pynlong ia ki jing lehniam ruh, da katei hi kajuh ka kyndon, namar ngi tharai, ba ki kynhun niam lei, kin nym pynkhein satia, kumba don kiba ia knieh lain ha ki Bank, ia knieh lain ha ki dukan kyiad bad kiwei kiwei.
Sa tang khyndiat taiew, ki jing leh niam jong ka Sein Raij bad kiwei, kin sdang sha Jaintia Hills, nangta ki jingiaseng jong ki balang Khristan, ki la duh da ki bun bnai bad nangta ki lehniam jong ki Shad Suk Mynsiem, ki la duh da ki bun spah tylli bad ka la dei namarkata ia ki kynhun niam bapher lem bad ka sorkar Jylla, ba kin pyrkhat thymmai ia kane ka kam shakri Blei, ha la ki jong ki jingngeit.
Kumba ka paw mynta, la iohi ba ka kyrdan jong ki nongleit jing ia seng lane ka kam shakri Blei, lane ka jing pynlong ia ki jing lehniam ka iahap ha ka thup jong ka jingleit sha ki bar, ki restaurant, ki dukan lymbung bad kiwei; hynrei ka la dei ban don ka jing pyrkhat kaba kham  jngai bad kaba kham jynsur na bynta ki kam shakri Blei, wat la ka dei ruh ban don ka jingai jingmut ba kin sngewthuh, ban iada ialade na ka jingma jong ka jingpang lem bad ki kyndon sorkar bad ngi ngeit, ba yn nym don kawei ruh ka kynhun niam, ka ban ialeh pyrshah bad lada ka long kumta, ngin ia peit ia kaei ka jingmut jong ki nongialam paidbah, namar ialade ruh ki smat bha, ban leit jing iaseng, khamtam ha ki por long jing iaseng heh.
Kum uwei na kiba ia don bynta ha ka kam synshar shnong ha nongkyndong nga dap da ka jingsngewkhia ha ka mynsiem haba nga ioh jingtip ba ki la don ki rangbah shnong kiba shim kabu ha ki sngi jong ka lockdown.
Nga la iohsngew ia ka jingud jingnam jong kiba bun ki briew kiba leit donkam kyrkieh, kum kiba leit shim dawai sha Shillong ki la shah pakhang lynti noh ha ki shnong haneng Nongstoin, kiba leit Shallang ki la shah pakhang lynti ha ki shnong harum Riangdo, kiba na ka thaiñ Langja kiba leit Nongstoin ki shah pakhang lynti shuwa ban poi Kriangrin, kiba leit trei sha khlaw ki la shah pakhang lynti lada ki iaid lyngba ia kawei ka shnong.
Kiba la ngat ha ka jingshah pakhang lynti ki iathuh ba ka jinglehmeng jong ki VDP jong kita ki shnong ka long kaba la palat.
Ki VDP ki kren kob hana ba ki la ioh ia ka bor kut na u Rangbah shnong ban examine ia ka jingkoit jingkhiah jong kiba leit jingleit bad ban check ia ki car pass.
Dei halor kita ba sa mih ka jingkylli – Hato u rangbah shnong u kham khraw ban ia u pulit? Hynrei katkum ka jingsngewthuh jong uba bun balang pat, ban leh ia kita dei tang ki nongtrei jong ka Health department bad ki pulit.
Shuh shuh kaba sngewthamula ka long – Kita ki VDP shnong ki khang lynti tang ia ki rit ki ria bad ki riewduk, katba ia ki heh ki haiñ bad ia ki menriewspah pat ki pyllait free.
Kaei kane? Hato kim dei ki riew rhah pisa bad ki riewbamsap? Ko ki VDP shnong bad ki rangbah shnong, wat shim kabu ho ha ka lockdown bad wat shim ia ka bor jong ka aiñ ha la ka kti.
Don pat ki shnong kiba pyrkhing tang ia kiba bieit, kiba shah jem, kiba duk bad kiba ki ki isih.
Kata, haba kiba bieit bad kiba duk ki leit jingleit sha kiwei ki district, ynda ki la wanphai sha la shong ki hap shong quaratine 14 sngi.
Katba ia kiba la nang la stad bad kiba kham dorbor ki shah free.
Kaei kane? Hato kam dei ka jingleh shiliang khmat?La don uwei u briew uba la ong ia nga, “Balei pastor phim ju wan mih shuh sha Mawthylliang?" Nga la jubab ia u, “Oh! Phim pat tip seh ia ka lockdown, ba hap ban shu shong ha ïing?" Uta u la ong biang ia nga, “Balei, kat ma phi u pastor phi dang tieng ia ki pulit? Hato kham khraw ki pulit ban ia u Pastor?" Te nga la ong ia u, “Me kren kai ne kren shisha ia kata? Lada me kren shisha ngan phun noh ia ki pulit ban wan kem ia me.
Balei me kren poh kat ia ki briew jong ka aiñ?" Uta u la pan map, “Map, nga la bakla.
"Kita ki VDP bad ki rangbah shnong kiba la pyrshang ban shim ha la ka kti ia ka bor jong ka aiñ ki dei ban panmap noh kum uta u briew bad kylla bamut noh ioh phin ngat ha ki jingeh.
Wat knieh kynthet ia u lathi na kti ki pulit ba phin ioh bom briew, ioh phin sha bom kylla.
Halor ka jingkylli hato u Rangbah shnong u kham khraw ban ia u pulit? Ans- Hooid kham khraw u Rangbah shnong ban ia u pulit.
Lada phim ngeit ne artatien ko nongai/nongthoh ia kane ka khubor sa kylli pat kumno ne balei u kham khraw te ngin sa ai jubab biang da kaba shai.
khublei.
Guwahati: Sa 3 ngut, ki don kiba dang shu ioh ia ka jingpang Covid – 19 ha Assam bad mynta kiba ioh pang, ki la poi sha ka 259 ngut, ong U Himanta Biswa Sarma, myntri ka koit ka khiah ka sorkar Assam.
Kitei kiba dang shu ioh, ki dei uwei na Sivasagar, na Nagaon bad Tinsukia District.
Shillong: Ka Dorbar Grand Council of Chiefs of Meghalaya bad ka Federation of Khasi States ka ai khublei bad pynpaw ka jingsngewnguh ia ka u Supervising Officer bad kiwei ki officer ka tnad Meghalaya Police COVID Control ia ka jingsted ka jingshim khia ka jong ki ban wad bad ban lap ia i samla pule ha i ba Khadlai(13) snem iba khlem don mobile bad kiba wanphai da ka train ha ka miet 21 May 2020 na Karnataka.
I ne i khynnah samla i la wanphai lang bad kiwei ki samla da ka train hynrei ynda poi ha Guwahati Railway Station ki la ia kiew la ka jong ka jong ka bos kaba la buh ia ki bahaiing ha ka jingeh namar kim shym tip shuh kumno bad iano ban phone baroh shi miet.
Ka long kaba donbok ba ine i khynnah samla i la kiew ia ka bos kaba dei bad i la poi Nongstoin.
Hynrei namar ba im don mobile im shym lah ban pyntip ne phone sha ki bahaiing bad ka la pynkhuslai shibun ia ki kmie kpa bad ki bahaiing kiba khlem tip hangno i don baroh shi miet.
Kiba haiing jong ine i khynnah samla ba khadlai snem na ka shnong Siangra, (shi kynta na Nongstoin), Hima Nongstoin, West Khasi ki la wad phone kylleng bad la poi ka phong sha u Bah John F Kharshiing, uba la pyntip mar mar ia ki bor tnad pulit ka jylla Meghalaya bad ka la long kaba sngewhun ia ki bahaiing jong ine i samla ba Khadlai snem ban ioh jingtip ha ka sngi ba bud por 3.
30 pm janmiet ha ka 22 tarik May 2020 da ka jingtreikam kaba sted jong ka tnad Meghalaya Police COVID Control, ki la lap ia ine i samla khynnah tang hapoh 30 minute kiba la iarap ruh ban pynwad bad ki la iarap ia ine i samla ba khadlai snem rta ba in ioh ia kren ia ki bahaiing lyngba ka phone.
Kiba haiing bad ki nongpyniaid shnong na Siangra, Hima Nongstoin, West Khasi Hills District, ki pynpaw ka jingsngewnguh ia ka tnad pulit khamtam ia u Supervising Officer Meghalaya Polic COVID Control ia ka jinglah ka jong ki ban wad bad ban lap ia ine i samla pule i bahaiing jong ki tang hapoh kyndiat por.
Kine ki samla kiba la wanphai ki la iaid ka lynti kaba san sngi kaban sah kynmaw ha ka jingim jong ki.
kumba lah ban sngewthuh kumba phra hajar tam ki samla ki la wanphai bad ki dang don sa kumba hynriew hajar kiba dang wanphai ha kine ki sngi.
Guwahati: Sa ar phew hynriew ngut ki don ki nongpang covid ha Assam bad mynta kiba ioh pang coronavirus ha katei ka Jylla, ki la poi sha ka 256 ngut.
U Himanta Biswa Sarma, myntri ka koit ka khiah ka Assam, u iathuh ba ka jingjia mynta ka sngi, ka dei kaba bun tam jong ki nongpang ha kaei ka Jylla.
La iathuh ba kitei ki nongpang, ki dei baroh na ka jaka shong kyrpang (quarantine centrei) kaba don ha Sarusajai Stadium, ha Guwahati.
Haduh mynta kiba don ia katei ka jingpang ha Assam, ki long 195 ngut.
Kham mynshwa mynta ka sngi hi, ki don hynriew ngut kiba ioh ia ka covid-19 bad kitei ki dei uwei na  Udalguri, Dhakuakhana, Cachar and Hailakandi bad sa arngut Sivasagar.
Shilong: Ki 2 tylli ki shnong kiba don ha South West khasi District, kata ka shnong Nongmluh bad ka shnong Mawphansaw, ki la mad ia ka jingeh kaba khraw hadien ba kine ki shnong kim shem la ioh ia ka bording Elektrik la kumba 7 bnai eiei.
La iathuh ba ka jingduh bording elektrik jong kane ki shnong ka long namar ka jingduh jong u Tranformers naduh u bnai Naiwieng 2019.
U samla Adamanstar Syrman u President KSU Nongmluh Unit u la iathuh ba halor ka jingduh bor ding elektrik jong kine ki ar tylli ki shnong, na ka liang ka Khasi Student Union Nongmluh Area Unit ha kane ka taiew ka la leit ban iakynduh ia u SDO jong ka MeECL ha Mawkyrwat ban pynsngew ia kane ka jingeh.
Ha kane ka jingiakynduh na ka liang jong une u ophisar u la pyntip ba u Transformer ba dei ban buh ha shnong Mawphansaw, u lah poi ha Mawkyrwat, hynrei na bynta ka Nongmluh ym shym pat la leh eiei haduh mynta, ha kaba wat ia u transformer uba lah sniew ruh pat wan kit haduh mynta.
Na ka liang jong ka seng ka la kyntu ia ka MeECL ba ka dei ban pynkloi noh ban wan kit ia u transformer hapoh ka shnong Mawphansaw, u ba la don lypa mynta ha Mawkyrwat bad kyntu ruh ia kane ka tnad ba ka dei ban pynkloi ban leh eiei halor u transformer ba lah sniew ha shnong Nongmluh.
Ka seng ka pynpaw ia ka jingsngewkhia bad ka jingsngewdiaw, halor ka jingshong dum khlem bording Ilektrik jong ki paidbah ka shnong Mawphansaw bad ki paidbah jongka shnong Nongmluh.
Kane ka jingsniew jong ki transformers ha kine ki ar shnong ka la buh jingeh iaki paidbah jong kine ki ar shnong.
Na ka liang ka KSU ka la kyntu ruh ia u MLA bad ia ki bor District ba ki dei ban peit lem halor kane ka bynta ban weng ia kane ka jingeh jong ki paidbah ka thain.
Shillong: Mynta ka sngi, ka Covid-19 Committee jong ka shnong 9 mile Baridua Ribhoi District, ka la leit ban jurip ia kawei na ki karkhana pynmih rong surok jong ka CRRI BITCHEM Knowledge centre kaba don ha ka shnong Baridua Ribhoi District, ka la lap ba ki nongtrei kiba kynthup ia u Manager, ki nongtrei,bad ki nongap pahara ha kane ka karkhana ki dei ki ba wan na Assam.
La lap ruh ba ki truck ki ba wan pynpoi ia ka rong ki dei kiba wan na West Bengal.
U bah John Sumer u dkhot jong ka Covid-19 Commitee Baridua,u la iathuh ba ha ka jingleit tohkit na u Manager jong ka CRRI-BITCHEM,u la kam ba u la ioh jingbit na ka ophis jong ka Deputy Commisioner jong ka Ribhoi bad ia ka copy la dep ban phah sha ka Dorbar shnong jong ka Baridua.
Hynrei na ka liang jong ka Dorbar Shnong, ka la iathuh ba kam shym la ioh kano kano ka jingthoh haba iadei bad kane bad ia ka jingai jingbit jong ka ophis ka DC Ri bhoi, kam dei ban shah ban wan rah ia ki nongtrei na bar jylla,hynrei ka dei ka jingai jingbit jong ka sorkar ban shah noh ban sdang ia ki kam karkhana tang ba ym dei ban wanrah ia ki briew na bar jylla.
Kum ki khun samla jong ka shnong ki ba peit bniah ia ka imlang sahlang, ha kane ka por ki la pynpaw ia ka jing sngewdiaw wat la ka jylla Assam ka dei kawei na ka thain ka ba la shah ktah jur ha ka khlam covid19, katba ki briew lane ki kali kit mar na Assam ki rung shapoh ka jylla Meghalaya man la ka sngi.
Na ka liang ka Covid Committee jong ka Baridua, ka la maham ia kane ka Company BITCHEM ia kane ka jing wanrah briew na ki wei ki jylla bad ruh ba ka dei ban pynshisha ia kata ka jing ioh jingbit ka jong u na ka DC Ribhoi bad na ka shnong Baridua, namar la paw pyrshah ba ka jing kam jong u Manager, ka long kaba u shu thok bad la bthah ruh ba kane ka karkhana ka dei ban khang shuwa ia kane ka jingtrei jong ki haduh ban da ioh ia ka jingbit ba paka lem kumta ka shnong, ka maham ba kan shim da ka wei ka lynti ban khanglad ia ka jing ioh rung suk kiwei ki briew na kiwei ki jylla sha ka jylla Meghalaya.
Shillong: Hynnin ka sngi, ka Sohra, ka mad ia ka jingther slap kaba da jubor shisha, ha kaba ka jingkhein, ba la ai da ka tnat peit mariang, ka pyni ba ka jinghap slap, ka la kot sha ka 212.
7mm.
Katei ka long, katba kum ka jingkhein kaba naduh ka por 8.
30 mynstep, haduh ka por 8.
30 mynmiet.
Ha katei kajuh ka por, ka Shillong, ka ioh slap 82.
2 mm, katba ka Umiam, ka ioh 71.
4mm.
Ka tnat peit mariang, ka iathuh ba lashai ka sngi, ruh kan dang bteng ban don ka jinghap slap kaba jur ha ka Jylla.
II.
Nga ju ïohsngew ha Ri Khasi,Mynba danglung u bnai ka sngi;Jingsuk jingkmen ka shlei kyrhai,Kat shaba leit, kat shaba phai.
III.
U lyoh ba dum kynsan u wan,Katba jingstad nangkiew kyrdan;U briew u sdang ban klet ï’U Blei,Ban mareh thong bad ka pyrthei.
IV.
Hangne akor la nang ringsdotIa spah pyrthei ba ngi lalot;La khun la kti ngim don por shuh,Ban sneng ban kraw ban pynsgewthuh.
V.
Ki khun ïa la ki kmie ki kpa,Da ktien ba khor ki pynphai nia;Sangsot ki kmie ki kpa bapli,Shu jaw ummat miet la bad sngi.
VI.
Tang jingkajia ha shnong ha thaw,B’la kiew skong jingsngewmeng sngewkhraw;Jingburom markylliang la duh,Jingsngewrit ruh baroh la duh.
VII.
Shano kan poi ka jaidbynriew,Lada ngim long kiba tipbriew;Kumjuh ruh kiba tip ï’U Blei,Katba dang im ha sla pyrthei.
VIII.
Ko Ri Khasi kyndit bynriew!Ia pha la tyllep da jingsniew!Akor burom la shong sator,Ha nongkyndong kumjuh ha Sor.
IX.
Da sur myllung nga pyrta jam,Phet ïap noh na kane ka khlam!Ko Ri Khasi baieid jong nga,Ko Ri b’la pun b’la kha ïa nga.
X.
Ka Ri jong ka burom akor,Ba la ju tip naduh mynnor;Sa shisien pat to ngin wanrah,Ïa nam burom kaba la jah.
Khublei shihajar nguh.
sngewtynnad.
Ha kane ka juk kaba ngi im mynta, ka juk kaba la palat liam ka jingstad u khunbynriew bad bun byllien ki riewstad (Scholar) ki pynlut por ia lade wat ban wad (Research) ia ka khmat U Blei ban lap haei U Blei u shong?Kumta ki la wad lyngba ki kor ki bor (Technology) wad bniah jong ki lane ki la leit kiew sha ka haw haw lane sha ki met bneng ki ngam sha ka duriaw sha ki krem ki kroh ban pynlut ia ka por jong ki bun bun snem ban wad haei U Blei u shong, hynrei kim shem satia.
Haba kim shem bun ki pynbna bad ki ong ba kiba ngeit bad kiba ong ba don U Blei ki dei tang ki ba ngeit bieit suda bad dei ki ba la shah pynsngewthuh bakla noh hano re hano.
Kumta ki ong ba kane ka pynpaw ba ki briew ki dang sah ha ka jinglong rim kum mynshwa ha ka por u shrieh u tngaw.
Namar ki stad pyrthei ki ngeit ba ia u briew u kylla na u Shrieh.
Shisien ar ngut shi paralok ki ba ia ieit thep mynsiem bha naduh dang khynnah rit naduh ba dang leit skul, ki ia shong kajuh ka klas bad ki ia shong kajuh ka ben la ong ba kine ki khynnah kim ju ia lait lok u wei ia uwei bad tang ha ka por miet ki ia khlad lok bad ki dei ruh ki khynnah ba smat bha sha jingiaseng khynnah step.
U wei u dei u khun ba kham biang kham bit hynrei u wei pat u dei u khun ba duk.
Kumta kine man ka sngi ki ia im lang kumne ym ju ia shun ym ju ia mai ym ju ia bynnud kaei kaei ba don ia bam lang ia sam lang.
Ka por ka iaid sted khlem lap ioh sngew kine arngut ki la pyndep ia ka matrik bad ha shnong bym pat don kolej (College) ki hap ban leit pule shabar na shnong kane ka la dei ka por ba ki hap ia khlad lok noh.
Kumta haba ki la leit pule ha la ka jaka u ne u ba duk u pule tang katto katne por u la leit pule mishonari (Missionary) noh ban ialap shaphang U Blei.
Hyntei u ne u wei pat u ba biang ba bit na iing ki kmie ki kpa ki la phah pule Saiantis (Scientist) noh sha bar ri.
Hadien katto katne snem ha ba u la pyndep ia ka jingpule Saiantis u la long u briew u ba stad bad bna nam bha ka pyrthei ha ka jingstad jong u ban wad bniah ban lap ban shem ia kiei kiei baroh.
Ka pyrthei ka ju bna ia ka nam bad khana tang shaphang jong u.
Hadien kumba katto katne snem u la mut ban wan phai sha la shnong, kumta ka jingpynkhreh pynkhrum ka la long kaba palat shisha namar ban wan u Saiantis bna nam ka pyrthei.
Ha ka sngi ba u wan ki la ia ap ki kynrem ki lyndan bad ka jingiatuid ki briew ki ba ap ia u da ki phew hajar.
Bad na ka liang u ne u paralok mishonari ruh u la leit ap lang ban ia kynduh ia la u lok ba ieit eh.
Ynda haba kine shilok ki la ia kynduh ki la ia khublei ia kdup ieit bad ia kren ia khana, Kumno phi lah don khun? La kylli u Saiantis.
Hooid nga la don arngut phi pat? Kylli u Mishonari, Nga te ngam lap phi ban wad tnga namar ba la bunkam palat jubab u Saiantis da kaba rymmuiñ artad.
Te phi trei aiu pat manla ka sngi? La kylli u Saiantis.
Nga shu trei tang i kam barit eh ha ka kam mishonari ban ialap ia ma khubor shaphang U Blei la jubab u Mishonari.
Shish ! phi kata ka dei tang ka jingngeit biej suda mano ba ong ia phi ba don U Blei, nga la pynlut por bun snem ban wad ia u ta u Blei ba phi ong ngam shym la shem satia haei u shong.
Kane ka dei tang ka kam kai suda la ong u saiantis.
U lok haba u iohsngew ia ki kyntien u saiantis u la sngewsih shi katdei eh bad u la mut ban ia kren ia khana ban pynsngewthuh ia u shapang U Blei hynrei um ioh por ba bun palat ki briew.
Kumta ynda la miet u la leit phai sha la ing u ne u Mishonari u la shu pyrkhat sah ia ki jingkren jong u bad u la kylli wei briew balei kein mynshwa ngi ia leit lang sha jingiaseng bad u ieit bad tieng ia U Blei hynrei mynta pat u kylla long kumne? Hadien 3 snem u ne u paralok mishonari u la khot sngewbha ia u ne u lok saiantis ba un pyllait por ban wan khnang ha ka jingkhawai sngi kha ki khun jong u.
Kumta u ne u saiantis ruh namar ba la khot u lok ba ieit eh u la wan pyllait bad wan shisha ha ka sngi khawai ha ryngkat ki nongbud jong u.
Tang shu rung ha iing u mishonari u ne u saiantis u la peit iap bieit ia ka sad iing ba la sad itynnad bha jong u ne u mishonari bad u la kylli, Mano ba shna ia kane ka sad iing jong phi? kaba da itynnad palat shisha ba ngan phah shna lem.
jubab u Mishonari don ba shna.
Mano kein la kylli u Saiantis, Don ba shna la jubab u Mishonari.
U ne u Saiantis u la dom Mano kein? haba don kumta te iathuh kyrteng.
Lok ba ieit nga kynmaw biang biang kumba lai snem mynshwa phi ong ia nga ba ym don Blei ha ka pyrthei bad ka jingngeit ba don u Blei ka dei tang ka jingngeit bieit.
Hato pyrkhat sa ma phi hato katei ka bneng kan shu long hi seh lada um don U Blei ba thaw ia ka? Hato um dei U Blei u ba thaw ba pynlong ia ka.
Lada ym don u nongthaw nongpynlong ka bneng kam lah ban long hi bad lada ym don u nongshna katei ka sad kam lah ban shu long hi kumtei kumba ka long dei ba don u nongshna la ong u Mishonari.
Phi ong nga la pynlut por bun snem ban wad ia U Blei, hato phi la wad ia U Blei da ka dohnud baroh bad da ka jingsngewrit? Ha leh phi wad da ka jingsngewsarong? Hato phi la khot kyrpad ia u kumba phi khot kyrpad iano re iano? Hato phi la pyrkhat mano ba la thaw bad ba pyrsad mynsiem ia phi? Hato phi lah kylli ia lade mano ba la pynkhiah ia ka jingpang jong phi ha kato ka por ba dang khynnah? Phi kynmaw ba ngi ia duwai lang bad phi bad U Blei u la pynkhiah ia phi? Kine ki kyntien ki la ngam bad dung ngak ha ka dohnud u Saiantis, bad u la sdang ban sngewthuh pleng U Blei u don.
Kane ka khana ka pynshisha ba U Blei u don tangba ngim lah ban iohi ia U Blei da ki khmat briew ba kynja doh Namar u Blei u long u kynja Mynsiem (God is spirit) (Ioannis 4:24) ka ktien U Blei ka ong " Wat ai ba u riewstad un sarong ha la ka jingstad, lymne uba khrawbor yn ym sarong ha la ka bor, u riewspah yn ym sarong ha ki spah jong u.
Hynrei to un sarong ha kane ba u shemphang bad ithuh ia Nga…….
naba ha kine kiei kiei Nga sngewbha kein" (Jeremaiah 9: 23-24) Naba u briew um lah kein ban iohi ia Nga bad ba un im" (Exodus 33:20) watla U Blei u don hajan eh bad phi phin ym lah satia ban iohi da ka khmat briew bad u ktien U Blei ka la ong shai, “Hynrei ia ka khmat jong Nga – Men ym iohi kein".
(Exodus 33:23) U Blei haba u pynithuh ia ha u Moses ia lade u ong, “NGA LONG BA NGA LONG" “Kane ka long ka kyrteng jong nga HA LA KA RTA, (Exodus 3:15-16).
Khublei shibun.
Kane ka jingia khun ia ka thma Covid-19 da ka central bad state goverment ka la wanrah ka jingthanda jai ia ki jingiakhih jong ki seng bhalang bapher bapher halor ki issue bapher bapher.
Ka jingiakhih ia ka issue Citizenship Amendment Act(CAA) ka la kynjah shwa jar mynta.
Ka issue them motor ne Harijan colory ha Them Mawlong ruh ym don ba phoh sniew shuh ha kine ki por.
Ka jingiakren ia shah niam(communalism) jong ka sorkar u Modi bad Amit Shah na Delhi ruh ym don ba nud saham shuh ba ki ing mane kim long jingiaseng shuh.
Ka issue beh noh ia une u Governor ba mynta ruh ym don ba kynmaw shuh lait noh tang ha kine ki sngi ba mih biang ka jingia kawang nia biang hapdeng ki seng bhalang bad une u governor ba mynta.
Ka kam District council ruh lah kham thanda mynta.
Ka jingstad jong ki nongialam na Delhi ban pynjari ia ka lockdown ha baroh kawei ka ri ka dei ha ka por ba biang eh bad ka jingmyntoi ia ka sorkar India bad sorkar Meghalaya ha ka por ba ki ia kynduh ia ki jingeh kiba bun.
U Prime minister,Narendra Modi bad Home minister,u Amit Shah ki la lait ka jing ktha khlieh na ka jingiakhih CAA ha baroh kawei ka ri India hadien ba mih kane ka thma jingpang covid -19.
Kumjuh ruh ka sorkar MDA ha Meghalaya ka la thanda jai na ka jingiakhih ki seng bhalang ba pher bapher.
Ka rukom iakhun ka sorkar ia kane ka thma jait jingpang ka iapher bak-ly-bak na ka rukom iakhun pyrshah ia ki issue ba la pynkhih ki seng bhalang.
Kane ka thma ka kham suk ia ka sorkar ruh namar ka sorkar ka la ioh ia ka jingiatrei lang jong ki paidbah baroh.
Ka jingsyier mynsiem bad jingtieng ki briew ruh ka pher ban ia kaba long kum ha ka por ka agitation.
wat la ki police ki phikir bha ia ka iaid ka ieng ki paidbah,hynrei ka iapher pat na ka jingleh ki pulit ha ka por iakhih ki seng bhalang.
Bun ki rukom leh niam ia ka riti ka dustur ki khasi ruh la pynsahngeh noh kum ka Shad Weiking,ka shad khasi ha ki shnong bapher bapher bad ki shad tnad seng khasi ha ki thain bapher bapher, wat ka good Friday ruh ka pjah slam slam mynta u snem.
Ki bun ki jinglehniam leh rukom kim paw shuh shabar mynta ba ki shu ia leh tang ban pyndep rukom ia ka niam ka rukom bad ka riti ka dustur.
Sngew synei ia ka jingkhawai ki nong thoh shongkurim(wedding ceremony) ruh namar bun ki la pynsahngeh noh ne buh teng shwa.
Yn nai ia kren ia kiwei kiwei ki jingkhawai sngewbha kiba ju mih man la ki sngi.
Ka Iewduh ha Shillong,ka iew kaba heh tam ha Meghalaya ruh kam treikam shuh ban ia die ia thied mynta la kumba ar bnai tam ei ei.
Kane ka jingpang Covid-19 ki ong,ba kan dang iai bteng bad iai neh hi junom ha kane ka pyrthei tad haduh ba ki briew kim shep tieng ne kim salia shuh ia ka kumba long kiwei kiwei ki jait jingpang ba shyrkhei hyndai kum u niangthylliew,ka prie ka pynhiar ne suhot mynshwa,ka jingpang TB,ka jingpang cancer ha kine ki snem nalor bun kiwei pat ki jait jingpang ba triem.
Dei tad ynda haba ki paidbah ki la sngewthuh bad nang ban ia pynbiang (adapt/adjust) ia kane ka jingpang khlam covid-19 ba ka pyrthei kan sa thanda bad long biang kumba ju long mynshwa.
Shillong: Mynta ka sngi ki samla ka jylla kiba don kumba 1403 ngut, ki la wanpoi na ka jylla Karnataka, lyngba ka rel kaba la pynbiang kyrpang ka sorkar.
Kum ban shu pynkynmaw kane ka rel, ka la mih napoh Karnataka ha ka 19 tarik jymmang 2020, ha ka por kumba 9 baje mynmiet ryngkat kumba 1403 ngut ki samla ka jylla kiba sahkut hapoh ka jylla Karnataka lem bad ki jylla markhap.
La ioh jing tip ba ka rel ka poi hapoh Guwahati ha ka por 3 shiteng noh phai sngi bad mynta ka jing pynrung kyrteng ia ki samla ka jylla Meghalaya ka dang iaid shakhmat haki khyrdop ka jylla.
Guwahati: Kiba ioh pang Covid 19, ki la nang kiew shuh shuh ha Assam, ha kaba mynta ki la poi sha ka 203 ngut.
La iathuh ba ki don saw ngut, kiba ioh ia katei ka jingpang iabit na Sarusajai Stadium, kaba ha Guwahati, ong u Himanta Biswa Sarma, myntri ka koit ka khiah ka sorkar Assam.
La iathuh ba ki don 2 ngut kiba na West Karbi Anglong District, sa arngut kiwei pat, ki dei na  Darrang bad Udalguri district.
Mynta kiba don ia katei ka jingpang bad kiba dang shah sumar, ki don baroh 142 ngut.
Kiba la jem ia katei ka jingpang, ki long 54 ngut bad mynta ka sngi, la pyllait noh ia arngut ki nongpang na   Mahendra Mohan Choudhury Hospital (MMCH) ha Panbazar Guwahati bad saw ngut kiwei pat na  Silchar Medical College Hospital (SMCH) bad Cachar district jong ka Barak Valley.
Kham mynshwa, mynta hi ka sngi, ki don 8ngut kiba ioh ia katei ka jingpang bad kitei ki dei na Kokrajhar, Sivasagar, Dhubri bad Dibrugarh District.
3ngut na kitei ki dei kiba na Kokrajhar, 2 ngut na Sivasagar, 2 na Dhubri bad iwei na Dibrugarh.
Nongpoh:U Parad (L) Shelis Mohon Roy Rajee, uba dei ruh u nongshong shnong hapoh ka shnong Lum Nongthymmai Byrnihat, u la khlad noh mynta ka step ha ka por 7 baje ei ei mynstep hapoh ka iiing lajong kaba don ha katei ka shnong, kata ha ka rta kaba 108 snem.
U Parad (L) Shelis Mohon Roy Rajee, u dei u lok jong I Meirad (L) Aiberis Chyne bad katkum ka jingiathuh ki briew, la ong ba la u dei uwei na ki riew rangbah ha ki por kiba mynshwa, bad uba la long ruh kum u Secretary ka Byrnihat Pyllun bad uba dei ruh uwei na ki rangbah, uba la noh synniang ia shibun ki kam babha ha ka thain Byrnihat hi baroh kawei.
Haba iadei bad ka jingkhlad u Parad (L) Shelis Mohon Roy Rajee, na ka liang Bah Sosthenes Sohtun, MLA ka Jirang, u la ai ka jingiaroh halor ki kam babha jong utei u Parad, namar u dei u briew uba la iarap ym tang ia ka thain Byrnihat, hynrei dei ruh uba la nohsynniang ha kiba bun ki kam babha.
Namarkata, u MLA ka Jirang, u la phah ruh ia ka khubor sngewlem sha ka longiing jong utei U Parad (L) Shelis Mohon Roy Rajee.
Shillong: U symbud myntri rangbah ka jylla u bah Prestone Tynsong, mynta ka sngi, u la iathuh ba kumba 30 tylli ki sniang ba iap hapoh ka jylla Meghalaya kam dei na ka jing pang ‘African Swine Flu’, hynrei kadei na ka jing pang ‘Classical Swine Fever’ ne na ka ‘Hog Cholera’.
“Katkum ka kaiphod ba la lap daki stad saintis napoh ka Indian Council of Agricultural Research (ICAR) ka kdew ba ki sniang ki iap na ka daw ka jing pang ‘Classical Swine Fever’" bynrap u bah Prestone Tynsong.
Ia kane ka mat la wanrah da u MLA ka Mawlai konstitwensi u bah PT Sawkmie mynta ka sngi hapoh ka ing dorbar thaw ain.
Kumban shu pynkynmaw ki la don kumba 30 tylli ki sniang ba iap kiba kynthup 9 tylli na East Khasi Hills, 12 tylli na Ri Bhoi, 2 tylli na West Khasi Hills, 4 tylli na Mairang sub-division, 4 tylli na West Jaintia HIlls, 1 na East Garo Hills bad 1 napoh East Jaintia Hills naduh ka taiew ba nyngkong u bnai jymmang haduh 15 tarik u bnai jymmang 2020.
Naka liang u bah Prestone Tynsong u la iathuh ruh ba katkum ka kaiphod napoh ICAR, 13 tylli ki samples naka 22 tylli ki pyni ba ki sniang ki iap naka jing pang ‘Classical Swine Fever’ bad kam dei naka daw ka jing pang ‘African Swine Fever’.
U symbud myntri rangbah u la ong ba ka sorkar naduh ba lap nyngkong iaka daw ba iap ki sniang, ka la pynlong iaka jing buddien bad la khang ruh iaka jing iadie ia thied iaki sniang nabar jylla Meghalaya.
U bah Prestone Tynsong u la ong ruh ba la kyntu ia ka tnat ri mrad ban buddien bha iaki jaka ri sniang ha kylleng ka jylla ban peit thuh bad buddien iaka koit ka khiah jong ki sniang.
Shillong: Mar syn tip shaphang ka case COVID-19 ba nyngkong ha Meghalaya, ki ASHA bad kito kiba pynbiang ia ki kam jong ki, ki la ioh jinghikai kumno ba kin long ka bynta kaba kongsan ha ka jingwad ia ki case COVID-19 ha ki containment zone.
Ia kawei na ki case la lap ha ka shnong Mawtharia Pomlakarai kaba don 70 tylli ki longiing.
Kane ka shnong ka don kumba 12 km na nongbah Shillong.
Ym slem hadien ba la lap ia kane ka case ba la sdang ia ka Community COVID Management Committee ha kane ka shnong ha kaba ka kong S.
Kurkalang, kaba dei ka ASHA, ka la long ka bynta jong kane ka kynhun.
Ka kam jong ka kong Kurkalang ka long kaba kongsan, ha kaba ka la lap haduh 35 ngut ki briew kiba don jingiadei bad ka nongpang COVID-19.
Haba la ai jingmut ia kine ki briew da ka COVID Committee ba ki dei ban shong marwei shuwa ha la iing (home quarantine), ka la leit peit ia kine ki briew ha la ki iing jong ki bad i la buddien ia ka jingsumar jong ki bad kiwei kiwei ki jingdonkam jong ki.
Ha ka jingiatreilang bad kito kiba trei mon sngewbha ha ka shnong, ka kong Kurkalang, ka la ai jingkyrshan ia ki nongshong shnong da kaba pynthikna ba ki ioh ia ki mar bam bad ka um dih.
Hapdeng kane baroh, ka la pynthikna ba kiwei kiwei ki kam jong ka, ki bteng beit kum ka jingai jingsumar ha ki iing ba don ki khyllung ba dang shu kha, ki longkmie ba armet, ki tymmen bad ki nongpang Tuberculosis, Hypertension bad Diabetes.
Ka la pynshlur ia ki longkmie ba kin leit kha khun ha ki hospital bad ka la pynshlur ia ki ruh ba kin pynthikna ba ki khyllung ba dang kha bad ki longkmie ba armet kin ioh ki dawai bad ka jingsumar kaba biang.
Da ka jingkyrshan jong ki bor jong ka shnong, ka la bteng beit ia ki kam jong ka, ha kajuh ka por ba ka trei ruh ia ki kam ba iadei bad ka COVID-19.
Kane ka la pynthikna ba ki kam ki bym iadei bad ka COVID-19 kim shah ktah.
Namar jong ka jingiatrei lang jong ka shnong bad ka nongtrei ASHA, ka shnong Pomlakarai mynta ka la lait na ka COVID-19.
Kito kiba trei ia ki kam ban iada ia ka Meghalaya na ka khlam COVID-19 ki la shim ia ka bynta kaba khraw ban tehlakam ia ka jingpur jong kane ka jingpang.
Ka jingialeh pyrshah ia kane ka khlam ha kane ka jylla ka la pyni ia ka jingiadei kaba jan hapdeng ki ASHA bad ki shnong.
Kumba 6700 ngut ki nongtrei ASHA ki la don bynta ha ki kynhun COVID Village Health Awareness bad ki kynhun Active Case Search ha ki jaka Containment.
Kine ki kynhun ki la kyntiew ia ka jingtip ha ki shnong shaphang kane ka jingpang bad ki lad ki lynti ban iada ialade na ka khlam COVID-19 kum ka jingpyndonkam ia ki jingda khmat, ka jingsait ia ki kti bad ka jingpynjngai iwei na iwei.
Lyngba ka jingwad ia ki nongpang, ki la plié lad ruh ban pynbiang ia ka jingtest bad ka jingsumar ha ka por ba biang.
Sa 47 ngut ki pulit, ki ioh ia ka jingpang khlam COVID19 ha Assam bad kumta baroh ki pulit, kiba ioh ia katei ka jingpang, ki la poi sha ka 196 ngut ha Assam, haduh mynta ka sngi bad 38 ngut na ki, ki la jem na ka jingpang.
U GP Singh,  additional director general of police (law & order), Assam, u thoh ha ka twitter jongu mynta ka sngi, ha kaba u iathuh ba 196 ngut ki la pulit, ki la ngat ia katei ka jingpang khlam covid 19.
La iathuh ba mynta ki don 932 ngut ki pulit, kiba don ha ka jingshong kyrpang.
Ka jingkwah ar met ka don bun rukom; don kiba kwah da ki jingbam bapher, don da ki jingkwah ban leit shane shatai, hynrei kane ka thei armet, ka kwah ban pyndait da ki ngap na kpoh jongka.
Kane ka thei armet, ka dei kaba na Texas bad katei ka shah kynthah ha ki ngap, ha ka kpoh ba at ar met jongka bad la iathuh ba ki don kumba shiphew hajar tylli eiei ki ngap kiba ia sop ia ka kpoh jongka.
Katei ka thei ar met, ka dei ka  Bethany Karulak-Baker, kaba im da ka kam ri ngap bad katei ka kwah ba ha kane ka kynti jong ka jing ar met, kan pyndait noh ia ka kpoh jongka, da ki ngap.
Ha ka dur, la pyni ba ka Bethany, ka ieng ha kawei ka madan phlan, kaba dei ruh ka jaka ri ngap jongka bad la iohi ia ki ngap, kiba sop ha ka kpoh jongka bad ka thoh pat ha ka dur “Kane ka dei kaba ma, wat ju pyrshang ban leh leh kumne, khlem da sngewthuh kham bha".
Ka khlam corona virus, ka kiew stet shi katdei ha India, ha kaba ha ki 24 kynta ba ladep, ki don  24,850 ngut kiba ioh ia katei ka pang khlam ha India.
Baroh kiba ioh pang ha ka Ri, ki la poi mynta sha ka  6,73,165 bad kiba dang shah sumar, ki long  2,44,814, katba kiba lah jem, ki long  4,09,083 bad nangta sa kiba iap ki long 19,268 ngut, ong ka khubor jong ka tnat  Health and Family Welfare mynta ka step.
Ha kine ki 24 kynta ba ladep, kiba iap ki long 613 ngut.
Ha Mexico, kiba iap ki don 523 ngut ha ka 4tarik Naitung 2020 bad baroh kiba iap, ki la poi sha ka  30,366; nangta ki don sa 6,914 kiba ioh pang thymmai bad baroh kiba ioh pang, ki la poi sha ka  252,165 ngut.
Ka jingbun kiba iap, ka la tam mynta ha Mexico, ban ia ka France bad mynta ka wan ha ka kyrdan ba san, hadien ka Italy.
Ha Brazil, ki don sa  37,923 ngut kiba ioh pang ha ki 24 kynta ba ladep bad kiba iap, ki long 1,091 ngut.
Mynta baroh kiba ioh pang, ki long 1.
5 million ngut bad kiba iap, ki la poi sha ka  64,265 ngut.
Ki don da ki spah ngut ki dkhot jong ka  Black Panthers, kiba la ia mih hynnin ka sngi bad ia lum lang ha khmat jong ka dur mot jong ka Stone Mountain Confederate Memorial, ha kaba ki la dawa ba dei ban weng noh ia katei ka dur mot, kaba la ju shim ba la tei, da ka kynhun ki dohlieh ka Ku Klux Klan.
Ym tang katta, ha katei ka jing iakhih paidbah jong ka 4tarik Naitung 2020, ki la don ruh kiba leit sha ka Trump Tower bad kiba thang ia ki lama jong ka Ri America bad nangta kiba leit tur ruh sha Washington DC.
Katei ka dei ka jingiakhih, kaba la pynbeit khnang, ha ka 4tarik Naitung 2020, ha kaba da ki phew hajar ki nong America, ki ia mih ban pynpaw ia ka jing pyrshah, halor ka jingleh bein ia ki dohiong, kiba don ha katei ka Ri, lane kaba kiong blacklives matters.
La iohi ba u paidlang, uba ia lum kylleng ka Ri America, ki la ia thang ia ka lama jong katei ka Ri, ba kynthup ruh ha ka nongbah New York, ha khmat ka Trump Tower bad ha kiwei de ki jaka bapher.
Ka dur mot jong ka Stone Mountain Confederate Memorial, ka dei ka jingtei nam kaba khyndai mala bad ka dei ka dur mot, kaba la shim ba ka dei kaba pyni ia ka jingiapher jait bynriew ha ka Ri America.
Ki la don bun kiba iai dawa ban weng noh ia katei ka jingtei, kaba don ha rud nong jong ka Georgia, hynrei haduh mynta, ym pat lah ban weng noh na katei ka jaka ba ka don katei ka jingtei nam.
Ha katei ka jing ia mih pyrshah, hynnin ka sngi, la iohi ia ki dkhot jong ka Black Panther Party, ba ki ia tap ia la ki khmut ki khmat jongki bad ba ki ia ieng ha khmat jong katei ka jingtei ka  Stone Mountain Park.
Ka Black Panther Party, ka dei kaba la tip kham mynshwa, da ka  Black Panther Party for Self-Defense, ha kaba la seng ha  Oakland, California, ha kaba la seng da ki samla pule jong u snem 1966 bad kitei ki kynthup ia U  Bobby Seale bad U Huey Newton.
U nongrwai ba khraw jong ka America, U  Kanye West, uba ju kyrshan radbah ia U Donald Trump, ula rai ban iakhun ia ka shuki President jong katei ka Ri, ha kane ka kynti kaba mynta.
“Ngi dei ban ioh ia ka jingkular na bynta ka Ri America, da kaba ngi aiti ha U Blei jongngi, ban pyn ia tylli ia ka jing iohi jongngi bad ban tei ia ka lashai jong ka Ri.
Ngan iakhun ia ka kam President jong ka  United States," thoh U West ha ka Twitter jongu.
Ym lah tip shisha, la U West, u la pynkhreh shisha ne em, namar ba ka elekshon, ka dei ban long ha ka 3tarik Naiwieng 2020.
La iathuh ba mar ia pynbna U West, u paralok jongu ruh, uba dei u khlieh duh jong ka kompeni  SpaceX, ula pynbna, ba un kyrshan tylli ia U West, ha kane ka jing iakhun jongu, ban jop ia ka shuki President jong ka Ri America.
Guwahati: Ka khlam corona virus ha Assam, ka la nang kiew stet haduh katta katta, ha kaba hynnin ka sngi, ki don 1,202 ngut kiba ioh ia katei ka jingpang bad baroh kiba ioh ia ka khlam covid ha ka Jylla, ki la poi sha ka  11,001.
U Himanta Biswa Sarma, myntri ka koit ka khiah ka Assam, ha ka tweet jongu, hynnin ka miet, u iathuh ba ki don 1,202 ngut kiba ioh pang khlam covid bad na kitei ki don 777 ngut kiba tang na ka sor bah Guwahati.
Haduh mynta, kiba dang shah sumar ia katei ka jingpang, ki long 4,657 ngut bad ki don sa 6,327 ngut kiba la mih na ki jaka sumar pang bapher.
Kiba iap, ki don mynta 14 ngut ha ka Jylla.
Ka khlam corona virus, ka nang kiew stet shi katdei ha India bad ha kine ki khyndiat sngi ba ladep, ka la kiew sha ki 20 hajar khlieh, ha ka shi sngi, na kaba long tang da ki phew bad ki spah ha U Lber 2020, ha ka por, ba katei ka jingpang, ka dang sdang pur bad la kynmaw ruh ba ha kitei ki bnai, ba ka jingpang, ka ioh ban rung ha Delhi, Kerala, Jammu bad ha ka 9tarik Lber 2020, ngi kynmaw, ba na ki 44ngut, don 16ngut ki bar ri.
Ha U Lber ruh ka jingpang khlam, kam pat shym la jubor satia, ha kaba kiba ioh ia katei ka jingpang, ki pat don, wat  tang da ki hajar ngut bad ka dei ruh ha katei ka por, ba la sdang ia ka pakhang shnong, kaba 21 sngi, naduh ka 25tarik Lber 2020.
Ha kitei ki sngi jong ka pakhang shnong, ha kaba la set slung ia u paidlang ka India, ha la ki jong ki jong ki iing; hynrei kaba lyngngoh ka long ba ka jingpang khlam ka la nang kiew stet haduh katta katta bad kat haduh kine ki sngi, ngi iohi, ba na ki hajar, ka la poi sha ka 6lak ngut tam bad kaba long antad, kumba 20 hajar ngut ha ka sngi sisngi.
Mynta ka India baroh kawei, ka la ngat lut khoit ha katei ka jingpang, ha kaba ha U Lber, ki don tang 5,6 tylli ki jylla kiba ioh ia katei ka jingpang khlam.
Khlem da iakren shuh ia ka India, haba peit ia ka thain shatei lam mihngi, ngi iohi, ba ka jingma, kaba khraw ka ap ha ki sngi ki ban sa wan, ha kaba ka sor bah Guwahati, kaba dei ka sor bah jong ka khaii pateng, hynrei mynta, ka la kylla long noh ka sor bah jong ka jing pyn saphred ia ka  jingpang iabit coronavirus bad kumba ka paw, ki khappud jong ka Meghalaya, kim long shuh kiba shngain, namar katei ka khlam, ka la jubor bha ha Guwahati.
Na kaba paw ha ka jylla, ngi iohi, ba la jynrat na dyngkhong syndon ia katei ka jingpang, lyngba  ka jing kitkhlieh jong ki paidbah, lyngba ki dorbar shnong; hynrei ka jingiaid mon jong ki bor shipai, ki nongtrei ophis sorkar, ka la buh ia ka jingma kaba khraw nangne shakhmat bad haduh mynta, la iohi, ba ki la don da ki phew ngut ki shipai BSF, kiba la ngat ia katei ka jingpang kynsha bad ia kitei ki bor shnong, kin nym lah satia ban ri ban sumar  ia ki bad haba ka long kumta, ka don ka jingma ba kan nang pur katei ka pang khlam ha ka Jylla hi baroh kawei.
Ngim tip, ia ka daw tynrai, la ka dei na ka jingtlot ka sorkar Jylla, lane ka jing saitlah ki bor shipai bad ki briew ka sorkar India, ba kitei kim kohnguh ia ki kyndon bad ka dei na katei ka daw, ba ki sdang ban wan bret jingpang sha ka Ri Khasi Jaintia.
1.
U Blei U khot I’U Jeremaiah,U ba dei u khun U Hilkaiah;Ba un long U Nongiathuhlypa,Ka jaitbynriew ka HimaLa thoh da U Mr.
Mebanshaniah.
S.
MarbaniangEmail.
mebanmarbaniang03@gmail.
com.
U Bernie Ecclestone, uwei na ki heh spah ka pyrthei, ula jan dap 90 snem ka rta bad myn sngi balang, ula ioh khun shynrang.
U Bernie, u dei u heh spah bad u trai jong ka jing ialehkai   Formula 1, ula ioh khun shynrang na ka tnga jongu, ka  Fabiana Flosi, 44, ha kaba ka ioh khun hynnin ka sngi.
Ka Miss Flosi, ka ioh ia u khun, uba 3 kilo 20 gram, ha kaba la ai kyrteng da U  Alexander Charles Ecclestone, ha kaba la kha ha Bern, Switzerland, ha kaba ki ia shong ia sah kynjah ha katei ka shnong, na ka pakhang shnong coronavirus.
U Bernie, ula don ka khun kynthei, ka Deborah, kaba 65 snem, na ka tnga ba nyngkong jongu, ka Ivy Bamford, nangta sa ka Tamara, 35 bad ka Petra, 31 na ka tnga ba ar jongu, ka  Slavica Radic.
U Bernie, un dap 90 snem ha U Risaw.
Shillong: Sa uwei pat u briew, uba don jing iadei bad u nongpang khlam covid 19, uba na Khanapara, ula ioh ia katei ka jingpang ia bit mynta ka sngi, ong U Conrad Sangma, myntri rangbah ka Jylla, haba thoh ha ka peij jongu ha facebook.
Lyngba ka jingdon jong utei uba ioh pang mynta ka janmiet, kumta baroh kiba ioh pang, ki la poi sha ka 26 ngut, katba kiba la jem, ki don 43 ngut, ong U Sangma.
Ha kane ka jing ialeh pyrshah ia ka khlam corona, ki don bun jait ki jingdeng mask bad ki rukom shna ruh kumjuh, hynrei na ka bynta uwei u briew, uba ha  Pimpri-Chinchwad district jong ka Pune; u shna ia ka mask jongu, kaba da ka ksiar suda bad kaba shongdor  T.
2.
89 lak.
U Shankar Kurade, u iathuh ba ia katei ka mask, la shna da ka ksiar, tangba ka dei kaba stad shibun bha bad ka don ki thliew kiba u lah ban ring bad pynhiar mynsiem ruh; tangba U Shankar, u iathuh ba um lah satia ban pyn thikna, la katei ka mask kaba da ka ksiar, ka lah ne em ban iada pura ia u, na ka khlam corona.
Shillong: Ka Meghalaya Bharatiya Janata Party (BJP) lyngba u President u bah Ernest Mawrie mynta ka sngi ka la kyntu ia ki bor pulit ban kem mardor ia kiba donkti ban thombor bad pynmynsaw ia 5 ngut ki samla bar jylla kiba dang ialehkai Basketball ha Lawsohtun Block VI haka 3 tarik Naitung 2020.
Lyngba ka kyrwoh ka Meghalaya BJP ka la pynrem ia ka jing shah thombor bad kyntu iaki pulit ban kem mardor iaki ba pynkhein iaki kyndon ka sorkar ne ka tnat ka koit ka khiah.
Kumban shu ban 5 ngut ki samla bar jylla kiba dang ialehkai basketball kila shah thombor ha kumba 20 ngut ki briew bym ithuh kiba la wan ryngkat bad ki tiar pynmynsaw.
Mynta ka sngi, ka Maharashtra, ka la tam sha ka 2 lak ngut kiba ioh pang coronavirus bad katei ka dei hadien ba ki don  7,074 ngut kiba ioh pang mynta ka sngi  bad nangta sa 295 ngut kiba iap.
La iathuh ba 124 ngut ki dei kiba iap ha ki 48 kynta ba ladep bad nangta sa 171 ngut kiba iap ha ki khyndiat sngi mynshwa.
Ha Guwahati, la pynbna mynta ka sngi, ba ka Raj Bhavan, ka dei ka jaka ba don ka jingpang khlam coroanvirus, hadien ba arngut ki nongtrei jong U Lat ka Jylla, ki ioh jingpang covid 19.
Ha Mizoram, ka sorkar ka la buhteng shwa ia ka jingplie ia ki skul ha katei ka Jylla.
Kham mynshwa ka sorkar Mizoram, ka la pynbna ba plie ia ki skul, naduh ka 15tarik Naitung 2020, hynrei hadien, la buhteng noh shwa, katba kum ki kyndon jong ka sorkar India, ong U  Lalchhandama Ralte, myntri ka pule puthi ka sorkar Mizoram.
Shillong: Katkum ka kyrwoh ba la phah da u  Bah G.
K.
Iangrai, u Asstt.
Inspector General of Police, u la iathuh ba ki pulit ki la rah ia ki 11 ngut ki briew ban tohkit halor ka jingshah shoh jong ki 5 ngut ki briew,ha ka 3 tarik u Naitung 2020 ha Lawsohtun.
Ha ka 3 tarik u Naitung 2020, ki 5 ngut ki briew ki ba la tip kyrteng kum u Arindam Deb, Subharshi Das Purkayastha, Saptarshi Das Purkayastha, Binak Deb, Bishal Ghosh bad U Prittish Deb, ha ka por kumba 12:30 baje eiei ki la shah shoh ha ki briew kiba don kumba 20-15 ngut ha jaka lehkai basketball ha Block IV kaba don Lawsohtun.
Ha ka ba iadei bad kane ka kam runar, la register ia ka case No.
71(07)20 ha Laban Police Station hapoh ka  sections 326/307/506/34 IPC.
Ia ki 3 ngut ki ba la suba ba ki don kti ha kane ka jingjia la rah ban toh kit myn hynnin, kat ba ia ki 8 ngut ki ba suba ba ki donkti lang ban shoh ia kine ki 5 ngut la rah ban tohkit mynta ka sngi.
Ka jingtoh kit halor kane ka jingjia ka dang iaid sha khmat,na ka liang ka tnad pulit ki la buh ruh ka jing kyrpad ia ki briew ba la da don kiba iohi ia ka ne ka jing jia kin wan sha khmat ban iarap ia ki kynhun tohkit ban lap ia ka jingshisha.
Ka tnad pulit ka la maham tyngeh ia kino kino ki ba pyrshang ban wanrah ia ka jingiapher jait bynriew,bad lada lap kiba leh pyrshah yn pynshitom ia ki kat kum ka ain.
Shillong: U Director ka tnad ka koit ka khiah, u Dr A War, u la iathuh ba ki jaka kiba mynta ki donkam ban pynsted ia ka jingtest naphang (random testing) ia ki nongshong shnong ka dei ka Khanapara bad ka 13 Mile Ribhoi District.
Kane ka long hadien ka jingtest Covid -19, ia ki 10 ngut ki briew kiba sah ha Ribhoi District, kata 5 ngut na Khanapara, 4 ngut na 13 Mile bad 1 na Umden Nongtluh bad mynta ka sngi ka tnad ka koit ka khia ka la sdang ia ka jingtest naphang (random testing) na ka shnong  Khanapara.
U Dr War u la iathuh ba ki briew jong ka tnad ka koit ka khia mynta ka sngi ki la sdang ia ka jingtest naphang (random testing) na ka shnong Khanapara ha ka ba 350 ngut ki briew la dep leh ia ka test lyngba u Rapid testing kits.
U Dr War, u la iathuh ruh ba lyngba ka jing pyn jari ia ka Curfew ha ki bynta jong ka Byrnihat ter ter shaduh Khanapara kan iarap ban ym ailad ia ka jingpang Covid-19 ba kan ioh ban pur sted ha kane ka jaka namar ki briew kin ym ioh ban iakhleh.
Shillong: U Conrad K Sangma, myntri rangbah ka Jylla, ula thoh mynta ka step, ha ka peij jongu ha facebook, ba ki don saw ngut kiba iajan bad uwei u nongpang khlam covid 19, kiba la ioh ia katei ka jingpang iabit coronavirus ha Ri Bhoi District.
Utei u nongpang, u don mynta ha Assam, ong U Sangma.
Mynta baroh kiba dang don ha ka jingpang, ki long 22 ngut bad  kiba la jem ki long 43 ngut.
Lyngba ka jingdon ki nongpang kiba la koit noh kaba la kot haduh 91% bad tang 3 tylli ki case COVID-19 kiba dang iaid mynta (haduh ka 26 tarik u Jylliew, 2020), ka Meghalaya ka la lah ban iakhun pyrshah ia ka khlam COVID-19 da kaba shim ia kane kum ka thong hakhmat ki lad sumar nongpang.
Ha ka por ba ki ri ha kylleng ka pyrthei ki shem jingeh ban pynduna ka jingktah jong kane ka khlam, kane ka jylla jong ka thain shatei lam mihngi ka la ioh mad katto katne ka jingjop.
Ka Meghalaya ka la pyntreikam ia ka rukom ialeh pyrshah ia kane ka khlam kaba don lai bynta – ka jingwad ia ki briew kiba wanrah ia kane ka jingpang, ka jingpynkhlain ia ki lad sumar nongpang bad ka jingkyntiew ia ka jinglah jong ka imlang sahlang ba kan ialeh pyrshah ia kane ka khlam.
Ban ioh ia ka nam kum ka jylla kaba bun tam ki nongpang kiba la ioh jingkoit ha kane ka ri, ka Meghalaya ka la pyntreikam ia lai tylli ki sienjam shuwa ban lap ia u nongpang COVID-19 uba nyngkong ha ka jylla – ka jingpyndonkam ia ka rukom khein SIER ba la shna ha ka jingiatrei lang bad ka Indian Institute of Public Health (IIPH), Shillong ban sngewthuh ia ka jingantad lypa bad ka jingpynkhreh, ka jingpynsaphriang jingtip shaphang kane ka jingpang hapdeng ki nongshong shnong bad ka jingpyntrei kam ia ka State Response Team (SRT) ban peit bniah ia ki kam ba iadei bad kane ka khlam.
Ki sienjam ba lai byntaKa Meghalaya ka la pyntreikam ia ka rukom peit bniah ia man u briew uba wan rung sha ka jylla ha kane ka por jong kane ka khlam.
La pyndonkam bha ia ka teknoloji ha kane ka kam bad kumta la saindur bad la wanrah ia ka rukom treikam kaba bun bynta ha kane ka kam.
Ka jylla ka la plié lad ba ki briew kiba wan sha ka jylla kin lah ban pynrung kyrteng lypa shuwa ban poi.
Ia baroh ki jingtip la lum bad buh ha ka database bad ka jylla ka lah ban sngewthuh katno ngut ki briew kin wan.
Ki briew ki hap ban pynrung kyrteng ialade da kaba phone sha 108 ne pynrung kyrteng online ha ka  pyntreikam ia ka rukom screen kaba khlain mar syn rung ki briew hapoh jylla bad hadien kane la leh ia ka RT-PCR (reverse transcription polymerase chain reaction) ha ka por ba ki dang shah pynshong marwei (institutional quarantine).
Hadien kane, la sdang ia ka jingwad ia ki briew kiba don jingiadei bad ki nongwan bad ynda la pynthikna ba kim don jingpang, la phah ba kin shong marwei shuwa ha la iing (home quarantine).
Lyngba ka IVRS (Interactive Voice Response System), ka don ka jingpeit bniah ia ki nongwan haduh 14 sngi ha kaba ki nongsumar nongpang ki leit ruh sha ki iing jong kine kiba wanphai khnang ban ioh jingtip ba kham bniah halor ka koit ka khiah jong ki.
Ka jylla ka la pyndonkam ia ka Geo-Fencing App ban wad ia kito kiba la pynkhein ia ki kyndon ba iadei bad ka jinghap shong shuwa marwei.
Ia palat 120 tylli ki Corona Care Centre bad hospital la peit bniah da ki ophisar lyngba ka Corona Care Management (CCM) Application, kaba buddien ia ki briew kiba don jingma ban ioh ia kane ka jingpang bad kito kiba la pynthikna ba don kane ka jingpang naduh ka por ba ki pynrung kyrteng ialade ha ki hospital ne ki jaka sumar haduh ban da pyllait ia ki ban leit phai sha la iing.
Ia baroh kine ki jingtip la lum ha ka Integrated Multi-Dimensional Response System, Sankalp dashboard.
Ia kine baroh la pyndonkam ban peit ia ka jingbun ki dak jingpang, ban ithuh ia ki cluster, ban ithuh ia ki briew kiba don ki dak jingpang kiba khie shi khie, ban tip katno ngut ki briew ki dang don hapoh ka jingpynsah marwei bad ban peit ia ki jingdonkam.
Ka rukom pyntreikam jong ka Meghalaya ia ka jingantad lypa bad ka jingpynkhreh ka la wanrah ia ka jingpeit bniah ia ka jingdonkam ban pynkhlain ia ki lad sumar nongpang bad hadien kane, ka jylla ka la shim ia ki sienjam ban pynkup bor ia ki jaka sumar khnang ba kin lah ban ialeh pyrshah ia kano kano ka jingeh.
Kum ban shu kdew, ka jingdon ki ventilator ka la kiew na ka saw tylli haduh 71 tylli mynta.
Ka la pynbiang ruh ia ki jingdonkam haba sumar ia saw jait ki nongpang – ki bym don dak jingpang ne Category A, kiba duna dak jingpang ne Category B, kiba bun dak jingpang ne Category C bad kiba khlain bha ki dak jingpang ne Category D.
Nalor ka jingshah pynshong marwei ha la iing (home quarantine) ia ki briew, ka Sorkar ka la plié lad ruh na ka bynta ka jingpynshong marwei ha ki Corona Care Centre ha ka nongbah Shillong bad Tura na ka bynta kito ki bym don jaka ha la iing ban leh ia kane ka kam.
Sa kawei pat ka sienjam kaba phylla ka long ka jingsdang ia ki Community Quarantine Centre ba la sdang da ki shnong.
Ki shnong bad ki dong bapher bapher ki shimti ia ki jaka ba lait bad ki pynbiang ia ki jaka shong marwei ia kito ki bym lah ba leh ia kane ha la ing.
Khnang ban lait na ka jingkiew stet kane ka khlam, ka Meghalaya ka la kyntiew ia ka jingtest sha ka 400 tylli ki test shi sngi bad 2000 tylli ki test shi sngi ha kaba iadei bad ka pool testing.
Don ar tylli ki jaka test ba dang treikam ha ka jylla kaba long ka NEIGRIHMS bad ka jaka test ha Tura.
Dang trei ban wanrah sa ia ka Pasteur Institute hapoh kane ka thup.
Ka jingiatrei lang jong ka imlang sahlang ban ialeh pyrshah ia kane ka khlam ka long kaba khlain bha.
Ka jingpynbiang jingtip ha ki shnong bad ki dong ka long kaba shai bad kane ka la ialam sha ka jingduna ka jingpur jong kane ka khlam ha Meghalaya.
Ki bor distrik ki pynlong ki jingialang ba man ka por bad ki Rangbah Shnong katba ki Block Development Officer pat ki leit sha ki shnong ban kyntiew ia ka jingtip bad ai jingkyrshan ia ki sienjam ba shim ha ki shnong ha kylleng ka jylla.
La sdang ia kumba 7000 tylli ki Community COVID Management Committee (CCMC) ha kylleng ka jylla bad kine ki kyntiew ia ka jingtip shaphang une u khniang jingpang.
La dep jied ia ki Community Health Activist (CHA) na ki SHG ki bapher bapher bad kine ha ka jingtrei lang bad ki ASHA ki la ai jinghikai ia kito kiba don jingma ban ioh ia kane ka jingpang kum ki tymmen bad ki briew kiba la don lypa ki jingpang.
Ki leh lai tylli ki kam ba kham kongsan – ka jingkyntiew jingtip shaphang une u khniang jingpang, ka jingiarap ban peit ia ka jinglong jingman bad ka jingiarap pyniaid ia ki community quarantine centre.
Ka jingsdang ia ka Constitution of Behavioural Change Management Committees (BCMC) ban wanrah ia ka jingkylla ha ka rukom im khnang ban lah ban im da ka jingshngain ha kane ka por COVID-19 ka la iarap bha.
Ka ‘Behaviour Change Model for living with COVID-19’ ka khein beit ba man u briew u lah ban dei u nongpang COVID-19 bad lyngba kane, man u briew u long uba bahkhlieh hi ban bat ia ka jingpynjngai iwei na iwei, ka jingpyndonkam ia ki jingda khmat bad ka jinglehkhuid bad ka jingsait man ka por ia ki ktiIa kine ki sienjam ba don lai bynta jong ka Sorkar ki la long kiba jop namar ka jingpyntrei kam ia ki ha ka por kaba biang lyngba ka teknoloji ban pynthikna ka jingbud ryntih ia ki jingbthah bad ki hukum halor ka COVID-19.
Ka Meghalaya ka la shim kabu ia ki jingshem thymmai da kaba sdang ia ki lad telemedicine ha NEIGRIHMS, Shillong.
Namar jong ka khlam COVID-19 la shem ba ki don ki jingiapher ha ka rukom wad jingsumar da ki briew bad ba ka don ka jingartatien ha ki nongpang ba kin leit sha ki hospital, kane ka la ialam sha ka jingeh bad ka jinghiar ha ka koit ka khiah jong ki briew tang namar ba ki pynslem ban leit sha hospital.
Ka rukom treikam ha ka jylla ha kaba la sam ia ki kam sha ki distrik ka la iarap bha ha ka jingialeh pyrshah ia ka khlam COVID-19.
Ki jingai jingtip ba shai lyngba ki jingiaphylliew jingmut hapdeng ki Deputy Commissioner bad ka State Response Team, ha ryngkat ki jingiakynduh jong ka kynhun Myntri jong ka jylla ka la plié lad ba don ka jingai jingtip kaba kloi bad kaba stet.
Ka jingiasam jingtip bad ka Assam halor ki rukom ba biang tam ha ka jingialeh pyrshah ia ka khlam COVID-19 ka dei sa kawei ka bynta kaba la iarap bha ia ka Meghalaya.
Da ki hajar ngut ki paidbah ki la ia mih shnong, ban leit wad ia u kynja jingthaw khyllah, uba byrthen sha ka rud shnong, ha kaba ka sur jongu, la shim ba ka long kum ka jing byrthen u ramhah, lane u kynja dragon aiu re.
La iathuh ba katei ka jing ia mih shnong, ka dei ha ka shnong Xiushui jong ka China, kaba don ha ka Jylla Guizhou, ha kaba ki la ia mih ban leit kiew sha uwei u lum bah, uba don hangtei hajan ban leit wad ia utei u mrad kynsha, uba pynmih ia ka jing sawa kaba sngew triem shi katdei.
Katei ka jing ia tuid lymbung ki paidbah, ka la pynlong ruh ia ki bor sorkar, ba kin pynlong sa ka jingkhang shnong, ban khanglad ia ki briew, ba kin ia khleh para briew, ha kaba kum kane ka por jong ka khlam corona bad ka jing ia wad, ka dang iai bteng hadien, ba la iohsngew ia katei ka sur khyllah, ha ka 20 tarik Jylliew 2020.
Ki Zoologist pat ki iathuh ba katei kam dei satia ka sur jong u mrad khyllah, hynrei ka dei ka sur jong kawei ka sim rit, kaba la tip, kum ka  yellow-legged buttonquail bad katei ka dei ka sim kaba rit, hynrei ka don pat ia ka sur kaba khor shi katdei bad la iathuh ba katei ka jait sur, ka kham mih bha, ha ka por ia poi kha jong kitei ki sim, ha kaba ka sim kynthei, ka ju pah khah khah bad ka jingpang jongka, ka lah ban sawa ha ka jingjngai kaba haduh 100 metre lane 328 phut.
Nongpoh: Ki nongialam ka HANM, Ri Bhoi District, ki la pynpaw ia ka jingsngewkhia kaba jur bad pynrem ruh halor ka jingjia pyrshah ia kawei ka Longkmie ba armet, kata kaba la mad ia ka jingshah kyntait ha kiba bun ki jaka sumar kata naduh ha Nongpoh bad Shillong ruh kumjuh bad kaba la pynlong syndon ia katei ka Longkmie ba armet ba kan kha hapoh ka Ambulance jong ka 108.
Haba pynrem ia katei ka jingjia, u Bah Pateng Marsing, President ka HANM ha Ri Bhoi, u la ong ba katei ka jingjia pyrshah ia katei ka Longkmie ba armet, ka pynpaw shai ba ki nongtrei ha ki jaka sumar, ki ibein ia ki briew kiba dei na ki shnong Nongkyndong.
Utei u nongialam ka HANM, u la kyntu ia ki nongtrei ha ki jaka sumar kim dei ban ibein ne khein bym suidniew ia ki nongkyndong, hynrei ki dei ban ai ka jingsumar kaba biang ia ki bad katno lei ia katei ka Longkmie, kaba la iakynduh ia katei ka jingjia bad shah kyntait ha kiba bun ki jaka sumar wat hapdeng ka por ba ka la dei ban Kha ia I khunlung.
Namarkata, haba iadei bad katei ka jingjia, u la ong ruh ba ka seng shen kan sa leit ban buh ia ka dorkhas sha u Myntri ka tnat ka Koit ka Khiah u Bah AL Hek, kaba long kum ka jingdawa ba ka seng ka dawa ba ki jaka sumar kim dei ban kyntait ia ki riew paidbah kiba don ia ki jingsumar pang khamtam kiba long kyrkieh ha kino kino ki hospital kiba don ha ka jylla.
Ha kawei pat ka liang, ka HANM, ka la dawa na ka sorkar jylla ka dei ban siew ia baroh ki jinglutksan jong katei ka longkmie, namar ki la hap ban pynlut bun ka pisa, hadien ba ki la hap ban leit na kawei sha kawei pat ka Hospital.
Shillong:Ka Public Account Committee jong ka iing dorbar thawain ka jylla mynta ka sngi, ka la khot ia ki ophisar jong ka tnad rep ka riang hadien ka jingioh ia ka kaiphot jong ka Controller Auditor General ba ka tnad rep ka la thep ia ka pisa ki nongrep T.
9 klur ha ki ar tylli ki bank.
Haba kren ha ki lad pathai khubor, u lamphang ka PAC, u Bah Charles Pyngrope u iathuh ba ka jingkhot ia ki ophisar jong ka tnad rep ka riang ka long hadien ka jingioh ia ka kaiphot jong ka CAG ba ka tnad rep ka la thep ia ka pisa kaba long T.
9 klur tyngka ha ki ar tylli ki bank khlem pat pyndon kam ka ba dei jong u snem 2007-2014.
Na ka liang u Bah HM Shangpliang, u dkhot jong ka PAC la iathuh ba ha u snem 2007 ka sorkar pdeng ka la mang pisa T.
38 klur ia ka tnad Agriculture bad Horticulture, na kane ka sorkar pdeng ka la pyllait T.
19 klur sha ka sorkar jylla, hynrei ka sorkar jylla kala pyndon kam  T.
7.
36 klur bad ia kaba sah ka tnad ka rep ka riang ka la pyn phai noh sha ka sorkar bad la thep ia kane ka pisa ha ar tylli ki Bank.
Kane ka pisa kaba sah mynta T.
9 klur kaba khlem pat pyndon kam ka long ban ai jingiarap ia ki nongrep ban thied Power tiller, ban ai jinghikai ia ki nongrep bad ban iada na ka jingbam khniang ia ki jingthung.
U bah George B Lyngdoh u dkhot ka PAC, u la iathuh ruh ba  ka jingeh jong ki nongrep ka long ba kim ioh ia ki symbai ha ka por thung bad ha ba kin ioh ha ka por kaba biang bad kane ka ktah ia ka rep ka riang bad ki nongrep ki ia kynduh ia ka jingeh lada kim ioh ia ki symbai ha ka por ba biang.
Shillong:Ka Jaintia Hills Autonomous District Council (JHADC) lyngba u Chief Executive Member (CEM) ka JHADC u Ma Thom bor Shiwat, ka la leit dawa na u Lat ka jylla ban dawa pynkiew ia ka bhah lum khajna na 25 percent sha ka 50 percent ka khajna na ki marpoh khyndew.
U Chief Executive Member (CEM) ka JHADC u Ma Thom bor Shiwat ryngkat bad arngut ki Executive Member (EM) ki la iakynduh u Lat ka jylla ban dawa ban pynkiew ia ka bhah lum khajna jong ka council, na ki marpoh khyndew ban pynkiew ia ka iarong tyngka ka dictrict council kaba don hapdeng ka jingeh khamtam ka kane ka jing khangdam.
“Ka jing kyrduh pisa ka JHADC ka la sdang naduh ba ka National Green Tribunal (NGT) ka la khang ia u dewiong ha u snem 2014-2015" la ong u CEM.
Na ka liang u Ma Thombor Shiwat u la iathuh ruh ba ka JHADC, ba nalor ba ka la ia kynduh ia u myntri rangbah ka jylla u Conrad K Sangma ka la thoh ruh sha ka sorkar ban pynkiew ia ka bhah lum khajna, hynrei ka sorkar haduh mynta ka khlem leh ei ei.
U Ma thombor u la ong ruh ba ka JHADC lyngba u lat ka jylla ka dawa na ka sorkar ban ai jingkhein ha kaba iadei bad ka jing laitlan ka bhah lum khajna na ki marpoh khyndew, khamtam na u Mawshun namar haduh mynta ka JHADC kam ioh jingkhein halor ka jing lum khajna ka tnat DMR.
Haba kylli halor ka jing kular u lat ka jylla, na ka liang u CEM ka JHADC u la iathuh ba n aka liang u lat ka jylla u la kular ban bishar bniah ia ka dorkhas ba ki la aiti bad lada u lah ban leh ei ei un sa pyntip sha ka JHADC.
“Lyngba ka jing pynkiew ia ka bhah lum khajna marpoh khyndew na ka 25 sha ka 50 percent kan iarap ruh ia ka JHADC ban ioh ban siew ia ka tulop ki noingtrei ka disctrict council kaba la sahkut la kumba 8 bnai tam" la ban biang u Ma Thombor Shiwat.
Guwahati: Sa 365 ngut ki don kiba ioh ia ka pang khlam Covid 19 ha Assam bad mynta katei ka jylla, ka la poi sha ka shiphew hajar ngut duna, kiba ngat ia katei ka jingpang, haduh ka sngi thohdieng.
Na kitei ki 365 ngut, ki don 134 ngut kiba na ka nongbah Guwahati, ong U Himanta Biswa Sarma, myntri ka koit ka khiah ka jylla.
Ka jingkhein, ka long 9,799 ngut, baroh kiba ioh pang coronavirus bad 3,455 ngut kiba dang shah sumar bad kito kiba la jem, ki long 6,327 ngut.
Ki don ruh sa arngut kiba iap ha ka sngi palei bad baroh kiba la duh ia ka jingim, ki long 14 ngut.
Ka nongbah Guwahati, ka don ha ka jingma kaba khraw ha kine ki sngi, ha kaba ki don 2,184 ngut kiba ioh ia ka jingpang ia bit, ha ki 11 sngi ba ladep.
Ha Tripura, ki don 93 ngut kiba ioh ia katei ka jingpang hynnin ka sngi thohdieng.
Baroh kiba pang ha katei ka Jylla, ki la poi mynta sha ka 1,535 ngut bad katei ka jylla, ka wan ba ar, ha ka jingbun kiba pang ha ka thain shatei lam mihngi.
Na kitei ki 93 ngut, la iathuh ba 49 ngut na ki, ki dei kiba wan na shabar bad sa 26 ngut kiwei pat ruh ki dei kiba wan na shabar jylla.
Mynta ka step, la ioh khubor, ba ki don 442 ngut kiba iap, ha ki 24 kynta ba ladep, ha India, na ka pang khlam coronavirus bad nangta kiba ioh ia katei ka jingpang khlam, ki  22,771 bad kaba long ka sngi, kaba bun tam, kiba ioh ia katei ka jingpang khlam ha India.
Baroh kiba ioh pang corona ha ka Ri, haduh mynta ki long  6.
5 lak ngut.
Kito kiba dang shah sumar, ki long  2,35,433 bad sa  3,94,227 ngut kiba la jem bad kiba iap, ki long  18,655 ngut.
Ha Pakistan, u myntri bar ri ka sorkar Pakistan, U  Mehmood Qureshi, u pynbna paidbah, ba ula ioh ia katei ka jingpang khlam coronavirus bad mynta, u dang don ha ka jingshong ba kyrpang ha la iing.
U  Shah Mehmood Qureshi, u thoh ha ka twitter jongu bad u la ioh ia katei ka jingpang bad u ong “Da ka jing sumar U Allah, nga sngew khlain bad nga sngew ioh bor shi katdei bad ngan iai bteng ban trei ia la ka kam, na iing.
Sngewbha duwai lem na ka bynta jongnga" ong U Qureshi.
Ha US, ki la kiew biang da  57,683 ngut kiba ioh pang khlam COVID-19, ha ki 24 kynta ba ladep bad baroh kiba ioh pang, ki la poi sha ka 2,793,022 bad ki don sa  728 ngut kiba iap bad baroh kiba iap, ki la poi sha ka  129,405 ngut.
Ha Brazil, ki don  42,223 ngut kiba ioh ia ka pang khlam covid 19 ha ki 24 kynta ba ladep bad baroh kiba ioh pang, ki la poi sha ka  1,539,081 bad ka dei ka ri, kaba bun tam kiba ioh pang, hadien jong ka  United States.
Kiba iap, ki long 1,290 bad baroh kiba iap, ki la poi sha ka  63,174 ngut.
Shillong:Ki sengbhalang na Jaintia Hills ba kynthup ia ka Khasi Students Union (KSU) bad ka Federation of Khasi Jaintia Hills and Garo People (FKJGP) myn hynnin ka sngi ha khmat u symbud myntri rangbah ka jylla, ki la pynpaw ba ki kyrshan ia ka jing thmu ka sorkar Meghalaya ban pyn kynriah ia ka ophis treikam ka Public Work Department (PWD) na Jowai sha Shnagpung.
“Ngi la buh da ka dorkhas ban dawa na ka sorkar ban pyntreikam noh ia ka order kaba naduh u snem 2018 ban pynkyriah noh iaka ophis PWD (Road North Division) na Jowai Town sha Shangpung" la bynrap u samla Tuesday Lytep president ka FKJGP.
Na ka liang u samla Nangaibormi Sutnga General Secretary ka KSU Ioksi Unit u la ong ba ka sorkar kam don jingeh ban pynkynriah ia ka PWD sha Shangpung namar ba ka sorkar man ka por ka ong hi ba ban pynsuk iaki paidbah ha ki thain nongkyndon bad kumta ka donkam eh ban wan rah ia ki ophis sorkar sha ki jaka ba kham pajih na ki sorbah.
“Ka jing don ka ophis PWD ha Jowai Town, ka ai jing myntoi tang ia lai tylli ki konstitwensi kata ka Jowai, ka 3 Raliang bad ka 4 Mookaiaw konstitwensi" la bynrap u samla Nangaibormi Sutnga.
Shillong:Ka jingdawa jong ki saw shnong jong ka thaiñ khappud kynthup ka shnong Lejri, Lahaleiñ, Huroi bad Hingaria ban ai lad ia ki ban rung sha ka ri Bangladesh, ka dei tang na ka daw ka jingshah iehbeiñ bad kumjuh na ka jingbym shimkhia jong ka sorkar Jylla bad ka sorkar kmie ban pynbiang ia ki jingdonkam jong kitei ki shnong naduh u surok, jaka sumar, tower mobile, ka light khamtam ia u surok uba la shah iehbein naduh ki por mynshwa haduh mynta; khlem pat pynbha pynmiat haba kitei ki shnong ki la mad ia ki jingeh kiba har rukom ha ki snem ba la dep shadien.
Kumta na ka liang ka seng SBYWA, ka pynpaw ia ka jingkyrshan ia ka jingdawa jong kitei ki shnong ban pynbiang ia ki lad kam pynroi ha ka  thain khappud, hynrei ka pyrshah pat ba kin leit sha ka ri Bangladesh, namar kam kwah ba ka khyndew ka shyiap jong ka Jylla Megahalaya khamtam jong ka ri jaintia kan leit ei tang na ka daw ka jingbymshimkhia jong ka sorkar ban pynbiang ia ki kam pynroi ha kitei shnong.
“Ngi kwah ruh ban pynpaw hangne ha khmat jong ka sorkar balei ki paid 7trep jong ngi kiba shong ba sah ha ri Bangladesh ki im suk I’m saiñ khamtam ha ka liang ki kam pynroi, namar ka sorkar Bangladesh ka kham pynbiang ia ki tangba ha kane ka ri lajong jong ngi te ngi la shah iehbein da ki phew phew snem kumba long mraw haba  kitei ki shnong kim ioh tang ia u surok ruh lane ki jaka sumar kiba biang na ka bynta jingdonkam ba ha khmat duh" ong ka khubor bad la kyrpad ia ka sorkar Jylla bad ka sorkar kmie (India) ban pynbiang kloi kloi ia ki jingdonkam jong kitei ki shnong khappud ha ka liang ki kam pynroi pynpar, khamtam ia u surok bad jaka sumar bad lada ka sorkar kam shimkhia, te na ka liang jong ka seng, kan thaw ki lad ki lynti ban sdang da ka jingiakhih kaba jai jai ryngkat ka sur jong kitei ki saw shnong khappud, la ong u Samla S.
Shadap, President SBYWA.
Nongpoh:Ka District Magistrate, Ri Bhoi District, ka la pynjari da ka CURFEW ha kiba bun bynta jong ki shnong kiba don ha khappud ka Meghalaya bad Assam.
Katei ka Curfew kan treikan naduh ki thain Tandu Bridge sha Byrnihat, nangta Jero bad, Pillangkata, Mai khuli, Iongkhuli bad Umtyrnga, ha kaba katei ka Curfew ka la dep treikam naduh 03 tarik u naitung bad tad haduh ban da pynbna da kumwei pat.
La sngewthut ba ka nongrim kaba la pynlong ia DM ka Ri Bhoi, ba pynjari syndon da ka Curfew ha kitei ki bynta, ka long ban tehlakam na ka jingsaphriang u khniang jingpang Corona Virus, namar kitei ki shnong ki dei kiba don ha syndah eh bad ka Assam.
Hap ai jing iaroh ia U President jong ka seng BJP, jong ka Jylla, ha kaba ula kren rangbah ha kine ki sngi bad kata ka long ba u kwah ban ioh jingkhein, ba kumno ki MLA ka Jylla, ki pynlut ia ka pisa kaba T.
25lak, kaba dei ka pisa, ba la mang na ka bynta ban sam khaw sha u paidlang baduk ka Jylla.
Katei ka pyni, ba U President jong ka seng heh, kum ka BJP, u don ia ka bor bad ka sur kaba khlain, ha kaba u lah ban dawa ia ka sorkar lane ia u myntri rangbah ka jylla, ba un jubab ia ka mat, kaba u sngew donkam bad katei lehse, kam pat jia ha kiwei pat ki seng jong kane ka sorkar synrop MDA, ba U President jong ka NPP, UDP, BJP, PDF, kin nud ban ang ia ka shyntur, kumba ong utei u heh BJP.
Ka jing dawa jong u heh duh ka BJP, ba ka sorkar Jylla, kan wad ia ka jingkhein kaba bniah, halor ka jing pynlut jong ki MLA ia katei ka pisa kaba T.
25lak sha kawei kawei ka Constituency, ka long kaba sngew iahap shi katdei, namar ba katei ka dei ka pisa, kaba la mang, na ka bynta ban iarap ia ki lanot jong ka khlam covid bad kumta, lada ki MLA, ki buh rieh noh halade ia ka pisa, lane ki leit thied noh da kiwei pat ki tiar, kan long kaba beain bad ka sorkar Jylla, ka dei ban sei madan ia kitei ki jingleh.
Kam dei hi tang katta, kan jin da la bha ia utei u heh BJP, ba un dawa ym tang ia kane ka T.
25 lak, hynrei dei ban dawa ia ka T.
2.
5 klur, namar ba ka la dei ka pisa kaba bun, ba ka dei ban wan, da ka jingkhein kaba biang bad kaba shai bad ba U Accountant General jong ka Meghalaya ruh, u dei ban da tih bniah ia ka jingkhein jingdiah, namar ba katei kam dei ka pisa jong uno uno U MLA, hynrei ka dei ka pisa kaba ki la tangon na ki paidbah, ha ki rukom bapher.
Katei ka mat jingdawa ia ka jingkhein kaba biang, kam dei ban kut, da kaba shu pyllait jynhaw tang shisien, hynrei ngi khmih lynti, ba utei u khlieh duh jong ka seng BJP, ba un buddien bad ba un sei madan ruh, lada don kino kino ki MLA, (khlem da riej ia ki jong la jong ne kiba don ha ka liang synshar ruh), kiba pyn kylla skhim bai dawai, ne skhim thied blanket na katei ka pisa.
Kam kut tang katta, hynrei hangne ruh ka pyn shai kdar pleng ha khmat jong u paidbah, ba ka bor jong U President ka seng BJP, ka ia ryngkat lane (imat) ka kham heh pynban, (ba u lah ban hukum) wat ia u myntri rangbah ka Jylla.
Shillong: Mynta ka sngi 5 ngut ki samla bar jylla, ki la shah thombor ha kumba 20 ngut ki samla ki bym lah ban ithuh ha Lawsohtun, kaba la jia haka por 12:30 shiteng mynsngi ha kaba ki dang leit ialehkai Basket ball.
Ki san ngut kiba la mynsaw, ha ka jing shah thombor ki kynthup ia u Aridam Das 22 snem ka rta ba sah ha Laban, u Subharshi Das Purkayastha 22 snem ka rta bad u Saptarshi 20 snem ka rta kiba sah ha Laststop; u Pinak Deb 23 snem ka rta ba sah ha Barapathar bad u Bishal Ghosh 24 snem ka rta ba sah ha Lachumiere.
Na ka liang ki pulit, ki iathuh ba kine ki khynnah samla ki ju leit ialehkai sha Lawsohtun block VI man ka por bad mynta ka sngi kynsan kynsan la mih 20 ngut ki samla bym lah ban ithuh ki la tied bad bom da ki nar rod bad ki siej ban pynmynsaw ia ki.
Ia baroh san ngut kiba la mynsaw la pynkit sha hospital Woodland bad ioh jing sumar bad na ka liang ki kmie ki kpa ki khynnah ba mynsaw ki la ai daka ejahar bad ki pulit ruh ki dang pynlong ia ka jing tohkit ban lap ia ki ba donkti.
Ka jylla baroh kawei kam pat shong shngañ satia kat haduh mynta haba ia dei bad jingpang Covid-19 namar katba nangmih ki sngi ka jingpang ka nangkiew khamtam ha ri India baroh kawei ka la palat ia ka shiteng millian ngut kiba pang, bad ha ka jylla jong ngi ruh ngi iohi ba katba nangmih ki sngi ka sdang ban kiew haduh mynta kiba dang don ia kane ka jingpang ha ka jylla jong ngi ki long 18 ngut baroh.
(Active) Bad kane ka jingpang ka sdang ban ktah bad ioh jaka pat sa sha ki paidbah nongshongshnong kiba hapoh ka jylla.
Kumta ki paidbah nongshongshnong baroh kiba hapoh ka jylla hi baroh kawei kim pat dei ban kheiñ sting ia kane ka jingpang bad ki dei ban dang bud ryntih ia ki kyndon kumba la bthah da ka sorkar bad ba kin shim ruh ka jingkitkhlieh ha lade ban peit thuh bha ia ka leit ka wan ki briew kiba hapoh shnong poh thaw ba kim pat dei ban ailad eh ba kin rung kin mih katba mon khamtam eh ia ki briew kiba nabar ka jylla.
Khnang ba ngi lah ban teh lakam ia u paidbah nongshongshnong kiba hapoh ka jylla hi baroh kawei na kane ka khlam.
Ka jingialeh pyrshah ban iada ia ka khlam ha ka jylla kam shong eh tang ha ka jingpyrkhing ki kyndon bad ki aiñ jonh ki bor sorkar, hynrei kaba nyngkong ka shong eh ha ka jingkitkhlieh jong nga jong phi shuwa shimet shimet ha ryngkat bad ka jingiatrei lang bad ka sorkar.
Ban wanrah ia ka jingjop ia ka jylla na kane ka jingpang khlam.
Shillong: Ki don sa 3 ngut kiba ioh pang khlam coronavirus ha ka Jylla bad kitei ki kynthup ia ar ngut na East Khasi Hills bad uwei na Ri Bhoi District.
Ha ka jingthoh ha ka facebook peij jongu, mynta ka sngi, U Conrad K Sangma, myntri rangbah ka Jylla, ula kham batai shai khyndiat bad kata ka long ba kitei ki ar ngut, ki dei ki shipai BSF bad sa uwei pat, u dei uba don jing iadei bad uwei uba la don jingpang lypa ha Ri Bhoi District.
Baroh kiba ioh pang mynta ki la poi sha ka 18 ngut bad kiba la jem, ki don 43 ngut, ong u myntri rangbah.
Ha kawei pat ka khubor, U Dr A War, Director ka tnad ka koit ka khiah, u iathuh ba mynta ka sngi, ki don lai ngut, kiba ioh jingpang Covid bad na kine ki 2 ngut ki dei ki shipai BSF bad uwei u dei na Khanapara Ribhoi District.
U Dr War u la iathuh ruh ba napdeng ki shipai BSF, ki ba la test Covid Positive mynta ka sngi u wei u dei u ba dang shu wan phai na ka jingleit shuti ban bteng ia ka kam bad uwei u dei u briew u ba iajan (High risk Contact) bad u nongniah kali shipai u ba la test positive ia kane ka jingpang bad u briew u ba na Khanapara u ba la test positive u dei u ba iajan (High risk contact) bad u briew u ba la test Covid positive mynnin ka sngi.
Da ka jingtest Covid positive ia ki 3 ngut ki briew ha ka jylla mynta ka sngi ka jylla, ka la kiew sha ki 18 ngut ki ba don ia ka jingpang Covid-19,ki sample kiba la dep ban phah ki long 20,182 ki ba long negative ki long 19,920.
Ka khlam COVID-19, ka nang kiew stet ha Assam bad la iathuh ba ki pulit, ki don 117 ngut kiba la ioh ia katei ka pang khlam ha katei ka Jylal bad nangta sa 1,132 ngut ki don ha ki jaka sah kyrpang.
U GP Singh, ADGP (L & O) jong ka Assam, u iathuh ba ha ka 3tarik Naitung 2020, ki don 117 ngut kiba ioh pang bad 26 ngut na kitei ki la jem bad 1132 ngut kiba don ha ki jaka sah kyrpang.
Jisu hashwa ban sah narphna,Ha ki synran lah iathuhlypa;Ia U Nongsharai yn pynlwet,Ia ki langbrot yn pynsaphret.
Hapdeng ka jinglyngoh khuslai;Namar Jisu U sngewthuh shai,Ka por lah jan ba un leit phai.
Bad phi ngam lah ban sah junom;Sa shibit arbit ngan leit noh,Kamram ha phi ngan ai baroh.
Ko Trai shano Me mut ban leit;Me tip ko Trai ngan nym lyndet,Na Me dashisha ngan ym phet.
Mem lah ban bud ia nga mynta;Ynda lah biang ka por ka ia,Hangta men ioh ban bud ia nga.
Balei ngam lah ban bud ah Trai;Ia ka jingim ngan aiti lut,Namar jong Me haduh bakut.
Sngew bym lah shuh ban pynkhyllem;Jisu U ong, pat sa shisien,Petros men len ia nga lai sien.
Dashisha lai sien men sa len;U syiar un nym pat riew hangta,Katba mem pat pyndep ia ka.
Kumta ka long bad ka la jia;Ha phyllaw iing Rangbah Lyngdoh,Lai sien laiwat ula len noh.
U Trai sha u Petros U phai;Petros ula kynmaw hangta,B’U Trai ulah dep iathuhlypa.
Ia U Jisu um lah peit shuh;Ym tip shuh da kumno yn leh,B’u lah len ia u ba ieid eh.
Jinglyniar kthang b’u lah sngewsih;Khatduh sha la U Trai u phai,U kloi ba im jingim thymmai.
Ka kyntu ruh ia phi ia nga;I’U Trai Jisu wat ai ngin len,Da ki kam ne da ktien ba kren.
Ba kiwei kin iohi Nuksa;Da ki kam bad jingleh jong ngi,Ia U Trai ngin long ki sakhi: mebanmarbaniang03@gmail.
com.
Ka por ba lait, kadei ka por jingaiei.
Dei ka por ba u Blei u shah ne ai ei ia ki briew ha sla pyrthei ban kylla bamut.
To ngin iapeit aiu ka Bible ka ong – “Te hadien kita ki 62 Taiew, ia uta uba la sleh (u Jisu) yn ot noh (um don shuh) bad un ymioh eiei ruh; bad ki briew jong u ta u syiem uban wan kin pynjot ia ka Nongbah bad ia ka jaka kyntang; bad kaba kut jong u kan long daka jingshlei; la thmu iaka jingpynjot.
Daniel 9:26.
Kamut aiu kane?U Blei u la kren ha u Daniel ia kita ki por.
Ki por jong ki ia kaba kut kein.
U Blei lyngba u Daniel u la dep ong kumne – “70 Taiew la pynkut halor ki briew jongme bad halor ka Nongbah bakhuid (Jerusalem), ban pyndep ia ki jingpalat, ban pynwai ia ki pop, ban pyllong ia ka jingpyniasuk n aka bynta ka jingbymhok, ban wallam ia ka hok bymjukut, ban pyndait laha  ia ka jingithuh paw, bad ia ka jingiathuhlypa, ban pynsleh ia u ba khuid tam eh ( U Jisu) Daniel 9:24.
Ki 7 Taiew, Daniel 9:25, ki la kut noh ha u snem 397 B.
C ne shwa u Jisu khrist.
Ki 62 taiew ruh ki la kut ha u 32 A.
D ne hadien u Jisu Khrist.
Kumta 7 Taiew + 62 Taiew = 69 Taiew.
