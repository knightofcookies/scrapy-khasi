Kane kadei ka prokram ba la pynwandur kyrpang da ka Sorkar India halor ka thong jong ka NIPUN Bharat bad G-20 halor ka phang “Ensuring Foundation Literacy and Numeracy especially in the context of blended learning" bad latip ruh da kawei ka kyrteng ïa kane ka prokram kum ka “Janbhagidari Events and Activities" ha kaba ki nongïoh myntoi na kane ka prokram kin long ki khynnah skul ba pule ha ka kyrdan Pre-Primary haduh Klass III.
Kum ban maitphang ïa kane ka prokram la ïoh ka jingkren lyngkot na ka M Lakiang, DMC-SSA West Jaintia Hills bad pynbud pat sa ka jingpule ïaka NIPUN Bharat Pledge da baroh ki khynnah skul bad ki nonghikai katba ïaki kyntien kyrpang halor ka NIPUN Bharat la kren da ka Kong M.
W.
Lynrah, State Coordinator Pedagogy SEMAM-SSA, Meghalaya Shillong.
Ka Kong M.
W.
Lynrah haba ai jingkren ka la batai ïaki khynnah shaphang ka thong jong ka NIPUN Bharat ne ka National Initiative for Proficiency in Reading and Understanding with Numeracy bad kala ïathuh ruh ba ïa kane ka prokram la tip ruh kum ka Janbhagidari Events and Activities ïa kaba la sdang naduh ka 1 tarik Jylliew bad kan kut pat ha ka 15 tarik Jylliew.
Ka la ong haka Jylla Meghalaya la pynlong ïa kane ka prokram ha man ki District ha kaba ki khynnah kin ïoh jingmyntoi shibun lyngba ki prokram bapher ba kynthup ïaka Story Telling ïaki khynnah kiba pule ha ki UKG-LKG, Exhibition of TLM Mela, Bicycle Rally bad kiwei kiwei kiba lah ban khring ïaka pyrlhat pyrdaiñ jong ki khynnah.
Ki bor pynïaid jong ka Lumshken Step-Up Upper Primary School, Lumshken East Jaintia Hills haka sngi Thohdieng kila pynkup burom ïaki arngut ki samla pule kiba la pass bha haki jingpule puthi jong ki napoh ka shnong Lumshken.
Kine ki arngut kiba la shah pynkup burom kidei u Aphiew Bareh uba la pass ïaka BSc (Physic) ha u snem 2022 ha Kiang Nangbah Government College, Jowai bad u Epherme Dkhar uba la wan haka kyrdan 1st Division ryngkat saw tylli ki distinction haka resol SSLC kaba dang shu dep pynbna shen da ka MBOSE.
U Epherme pule hala shnong tad haduh klas VII bad iaka secondary ula pule ha Unitarian Hr.
Secondary, Puriang.
Ïaka jingïalang pynkup burom la pynïaid da u Amon Dkhar bad la ïoh ka jingkren na u Waheh shnong Lumshken u Krin Dkhar, ka Headteacher ka Kong Balarisha Kharsati haka jingdonlang ki nonghikai, ki khynnah skul ka Govt.
LP School Lumshken, ka Presbyterian SSA LP School Lumshken bad ki kmie ki kpa.
Baroh ki nongkren kynthup kila pynpaw ka jingkmen ïa kine ki arngut ki samla kiba la wanrah burom ïaka shnong bad ka dei ka sien ba nyngkong eh ban mih ki khynnah ne samla shnong Lumshken ba kin pass bha haka eksamin matrik bad BSc.
Kila ong ruh kane ka jingpynkup burom ka long kum shi bynta ban pynshlur ïaki khun jong ka shnong ha kaba ïadei bad ka pule ka puthi jong ki khnang ba kiwei ki khynnah ki ban sa leh ïaki exam jong ki nangne shakhmat ba kin bud ïa kane ka juh ka nuksa khnang kan wanrah burom ïaka shnong hi baroh kawei.
U Yoowest Khaii Chairman SMC ula ong, kine ki arngut ki khynnah dei kiba wan na ka longïing ba duk bad ki shem jingeh ban bteng ïaki jingpule sha ki kolej kiba khambha, hynrei ula kyntu ïaki ban don ka mynsiem ïaishah ha kano kano ka bynta khnang ka kin lah ban kheit ïa uta u soh jong ka jingjop ha ka jingim jong ki bad ula kitbok rwiang ïaki ba kin nangkiew shaphrang.
Ka lympung ialehkai Third Division- kaba tip kum ka 3rd Adelbert Laloo Memorial Trophy kaba pyniaid da ka WJDSA kala sdang ha madan Kiang Nangbah Stadium da ka nam jop ka Iooksi Youth Welfare bad ka Moodymmai haka sngi Thohdieng.
Ka Iooksi Youth Welfare kala pynliem da 6-1 iaka Saindur Mihmyntdu, ka Moodymmai kala jop da 1-0 iaka Mookynphad Mihmyntdu.
Shuwa kine ki ar tylli ki jingiakhun, ka jingiakhun hapdeng ka Lumsliar pyrshah iaka Risingsun Mukhla kala kut da kaba iakhaid mar 1-1.
Ïaka kol jong ka Lumsliar la thep da u David Dkhar haka minit kaba 8 katba ïaka kol jong ka Risingsun Mukhla la thep da u Yoshar O.
Mukhim haka minit kaba 24.
Ki 6 kol ka Iooksi la thep da Pyrkhat Pasleiñ (3, 42), u Pyrshang Tangliang (9, 27), u Ngaitmi Syngkon (70) bad u Sunny Son Sutnga (69).
Katba ka shikol jong ka Saiñdur Mihmyntdu la thep da u Chibor Phawa (41).
Katba ka shikol ka Moodymmai pyrshah Mookynphad Mihmyntdu la thep da u Same Syngkon haka minit kaba 61.
Ki pulit jong ka West Jaintia Hills District ki la khlong biang ïaka met ïap jong kawei ka longkmie kaba la suba shah pynïap hala u jong u lok ha kawei ka shnong ha West Jaintia Hills District.
Kane ka longkmie kaba la suba shah pyniap ka dei ka kong Rodit Langstang (44 snem rta) na ka shnong Pammanik.
U Superintendent of Police, West Jaintia Hills District Ma Chemphang Syrti ula ïathuh ba ïaka met ïap jong katei ka longkmie, la lap da ki ba haïing haka 1 tarik Jylliew ha ïingsah jong ka.
Ula iathuh ruh ba dei hadien ba u P.
Samaiang bad ka kong Ribiang Langstang kila mudui iaka jingujor ejahar ha Phramer Traffic Cell kaba hap hapoh ka Jowai Police station ba ki suba jur ba ka para jong ki (Rodit Langstang) kala shah pyniap hala u jong u lok u Roibiang Pakma, uba la phet rieh naduh ba ki lap iaka metiap ka para jong ki.
La iathuh ba kiba haïing jong katei ka longkmie ba suba shah pyniap kila tep iaka met ha ka juh ka sngi da ka jingsuba bala sah slem ka met, khlem ka jingpyntip ïaki pulit.
U SP ula iathuh ba marsien ioh iaka jingujor kila shimkhia ban pynlong iaka jingtohkit bad kila khlong biang iaka metiap ban pyndep iaka jingdonkam ka ain.
Halor kane ka jingjia ki Pulit kila register iaka case bad ka jingtohkit kala iaid shakhmat.
U Deputy Commissioner & Chairman, District Rural Development Agency, West Jaintia Hills District, Jowai u la pyntip sha baroh ki nongshong shnong jong ka West Jaintia Hills District ba ka jingpynrung kyrteng Aadhaar (Aadhaar Enrolment) kyrpang naka bynta ki khunlung ba dang 0-6 snem, ki khynnah, samla lud, ki long kmie ba armet bad ki longkmie ba dang al buin kiba ioh jingiarap na ka Scheme ICDS ka la sdang naduh ka 31.
5.
2023.
Ki ba donkam ki lah ban leit mih sha ka Ophis u Deputy Commissioner, Block Development Officer ban pynrung kyrteng.
Kumjuh ruh phi lah ban phone ne kylli ia ki Waheh Shnong bad Anganwadi workers iaka jingwan jong ki nong pynrung kyrteng ha ki shnong ki thaw jong phi.
U Deputy Commissioner u la kyntu ia baroh ki paidbah ki bym pat pynrung kyrteng ban shim ia kane ka lad han pynrung kyrteng ia lade.
Ka Meghalaya State Olympic Association ha ryngkat bad ki nongkilan met jong ka pyrthei  (Olympic Sports Community) kin rakhe ia ka Olympic Day 2023 da kaba pynlong ia ka 4 th Edition Shillong 10K Run 2023 ha ka 24 tarik June 2023.
Kane ka jingmareh marathon kan sdang naduh ka por 6:30 AM na JN Stadium Gate 1, Polo Ground, Shillong bad kan kut ruh ha kajuh ka jaka.
Ki lynti mareh: Na JN Stadium Gate No.
1 – Polo Bazar –4 th Furlong – B.
K.
Bajoria Junction – B.
K.
Bajoria – PGT College – Shillong Commerce College – Shillong College – Don Bosco Square –Laitumkhrah Police Point – Laitumkhrah Police Beat House – Fire Brigade – St Edmund’s School – Dhankheti – Malki Point – Barik Point – Civil Hospital –State Central Library – Meghalaya Secretariat – DC Office –Governor House –sha Wards Lake – CM Bungalow – Polo Tower – Polo Bazar bad pynkut biang ha JN Stadium Gate No.
1.
Ki khusnam ki long kumne harum Prizes – 1 st Prize 7,000/- 2 nd Prize 5000/-, 3 rd Prize 3,000/-  consolation prize 4 to 8 th Finisher Rs 1,000/- marwei, Veteran Top Five Finisher (50+years) 5 nos.
Ki nongmareh kin hap ban plie website bad pynrung kyrteng bad ym donkam kano kano ka bai rung www.
meghalayaolympicassociation.
com/Olympic-day-run.
Ka rta ia shim bynta ka long: Age +18 years, category; Men and Women.
Ka sngi khatduh ban thep kyrteng ka long : 20 th June 2023,  ka por ban wan: 5.
30mynstep ha ka 24tarik June 2023, bad ka por sdang kan long: 6.
30Mynstep ha ka 24 tarik 2023.
Ka NSS Unit jong ka Jaintia Eastern college, Khliehriat, haka sngi Nyngkong ka la rakhe ia ka sngi ba kyrpang na ka bynta ban pynneh pynsah ia ka mariang (World Environment Day).
Ha kane ka sngi ka NSS unit ka la pynlong ia ka jingiakop dro jingdro (Drawing and Painting Competition) halor ka phang pdeng “Beat Plastic Pollution" bad ka jingthung dieng nalor ka jingbam smai (Pledge) ban iada ia ka mariang.
La ioh ia ka jingkren kyrpang halor ka phang pdeng jong kane ka sngi bakyrpang na u Assistant Professor Banpynskhembha Papang, Vice-Principal jong ka kolej, Assistant Professor Kong Hannah Bell Lapasam, Senior Programme Officer, NSS Unit kaba la pyniaid ia ka jingialang.
La iadonlang ruh u Assistant Professor Jamphrang Lyngdoh, u Assistant Professor Samdy Myrchiang Additional Programme Officers jong ka NSS Unit nalor kiwei kiwei.
Ha kane ka sngi la don ka jingiakop dro dur bad ka prokram thung dieng bad pule bamsmai hapoh ka jingialam jong ka Kong Hannah Bell Lapasam pynbud sa ka jingthung dieng hapoh ka phyllaw jong ka kolej.
Ha kane ka prokram, la wan ia shim bynta shitrhem da ki 82 ngut ki volunteers, Principal, vice principal bad ki programme officers jong ka NSS Unit La sam ia ki certificate sha ki nongjop bad sha ki nongiashim bynta ha kane ka prokram.
U Deputy Commissioner ka East Jaintia Hills District, Khliehriat u pyntip sha ki paidbah nongshong shnong ka East Jaintia Hills District ba ka Sorkar India ka la ai  por ia ka Sorkar jylla ban pynbiang ryntih noh marmar ia ki Aadhaar jong ki khyllung khynnah kiba dei ki nongioh myntoi ia ka Skhim Supplementary Nutritional Program (Skhim ai bam ia ki khynnah) kaba la long ka jingkyrkhu ia ki khynnah rit kiba la ioh ia ki jingbam kiba tei ia ka met ka phad jong ki lyngba katei ka scheme, hynrei ki ban hap duh noh ia kita ki jingmyntoi lada kim don ia ka Aadhaar Card.
Kumta, la iawer ia ki kmie ki kpa jong ki hep kiba rit bad ruh ia kiba la san ba kin shimkhia ban pynkhreh ia ki khun jong ki ban  leit mih sha ki jaka ba la buh kyrpang na ka bynta ban shna ia ki Aadhaar Card bad lada ki khun jong ki lane ma ki kim don ia ka Birth Certificate, ki briew kiba la buh da ka sorkar kin sa iarap ban batai kumno ban leh, khnang ban pynsuk ia ki paidbah.
Ki nongshna Aadhaar ba la pynbeit na ka Office jong u Deputy Commissioner kin sa wan sha ki shnong  jong  ki  katkum  ki program ba la shna kyrpang bad  yn sa shna  Aadhaar Card ia ki bad ki khun rit jong ki.
Shuh Shuh, lah ruh ban kdew hangne ba ka Sorkar  India kan sa pynsangeh noh ia ka pisa jong kito ki nongbylla shispah sngi (Job Card Holder), Smart Card (MHIS) bad kiwei kiwei ruh ki skhim jong ka Sorkar India, lada kim don  ia ka Aadhaar Card lane khlem register bad ka Aadhaar Card.
Te kumta, la kyrpad ia baroh ki nongshong shnong jong ka district ba kin sngewbha ban  shimkhia ia kane ka jingpyntip ba donkam khnang ba kan ym long ka jingduh jingmyntoi kaba khraw.
Ki khynnah skul kiba don haka shnong Mukhap kila shimbynta shongshit haka prokram thung dieng haka sngi Nyngkong kum shibynta ban rakhe iaka World Environment Day (WED).
Nalor jingthung iaki tynrai dieng ha phyllaw jong ka skul, kila bet ruh iaki symbai dieng pyllon ne ki seed ball kiba la ai da ka sorkar sha ki jaka ba syllen bym don dieng siej kiba don hapoh u pud u ang ka shnong da kaba iatreilang bad ka Dorbar Shnong Mukhap.
Ha kane ka prorkam kaba la pynlong ha Seinraij SSA Lower Primary School la wan iashimbynta da ki khynnah skul ka David Edward UPS Mukhap, Mukhap UPS-Secondary bad ka Lumlihoi UPS SSA.
U kongsan ba iadonlang u dei u MLA Mowkaiaw u ma Nujorki Sungoh bad u ma T War, District Soil and Water Conservation Officer (T) Division Jowai nalor ki nongialam shnong ka Mukhap kiba kynthup ia u ma R Lapasam, Waheh shnong Mukhap, u S ma Lamare (Chairman Watershed Committee Wahiongnoh Mynsar).
U Nujorki Sungoh haka jingkren ula kyntu iaki nongshong shnong ban long ki briew kiba tip ban kheinkor iaki jingkyrkhu ka mei mariang bad ka jingthung iaki dieng ki siej, ka jingiada iaki um ki wah kadei ka kamram ba hakhmat jong u ne ka nongshnong shnong.
Hadien ka jingialang la sam khusnam sha ki khynnah kiba jop haka jingiakop Drawing Painting Competition.
Ka Khynroo Khyllood Committee Seinraij Jowai ryngkat ka jingiatreilang ka YessMeghalya, ka la rakhe iaka World Environment Day da kaba pynlong iaka jingialang pynsngewthuh halor ka phang “Beat Plastic Pollution with Special reference the Impact of Jowai Town" bad ia kane ka phang la batai da ka riew shemphang ka Kong Nilamroi Passah, Senior Secretary Martin Luther Christian University Shillong.
Iaka jingialang la pynlong ha Yungwalieh ka Chilliangraij ba la pyniaid da u Rangbahmi Kynjin Chairman KKC Seinraij bad la ioh ki kyntien nguhblei na u Kamnipaia Challam bad ki kyntien ai mynsiem bad kyntu kynpham na na u OR Shallam, President Seinraij Jowai bad u Arwotki Sumer, General Secretary Seinraij katba u Sienmi Lato, Secretary KKC Seinraij ula ai ki kyntien khublei.
Ban khring iaka jingmut jingpyrkhat jong ki khynnah skul, la pyni ruh iaka video kaba lyngkot ha kaba iadei bad ka jinglong jingman jong ka mei mariang ha kine ki sngi na kadaw ka jingbymnang u khun bynriew ban kheinkor bad burom iaki jingkyrkhu jong ka.
Ka Nilamroi Passah kum ka riew shemphang ka la ong, ha ki por mynshwa ym ju don ka jingiakren ha kaba iadei bad ka Plastic Pollution, hynrei haki khyndiat snem ka United Nation ka la shimkhia bha ban iakren shaphang ka Plastic Pollution namar ka iohi ba ki plastic kadei ka bih kaba long ka jingpang ymtang iaka mariang wat ia baroh kiba don jingim.
Da kaba pynlong ia kum kine ki jingialang kan iarap iaki khynnah skul kumjuh ki nongshong shnong kumno ban kiar na kaba pyndonkam iaka plastic bad kaei ka jingkyrkhu bad jingmyntoi lada rai kut ban sangeh na ka jingpyndonkam iaka plastic.
Hadien ka jingialang ka Khynroo Khyllood Committee Seinraij Jowai ka la pynlong iaka jingthung dieng ha Khloo Langdoh ba la shim bynta da ki khynnah skul ka Chilliangraij SSA UPS, Chilliangraij Govt.
LPS, Loompyrdi Iongpiah UPS SSA, Dulong Govt.
LPS, Pohmusiang UPS SSA, Government Girls Hr.
Secondary School, Jowai bad ka Panaliar UPS SSA bad ki riew rangbah ka Seinraij Jowai.
Ban snohktilang bad ki ri ka pyrthei satlak ha kaban rakhe iaka World Environment Day, ka Seiñraij Raliang kala pynlong iaka prorkam thung dieng ha madan kyndeh ke Chrah-Umphula Seiñraij Raliang, Mowtyllieñ Park bad kiwei kiwei ki jaka jong ka raij Ha kane ka jingthung dieng laiadonlang u president Seinraij Raliang, u ma Binroy Dkhar, u ma Hamjhan H Dkhar general secretary Seinraij Raliang bad kiwei kiwei.
Kine ki rangbah ka Seinraij Raliang kila pynkynmaw ba mynshuwa ka talwiar sawdong ka shnong ki don ki umpohliew hynrei mynta baroh kine kila duh lut namar ba syllen ki khlaw ki btap.
Kumta kum ka pateng kaba mynta kila ban ban tyngkai iaka jingbuh jingsat ka mariang bad ban pynneh iaki khlaw ki btab ban iada na ka jingshit ka suin bneng ne ka jingkylla ka mariang.
U barim ula iohi jngai bad u iada iaki khlaw ki btap da kaba pynkylla sha ka law kyntang bad ka dei ka pali jong kane ka pateng ban iada iaki khlaw na ka bynta ka lawei.
Kum shi bynta ban iasnohktilang badri satlak ka pyrthei baroh ban rakhe iaka sngi kyrpang pynneh mariang- Ka World Environment Day, ka KSU Narpuh Circle haka sngi Nyngkong ka la pynlong da ka jingiakop thoh Slogan bad Drawing.
Ia kane ka jingiakop la pynlong ha Divine Word Sec.
School Lumshnong bad la wan ban iashimbynta da ki 6 tylli ki school kiba don hapoh ka thaiñ Narpuh, kiba kynthup iaka Umkiang Holy Cross Hr.
Sec.
School, Narpuh Modern Sec.
School Umkiang, Christian Sec.
School Lumshnong, Divine Word Sec.
School Lumshnong, KJP Synod School Thangskai bad Chiehruphi Sec.
School.
Ha kane ka jingiakop la jied 4 ngut ki khynnah na kawei ka school.
2 ngut ki ia shim bynta ha ka jingthoh Slogan bad 2 ngut pat ha ka Drawing.
Ka phang pdeng ka long “Ban Tyngkai ia ka Meiri – Sawkun kaba long u Thied bah ka Jingim “ Ha shwa ban sdang ka jingiakop thoh bad drawing la don ka jingialang kaba lyngkot ha kaba la ai jingkren da u Fr.
Tonio Mathew uba dei u Principal ka Divine Word Sec.
School Lumshnong bad kumjuh na u samla Phanuel Tongper uba dei u Environment Secretary ka KSU EJHDU.
La ioh ruh ka jingthung dieng katto katne tynrai.
La pyniaid ia ka jingialang da bah KS Suchiang President KSU Narpuh Circle bad iaki nongjop yn ai da ki khusnam bad certificate.
I meirad Hopkins M.
Shylla lok jong i (L) EH Denington Bamon bad iba dei i kmie jong u (L) HS Shylla ila khlad noh haka step 5 tarik Jylliew ha ïingsah jong i ha Pohkseh (marpyrshah Madan Phutbol, Pohkseh).
Ïaka niam ka rukom yn pyndep haka 7 tarik Jylliew haka por 1.
00 baje nohphai sngi ha iingsah bad nangta pat ha Balang ha Shillong, Wahkdait, Laitkor.
Ka Sarot I Man (SIM) ka la kynmaw burom ïaka World Environmaent Day da kaba thung ïaki tynrai dieng haki bynta ka Treriat ka Kiang Panaliar Jowai.
Shwa ka jingthung dieng ka la don ka jingïalang ba la pynïaid da u Shape Pasweth haka jingdonlang u Taiwanyoo War, District Soil Conservation Officer (Territorial Division), West Jaiñtia Hills District.
U Riquoma Rq.
Laloo ula kyntu ïaki dkhot ka SIM ïaka mynsiem ïeid mariang kaba ymkut tang haka shisngi hynrei ban long ka nuksa ïa kiwei bad ïarap ïa kiba donkam jingïarap haka imlang sahlang.
U Chairman Shape Pasweth ula ong ka ri India ka don haka jingma bad ula kyntu ïa baroh ban pynneh pynsah ïaki dieng ki siej haki khlaw ki btap.
Kiwei de kiba la ai jingkren ki long u Jait dao Sumer, u Kyllimot Lhuid bad Sienmitre Sumer.
U Waheh Shnong jong ka Mihmyntdu u Ma Abul Phawa haka 30 tarik bnai Jymmang ula plie paidbah iaka jaka tylliat maw kaba la tip kum ka Wanlang Phawa’s Stone Crushers.
Kane ka jaka tylliat maw ka don ha Moolyieng Mihmyntdu bad kaba don ruh ia ka quarry ne ka par maw kaba tip kum ka  M/S Wanlang Phawa’s Stone Quarry ha Khliehpohlum Moodymmai, West Jaintia Hills District.
Ka lynti ban leit sha kane ka crusher ka dei na Jowai Bypass hajan ka iew iadei masi.
Ha kane ka crusher lah ban ioh bun jait ki mawria bad kiwei.
Ka Education Cell jong ka KSU East Jaintia Hills District Unit haka sngi Saitjain kala pynkup burom iaka samla Emika S Dkhar kaba la pass bah bad ioh rung haka kyrdan Top 20 haka result Secondary School Leaving Certificate kabala pynbna ka MBOSE dang shen.
Ka Emika S Dkhar kala ioh haduh 547 marks (E,M,S&T, SSc,HPE,Kh).
Ka dei ka khynnah skul jong ka Little Star Secondary School, Ladrymbai.
Ka jingiohrung ka samla Emika ha kane ka kyrdan ym tang ka wanrah nam ialade hynrei iiaka skul bad ka shnong ka thaw.
Kumta ka KSU ban iohlehkmen lang ha kane ka jingjop kane ka samla kala pynkup burom iaka da kaba iaki tiar sah jingkynmaw.
Ha kane jngpynkup burom la iadonlang u Emmon Chyrmang Education Secretary KSU EJH, President KSU EJH u Streamly N.
Suchen, Finance secretary KSU, EJH Shaniah Dkhar, Asst.
Finance Secretary Cherity Suja bad kiwei kiwei Ka KSU kala kyntu ia kiwei ki khynnah skul ban bud iaka nuksa jong ka Emika bad banjur ban pynduh iaka jingsngew ba ki wan na ki shnong nongkyndong, hynrei ban don iaka tthong bad treishitom ban pule bad ha kiwei kiwei ki kam haka jingim khnang ban ioh iaka jingjop.
Ka West Jaintia Hills District kala ioh ban rah ia ka nam kum ki lahduh ha ka lympung ialehkai Chief Minister’s Inter School Athletic Meet 2023, ba la pynlong ia ka da ka tnat Directorate of Sports & Youth Affiars, ha  SAI, STC, NEHU.
Ha lyndet ka jinglah ban rah kane ka kynhun ia ka nam lahduh ka la wan hadien ba ka la ioh ba kan khur haduh 23 tylli ki takma ba kynthup 14 tylli ki takma ksiar, 6 tylli ki takma rupa bad 3 tylli ki takma rnong.
Shuh shuh la nang pyntikna ia kane ka kynhun ban rah ia ka nam lahduh hadien ba ka lah shwa ba kan bat ia ka nam lahduh jong ka U-16 ki khynnah shynrang hadien ba ka la ioh ba kan khur 15 tylli ki takma ba kynthup 9 tylli ki takma ksiar, 5 tylli ki takma rupa bad kawei ka takma rnong.
Ka distrct kaba la wan ba-ar dei ka kynhun ialehkai na Ri-Bhoi District kaba la ioh ban khur 16 tylli ki takma ba kynthup 8 tylli ki takma ksiar, 2 tylli ki takma rupa bad 6 tylli ki takma rnong.
Haba phai sha ka liang ki kynthei, ki nongjop mynta ka kynti dei ka kynhun ialehkai ka West Khasi Hills hadien ba ki la ioh ban khur 16 tylli ki takma ba kynthup 7 tylli ki takma ksiar, 2 tylli ki takma rupa bad 7 tylli ki takma rnong, ka district ba la wan ba-ar dei dei ka West Jaintia Hills kaba la ioh ban khur 8 tylli ki takma ba kynthup 5 tylli ki takma ksiar, 2 tylli ki takma rupa bad 1 ka takma rnong.
Ha kine ki lai sngi jong kane ka lympung ialehkai, la shem bad iohi ruh ia ka sap ialehkai ba nylla bad kaba pynlong syndon ia ki ban kin khur ia ka nam rang bad thei ialehkai ba kynsai.
Ha ka kyrdan iakhun ka U-14 ki khynnah shynrang, ka nam nongialehkai ba kynsai ka leit sha u , Brayernly A Sangma ka  South Garo Hills hadien ba u la ioh ban khur 649 points bad na ka liang ki kynthei ia kane ka nam la rah ia ka da ka Rukini RT Dkhar ka East Jaintia Hills District hadien ba ka la ioh ba kan khur 716 points.
Haba phai sha ka U-16, ka nam nongialehkai ba kynsai na ka liang ki khynnah shynrang la khur ia ka da u Dangiaidlynti Tmung ka Ri- Bhoi Distrct hadien ba u la lah ban kamai 736 point bad na ka liang ki kynthei ka la leit biang sha kawei pat ka thei ialehkai kane ka district ka Sibilda Maring hadien ba ka la lah ba kan kamai haduh 668 points.
Katba ha ka kyrdan iakhun jong ka U-18 na ka liang ki shynrang ka nam nong ialehkai ba kynsai ka leit sha u Simeon Marak ka North Garo Hills hadien ba u la lah ban kamai 792 points bad na ka liang ki khynnah kynthei kane ka nam ka leit sha ka Himonki Khaii ka West Jaintia Hills hadien ba ka la lah ban kamai 667 points.
Ka kongsan kaba wan ban iadonbynta lang ha kane ka lympung ki khynnah skul ka dei ka Kong Matsiewdor War Nongbri, IAS, Secretary Revenue & Disaster Management Department haka jingiadonlang u Assistant Directors Ma Khroobok Passah P.
B War Nongbri bad kiwei kiwei District Sports Officers na ki district bapher bapher.
Kine harum ki result bad ka ki takma ba iohkhur ki kynhun na kane ka lympung ba lai sngi lynter:.
I Bah Manly Heart Ryndong, i kurim jong i Dr E A Paswet ba shong ba sah ha Khimusniang, Jowai i la khlad noh ha ka step 2.
6.
2023.
Ka jingleit ontep ia i kan long ha ka 4.
6.
2023 ha u lum jingtep ka Balang Presbyterian Jowai ha ka por 3 baje janmiet.
U President jong ka Voice of People Party (VPP) bad uba long ruh u MLA jong ka Nongkrem Constituency U Bah Ardent Miller Basiawmoit u la pynkut noh ia ka jingshong shah thngan kaba la neh haduh shiphew sngi na bynta ka daw bah jong ka jaidbynriew, kata ban pynthymmai noh ia ka Meghalaya State Reservation Policy kaba la 51 snem hadien ba ka Sorkar Jylla ka la pynmih ia ka notification bala thung ia ka Expert Committee na bynta ban khmih thymmai ia ka Reservation Policy.
Kane ka kynti kan long ka jingsah khana pateng la pakit ba namar ka jingiakhih kaba jai jai jong u bah Ardent Miller Basaiawmoit president Voice of the People Party (VPP) da kaba shah thngan 10 sngi lynter kala pynlong iaka sorkar ban pyndem bad ban rai ban thaw iaka Expert Committee halor ka Reservation Policy ne ka bhah thung kam thungjam jong ka Jylla.
Ka Sorkar Jylla kala thaw mynta ka sngi ia ia kane ka committee bad ia kane la pynbna da u u Chief Secretary ka Jylla Bah D.
P Wahlang lyngba ka Tnad Personnel & A.
R (B) ka Sorkar Jylla.
Kane ka jingpynbna ka ong “U Lat ka Jylla u sngewbha ban pyntip halor ka ‘Expert Committee’ ka ban shong bishar thymmai ia ka State Reservation Policy kumba la pyntip ha ka Resolution PER.
222/71/138 bala pynmih ha ka 12 tarik Kyllalyngkot 1972".
Ka jingpynbna ka ong ba u/ka Chairperson bad ki Dkhot jong ka Committee kin kynthup ia ki stad ha ka Constitutional Law, Economics, Sociology, Demographic studies, bad kiwei kiwei ki bynta ki ban sa pyntip da ka Sorkar Jylla.
Kane ka Committee kan shong bishar thymmai ia ka State Reservation Policy da kaba shim ia ki jingai jingmut na baroh kiba don bynta bad ruh da kaba leit iuhkjat sha baroh ki bynta jong ka Jylla.
U bah Ardent haba ioh pdiang ia kane ka shithi ba la thaw iaka expert Committee halor ka Reservation Policy, ula lum iaka jingialang u paidbah bad pynbna ba ula pynkut iaka jingshah thngan da ka jingduwai.
Ula ong ruh ba ka sorkar ka dei ruh ban pynsangeh iaka jingthep kam tad haduh ba la pynbeit iaka Reservation Policy ka jylla.
Ka Union Cook Cum Helpers, PM-POSHAN, Meghalaya ha kane ka 26 tarik Jymmang kala jied iaki nongkitkam thymmai ka union na ka bynta ban peit iaka bha ka miat ki nongtrei bad nongiarap shet ja sngi iaki khynnah skul ha ki skul bapher bapher.
Ki nongkitkam ki kynthup iaka president la jied iaka Kong Banalis Syiem (Ri Bhoi District), vice president u Jerry A Suting (Ri Jaiñtia), Kong Jena Nengnong (East Khasi) Kong Kyntinora Wahlang (Eastern West Khasi) general secretary u Mangkara Kharjamuti (East Khasi), assistant general secretary u Charles Shongwan (Ri Bhoi), Kong Phiyoris Syngkon (Ri Jaiñtia), Kong Arlin, treasurer kong Joyciful Lipon (Ri Jaiñtia).
Da ka jingjied thymmai iaki nongkitkam ki nongialam kila shim iaka rai ban buddien iaki kam ba sahteng ka union bad Sorkar Jylla kumjuh bad ka Sorkar pdeng kiba la maitphang da ka All Jaintia Midday Meal Worker Union, Jowai.
i:.
Ka Jaintia Students’ Union (JSU) ka khot wer ia baroh u paid nongshong shnong hapoh ka Amlarem Sub-Division ban iawan sha ka jingshong kyllain myngor ban dawa pynbeit iaka Meghalaya State Reservation Policy.
Kane ka jingshong kyllain myngor kan long lashai ka sngi 2 tarik ha Amlarem (stand Padu) haka por 10 baje mynstep haduh 5 baje nohphaisngi.
Kane ka jingiakhih ka dei kaba la pynbeit da ka Jaintia Coordination Committee for Reservation Policy, 1972 (JCCRP) kaba kynthup iaki sengbhalang bad nongialam shnong.
U general secretary JSU u Treiborlang Suchen ula ong ba kane ka jingshong kyllain myngor kalong ruh kum shibynta ban pynsgewthuh bad pynshai halor ka jingdawa ban pynkylla iaka Reservation Policy 1972 ban myntoi u paid Khasi Jaintia.
Ka State Level Inter School Athletic Meet kaba lai sngi ba la pynlong ia ka da ka tnat Directorate of Sports & Youth Affairs ka sorkar jylla, ka la sdang naduh haka sngi Balang ha ka shlem ai jinghikai ki kam ialehkai ka jylla, katta ha SAI, STC, NEHU, Mawkynroh.
Kongsan ba la wan ban plie ia kane ka lympung dei Ka Kong Isawanda Laloo (IAS) Director of Sports & Youth Affairs ka sorkar jylla bad u symbud kongsan dei u Working President ka Meghalaya State Olympic Association u bah John F.
Kharshiing.
Kane ka lympung ialehkai kaba lai sngi kan kut ha ka 2 tarik u Jylliew, bad ki khynnah skul ba la poi ban iashim bynta na baroh ki 12 tylli ki district ka jylla ki long 850 ngut.
Haba kren kum ka kongsan, na ka liang kong Isawanda, ka la pynpaw ba ka jinglah ban pynlong ia kane ka lympung bah, ka jia long hadien ba ha ki ar bnai kiba la dep, ka tnat sports lyngba ka ophis jong ki District Sports Officer (DSO) ka la lah ha kaban pynlong shwa ia ka District Level Chief Minister Inter School Athletic Meet bad ki khynnah ba la wan poi mynta haka nongbah, kidei tang kito kiba la lah ban paw ba ki da long shisha kiba kynsai na kiba kynsai tam bad kiba dei hok shisha ban ioh pat  sa ia kum kane ka lad bad ka kabu ksiar ban ioh iashim buynta ha kane ka lympung mynta ka kynti.
Hynrei lada shim kyllum ha shwa ban pynlong ia kane ka lympung ha nongbah, ki khynnah baroh kiba la iashim bynta ha la ki jong ki district ki jong ki, kim duna ia ka 12 hajar ngut.
Shuh shuh kong Isawanda I la pynpaw ba ka daw ba la lum biang sa shisien ia ki khynnah ialehkai hangne hya ka nongbah ka long ban lap bad ban shem shuh shuh sa mano pat napdeng ki nongwan iashim bynta kiba shim ia ka bynta kum ki nongialehkai ba kynsai na kiba kynsai tam, da ka jingkyrmen ba ha kine ki lai sngi,  baroh kiba wan ban iashim bynta kin da lah  ruh ban pynpra ne ban thaw  ia ki rekod ba thymmai jong kane ka lympung iakob.
Ha kane ka sngi kaba sdang la lah ha kaban pyndep ia kiba bun tylli ki heats kiba dei naka bynta ka track bad ka field bad la don ruh ki kato katne tylli ki final.
Ngi kum ki Waheh Shnong napoh Narpuh(Border) kaba hap hapoh ka Rilum Jaintia, ngi ai ka jingkyrshan kaba pura (100%), ia ka Jingiakhih jong u Bah Ardent M.
Basaiawmoit, na ka bynta ka ka jingdawa ban pynkylla ne pynthymmai noh ia ka Reservation Policy (State Job Reservation Policy).
Kane ka jingkyrshan jong ngi ka long namar ka jingiakhih ka long kaba don nongrim na ka bynta ka jingbha jong ka lawei ki khun ki kti jong ngi hapoh ka bri u Hynniewtrep.
Bad lada long kumno kumno ruh, ngin ai jingkyrshan pura ia u Bah Ardent nangne shakhmat ia u Bah Ardent ha kaba iadei bad kane ka bhah thung kam thung jam.
Bad lada jia ban mih iamih paitbah ruh ngin iamih ha kano kano ka por.
Bad ha kaba iadei bad ka jingdawa jong ka Synjuk Waheh Shnong Ri Jaintia, kaba mih hapoh Social Media, ngim don kano kano ka jingtip bad ngim don bynta hi ruh ban pharia ia ka Jaitbynriew, hynrei ngi ialong shitylli (kawei) kum kawei ka Jaitbynriew kaba ong, “Khynriam u Pnar u Bhoi u War, u dei u pait Khasi baiar.
" Khublei shibun 1.
Shri.
Lasting Pala (Waheh Shnong Umkiang) 2.
Shri.
Jenisal Pohkyrnu (Waheh Shnong Dona Skur) 3.
Shri.
Love You Bareh (Waheh Shnong Pyrtakuna ) 4.
Shri.
Min Lamare (Waheh Shnong Kuliang ) 5.
Shri.
Sharai Lamare ( Waheh Shnong Borsara) 6.
Shri.
Edimon Lamare (Waheh Sonapyrdi) 7.
Shri.
Fantin Pajat (Waheh Shnong Lumphyllut) 8.
Shri.
Pynkhlain Dhar (Waheh Shnong Ratacherra) 9.
Shri.
Wol Tariang (Waheh Shnong Dona Umbluh) 10.
Shri.
Robi Suchiang (Waheh Shnong Umstain) 11.
Shri.
Mit Dkhar (Waheh Shnong Lahalein).
Ngi naka Liang ki Waheh Chnong ka thain Iooksi Saphai, hadien ba ngi iohi iaka khubor kaba la pynmih  daka Synjuk Ki Waheh Chnong Ri Jaintia haba kila dawa bhah laka jong ha kaba iadei bad ka State Job Reservation Policy kata ka long 20% iaki Jaintia.
Ha kaba iadei bad katei ka khubor, ngi kiba soi kyrteng harum, ngi kwah ban kren shai ba ngim don bynta eiei halor kane ka jingdawa katei ka Synjuk, bad ngi kwah ban kren shai ba ngi naka liang ki Waheh Chnong ka thain Iooksi Saphai, ngi ai ka jingkyrshan kaba pura ia u Bah Ardent M Basaiawmoit ha kaba iadei bad ka jingdawa ban pynthymmai (Review) iaka State Job Reservation Policy.
Kane kam dei shuh ka por jong ka jingia sngewpher thain, ne ka jingiapharia iaka Jaitbynriew, hynrei ka dei ka por jong ka jingiatylli naka bynta ban iakhun iaki jingeh jong ka Jaitbynriew.
Ka kyrteng Jaintia kam dei ka kyrteng ka Jaitbynriew, hynrei ka dei tang ka kyrteng ka thain, bad ngi dei ban sngewthuh ruh ba ha Jaintia la kynthup lang ia baroh kiwei pat ki Jaitbynriew kum ki Biate, ki Karbi bad kiwei kiwei bad ngim lah ruh ban kyntait dalei lei ruh iaki kum ki Nong Jaintia ba pura.
Ngi la mad iaka jingshah pharia haki por ka sorkar Phareng ha kaba kila pyndonkam iaka Divide and Rule Policy naka bynta ban pharia iaka Jaitbynriew.
Hynrei ka jingthmu jong u Phareng, kam lah ban pharia iaka Jaitbynriew namar ngi don iaka jingkhein kur kaba shkem bad kaba don nongrim namar ki Phareng kim lah ban pyniakhlad iaka jingiadei kur hapdeng ki Chalam na Pnar, ki Shabong na Khynriam bad ki Mukhim na War, nangta ki Laloo na Pnar, ki  Lamin na War bad ki Diengdoh na Khynriam ruh ki dang dei shikur, bun kiwei kiwei ki Kur kiba na kylleng ki thain ka Bri U Hynniewtrep kiba dang iadei shikur.
Ym juh don koit ki kur na ki Jaitbynriew Biate kiba la shong la sah ha Jaintia Hills kiba dang iadei shi kur bad ki Pnar, bad kumjuh ruh, ym juh don koit ki kur naka Jaitbynriew Karbi, kiba dang iadei shikur bad ki Bhoi wat la ki sah makna hapoh ka Ri Bhoi District.
Kumta kum ka Jaitbynriew, ngim dei shuh ban pdiang iaka jingshah pharia haki Nongwei nongar kiba thmu ban pyniapher hapdeng jong ngi kum ka Jaitbynriew.
Khatduh khatwai ki Waheh Chnong ka thain Iooksi Saphai, ki la kitbok kitrwiang ruh ia u Bah Ardent Miller Basaiawmoit ba un nang ioh iaka met kaba shait ba khlaiñ bad kumjuh ruh iabaroh ki paidbah ka Bri U Hynniewtrep hi, kyrmen ba Kane ka jingdawa jong ka Jaitbynriew kan sa urlong khlempep shisien ka sngi daka jingdon ryngkat U Blei iangi kum ka Jaitbynriew.
Khublei Shibun 1.
Mr Nangaibormi Sutnga Waheh Chnong Umdeinlin Iooksi.
2.
Mr Leonard Rabon Waheh Chnong Iooksi Kyanmynsar.
3.
Mr Gino Synnah Waheh Chnong  Saphai 4.
Mr Clement Pala Waheh Chnong Iawthymmei 5.
Mr Watsing Papeng Waheh Chnong Nongryngkoh 6.
Mr Chesnal Manar  Waheh Chnong Pohkseh 7.
Mr.
Siworning Sayoo Waheh Chnong Madanrwai 8.
Mr Histokrist Pachiang Waheh Chnong Iooksi Iapkhla 9.
Mr Kyrshan Chullet Waheh Chnong Priang Iooksi.
10.
Mr Deilang Wahlang Waheh Chnong Sarhen 11.
Mr Hamran Lyngdoh Waheh Chnong Iooksi Tongkiad.
Ka long ka khubor kaba lam sngewtynnad ia u paidbah Khasi Jaintia bad khamtam iaka party Voice of the People Party (VPP) kaba kila lah ban pynbor iaka committee ba thymmai on Reservation Roster bad ka Reservation Policy jong ka jylla ban thaw iaka expert committee halor ka Reservation Policy ha ka sngi Balang.
Kane ka jingialang kaba long ha main Secretariat bad kala neh haduh lai kynta.
Ia kane ka committee la khlieh da ka Kong Ampareen Lyngdoh Myntri ba dei peit iaka kam aiñ ne Law.
U Dr Ricky Syngkon ula ong “Ngi slem ban wan na ka jingialang ba ngi ieng haka nongrim ban dawa ba donkam ban thung da ka expert committee ban review iaka reservation policy kaba ngi ba ka don ka jingduna bad jingdkhoh.
" Ula ong ka rai ka long ba kane ka committee kan ong iaka sorkar ban thaw iaka expert committee.
Ula ong ruh ha ha kane ka jingialang ka committee kala bthah ruh iaki nongialam seng sain pyrthei ban phah iaki jingai jingmut hapoh ka 15 tarik Jylliew halor ka jingpyntreikam iaka Roster System bad halor ka jingpynbeit iaka ka Reservation Policy.
Hadien kane ka committee kan sa shong biang ka jingialang ban pyrkhat kumno ban iaid shakhmat.
U bah Ardent haba kren hadien bala wai ka jingialang ula ong “Ngi la jop, hynrei ngim dei ban hun bad dei namar kata ka daw bad na kaliang jong nga lymda ngi ioh da ka jingthoh kaba shai baka sorkar kan thaw iaka expert committee, ngam pat sangeh iaka jingshah thngan jong nga.
" “Lada ka sorkar ka kwah ban pynkut noh ia kane ka jingshah thgngan ne ka jingiakhih ka sorkar ka dei ban pynsted noh ban phah iaka jingpynbna bala thaw iaka expert committee halor ka Reservation Policy," la ong Bah Ardent.
Ka kong Ampareen Lyngdoh chairperson hadien bala kut ka jingialang kala don ka jingiamir jingmut kaba sani bha bad baroh kila ai jingmut bad ym baroh kita ki jingai jingmut la iahap jingmut lut ki sain seng pyrthei.
Ka la ong ba ha kane ka jingiakren kumba long ba imat baroh ki seng sain pyrthei ki kwah ban don bynta lang ban iakren ban pynkylla ne pynbeit iaka Reservation Policy.
Ka committee kala bthah ruh iaki seng sain pyrthei ban wanrah iaka jingthoh ban pynshisha balei ba donkam ban review iaka Reservation Policy ban lait na kino kino ki kynrum kynram.
Kala ong ba ki don ki seng sain pyrthei ki ba ym shym la lah ban rai bad ki la ong ba kin iakren shuwa haki party lajong ban pan jingmut la yn thaw iaka expert committee, la ong ka Kong Ampareen bad bynrap ha kaba kut ka jingiakren kalong kaba seisoh bad ki don katto katne ki jingkylli halor ka Roster bad kaei ka jingeh lada pynkylla iaka Reservation Policy bad don kiba kwah pynbeit iaka Office Memorandum jong u snem 2022 halor ka para D jong ka Roster.
Ka Kong Ampareen kala ong ba kaei kaba rai mynta ka sngi yn phah baroh sha ka sorkar bad kyrmen ba baroh ki seng sain pyrthei ki ia hun.
Ka jingdawa ïaka hok ban bhah kam bhah jam hapoh Jylla katkum ka jingkylla ka por bad ka jingbun paid hapdeng u Garo, Khasi bad Jaintia kam mut ba pyrshah sorkar ne pynïapher jaidbynriew ne pynpharia jaidbynriew, la ong u working president Jaintia Students’ Movement (JSM) u Jimmy Raul Kharmuti.
Ula ong ka jingïakhih ki nongshong shnong jong ka Ri Jaintia hapoh ka shatri, Jaintia Coordination Committee for Reservation Policy, 1972 (JCCRP) kadei halor ka nongrim ban dawa ïaka hok longbriew manbriew ha ka rukom bhah kam bhah jam hapoh Jylla, kam dei kata ka jingiakhih ban pyrshah ïaka sorkar Jylla ne ban pynïapher jaidbynriew hapdeng u Khasi, Jaintia bad u Garo hapoh ka jylla Meghalaya.
Une u nongialam ka JSM ong ruh lada peit ki jaidbynriew Khasi bad Jaintia kiba don ka jingbun paid da 14 lak tam katba ki Garo ki don tang kumba 8 lak tam ha kaba ka jaidbynriew Khasi, Jaintia kala tam haka jingbun paid kumba 6 lak tam, halor kane ka nongrim ka Sorkar jylla kala dei ban review lane ban pynthymmai noh ïaka Reservation Policy 1972 kaba la rim bad noh shiliang shaba palat kaba lah ban wanrah ïaka jingeh kaba khraw ïaka Jylla hadien habud.
U Jimmy ula ong ruh ba ka jingkren jong uwei na ki nongïalam na Garo ba ym dei ban ktah iaka ding halor ban review ïa ka Reservation Policy, 1972 ban lait na ka jingum snam ha pdeng u Garo bad u Khasi, Jaintia dei kaba bakla bad ka bym don nongrim.
Ula ong ban dawa ïa ka hok ba long solansor lyngba ka Reservation Policy katkum ka jingbun paid kan pynneh pynsah ia ka jingburom kylliang para jaidbynriew hapoh ka jylla, khnang ba ki pateng ban wan kin suk kin sain.
Ula ong ruh ba ka jingthaw thymmai iaka committee ban iakren iaka Reservation Policy bad ka Reservation Roster System ne ka jingpynbeit ryntih iaka bhah thungkam ka dei ka rai kaba biang eh bala leh ka sorkar bad u kyrmen ba ka resol ka mih na kane ka committee kan shim iaka rai kaba ai jinghun ia baroh.
Ka Khasi Students’ Union (KSU) Mawprem Circle kala pynkup burom ia uwei na ki samla ba pass haka kyrdan Top 20 haka Secondary School Leaving Certificate jong une u snem ha kane ka sngi Saitjain jong ka taiew kaba la dep.
Une u khynnah uba la shah pynkup burom u dei u Addiel J Surong na ka skul Govt.
Boys’ Higher Secondary School, Shillong uba haka kyrdon 20 haka Top 20 haka eksamin SSLC jong ka MBOSE.
U Addiel J Surong u dei u khun ba khatdduh jong ka kong Bandona Surong bad u Bah Cornelius Laloo kiba shong ba sah hapoh ka Shnong Lower Mawprem, Pdengshnong.
Ha kane ka jingpynkup burom ia u Addiel la lam khmat da u samla Pynshngaiñ Lyngdoh, Asst.
Education Secretary bad u Samla Basuklang N.
Khongwar, Litigation Secretary ha ryngkat ka jingiadon lang ki katto katne ki dkhot ka KSU.
Ka Dorbar shnong Chilliangraij ryngkat ka jingiatreilang ka District Forest Officer, Wildlife Division Jowai bad ka Chilliangraij SSA UPS haka sngi ba ar kila pynlong Tree Plantation Drive ne ka jingthung dieng haka jaka kaba la tip kum ka Trepariat ba hap hapoh u pud u ang ka Dorbar Shnong Chilliangraij.
U Damehiwot Pde, Waheh Shnong Chilliangraij ula kyntu iaki paidbah ban sumar, pynneh pynsah iaka mei mariang da kaba thung iaki dieng ki siej, iada iaki um ki wah khnang ban im ka longbriew manbriew na kawei ka pateng sha kawei ka pateng.
Shwa ka jingthung dieng u Geneous Ryngkhlem Forester I, Wildlife Division Jowai ula lamkhmat ban pule iaka jingkular ban tyngkai iaki dieng ki siej ba la shim bynta da ki khynnah skul, ki dkhot shnong bad ka VDP dorbar shnong Chilliangraij.
Ka Jaintia Students’ Union (JSU) kala leit ban jngoh ia u Bah Ardent Miller Basaiawmoit ban ai mynsiem bad kitbok kitrwiang halor ka jingshah thngan jong u ban pynkylla thymmai iaka Meghalaya State Reservation Policy 1972.
U general secretary ka JSU u Treiborlang R Suchen ula ong ba ki ai ka jingkyrshan kaba pura iaka jingiakhih jong u bah Ardent nongialam ka Voice of the People Party (VPP), uba la shim iaka sienjam ban shah thngan naka bynta ka jingeh ka jaidbynriew baroh kawei.
Ula ong ba ka por kala ih bha ba dei ban pynkylla noh mardor ia kane ka reservation policy kaba la rim bha.
Haba kren halor ka Roster ne ka bhah ban buh beit ryntih iaka jingthungkam, ula ong ba ka clause 1.
2 ka kren shai ba ki kam kiba ym lah ban pyndap ha u snem ba lait ka kam yn ym lah ban ai bhah biang hadien u snem u ba ar bad naka jingshna kyrkieh ka sorkar ia ka roster lyngba ka Office Memorandum ha u snem ba la dep bad ha kane ka Roster ka don ka clause D ka ban pynduh nong ar shah iaki Khasi Jaintia.
Ula ong ruh ba ka jingthmu ba ban pyntreikam iaka roster na naduh snem 1972 bad kane ka long ban ai lad shuwa ia u Garo ban pyndap ia baroh ki post kiba lait ha ki ophis sorkar bad kane kan pynduh nong arshah iaki Khasi-Jaintia namar haduh ban da dep pyndap ia kine ki post kiba lait da ki Garo bad kane kan shim por haduh 30 snem iaki Khasi Jaintia ban ioh rung kam biang ha ki ophis sorkar.
Kumta ka JSU ka dawa ban pynbeit mardor ia kane ka bhah thung kam thungjam namar kam iahap shuh bad kane ka juk bad kala theh shilliang tang sha kawei ka jaidbynriew.
Ula ong ruh ba ka committee kaba thymmai halor ka reservation policy kadei ban buh da ka por ban iakren ban lait na kano kano ka jingshah pynthame ne shah pynbiej haka sorkar.
Ka Khasi Student Union (KSU) West Jaintia Hills District haka sngi ba Ar kala pynkup burom iaka samla Larisa Lamin kaba wan haka kyrdan kaba nyngkong eh ka Higher Secondary School Leaving Certificate (HSSLC) ha ka Arts Stream kaba na ka skul Adventist Higher Secondary School, Thadlaskein.
Ka jingpynkup burom iaka samla Larisa kala long haka hall jong ka skul haka jingiadonlang ka Principal, ki nonghikai, ki khynnah skul nalor ki nongialam bad dkhot kiba kynthup ia Leningrad Tariang general secretary KSU West Jaintia Hills District Unit, Conard Sana education secretary Jowai Circle, ka samla Ladaplin Haiong president girls’ wing War Jaintia Circle bad kiwei kiwei.
U Leningrad ula ong ba marsien pynbna iaka resol HSSLC Arts Stream, kum ka seng ki dap da ka jingkmen namar ba la bun snem ia kane ka kyrdan la bat da kiwei ki jaidbynriew bym dei Khasi.
Ha kane ka kynti marsien iohi iaka kyrteng jong ka Larisa, kum ka seng ki kmen ba ka wan ha kane ka kyrdan bad kane ka pynpaw shai ba ki khynnah ka jaidbynriew kim duna lada treishitom haka jingim pule puthi.
Ula kyntu ia ki khynnah bad samla pule ba kin bud iaka nuksa jong ka Larisa ban jop haka jingim pule puthi namar lyngba ka jingstad lah ban saindur iaka lawei ba phyrnai ialade shimet bad iaka imlang ka sahlang.
Ka Sorkar Jylla ka la pynbna ba ka la thaw thymmai ïa ka Committee na ka bynta ban ïakren halor ka Roster System bad ka Reservation Policy.
Ka jingpynbna ba la pynmih ka wan na ka sorkar lyngba u Chief Secretary.
Ïa kane ka Committee yn bteng ban khlieh biang da ka Myntri Sorkar ba dei khmiih iaka Law ka Kong Ampareen Lyngdoh kum ka Chairperson.
Ki dkhot jong kane ka Committee ki long u Zenith M.
Sangma-AITC, u HM Shangpliang-BJP, u Augustine Marak-GNC, u KP Pangniang-HSPDP, u Ronnie V Lyngdoh-Congress, u Pyndapborthiaw Saibon-KHNAM, u Dr.
W Kharlukhi-NPP, u Renkton Lyngdoh Tongkhar,-UDP, u Ardent M.
Basaiawmoit- VPP.
Nalor kata, u Chief Secretary, Goverment of Meghalaya bad Commissioner & Secretary/ Secretary.
Personnel & A.
R.
(B) Department ruh kin long ki dkhot kane ka committee.
Ka kti treikam kane ka committee thymmai ka kalong ban iakre na ka bynta pyntreikam iaka Roster bad ka Reservation Policy bad kan submit iaka jingai jingmut shaka sorkar hapoh shibnai.
Ban pynthikna ba kane ka committee kan long kaba khuid haka jingmihkhmat jong baroh ki seng sain pyrthei ka ailad ban bad mihkhmat sa ar ngut ki 2 dkhot ban iashimbynta ha kane ka jingiakren.
Ka committee ka lah ruh ban thung dkhot ha kane ka jingiakren lada ka sngewdonkam.
Kane ka committee kaba thymmai kan shong jingialang haka sngi Balang haka por 2:30 Main Conference Hall, Main Secretariat Building, Shillong.
Mynta ka dei ka khep ba ngin ieng tylli la ong u bah Ardent Miller Basaiawmoit president rangbah jong ka Voice of the People Party (VPP) uba la rai ban bteng iaka jingshah thngan tad haduh baka sorkar ka mynjur ban pynthymmai iaka Meghalaya State Reservation Policy 1972.
U Bah Ardent ula ong ia kane haka sngi ba Ar hadien baka sorkar kala phah iaka shithi sha ka VPP ba ka sorkar kala thaw iaka committee kaba thymmai ban iakren iaka Reservation Policy bad ka Reservation Roster.
Kane ka committee kaba thymmai kan shong jingaialang nyngkong haka sngi Balang ha Main Conference Hall, Main Secretariat Building, Shillong.
Ka Kong Ampareen Lyngdoh kan khlieh ia kane committee kum ka chairperson kaba ka sorkar kala rai ban pyniar iaka kti treikam jong ka da kaba mynjur ban kynthuplang iaka mat iakren bad ka Reservation Policy nalor ka Reservation Roster System.
U Bah Ardent ula ong ba “Busien ki briew ki kynthoh ba ka jaidbynriew Khasi kam ju lah ban iatylli, hynrei ha kane ka khep kaba mynta ngin ieng tylli.
U Khyriam, u Pnar, u Bhoi, u War, u Maram, u Lyngngam ngi dei uwei u jaidbynriew Khasi.
" U Bah Ardent ula ong “Wat ym shah ba ki don ki bor ka na kadiang ka mon ban pynpait pynra ia ngi bad ban pynsniew dur iaka jingiakhih jong ngi.
Ngi dei ban ioh ia kaei kaba ngi dawa bad ka party kan leit sha ka jingiakren ban ai jingmyjur iaka Reservation Policy kaba thymmai, lym kumta ngan ym mih na kane ka jaka ban shah thngan.
" “Ngam kwah baka jingiakhih kan khluit noh bad lada khluit kan don ka jingklumar bad lada don jingklumar ka sorkar ka ban kmen kynmaw ia kata iaka jingkwah ka sorkar, ngi lah ban dom, ngi lah ban bitar, ngi lah ban sngewei ia u bah Ardent uba la shah thngan la phra sngi," la ong u Ardent.
U Bah Ardent ula ong shuh shuh “Ngin iaid da lynti kaba jai jai bad ngin nym jied iaka lynti ka ban pynmih iaka jingklumar bad ngin nym iakhun bad ka sorkar bad ka sorkar ka kwah eh ba ngin iakhun bad ka sorkar.
Kumba nga la ong haka sngi kaba nyngkong eh ngin jop bad kam mut ba ka sorkar kala khot iaka jingiakren ngin song noh iaki tum ki tam, hynrei ngin ap kaei ka jingmih na ka jingiakren halor ka Reservation Policy bad lada kam pynhun ngin bteng iaka jingiakhih.
" ong u Ardent.
Ka jingshah jingit jong u nongialam ka Voice of the People Party (VPP) u bah Ardent Miller Basaiawmoit kala long kaba jop hadien ba phra sngi ka jingshong shah jingit jong u ban pynbor iaka sorkar ban khmih biang iaka Reservation Policy.
Ka sorkar Jylla kala phah iaka shithi sha nongialam ka VPP ba kala thaw thymmai iaka committee jong baroh ki seng sain pyrthei ban iakren iaka Meghalaya State Reservation Policy 1972 nalor ka Roster System.
Kane ka committee thymmai kan shong jingialang lashai hi ka sngi, kata 31 tarik Jymmang haka por 2:30 ha Secretariat.
U MLA ka VPP Bah Brightstarwell Marbniang haba pynbna ia kane ka rai u la ong ba ka jingshahthngan ka jong u bah Ardent kan dang iai bteng haduh ba ka sorkar kan rai ban khmih biang lane review ia ka job reservation policy.
U Bah Ardent ruh haba kren sha u paidbah ula ong ba un nym khih naka jaka shah thngan jong u bad ba un ap iaka rai kaba mih naka jingiakren lashai ka sngi 31 tarik Jymmang la ka sorkar ka kloi ne em ban iakren iaka Reservation Policy.
U da kyntu ruh ia ki paidbah ba kin nym pynmih jingkulmar kumba kwah ka sorkar khnang ba kane ka jingiakhih kan nym pulom.
Ka ding jong ka jingdawa ban pynkylla ne pynthymmai noh ia ka Meghalaya State Reservation Policy (MSRP) kaba la 51 snem ka la meh klang sa ha Ri Lum Jaintia haba ki sengbhalang hapoh ka lama jong ka Jaintia Coordination Committee on Reservation Policy (JCCRP) ki la dawa ba dei ban pynkylla noh mardor Reservation Policy ne mad ki jingiakhih kiba jur nangne shakhmat.
Ki sengbhlang ba kynthup ka Jaintia Students’ Movement (JSM), Jaintia Students’ Union (JSU), East Jaintia National Council (EJNC), ka Synjuk Waheh shnong ri Jaintia bad Synjuk Waheh Shnong Jowai hapoh ka lama Jaintia Co-ordination Committee For Reservation Policy (JCCRP) ki la sdang ia jingiakhih da ka sit in demonstration ne shong kyllaiñ myngor ha Stand Taxi Ummulong, Iawmusiang, Jowai haka sngi Nyngkong.
Haba shim bynta ha ka jingialang, u nongïalam ka Kiang Nangbah Government College Students’ Union u Precious Sten ula ong ka Reservation Policy ka jylla ka long kum ka ding kaba thang ïaka lawei jong ki samla pule.
Une u nongïalam ki samla pule ula ong haba peit ïaka jinglong jingman ka pule puthi hapoh ka jylla, teng teng ka wan haka bor jingmut jingpyrkhat jong ki samla ban ong ba ka jingleit pule ïaka kyrdan Degree ka long tang ban lait na ka jingshong ïing.
Shuh shuh ula ong ki kmie ki kpa haba ki phah pule ïaki khun ka jingthmu jong ki, ka long ban ïoh kam ïoh jam bad ban ïoh ki khun ïaka lawei kaba phyrnai, hynrei sngewsih ba kumba long mynta, ym sngew donkam ban pule namar ka bhah thung kam thung jam ka long kaba noh shilliang.
Une u samla pule ula ban jur ïaki 7 ngut ki MLA jong ka ri lum Jaintia ba kidei ban kren eiei halor ka bhah thungkam thungjam ne ka Reservation Policy bad ban dawa na ka sorkar ban bishar bniah ïa kane ka Policy kaba la ktah shisha ïaki khun samla jong ka ri Khasi Jaintia.
Ki nongkren kynthup naduh ki nongïalam sengbhalang, ki nongïalam shnong, ki riew paidbah, ki la ong, ba ha kiwei jylla ki ïa leh katba lah ban review ne pynthymmai man la ka shi phew snem ïaka Reservation Policy katba ha Meghalaya pat la san phew snem kynthih ka ïaneh ïai sah kumjuh.
Ki la kynthoh ruh ïaki MLA Khasi khamtam ki 7 ngut ki MLA ka rilum Jaintia ki bym kren eiei ïa kane ka mat kaba ktah pyrshah ïa u khiewja jong ki paidbah.
Ki la ong ba ka jingsngap jar jong ki nongmihkhmat Khasi ka pynpaw shai ba kim don jingkitlhlieh kum ki nongmihkhmat ba la jied bad pynkhamti ha ki ban trei na ka bynta ka jaidbynriew.
Ki nongkren ki la pynpaw ruh ka jinglyngngoh ba haka por kanbas elekshon ki pyndonkam bakla ïaka kyntien ‘jaidbynriew’ tang ban khring vote, hynrei ynda la jop pat ki sngap jar jar.
Shuh shuh kaba kham thamula ka long baka jingkynthup jong ki ïa mat Reservation Policy ha ki manifesto jong ki ka long tang ka kam pynbieij briew bad shukor ïaki paidbah.
Baroh ki nongkren kynthup u nongïalam barim ka JSU u Rikut N.
Parien, u President ka Synjuk Waheh ri Jaintia u Army Lipon, u General Secretary ka JSU u Treiborlang Suchen, u president ka JSM u Leningstar Rymbai bad kiwei kiwei ki ai ka jingkyrshan kaba pura ïa u MLA ka Nongkrem u Ardent Miller Basaiawmoit uba la mih shakhmat ban shah thngan na bynta ka lawei jong ki khun samla.
Ki lai ngut shipara kiba kynthup ia u Ma Lambok Singh Lyngdoh, ka Kong Queenvida Lyngdoh bad ka Kong Daplinda Lyngdoh kiba shong ba sah ha Ladthadlaboh, Jowai kila ai sngewbha da ki tiar hyndai sha ka museum ka Raij Raliang kaba don ha Chrah Umphula haka sngi Nyngkong.
Ha kane ka juh ka sngi ka Kong  Idalana Lyngdoh ba na ka shnong Raliang ruh kala ai sngewbha uwei u khiew ban buh sah nam ha kane ka museum ban ioh pyni nam iaki tiar hyndai ba pyndonkam ki nong Jaintia.
Ka Seinraij Raliang kala pynpaw iaka jingsngewnguh ia kine ki saw ngut kiba la ai sngewbha ia kine ki tiar ban ioh tyngkai bad pyni nam haba don ki prokram bapher bapher hapoh shnong poh thaw.
Kine ki tiar kiba la ai da kitei ki lai ngut shipar ki dei  u sum (Cher behkpong) ,ka wait ialeh thma, u ketli bad bala shna da ki nar ba saiñ ka ri England.
Ia kine ki tiar la aiti haka jingialang kaba lyngkot kaba pyniaid da President Seiñraij u ma Binroy Dkhar, haka jingiadonlang u Dolloi Elaka Raliang u am Chawas Lyngdoh, Dr M Tyngkan, u Rideiwa Dkhar general secretary u Ma Hamjhan H Dkhar.
Kum shibynta ban kyntiew ia ki riewdonsap ha ka tem ka put, ka shad bad ka rwai tynrai bad ruh ban plie lad ia ka jingiashimbynta jong ki ha ki tamasa, ki prokram bad ki workshop ki bapher bapher  ba ju pynlong ha ka jylla bad ha kylleng ka Ri India, ka tnat Arts & Culture jong ka sorkar jylla ka khot aplikeshon na ka bynta ki riewshimet bad ki kynhun kiba ju rwai, tem bad shad tynrai ba kin pyniasoh ialade (empanel) bad kane ka tnat sorkar.
Kino kino kiba don jingmut ha kane ka bynta ki lah ban leit shim ia ki aplikeshon na ka ophis jong ka Directorate of Arts and Culture, Shillong lane na ka ophis jong u Deputy Commissioner ka Eastern West Khasi Hills District, Mairang ha ki por long trei bad ka tarik ba khatduh ban pynpoi ia ki phom aplikeshon ba lah dep pyndap ka long ha ka 31 tarik u Jymmang 2023.
( SDPRO, Mairang).
Ka jingplie ia ka Parliament thymmai da u Myntri Rangbahduh ka Ri, u Narendra Modi ha kane ka Sngi U Blei, ka ban sahnam ha ka lynti iaid jong ka Riti synshar laitluid jong ka ri India.
Katei ka jingtei ba pawnam ka dei ruh ka dak ka jingthrang jong ki 144 billion ki nong India kum ka dak ka jingkiew arted, ka jingiatylli bad ruh ka jinglong kawei salonsar.
Kane ka Parliament ba thymmai kaba la tei katkum ka juk mynta kaba lah ban ngiam haduh 888 ngut ki dkhot ka Lok Sabha, ka buh thong ruh ban ai ka jingshakri kaba paka bad pynkhlain ruh kumno ban shim ia ki rai ba iadei bad ka riti synshar laitluid.
Halor kane ka sngi khraw, na ka liang u Myntri Rangbah ka jylla Conrad K Sangma u la ong, “Kum uwei na kiba ioh ban sakhi lang ia kane ka sngi ba khraw, nga dap da ka jingkmen halor ka jinglah jong ka Ri jongngi.
U nongialam jong ngi, u PA Sangma ba dei ruh u Lamphang barim ka Lok Sabha, u la ju iohi lypa ia ka thain shatei lam mihngi ba kan don lang ryngkat ryngkat bad kiwei pat ki bynta jong ka Ri.
Mynta ka sngi, nga sakhi ia ka jingplie ia kane ka projek sahnam, nga kynmaw ia ka jingiohi jngai bad ruh ia ka jingpyrshang borbah jong u.
Ka jingangnud jong ka ri jongngi ia ka synshar ba laitluid bad kaba kdup ia ka lawei kaba phyrnai ka la phalang lypa da kane ka Parliament ba thymmai.
Kadei ka jutang ia ka lynti iaid jong ka India bad ruh ka jingskhem jong ka ban ai ia ka synshar khadar kaba long salonsar ia baroh.
" Ka jingplie ia katei ka Parliament ba thymmai ka pyni ruh ia ka jingiaid shakhmat na ka bynta ka synshar laitluid ha ka ri baroh kawei.
Ka kdew ruh ia ka thong jong ka ri na ka bynta ka kiew bad ka roi ka pa ha baroh ki liang.
Kumba ka India ka nang kiew arted, ka Parliament ba thymmai kan long kum ka dak ka jingai mynsiem bad ka rynsan na bynta ki jingiasyllok kiba seisoh, bad ailad ia ki nongialam ka Ri ban thaw ia ki polisi kiba lah ban aibor bad pynkupbor bad ruh ban kynriew ia ka jingim jong ki nongshong shnong jong ka.
Ha kiwei kiwei ki jaka haba pyntreikam ia kano kano ka skim ka ju don ka sngi buh mawnongrim bad ka sngi plie ne ka inauguration hynrei ha Ri Lum Jaintia ka don kawei ka skim kaba kyrpang haduh katta katta namar ka don haduh lai tylli ki sngi kyrpang kata ka sngi buh mawnongrim, ka sngi plie paidbah bad ka sngi pyntreikam ne ka operational.
Kane ka skim kaba kyrpang ka dei ka Maternal Child Health Hospital kaba don ha shnong Panaliar, Jowai ia kaba la plie paidbah ne ladep plie ha 3 tarik Nohprah 2022 da u Conrad K Sangma.
Hynrei kam shym la treikam wat hadien 168 sngi bala dep plie paidbah namar ba ym pat la ban pyntreikam namar ba ym pat shym ladep ban thung ki doktor ki nurse katkum ki tyllong khubor kiba thikna.
Ha ka sngi Saitjain ne kata 27 tarik une u bnai Jymmang, la pyntreikam noh ne la operationalized ia katei Maternal & Child Health Hospital, Jowai.
Haba ïakren bad u Medical Superintendent MCH Hospital u Dr.
E War ula ïathuh ha katei ka hospital ka don 50 jingthiah na bynta ki khynnah bad 50 jingthiah na bynta ki longkmie.
Ula iathuh ba katkum ka jingmang jong ka Sorkar ladep thung 11 ngut ki doktor Medical & Health officers bad saw ngut ki specialists kata arngut na bynta ki khyllung ne ki paedetrician bad ar ngut kiwei pat na bynta ki kynthei ne longkmie ne obestrician bad gynaelogist.
Ula iathuh ruh ba ladep thung 33 ngut ki nurse watla kam pat biang satia.
Ha ka sngi bala sdang pyntreikam la pynrung hynriew ngut ki patient ki nongpang bad ha katei ka sngi la don ruh iwei i longkmie iba la kha ia iwei i khyllung shynrang.
Ka khubor ka iathuh la mang ban buh 27 ngut ki medical & health officers ha Maternal Child Health Hospital Jowai ha ki bnai Kyllalyngkot bad Rymphang mynta u snem, hynrei 10 ngut na ki la hap buh noh ha ki PHC ne CHC namar ka jingleit training sha Chennai.
Na ki 17 ngut ki doktor kiba dang sah na ka 27 la don sa hynriew ngut kiba leit pule pyntbit ne leit pule shuh bad kumta dang sah sa 11 ngut ki doktor kiban trei mynta ha kane ka hospital.
Kan dang shim por shuh shuh shwa ba OPD jong katei ka hospital kan treikam pura.
Ki khynnah rit ka Umphyrnai Sports Club, ki la ioh ban rah ia ka nam kum ki lahduh ka lympung ialehkai U-10 ( Boys) Football League 2023 kaba pyniaid ia ka da ka Shillong Sports Association (SSA).
Haka jingiakjhun ia ka phainal ba la long haka sngi Saitjain ha Lawmali Play Ground, mar pyrshah bad ka Regional Blood Centre Pasteur Hills, Shillong, ki khynnah rit jong ka Umphyrnai SC ki la lah ba kin pynliem noh ia ka Sohryngkham SC da 4-1.
U namtam ha kane ka kynti iakhun dei u Bankyrshanbor Kharkongor uba la lah ban lam khmat ia ka kynhun ialehkai jong ka Umphyrnai SC ban thep haduh artylli ki kol ba la wan ha minit kaba 8 bad 11 bad sa ar tylli ki kol la thep da u Wanmebantei Kharkongor haka 21 min bad Dibormy Kharkongor haka 23 min.
U Kongsan ba la don lang ha kane ka sngi dei u bah KS Kurbah President ka SSA, u Hony Secretary bah SS Rapthap lem bad kiwei pat ki dkhot ka SSA bad ba la pynshit pynshngain bad ai mynsiem ia ki hep barit ba iakhun ha madan da ka jingwan ban ia kyrshan bad ai mynsiem da ki kmie ki kpa jong ki khynnah jong baroh artylli ki kynhun.
Ka long ka jingjia kaba ym pat ju jia koit ba haka jaka sumar sorkar, ki riew paidbah ki shim iaka bynta ne ka kam jong ki nurse ki doctor kiba la pyntbit ialade ban sumar iaki nongpang.
Kane ka jingjia kala jia ha kawei ka jaka sumar sorkar- ka Lumshnong PHC kaba hap hapoh ka Sutnga Saipung Constituency bad Lumshnong C&RD Block, East Jaintia Hills ha kaba kawei ka longkmie kaba ap hospital kala shim bynta jong ki nurse bad doctor ban pynkha ia I khunlung kawei ka long kaba na Chiehruphi.
Ka Khasi Students’ Union (KSU) kala kynnoh ba kane ka jingjia haka ka 21 tarik Jymmang.
U president ka KSU Lumshnong u Olenbat Pdang, ula kynnoh ba kane ka jingjia ka jia namar ba phiel ki nurse ki doctor ka Lumshnong PHC ban pyndep iaka kamram bad ka jingshakri ba ki dei ban ai.
Ula ong ba kane ka longkmie na Chbiehruphi kala wan ha kane ka jaka sumar ban kha khun.
Ula ong ba ha ka miet 21/05/2023 kumba 10 baje eiei kaba dei ka miet Sunday (Sngi U Blei) kane ka longkmie namar ba la dei ka por kha ia I khun ka la leit ha katei ka hospital.
Une u nongialam ka KSU ula ong hadien ba ki nurse ki la dep peit ki la iathuh ba ka por ban kha kan dei 2 baje shiteng synñia bad I la iathuh ruh ba itei I khyllung I la iap.
Bad kitei ki nurse hadien ba ki la dep batai kumtei ki la leit thiah sha jaka ba ki sah.
Hynrei 12 baje shiteng synñia I tei I longkmie I la suh khun bad kiba ha ïng kiba ia donlang ki la phone sha ki nurse ale kloi, hynrei kitei ki nurse kim treh wan ki shu batai ha ka phone call ban leh kumne kumtai bad ai da ka um ban dih.
Jia ryngkhat ba la ap miet lang ia itei I longkmie da iwei I riew tymmen ba juh donsap ban pynkha khun iba dei ba ha ïng ha sem im banse ban pynkha hi namar bymlah ap kat ban poi kitei ki nurse, la ong u Olenbat.
Ula ong shuh shuh ynda la dap 2 baje thik kitei ki nurse ki la poi bad lap ba la dep pynkha.
Hangta kitei ki nurse ki la ong, oo la dep pynkha mo, bad ki leit phai biang sha jaka sah bad thiah sha ka jaka sah bad ym dei ruh ha kamra ki nurse ha hospital.
Ka KSU kala pynpaw iaka jingsngewlyngngoh halor kane ka jingbym pyndep hok ki nurse iala ka kam bad kane ka jingkhein sting ka lah ban wanrah iaka jingjia ba sngewsih, lada jia bym don itei meirad iba tip ban pynkha khun.
Ka KSU kala ong ruh ba kane ka jaka sumar ka don uwei u doctor bad ha kane ka sngi ba jia um don ha PHC.
Une doctor ruh ula dei ban leit pyntbit ialade, hynrei namar ba ka sorkar kam thung ula hap ban neh ban ai jingshakri ha kane ka jaka sumar.
Ka Sohkymphor kala ioh ban rah iaka nam lahduh hadien ba kala jop da 27 run pyrshah iaka Mookhep haka final T20 Cricket Tournament kaba pyniaid da ka East Jaintia District Cricket Association (EJDCA) kaba pynlong ha madan Mookhep haka sngi Saitjain.
Ha kane ka jingiakhun final, ka Mookhep kala jop iaka toss bad ailad shuwa iaka Sohkymphor ban tied ha kaba kala buh iaka thong kaba 115/7 na ka 20 over.
Ka Mookhep haba poi ka pali jong ka ban beh iaka thong kala kamai tang 87/8 na ka 20 over.
U Roshan Dkhar ula khyrwit 40 run bad khur 2 wicket kaba la biang pura ia u ban khur iaka khusnam Man of match, u Heipormi Lyngdoh khur 2 wicket.
U Sanu Rymbai ula kamai 22 run na kaliang ak Mookhep.
U kongsan uba wan sakhi ia kane ka jingiakhun final u dei u Tiewful Shadap haka jingiadonlang u Wilbert Nongtdu waheh shnong Dienchynrum kum u symbud kongsan, ki nongialam bad ki dkhot ka EJDCA.
Ka Jaintia Students Movement ka buh jingkylli ia ki samla pule jong ka jaidbynriew Pnar hato ki sngew donkam ia ka reservation policy kumba donkam ki samla pule Khasi.
“Lada phi ki samla pule Pnar phi sngew donkam ia ka Reservation Policy ban ioh kam ioh jam ioh bhah ba biang ha ka pule ka puthi phi dei iasnoh kti lang ha kane ka jingiakhun jong ngi," ong u president ka JSM u LS Rymbai.
U President ka JSM u ong lada ki samla pule Pnar kiba pule ha ki higher secondary schools bad colleges kiba don Ri Lum Jaintia lada ki sngew donkam ia ka Reservation Policy ki dei mih paidbah na la ki skul bad kolej da ka mon sngewbha  ha ka 29 tarik mynta u bnai ban iashim bynta ha ka sit in demonstration ha Jowai, ba la khot pynlong daka JCCRP, ka kynhun Synrop ba kynthup ia ka JSU,JSM,JYF,EJNC bad ka Synjuk Ki Waheh Shnong Jowai lem bad Ka Synjuk Ki Waheh Shnong Ri Jaiñtia.
Ula ong ki samla pule Class XII shaneng ki dei ban pyrkhat sani bha kan myntoi aiu ban pyndep jingpule lada ym kim ioh kam sorkar namar kumba long mynta 40% u Khasi Jaintia bad 40% u Garo.
U la byrthen ia ki MLA kiba ju kren lap lap  ba dei ban seng ki kam la jong ym dei ban ap ia ki kam sorkar namar yn seng kam aiu lada ia ki kam contract la monopolize da ki kompani shimet ki politician.
U Rymbai u la ong ba kumba long mynta ha kane ka Roster system kaba la pyntreikam naduh u snem 1972 ki samla Garo ki long kiba ioh nong katba ki samla Khasi Jaintia ki duhnong watla don 36 ngut ki MLA Khasi Jaintia.
U wei u nonghikai skul ula shah kem noh ha ki Pulit jong ka Jowai Police Station halor jingshah kynnoh donkti ban thombor ia kawei ka khynnah.
Ka khubor pulit ka iathuh ba kane ka jingjia kala jia naduh u bnai Lber haduh Jymmang jong une u snem.
Ki Pulit kila ioh iaka jingmudui ejahar haka 25 tarik Jymmang.
La kynnoh ba une u nonghikai ula maham ia kane ka khynnah bad bteng ban thombor ia ka naduh u bnai Lber.
Une u nonghikai uba shah kem u dei uba kham paw ha Jowai bad mynta u don hapoh ka Judicial Custody.
Ban kham pynsted shuh shuh ia ka jingsam jingtip ia ki khubor bapher bapher sha ki paidbah, ka Batesi TV ka la sdang ban pynmih ia ki khubor ha ka Website jong ka, batesitv.
com.
Ia kane ka website la pyllait paidbah haka sngi Palei da u Managing Editor jong ka Batesi Tv u Bah Joe Thangkhiew ha ka jingialang lyngkot kaba la long ha ophis jong ka Batesi TV kaba don ha Lachumiere, Shillong.
Lyngba kane ka website ki paidbah kin ioh kham kloi ia ki khubor kiba jia ha kylleng ka jylla, ha kylleng ka ri bad kumjuh ruh ha kylleng ka pyrthei.
Ka Khasi Hills Autonomous District Council (KHADC) ka la lap ba ha Mawbah ki don shibun bah ki bar jylla kiba sah beaiñ khlem ki kot ki sla kiba biang.
U CEM, KHADC u bah Titosstarwell Chyne haba kren bad ki nongthoh khubor haka sngi Plaie, ula iathuh ba u Acting Rangbah Shnong ka Mawbah u la pyntip ba ha Mawbah, kaba hap hapoh ka West Shillong, 6000 ngut ki bar jylla kiba shong ba sah kim don satia ia ki kot ki sla, katba 8000 ngut pat kidei kiba don ia ka EPIC, bad ki Khasi kiba shong ba sah ha katei ka shnong ki don tang 400 ngut.
Ula CEM ula iathuh ba la lum iaka jingialang ki nongialam shnong jong ka sor Shillong ban khanglad iaka jingwan buhai shnong ki briew kiba nabar hapoh u pud u ang ka konsil.
Ha kajuh ka por, une u khlieh jong ka KHADC ula pynpaw iaka jingsngewkhia ba ki don ki poiwir ba wan na Manipur kiba la shu jah rngai na ka jaka sah shipor na Madanrting, bad la suba kine ki briew ki la phet sha kiwei ki shnong Khasi kiba don ha u pud u sam jong ka district council.
U la iathuh shuh shuh ba u Rangbah Shnong ka Madanrting u la pyntip ba ka dorbar shnong kam don jingtip eiei ia ka jingwan ki powir na Manipur, namar ki la wan lyngba kawei ka kynhun niam.
Ula iathuh ba mynta ki jaidbynriew Manipur kiba poiwir ha katei ka shnong ki don sa 32 ïing, katba da ki spah ngut ki la shu jah rngai.
U la ong ba na ka liang ka council ka la bthah ia ki rangbah shnong ha kin long kiba peitngor iaka jingwan buhai shnong ki briew kiba na shabar.
Ka konsil kan pynmih da ka jingpynbna kaba bthah iaki dorbar shnong kidei ban pynrung kyrteng beit ia baroh kiba wan shong wai ha ki shnong ki thaw, kynthup ia ki Khasi.
Uba Chyne u la kyntu ruh ia ka Sorkar Jylla ba kan thaw ia ka jaka sah shipor iaki poiwir ba Manipur, bad ban pynthikna pat ba ki dei ban leit phai biang sha la ki shnong hadien ba ka shong suk shong sain ka la wanphai biang ha ka Jylla Manipur.
Kiba bun kila phai khmat bad pypaw iaka jing lyngngoh iaka jingwan jngoh u general secretary jong ka United Democratic Party (UDP) ia u Ardent Miller Basaiawmoit nongialam ka Voice of the People Party (VPP), uba la shong shah jingit la lai sngi lynter ban dawa pynbeit iaka Reservation Policy ha Additional Secretariat, Shillong haka sngi Palei.
Ka UDP ka dei ka seng riewlum kaba iatreilang bad ka sorkar MDA-2 kaba ialam ka National People’s Party (NPP) bad haka mat iakhun elekshon jong ka dangshen, kala buh ruh iaka reservation policy ne bhah ioh kam ban khmih bniah ne review ia kane ka policy.
Pynban dangshen haka jingialang jong baroh ki sain seng pyrthei kala mynjur lang ban thaw iaka committee on Roster System haka jingialang All Party Meeting kaba long haka 19 tarik u bnai Jymmang khlem da kren iaka reservation.
Une u nongialam ka UDP u ba long ruh u MLA barim ka Nongthymmai, u kubur ba haka manifesto ka UDP, kawei na ki mat jong ka ka dei ban review iaka reservation policy bad ula ong ba kin leit ban iakynduh ia Chief Minister ban kyntu ban iakren iaka reservation policy.
Ki ar ngut ki Chief Minister jong ka Assam bad Meghalaya kin jurip lang iaka Khanduli ha West Jaintia Hills bad ka thain Karbi Anglong ha u bnai Jylliew ban wanrah iaka jingsngewskhem ki paidbah hadien bala mih ka jingiakynad kaba khah khah hapdeng ki jaidbynriew Pnar bad Karbi.
Ia kane kine ki ar ngut ki Myntri Rangbah u Himanta Biswa Sarma bad u Myntri Rangbah ka Jylla Conrad K Sangma kila ong haba kren bad ki nongthoh khubot hadien ka jingialang iakren pynbeit pud jong ka kylla kaba ar na ka bynta ki 6 tylli kiwei pat ki jaka ba iakhajia kiba dang sahteng kaba long ha Assam State Guest House Koinadora, Khanapara Guwahati.
Ki hynriew tylli ki jaka ba iakhajia ba dang sah ban pynbeit ki kynthup Langpih ha West Khasi Hills District; Borduar, Nongwah-Mawtamur, Deshdoomreah, Block-ll ha Ri Bhoi District; Block-l, Psiar-Khanduli ha West Jaintia Hills District.
U Myntri Rangbah ka Assam Himanta Biswa Sarma ula ong “Naduh mynta ka sngi, ki Regional Committee jong ki artylli ki Jylla kin sa sdang noh ia ki jingialang, jingleit jurip ia ki jaka ba iakajia kiba don mynta.
Ha u bnai Jylliew, ha ki taiew ba kut jong u Jylliew, u Myntri Rangbah ka Meghalaya bad ma nga, ngin sa hiar jurip ia ka Karbi Anglong bad West Jaintia Hills, kaba don mynta hapdeng ka jingiakynad kum shibynta ban wanrah pat ia ka jjingsngewskhem u paidbah".
“Baroh arliang ki paid nongshong shnong kin don ia ka jingsngew sngewkhem bad ngin ai ka jingkular na baroh ar Jylla kin sa pynbeit noh ia ki jingiapher jingmut, jingiakajia pud da ka mynsiem ban pynneh ia ka jingsngew paralok hapdeng ki paidbah na Meghalaya bad Assam," la ong u Himanta.
Ula pynpaw ruh ia ka jingkyrmen ban pynbeit ia kane ka kam bad ka jingiapher jingmut lyngba ki jingiakren bad ka jingia shaniah mar kylliang.
U Myntri Rangbah ka Assam, u la ong ki Regional Committee kin sa aiti ia ki kaiphod hapoh ki taiew ba khadduh u bnai Naitung bad bud pat saka jingialang ki arngut ki Myntri Rangbah.
U Myntri Rangbah ka Jylla Meghalaya, u Conrad K Sangma u la ong ba ka jingialang ka la bthah ia ki Regional Committee ban lum ia ki jingtip bad ban sngap ia ka jingkwah ki paidbah kumba leh haka kylla kaba nyngkong bad u kyrmen ban ioh iaka kloi iaka kaiphod, katto katne ki jaka ki lah ban ioh kham kloi bad katno katne pat kan shimpor.
U la ban biang ba ki arngut ki Myntri Rangbah kin hiar jurip iaka West Jaintia Hills bad ka Karbi Anglong kaba dang don haka jingiakynad bad ban apil bad kular ia u paidbah ba baroh ar tylli ki sorkar jylla kin wanrah iaki lad ki lynti ban pynjem iaka jingeh jong ki.
U Conrad ula ong ba u don ka jing sngewskhem ha ka jingialam jong u Myntri Rangbah ka Assam bad ka Sorkar India bad kin sa wad ia ka lynti ban pynbeit noh ia kane ka kam da ka jingiashaniah markylliang bad jingialong paralok.
Ula kyntu ia ka Survey of India ba kan bteng ia ka jingiaid sorjamin jong ki hynriew tylli bala dep pynbeit haka kylla kaba nyngkong bad ban pyndep ka sorjamin.
Lah ban pynkynmaw ba ki 6 tylli ki jaka bala dep iakren pynbeit bad la dep soi ruh ia ka soskular ha ka 29 tarik Lber 2022 ki kynthup ia ka Hahim, Gizang, Tarabari, Boklapara, Khanapara-Pilingkata bad Ratacherra.
Ka bor synshar district jong ka East Jaintia Hills District, ka buh iaka thong ban pynkylla dur ia ki ar tylli ki shnong hapoh ka district kum ki shnong kiba lait naka jingshna iaki jaka bret ñiut ne landfill free villages.
Kine ki shnong kiba ka bor district kiba ka thong ba ki nongshong shnong kin lait na ka jingshna iaki jaka bret ñiut ki dei ka Moolamylliang bad ka Tuber Kmaishnong.
Kine ki shnong ki dei kiba la iaid shakhmat halor ka jingpynkylla spah iaki ñiut nier da kaba pynkylla sboh.
Ka State Institute of Rural Development( SIRD), Meghalaya bad ka District SBM, East Jaintia Hills ban pynurlong ia kane ka jingthmu kala ai jinghikai halor ka Solid waste Management ha Tuberkmaishnong.
Kane ka jinghikai ka dei kaba la neh saw sngi lynter, kata naduh 21-24 tarik u Jymmang.
Ha kane ka jingai jinghikai pyntbit iaki nongshong shnong bad ki dkhot SHG ka Tuberkmaishnong la hikai bniah halor lai tylli ki mat ba kongsan ban pynkylla iaki ñiut ki ñier bad ki jaboh jabain sha ka spah.
Kine ki mat ki dei ban pyniakhlad iaki ñiut na ka jaka ba pynmih ne hala ki iing ki sem, ki rukom pynlang bad pynkhuid ia ki ñiut ki ñier bad da kaba pyni kumno ban shna sboh wieh.
Ka Tuberkmaishnong ka dei kaba la shah jied kum kawei na ki shnong ba kynthup lang ia baroh ka rukom pynbiang ha kaba iadei bad ka Solid Waste Management kaba sdang da ka bor synshar district haka jinglam khmat u Deputy Commissioner, East Jaintia Hills.
U Deputy Commissioner, East Jaintia Hills U Abhilash Baranwal ula pynbna ba ha kine ki ar tylli ki shnong la pynbiang lut ia baroh ki jingdonkam kum ki tiar ki tar bad ki iing na ka bynta ban pyniakhlad bad thad iaki ñiut ki ñier bad bad ki jaboh jabain bad kumjuh ban shna iaka sboh.
U don ka jingkyrmen ban pynkylla ia kine ki ar shnong sha ki shnong kiba lait na ka jingbret ñiut ne kita ki landfill free villages.
U Shane Jermi Shangpliang u khun jong u Bah V Shangpliang (Heprit) u trai jong ka Blue Heaven Restaurant, Iawmusiang kiba shong ba sah ha Tyndowapung, Jowai, West Jaintia Hills District ula khlad haka 22.
5.
23.
Ka jingpyndep iaka met ba sah jong u Shane kan long haka 24.
5.
23 ha u lum jingtep ka Balang Catholic Jowai ha ka por 1 baje nohphaisngi.
Ha ka jingiadei bad kane ka jingkhlad jong u Shane, la pyntip ba ka dukan Blue Heaven Restaurant kan khang naduh ka 23 tarik haduh ka 25 tarik u bnai Jymmang.
La kyrpad rit iaki paidbah kiba ju kyrshan ia ngi da kaba wan bam wan dih ha restaurant ban iaishah bad kiba haiing hasem.
Hadien ba phiel sorkar jylla, ka MDA-2 hapoh ka jingialam ka National People’s Party (NPP) ban iakren iaka State Reservation Policy ne ka bhah thung kam thungjam, u nongialam ka Voice of the People Party (VPP) u Bah Ardent Miller Basaiawmoit ula sdang iaka jingshah thngan kaba khlem buh por kaba la sdang haka sngi ba Ar ha khmat ka khyrdop jong ka Secretariat, Shillong.
Ka jingrai shah thngan u Bah Ardent kalong hadien ka jingialang jong baroh ki seng sain pyrthei kaba long ha ka 19 tarik ka taiew kaba la dep kaba la iakren tang na ka bynta ka Roster System ne ka jingpynbeit ryntih iaka bhah thungkam thung jam kaba la phiel ban iakren iaka Reservation Policy.
Kane ka jingialang kala iakren tang iaka Roster bad kala thaw da ka committee ka ban khlieh da ka Kong Ampareen Lyngdoh.
Kane jingbym kloi ka sorkar ban iakren iaka Reservation Policy, kala pynbitar ia u nongialam ka VPP bad ka seng baroh kawei kaba la dawa ban khyllie ne khmih biang iaka reservation policy ka Jylla.
Pule.
Thaw ka sorkar daka Committee halor ka Roster System pynsangeh iaki jingthungkam Haba kren haka sngi sdang ka jingshah thngan ba khlem buh por, u bah Ardent u la ong ba kum ba ka VPP ka kular ban ia khun ha duh ban da jop ka jingdawa ban khyllie ne khmih biang iaka reservation policy.
Ha kane  ka sngi la wan ban synran lang da ki nongialam ka party ryngkat bad ki sengbhalang.
Haba don ka mon ba jwat kam don kano kano kaba lah ban khanglad khang lynti ban pynurlong ïa kaei kaba thmu, kane ka ktien ka urlong ha uwei u doktor uba la pyndep iaka jingpule (Doctor of Medicine), hynrei ula ngat haka apot kaba sngewsih kaba u duh noh iaka kjat shilliang hadien ka jingjia aksiden kaba ula iakynduh kaba la long kum u mawjynthud haka jingim.
Pynban ka khubor kaba lam sngewtynnad, une u doktor sumar briew um shym la kynran dien bad rai ban ieng hala ki jong ki kjat ban sdang noh da la ka jong ka jaka sumar shimet ban ïa kaba shong kli kti ha ïing.
Une u doktor sumar briew u dei Dr.
Nichwa LS Nongtdu, khun phrangsngi jong ka Kong Philis Nongtdu bad (L) M.
Suja bad u shong u sah ha shnong Khliehriat kaba don ha East Jaintia Hills District.
U Dr Nichwa ula pyndep ïaka jingpule MD (Doctor of Medicine) ha Safdarjung Hospital, New Delhi.
Ula ïoh ruh ïaka Gold medalist ha ka kyrdan Pharmacology bad ula pyndep ïaka fellowship ha ka jingpule Diabetologist kaba pynïasoh naduh London United Kingdom.
Shwa ban wanphai sha la ka jylla, u Dr.
Nongtdu ula pyndep ïaki training na Apolo Hospital, New Delhi bad ula trei kum u Senior Residents ha Safdarjung Hospital, New Delhi.
Ula trei ruh 2 snem ha Mumbai ha Bharat Serums Vaccine Private Limited kum u Medical Specialist bad Medical Adviser.
Ka jingkylla bah haka jingim jong u Dr.
Nichwa ka long katba u dang wan phai sha la ïing namar ba u ïoh shuti, haka miet synïa 17 tarik Nailur 2022 katba u dang ap paralok ha Mawblei, Shillong ula ngat haka jingjia aksiden kaba shyrkhei ha kaba kawei ka trok kit jhur ka la ban ïaka kjat jong u haduh ba un da duh noh shilliang ka kjat bad mynta la pyndait ïaka kjat da u nar.
Hadien katto katne por Dr Nichwa ula rai ba un nym shu shong kli kti ha ïing ha sem hynrei un pyndonkam ïa la ka jingpule bad jingpyntbit ne experience kum u doktor da kaba seng noh ïaka jaka ai jingsumar kaba tip kum ka Maïa Multi-speciality Clinic khnang ban ai jingsumar kaba biang ïa ki nongpang kiba shong basah ha Rilum Jaintia.
Ïa kane ka jaka ai jingsumar la plie paidbah ïaka haka sngi Nyngkong da u Myntri ka sorkar Jylla bad u MLA ka thaiñ u Ma Kyrmen Shylla haka jingdonlang u Deputy Commissioner ka East Jaintia u Abhilash Baranwal, u OC ka Khliehriat Police Station u W Nongtdu, u Fr.
Ïohnis Pakma Parish Priest Khliehriat haka jingïalang kaba la pynïaid da ka Dr.
Junita Kyndait.
Kane ka ka jaka ai jingsumar ka don harud ka surok bah NH-6 hajan ka Khliehriat Police Station, Dkhiah East, East Jaintia Hills District.
Kadei ka jaka ai jingsumar ïaki jait jingpang ba bunjait lyngba ki doktor kiba la dep pyntbit kum ki Gynecology, ENT, Ophthalmology, physiology bad kiwei kiwei katba ïaka X-Ray, Scanning, Ultrasound shen sa buh ha kane ka jaka sumar.
Ki jait jingpang ba lah ban sumar ha kane ka jaka ai jingsumar ki long ka jingpang Stroke, BP, Diabetics, Thyroid, ki jingpang kiba ïadei bad ki kynthei, ki khynnah, kiba ïadei bad khmat ki skhor nalor kiwei.
Ha ka jingkren u Ma Kyrmen ula ong ba “U Dr.
Nongtdu u don ka thong ban ai jingshakri shabar jong ka ri hynrei haka jingïaid lynti ym lah ban tip ïaka jingthmu ba na sha lyndet jong u Blei lehse U Blei u ibit ïa u ban neh hapoh ka District.
" “Ngam poi pyrkhat ban ngan long kumne, lehse kadei mon jong U Blei ba u kwah ïa nga ban neh hapoh ka District," phla u Dr.
Nichwa.
Ula ïathuh ba ka jingplie ïa kane ka jaka ai jingsumar kadei namar ba um lah shuh ban ïaid lynti sha jngai bad u shim ïaka kum ka Start-Up ne ka jingsdang ban ïeng hala ki jong ki kjat.
Ym tang kata ula ïathuh ba ka thong jong u, ka long ban ïarap ïaki nongshong shnong ka District khamtam kito kiba pang Stroke, BP, Diabetic namar bun ki nongpang ki duh ei ïaka jingim tang namar ka jingjngai ki lynti synkieng ban leit sha ki jaka sumar kum sha Shillong ne Jowai.
Ka jingsah lyngngoh, ka jingsah haka umdum bad ka jingmutdur ban tip sa katno dang sah u dewiong bala dep tih kala kut noh, hadien baka sorkar Jylla lyngba ka tnad Mining & Geology kala pynbna ia u dewiong uba la dep lum jingkhein biang baroh ne uba tip kum u re-assessed/re-inventoried coal.
Haduh mynta u dewiong bala dep lum jingkhein u don 8, 15,386.
635 Metric Ton bad ia une u dewiong ruh yn sa die lilam katkum ka por bala buh.
Ka tnad Meghalaya Mining & Geology Department lyngba ka jingpynbna paidbah (public notice) kaba kala pyllait paidbah, kala ong ba u dewiong uba la shim jingkhein bad uba don haka thup jong ka re-Inventory list kaba la shim dur dar iaka jingdon u dewiong lyngba ka drone bad pynshisha dalade da u briew lane baroh ar ha ki jaka bapher bapher ha snem 2022 2023.
Katkum ka rukom shim jingkhein la lap ba ha baroh kawei ka jylla u dewiong uba dang sah u don 14,10,710.
41 MT.
Na une u dewiong ba 14,10,710.
41 MT, 5,95,323.
775 MT la dep ban die lilam daka CIL bad ka ba sah kalong  sa ban kit bad ban shalan na ki jaka buh ia u dewiong.
Ka tnad Mining & Geology Department kala ong, baroh ki trai dewiong kiba don ia u dewiong haki jaka bapher bapher bad kiba don haka thup jong ka re-inventoried kin aplai noh iaka Transit Pass (T.
P) mardor nala ki jong ki Deputy Commissioner khnang ban ioh kit ia u dewiong uba la dep sei ban pynpoi sha ki jaka buh dewiong ba la pynbeit daka CIL.
La maham ruh ba u dewiong u bym don haka jingkhein bad ki jaka bala kdew, yn kurup ia une u dewiong bad yn pynshitom iaki trai dewiong katkum ki kyndon ain kiba hap hapoh ka MMDR Act, 1957.
Lada lap ba ym don dewiong ne duna u dewiong na ka jingkhein kaba la lum biang, yn pynshtiom ia kum u trai dewong bad katklum ki kyndon ba shah hapoh ka MMDR Act, 1957.
Ka tnad Mining kala ong marsien dep ban lilam ia baroh u dewiong 14,10,710.
41 MT, baroh u dewiong uba la lumthup lane ba dangsah ha kino kino ki jaka ne shabar u dewiong bala lum jingkhein ka sorkar kan shimti ia une u dewiong.
Ia une u dewiong uban kurup yn pynlut da kaba lilam da ka sorkar bad baroh ki jingiohnong kan leit sha ka pla tyngka ka sorkar.
U trai dewiong um lah satia ban kam ia une u dewiong ne ka pisa kaba mih na ka jinglilam ka sorkar ia une u dewiong.
Ka Shillong Lajong Football Club, sa shisien pat ka la lah haka ban rung pat sha ka lympung ialehkai jong ka I.
League.
Ka jinglah ban rung biang sa shisien ka Shillong Lajong sha ka I.
League ka la wan hadien ka jingiakhun kaba long haka Sngi U Blei ha SSA Stadium, First Ground Polo, kane ka kynhun ka la lah ba kan pynliem noh ia ka FC Bengaluru da 2-1.
Nalor katta ka daw kaba la lah shuh shuh ban pynlong ia ka Lajong ba kan rung biang sha ka I.
League ka jia long ba sa kawei pat ka kynhun kaba la tbeh bha ialade sha ka thong ban ioh rung sha ka I.
League kata ka Ambernath United ka la shah liem noh hakhmat ka United SC Kolkata, kaba da kylla ka lynti ka la plie pat ia ka Shillong Lajong bad da ka jingjop ia ka Bengaluru kala ioh ba kan khur pura 7 poin bad ban don halor duh ka miej iakhein poin bud pat sa ka Ambernath kaba la lah ban neh ha ka kyrdan kaba ar hadien ba ka la ioh ba kan khur 4 poin.
Haba phai sha ka jingiakhun, ia ki artylli ki kol ba Shillong Lajong FC la thep ia ki da u Everbrightson Mylliempdah ha ka minit kaba 43, hadien kane ka Bengaluru United ka la ioh pat ia ka kabu ksiar ban pynphai kylla ia kane ka shi kol lyngba u Kongbrailatpam Manjit Sharma ha ka minit kaba 51, hadien kane ka Lajong ka la iai ialehkai bha hakhmat u paid nongwan kyrshan uba bun, bad ha ka minit kaba 51 u Figo Syndai ula ioh ban head ia ka bol ha ka minit kaba 82.
Ha kane ka kynti yn don tang artylli ki kynhun ban ioh ban rung sha ka I.
League bad ka jingiakhun ia ka round robin final round jong kane ka lympung iakhun kan khreh ban jam noh sha kaba kut ha kane ka sngi Thohdieng jong ka taiew.
Naka bynta kane ka jingiakhun ba hynne ka sngi u Coach ka Lajong u Bobby L Nongbet, u la wanrah ia ki kato katne ki jingkylla ha kane ka kynhun, da kaba pynkylla ia la ka First XI ka jong u hadien ba u la pynrung ia u Figo Syndai, Rajat  Paul ba la shim ia ka bynta kum u nongap kol, u Iohborlang Lyngdoh Lyngkhoi bad Hamedamanbha Wahlang kiba la mihpli ha ka jaka jong u Bishal Lama, Sambor Kharsahnoh, Babysunday Marngar bad Atlanson Kharmaw.
Ban shu kyrtiang dien shaphang ka Lajong ha ka I.
League, ka dei ka klob ialehkai ba nyngkong na ka thain shatei lam mihngi ka ri ban ioh ban aireng ha kane ka lympung ha ka samoi ialehkai 2009-2010, ha kaba ka la hiar noh pat, hynrei ka la iai bteng ba kan iakhun tad haduh ba kan da ioh ba kan rung biang sha kane ka lympung ban iai neh kumba phra samoi ialehkai katta naduh u snem 2011-12 ha  shwa ba kan hiar noh pat ha ka samoi ialehkai 2018-19 Image credit: ILeagueOfficial.
Ka long ka jingjia kaba sngewsih bad kaba sngewpangnud hadien ba ka iing skul ha nongbah Shillong kaba la 131 snem ka la kylla dpei hadien ba ki thylliej ding ki bam duh iaka ha ka Sngi U Blei.
Ha ka por kumba 2.
30 mynstep eiei jong ka Sngi U Blei ka ding kaba rhem bha ka la bam duh ia ka iing skul KJP Girls Higher Secondary School bad hostel kaba don ha Mawkhar, Shillong.
La seng ia katei ka skul da ki missionari na Welsh ha u snem 1892 da ka jingthmu ban ai jingnang jingstad kaba kyrpang tang ia ki khynnah kynthei.
Katkum ki jingtip bala ioh lum haduh mynta ym pat tip satia ia ka daw jong ka katei ka ding kaba pynjulor pura ia ka iingskul pawnam bala tei naduh ki por jingsynshar ki phareng.
Hynrei bun ki paidbah ki la kren thikna ba kam dei na ka daw ka jingthud ka bording namar ka dei ha ka por load shedding.
Ha ka step Sngi U Blei ki nonghikai skul bad ki khynnah skul ba mynta bad mynshwa bad ki riew paidbah ki la wanpoi sha katei ka skul bad ka la long ka jingiam briew kaba jur halor ka jingduh noh ia ka iingskul.
U Myntri Rangbah ka jylla u Conrad K Sangma ula poi mar mar sha katei ka skul bad u la kular ban noh jingiarap na ka sorkar ban tei thymmai biang ia ka iing skul haduh T.
1 klur lyngba Chief Minister’s Special Development Fund.
Ka long kaei kaei kaba sngewkhia jingmut ba tang hapoh arsnem artylli ki jingjia pluh ding ki la jia ia ki jingdon jingem jong ki Balang Khristan ha ki thain Mawkhar Qualapatty.
Kaba nyngkong ka long ka jingpluh ding ha iingmane Balang U Blei Meghalaya & Assam ha Qualapatty kaba long marjan bha bad ka Mawkhar.
Kaba ar ka long kane ka jingpluh ding jong ka iingskul jong ka Balang Presbyterian.
Ka Meghalaya Bharat Scouts & Guides West Jaintia Hills haka sngi Saitjain kala pynlong iaka Rajya Puraskar Testing Camp ha Jowai.
Ha kane ka Testing Camp ki khynnah Scouts na ki unit bapher ka district kila iohlad ban pyndep iaka Rajya Puraskar Test.
Kane ka Testing Camp kadei kaba kyrpang iaki khynnah Scouts-Guides ban iakhun ia ka Rajya Puraskar Award ne Governor Award ka ban aiti da u Governor sha kiba pass.
Shuh shuh ha kane ka camp ki khynnah kin hap ban ban pynkhreh iaka Log Book kaba dei ka rukom naduh ka Pravesh, Pratham, Dwitiya bad la Tritiya Sopan Badge.
Nalor ka Log Book ha kane ka Testing Camp, ki Scouts Master bad Guides Captain ki peit ki sylli ia kawei pa kawei ka bynta ba ki khynnah ki lah ne em katkum ka rukom leh jong ka Scouts-Guides Movement shuwa ban ioh iaka Award jong une u snem 2023.
Ka Voice of the People Party (VPP) kala rai ban bteng ia ka jingiakhih hadien ba kam shym la hun iaka jingiakren halor ka Roster System kaba la khot ka sorkar haka sngi Thohdieng ha Shillong.
Ki nongialam ka party kiba la leit ban iashim bynta kila mih jyndat noh na ka jingialang katba ka dang iaid ha Secretariat.
Haba kren haka jingialang ha phyllaw ka Additional Secretariat, u President u bah Ardent M Basaiawmoit u la pynbna ba un shah thngan haduh ba ka sorkar kan pynbeit iaka reservation policy.
“Haba ka parti kala rai ban phah ia nga ban leit shah thngan, ngan leit kum u shipai jong ka party", la ong u bah Ardent.
U la bynrap, “Lada ki nud ban ong ban ym pynsngap ban pyntyllun ia ka Roster system, hadien ngi la shim ia kane ka sienjam ban pynlong ia ka jingshah thngan, wat mut ba u bah Ardent un shah thngan tang shi sngi ar sngi, haduh ba phin da pyndep, kata kaba nga kwah ban ong iaphi", la ong u bah Ardent ha ka jingialang paidbah.
U la ong ba un shah thngan naduh ka 23 tarik haduh ban pynurlong kam ia ka jingdawa.
Ha kajuh ka por, u la ong ba la don kiba thmu ban pynpait ia VPP, ban thied ia ki ar ngut ki MLA ka VPP, hynrei u la ong ba yn ym don kano kano ka bor kaba lah ban pynpait ia ka VPP namar ba ka iatylli beit mlon kum ka party.
Ka kynhun jong ka Mawlai Presbyterian Higher Secondary School ka la rah ia ka nam kum ka lahduh ka lympung ialehkai Inter-School Invitational Futsal (Boys) Competition, ba la pynlong ia ka ha ki ar sngi, daka Seng Khasi College, kaba long kum shi bynta ka jingrakhe ka jong ka, ia u mawmer ka jingdap ba 50 snem ka jingseng ia kane ka kolej ha kane ka jylla.
Ha ka jingiakhun ia ka phainal kaba ia khaid bad biang bor bha, ka kynhun ialehkai jong ka Mawlai Presbyterian Higher Secondary School ka la lah ba kan pynliem ia ka Seng Khasi College (Higher Secondary Section) da 4-2, ha ka phainal kaba long haka sngi Thohdieng ha madan Weiking, Jaiaw, Shillong.
Khyndiat lada phai sha kane ka jingiakhun, u sawar jong ka nam ialehkai ba tbit u la kham noh bha sha ka kynhun ki khynnah ialehkai jong ka Mawlai Presbyterian Higher Secondary School, ha kaba tang ha ka quarter ba nyngkong jong ka jingiakhun, kane ka kynhun ka la lah lypa ban ioh thep- ia ka kol.
Hynrei wat la katta ruh, ki khynnah jong ka Seng Khasi College (Higher Secondary Section), kim shym la pyndemk satia ialade, hynrei ki ruh ki la iakhun shisha naduh ka mynsiem tad haduh ba ka pynlong ia ki ba kin da lah syndon ban ioh ban thep ia ki artylli ki kol bad ban pynlong ia ka kynhun jong ka Mawlai Presbyterian Higher Secondary School ba kim nym nud satia ban khein sting, hynrei ban long kiba peitngor bad phikir bha naduh kaba sdang tad haduh ban da kut syndon jong ka jingiakhun.
U kongsan bala wan ban sakhi lang ia ka phainal jong kane ka jingiakhun dei u Rgh Richard H Dkhar Secretary ka Governing Body ka College bad synran lang ia u da u Principal u bah WB Rynjah bad kiwei kiwei.
Kane ka lympung ialehkai kaba ar sngi ka long kaba shongshit bad itynnad bha da ka jingwan iashim bynta jong ki phra tylli ki skul ba kynthup ia ka Christian Academy Higher Secondary School, ka Pearly Dew Higher Scondary School, St.
Dominic’s Higher Secondary School, Mawlai Presbyterian Higher Secondary School, Seng Khasi Higher Secondary School, Sacred Heart Boys Higher Secondary School, Government Boys Higher Secondary School bad ka Seng Khasi College (Higher Secondary Section).
Katba ia ka jingiakhun baroh kawei la iarap ban pyniaid ia ka da ka kynhun Futsal Dream Team.
U Deputy Commissioner West Jaintia Hills District, Bah BS Sohliya ula ong ba Village Defence Party (VDP) ne ki shipai shnong ki don ka bynta kaba kongsan ban pynneh iaka shongsuk shongsain ka shnong ka thaw.
U DC haba kren haka jingialang VDP Rally jong ki VDP ha West Jaintia Hills haka sngi Thohdieng, ula ong ba ka shongsuk shongsain kan wan dei tang lyngba ka jingiatreilang ki pulit bad ki VDP kiba long peitngor hapoh shnong ban tem ia kino kino ki kam sniew bad kiba ktah iaka imlang ka sahlang.
Kumta, ula khot iaka jingiatreilang jong ki Pulit bad ki VDP bad ula iaroh iaka tnad pulit kaba la pynlong ia kane ka rally ban iatei bad iakren iaka jingbha jingmiat ki VDP.
Ha kane ka rally VDP la wan ban iashimbynta da ki palat 400 ngut ki VDP kynthup shynrang bad kynthei na ki 272 tylli ki shnong kiba hap haki saw tylli ki Police Station- ka Jowai Police Station, Amlarem Police Station, Dawki Police Station bad Nartiang Police Station.
Ia kane ka rally la pynlong da ka ophis u Superintendent of Police, West Jaintia Hills ha indoor hall ka Chutwakhu Jowai.
Ka jingthmu jong kane ka rally VDP ka dei kum shibynta ban jingkynduh lang ban ioh iaka jingiatreilang hadpeng ki VDP bad ki Pulit ban tem iaki kam sniew ha ki shnong ki thaw.
U Superintendent of Police u Ma Chemphang Syrti haka jingkren ula khot la wer ïa baroh ki VDP ba kin ïakhun ban rat dyngkhong iaki kam sniew bad ki kam beaiñ bad lada ki donkam jingïarap na ki pulit kidei ban pyntip mar mar sha ki Police Station ym ban shim ïaka aiñ haka kti.
Ula kren ruh shaphang u drug, u jait jingdih pynbuaid uba sniew bad shisien bala ngop la eh ban pyndkut iaka kynjri bad bun ki samla kila ngop ha une u jingdih.
Ula kyntu ïaki kmie ki kpa ban peitthuh bha iaki khun ki kti bad ban sneng kraw ïaki khun ki kti ban lait na u drok.
U SP ula kren ruh ha kaba ïadei bad ka kam pulit bad ula kyntu ïaki khun samla kiba don jingthmu ban rung shaka kam pulit, ban long kiba la pynkhreh khlem da donkam ban ap haduh kata ka khyllipmat ban pynmih ïaka advertisement, hynrei long kiba la pynkhreh lypa naduh mynta ban khie mareh step bad ban pule ïaki kot.
Ula kyntu ruh ïaki shnong ki bym pat don VDP ba kin thaw noh bad ban pynrung dkhot ialade da kaba ïatreilang bad ki pulit.
Ha kane ka rally, kala don ruh ka jingphylliew jingmut ha kaba iadei bad ka jingtreikam ka VDP.
La pynshong shit ïaka jingkynduhlang da ki sur jingrwai na ka kynhun jong ka Meghalaya Police Cultural Troops.
Iaka jingïalang la pynïaid da u GAL Marshillong MPS, SDPO Amlarem, haka jingiadonlang u Additional SP Ma VDS Rymbai, MPS bad kiwei kiwei ki heh pulit ka District.
U MLA ka Jowai u Wailadmiki Shylla, Chairman Meghalaya Urban Development Authority (MUDA) ula plie paidbah ïing treikam kaba shi mala jong ka Jowai Municipal Board (JMB) haka sngi Thohdieng.
Ïa kane iing treikam kaba shi mala ka JMB kala tei lyngba Grand-in-aid (Creation of Capital Asset) jong u snem 2021-2022 haka jinglut kaba T.
55 lak.
U Wailadmiki Shylla ula ong haki snem kiba la dep ula iohi ba ka Jowai Municipal Board ka long kum kata ka ïing ka bym treikam shuh, na kadaw kiba bun ki jingeh kynthup naduh ka jingbym don ïa u Chairman, ka jingbym ïoh tulop tista ki nongtrei, ka jingthut ki kali kit ñiut bad kiwei kiwei ki jingeh hynrei dei hadien ka jingshimti jong u ha u snem 2018 bad ula buddien ïaki jingeh bad wad ki lad ki lynti kumno ban pynim ne pyntreikam ïaka JMB.
Ula ong ba mynta ka JMB, kala kham kiew ka rukom treikam bad mynta ka kynti da ka jingtei thymmai iaka ïing treikam kan pynsuk iaka rukom treikam bad pynjan shuh shuh ïaka jingai jingshakri ia u paidbah.
Ha kaba ïadei bad ka jaka bret ñiut, ula pyntip ba shen ka Jowai kan sa ïoh ïaka jaka bret ñiut kaba paka bad kane kan rulong lyngba ka jingïatreilang ka ophis JMB, ki Waheh shnong, ki nongshong shnong, ki sengbhalang bad kiwei kiwei kiba don bynta.
U Chairman ka JMB u Lasooki Lakiang ula ïathuh ïaki skhim bapher bapher ka JMB ban ïarap ïaki nongshong shnong jong ka nongbah Jowai bad kumba long mynta ka JMB ka don ïaka skhim shna paiñkhana kaba la mang 12 hajar tyngka shi longïing bad kyntu ban shim kabu ïa kane ka skhim.
Ïaka jingïalang la pynïaid da ka Chief Executive Officer (CEO) Jowai Municipal Board ka Kong DV Lyngdoh haka jingdonlang ki MDC ka JHADC kiba kynthup u Evening Teron, u Ailad Bhoi, Nominated MDC Octomewot Lamin bad ki Waheh shnong na ki shnong bapher ka sor Jowai bad ki nongtrei ka JMB.
Ka Seng Khasi College kaba don hapdeng ka jingrakhe ia ka Golden Jubilee ka jong ka, ka la lah pat ha kaban pynlong sa ia ka Inter School Invitational Futsal Competition naka bynta ki khynnah shynrang.
Kane ka jingiakhun kaba la sdang hynnin ka sngi kala poi sha ka phainal ha kaba ka Pearly Dew kan iakhun pyrshah ia ka Seng Khasi College bud pat sa ka jingiakhun hapdeng ka Christian Academy pyrshah ia ka Mawlai Presbyterian HSS.
Kane ka jingiakhun semifinal kan long mynta ka sngi 19 tarik ha madan Weiking.
Haba phai sha ki resol na ka jingiakhun ha ka sngi ba nyngkong ka Pearly Dew Hr.
Sec.
School ka la lah ba kan pynliem noh ia ka St Dominic Higher Secondasry School da 1-0, ha ka jingialehkai kaba ar ka Christian Academy Hr.
Sec.
School ka la lah ba kan pynliem noh ia ka Seng Khasi Higher Secondary School da 3-2, katba ki khynnah ka Seng Khasi College ki la lah ban pynliem ia ka Government Boy’s Higher Secondary School da 4-1 bad ka resol na ka jingialehkai ba khatduh jong ka sngi ka long ba Mawlai Presbyterian Higher Secondary ka la lah ba kan pynliem noh ia ka Sacred Heart Hr.
Sec.
School da 6-3.
Ka Sorkar Meghalaya haka sngi Thohdieng kala rai ban thaw da ka Committee halor ka Roster System bad la pynbna ruh bala pynsangeh shuwa ia baroh ki jingthungkam thymmai tad haduh bala lah ban pynbeit iaka Roster ne ka jingpynbeit ryntih iaka jingthung thungjam.
Ka sorkar kala shim ia kane ka rai hadien ka jingialang All Party Meeting kaba pyniaid da u Myntri Rangbah Conrad K Sangma kaba long ha Secretariat.
Ha kane ka jingialang la wan iashimbynta da ki nongialam jong baroh ki seng sain pyrthei kiba don haka liang synshar bad liang pyrshah.
Kaba lyngngoh ha kane ka jingialang ki na ka kynhun ka Liang Pyrshah, ka Voice of the People Party (VPP) bad ka seng Khun Hynniewtrep National Awakening Movement (KHNAM) kila mih na ka jingialang hadien ba ka sorkar kala phiel ban iakren ne khmih biang iaka State Reservation Policy.
Haba kren hadien ba la wai ka jingialang, u myntri rangbah ka jylla u Conrad K Sangma u la ong ba ka sorkar kala thaw ia kane ka commitee hadien ba ki seng sain pyrthei kila ai jingmut khnang ban lum jingtip kaba bniah, ban ai ka jingshai bad ba kin lah ban ai jingmut ia kiei kiei kiba dang sah ha ka jingartatieng halor ka Roster system.
Ia kane ka committee yn khlieh da ka kong Ampareen Lyngdoh, myntri ka koit ka khiah, la ong u Myntri Rangbah.
Ia ki kyndon treikam ka committee yn sa pynmih mardor bad shen ka committee ruh kan shong iaka jingialang.
U Myntri Rangbah ula pynbna ba ka sorkar Jylla kala mynjur iaka jingkyrpad ki seng sain pyrthei bad pynsangeh shuwa iaka jingthungkam thymmai haduh ba ka committee kan aiti iaka report halor ka Roster System.
U la pynshai ba ka roster ka dei tang ia ka kam thungkam thungkam bad kumta, kam dei satia kaba mut pyntreikam ha ka kam pule dangle ban ai bhah pule ha ki jaka pule bapher bapher kiba don ha kylleng ka ri.
Haba kylli, u Conrad ula ong ba ka sorkar kam don jingthmu ban pyntreikam iaka roster system naduh 1972 bad ia kane la dep ban batai pynshai sha baroh ki nongialam sain pyrthei.
Ula ong ba “Ngi la batai ia baroh ba ka roster system ka dei ka kam ba hap iai bteng.
Kala sdang naduh u snem 1972 bad kan dang iai bteng.
Ka long kaba donkam ia ngi ban sngewthuh ba ka snem ba sdang namar ka ailad ia ngi ban sngewthuh hangno ngi don ha ka roster mynta".
“Nga kwah ban pynshai mynta ka sngi ba baroh ki jingthungkam kiba la leh ha ki snem bala leit noh bad baroh ki rai bala shim, ki dei kiba la shim kat kum ka Reservation Policy bad kumta, ki dei kiba ka Sorkar ka hap ban bud.
Kumta, ka jingkylli ban phai dien bad ban khmih biang ia ka lane pynduh pyndam lane pynbeit hangne hangtai kam mih satia.
Kine ki jingthungkam baroh ki dei kiba la leh kat kum ka State Reservation Policy," la ong u Conrad.
Ha kajuh ka por, ula maham ba kam long kaba dei ban thaw jingkulmar kaban wanrah pynban ia ka jingthut bad ka jingsngewiapher hapdeng ki jaitbynriew ha ka jylla.
Haba jubab halor ka jingpynlong ka Voice of the People Party ia ka jingiakhih ban dawa pynkylla ia ka Reservation Policy, u Conrad u la ong ba kum ki nongialam ba don ka jingkitkhlieh, kam long kaba dei ban thaw ia kano kano ka jingsngew kaba wanrah ia ka jingsngew iapher jaitbynriew bad kaba pynthut ia ka shongsuk shongsain ha ka jylla, bad u la ong ba kam dei ban pynlong politik.
“Ngi dei ki nongialam kiba don ka jingkitkhlieh, bad kam long kaba bha ban wanrah ia kano kano kaba lah ban pynthut ia ka jingialong kawei, bad ka shongsuk shongsain", la ong u Conrad.
U Symbud Myntri rangbah ka Jylla ba peit ia ka tnat Home (Prison), u Bah Sniawbhalang Dhar u la ong ba ka jinglong jingman ka Shillong District Jail kala khapngiah palat bad ka sorkar ka la pynkhreh ban rah noh sha New Shillong ha Mawdiangdiang.
U Bah Sniawbhalang haka sngi Palei u la jurip ia ka Shillong District Jail ban peit ia ka jinglong jingman jong ka.
U la ong ba ka jingpyntrei ia ka district jail bathymmai ka la iaid, bad yn da la dep ban pynbit pynbiang lut yn sa pynkynriah noh ia ki koidi na ka phatok kaba rim.
U la ong ba ka jaka jong ka tnat Urban Affairs kaba heh kumba 25 akar bad kane ka phatok thymmai lah ban set 1000 ngut ki koidi.
Hadien kane, u la jurip ruh ia ka jingpyntrei ia ka Shopping Mall kaba don ha jaka pynïeng bus jong ka Meghalaya Transport Corporation, ha Khyndailad.
U Bah Sniawbhalang Dhar u la ong ba yn bthah ban pyndep noh ia katei ka jingtei hapoh 2 snem, khnang ba ki paidbah kin ioh jingmyntoi.
Ha kane ka jingjurip la iadonlang u Wailadmiki Shylla Chairman MUDA, CEO Shillong Municipal Board bad kiwei ki ophisar sorkar bad ki contractor.
U Deputy Commissioner (Supply), East Jaintia Hills District, Khliehriat ula pynbna paidbah ba la pyllait ia u khaw rashon hapoh ka NFSA na ka bynta u bnai  Jymmang, 2023 ha East Jaintia Hills District, Khliehriat.
Ia u Khaw AAY yn sam 35 kilo shiing shibnai khlem da donkam ban siew eiei, u bhah Khaw PHH yn sam 5 kilo shikhlieh shibnai khlem donkam ban siew eiei.
Katba ia u bhah Khaw Non- NFSA pat yn sam 7.
215 kilo shiing- shibnai haka ka dor die lang ka ba long T.
12.
00/- tyngka shi kilo bad ka dor die khutia ka bym dei ban palat ia ka T.
14.
00/- tyngka shi kilo.
La kyntu ia ki paidbah ba lada ki lap ba ki FPS Dealer hapoh ki center ki shim da ka dor ia u Khaw ba don ia ka Card Ration AAY bad PHH lait noh ia ka Card Ration Non- NFSA, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.
1697, lane sha u District Grievances Officer ka East Jaintia Hills District.
U Deputy Commissioner (Excise), East Jaintia Hills District, Khliehriat ula pynbna sngi tyrkhong kyiad (Dry Day) lai sngi ha ki lai tylli ki jaka ba kynthup iaka ha Ladrymbai Dongwah, Ladrymbai Khliehdupon bad Dienchynrum namar ka elekshon daloi ka Elaka Rymbai Kane ka sngi tyrkhong kyiad ka dei haka 23, 24,  26 tarik u bnai Jymmang (May), 2023.
Baroh ki dukan die kyiad kynthup iaki IMFL retailers, Bars, Canteen bad Outstills ki dei ban khang khyrdep lut iaki dukan kyiad jong ki haka 23, 24 bad 26 Jymmang.
Kino kino kiba pynkhein iaka hukum kin ngat haka jingshah pynshitom.
Ka ophis jong ka District Sports Officer, East Jaintia Hills District, Khliehriat kala khot bad wer ia baroh ki skul ba don hapoh ka district ban wan iashimbynta haka District Level Subroto Mukherjee Cup Football Tournament kaban long ha u bnai Jylliew 2023.
La pyntip ba iaki from lah ban ioh na ka ophis ka DSO, ha Dkiah indoor hall haka por longtrei.
Ka tarik ba khatduh ban submit iakiform ka long haka 6 tarik u bnai Jylliew.
La shah ban ai kyrteng tang 18 ngut ki player na kawei ka skul.
Ka jingot snem kalong na ka bynta ki Under-14 Boys ki dei ban long kiba kha ha lane shuwa ka 1 tarik Kyllalyngkot 2010, ka Under -17 Boys bad Girls ki dei ban long kiba kha ha lane shuwa ka 1 Kyllalyngkot 2007.
U Bah Synshar Kupar Roy Lyngdoh Thabah haka sngi ba Ar u la bam smai kum u MLA ba thymmai ka Sohiong hadien ba ula jop ha kane ka elekshon kaba la pynbna ha ka 13 tarik mynta u bnai.
Ia u Bah Synshar la pynbam smai da u Deputy Speaker Timothy D Shira ha ka jingdonlang ki MLA ka UDP, u myntri sorkar u AT Mondal bad kiwei.
U Bah Synshar ka UDP u la pynliem ia u kyrtong ka NPP u Bah Samlin Malngiang da 3000 vote tam.
Haba kren hadien ba la dep bam smai, u Bah Synshar u la ong ba ka juk thymmai ka la sdang ha Sohiong na bynta ki kam pynroi, bad u la iai ban, ba un buddien ia ki kam ba sahteng jong u kni jong u, uba la khlad noh, u Bah HDR Lyngdoh.
“U MLA ba thymmai ka Sohiong, u sdang ia ki kam pynroi ba thymmai, ki jingmut ba thymmai, bsuh ka jabieng ba thymmai ha ïing dorbar", la ong u bah Synshar.
Ki kynnah ka St.
Marry Mazzarello Girls Hr.
Secondary School, Jowai kila pyniasoh ialade sha ka Meghalaya Bharat Scouts-Guides Movement haka sngi Nyngkong.
Ka kong Caredalin Kharbhih, Guide Captain kala pyniaid iaka jingialang.
La ioh iaka jingkren na khynnah Guides jong ka St.
Mary Mazzarello Girls Hr.
Secondary School, Jowai, ka Chwadaka Laloo, Guide Captain MBS&G, West Jaintia Hills kala iathuh iaka Scouts-Guides Movement.
U Adiam U Bthuh District Secretary MBS&G, West Jaintia Hills, ula ong ba kum ki Guides kiba la shim iaka jingkular ki dei ban don iaka thong ban pyndep iaka kyrdan jong ka Scouts-Guides Movement haduh ban ioh iaka President Award.
Ka Principal Sr.
Teresa Phawa kala ong ba ki Scouts-Guides Movement ka dei ka seng ka trei naka bynta ka bha ka miat jong ki briew, bad ka jingpyniasoh ki khynnah St.
Mary Mazzarello Girls Hr.
Secondary School ka dei kawei na ki nongmuna ba kiwei ki khynnah rung kin rung sha Scouts and Guides kan ban shakri ia ki parabriew.
Ia kane ka jingpyrung dkhot la la pyniaid daki Guide Captain, ka Modistalin Marbaniang bad ka Caredalin Kharbhih.
Ka Lion Sports and Youth Affairs (LSAYA), Jowai ka khot bad wer iashimbynta iaki Club, kynhun bad riewshimet haka jingialehkai football 6 ngut shilliang ne ka 6 – Aside Knockout Football Tournament 2023 (Open to all) ka ban sdang haka 3 tarik Jylliew (June) 2023.
Ka bai rung ne ka Entry Fee kalong T.
3500/- na ka bynta kawei ka Team.
Ha kane ka jingiakhun ym dei ban duna ia ki 8 ngut palyer ne palat ia ka 12 ngut ki players.
Kan don Free Registration Fees na ka bynta ki First Twelve (12) Players, Ia ki Entry Fees yn pdiang haduh ka 20 tarik Jymmany (May) 2023 haduh ka por  07:00 PM hapoh iing Dorbar Hall ka Lion Mission Compound Dorbar Shnong, Jowai.
Ia ki registration form phi lah ban ioh na u Secretary ha ka por ba siew ia ka bai Entry, bad dei ban tah ia ki dur ba dang dep shon (Stamp size) bad phin pynpoi ha ka sngi ba sdang ia ka Tournament.
Ka khusnam kalong T 50,000/- iaka lahduh bad T.
25,000/- iaka lahduh ba ar ryngkat ki Trophy bad Certificate.
Ia ka jingtip ba kham bniah phi lah ban Phone ha kine ki number: 8974574166/ 6909415590/ 8794621644/ 7085768815.
Ka Lion Sports Youth Affairs kala jop da 3 wicket pyrshah iaka Efty United XI Mynso bad kala rah syndon iaka nam lahduh haka Open To All Cricket Tournament kaba long ha Madan Khliehtyrshi kaba pyniaid da ka West Jaintia Hills District Cricket Association haka sngi Saitjain.
Ha kane ka jingiakhun final iaka jingkynting pisa la jop da ka Efty United XI Mynso bad kala jied ban tied shuwa.
Na kaa 32.
2 over kala kamai 177/10.
ki nongtied kiba la synniang sha ka jingkamai run ka Efty Utd ki kynthup ia u Sylvester Mylliempdah (79), Sanvert Kurkalang (28) U Deibormi Rangad ula khyrwit 4 wicket bad Peterson Lamare bad Firstbornson Dkhar kila khur mar 2 wicket.
Ka Lion haba apoi ka pali jong ka ban behb ia ka thong kaba 178 kala pyndep hapoh 28.
4 overs liem 7 wicket U Nik Dan (58), u Peterson Lamare (35) bad Firstbornson Dkhar (30) ki la synniang khambun ka run sha u sup u thiar kamai run ka Lion, katba u Sylvester Mylliempdah ula khyrwit 4 wicket U Deibormi Rangad ula khur iaka khusnam man of the match bad ka khusnam ioh bun wicket ha kane ka tournament.
U Sylvester Mylliempdah jong ka Efty United XI Mynso ula ioh iaka Man of the Tournament bad ka khusnam ioh bun run.
Ha kane ka sngi la pynkup burom iaki nonghialeh kai kiba mihkhmat iaka jylal bad iaki umpire kiba la dep pyntbit ialade.
U Sidharth Benerjee president ka Jaintia Cement Manufacturers Association, u Kitbok Rymbai Waheh shnong ka Khliehtyrshi kila wan sakhi ia kane ka jingiakhn kum ki kongsan bad symbud kongsan haka jingiadonlang ki nongialam bad ki dkhot ka WJHDCA.
Ka prokram “Beti Bachao Beti Padhao" lane ka prokram kaba iadei bad ka"jingai jingsumar sukher, jingnang jingstad bad jingiada ia ki khun khynthei ba la pynlong da ka ophis ka BDO, Mawryngkneng C & RD Block, East Khasi Hills District kaba iaid mynta la kumba shibnai ei ei ka la poi noh sha kaba kut haka sngi Palei ha phyllaw ka ophis hapdeng ka jingiphuh iphieng da ka jingai khusnam ia ki khynnah kynthei kiba la lehbha ha ka liang ka pule puthi, ki jingleh ialehkai bad kumjuh kiba duna ha ki dkhot met da U MLA ka Mawryngkneng u Bah Heavingstone Kharpran uba long kum u kongsan bad I Kong RM Kurbah, IAS, DC, East Khasi Hills District kum I symbud kongsan.
Haba kren ha kane ka sngi kum u kongsan, u Bah Kharpran ula pynpaw ba ka jingjyllei ka POCSO case ha kane ka jaka jong ngi namar ba ki briew kim pat sngewthuh bha shaphang ka, namar kata u ong ba ngi donkam ban tip ia ka khnang ba ngin lah ban tehlakam ia ki jingsniew kiba harrukom khamtam lei ia ki kynthei.
U la ong ruh ba ki kynthei ki don ia ka mynsiem kaba pher ha kaba ki kloi ban iarap ia kiwei.
U la pynpaw ba ka Sorkar ka la pyrshang ban wanrah bun ki scheme na ka bynta ka bha ka miat jong ki kynthei, bad ki longkmie.
U la kyntu kynpham ia ki khynnah kynthei ba kin long kiba don akor kiba don burom ha ka iaid ka ieng ka ktien ka thyllieh bad ha ki kam ki jam.
Katba na ka liang ka Kong RM Kurbah ha ka jingkren ka la ong ba ka jingim jong ki kynthei ne longkmie ki trei bun ki kam, hynrei hapdeng ka jingeh ba bun kum ka jingbym da iohlad bha ban pynsngew ia ka jingtip, jingshemphang jong ki ha kiba bun ki liang,wat la kata ruh ki la pyniaid bha ia ka kam ka jam jong ki ha la ki jong ki iing ki sem ne shabar ha ka rukom kaba dei.
Ka la kyntu ruh ia kikhynnah ba ki dei ban long kiba husiar bha ha ka jingim jong ki khamtam ha ka jingiadei paralok jong ki khnang ba kin ioh ia ka jingim kaba phyrnai.
La pynphuh pynphieng ia kane ka sngi da ka jingialeh  drill ieit ri da ki khynnah skul jong ka Mission UP School bad la pynshngain shuh shuh ia kane ka prokram da ka jingiadon lang ki Anganwadi bad ki dkhot ki SHG.
Kiwei pat kiba la ia don lang ha kane ka sngi ki kynthup ia ki ophisar na ka tnat ka koit ka khiah, ICDS, Block Mission Coordinator (BMC), SSA, Mawryngkneng, ki pulit na ka Mawryngkneng PS, ki nonghikai, ki khynnah skul bad kumjuh ruh ki ophisar bad nongtrei jong ka Block ophis.
Ha kane ka sngi la don ruh ka jingpyni bad die ia ki mar ki mata ba la shna bad pynmih da ki  Producer Group bad ki SHGs.
Ia ki kyntien maitphang la ai da ka BDO, Mawryngkneng C & RD Block, Kong A.
R.
Kynta, MCS  bad ia ka prokram la pyniaid da  I Bah Albinus Nongkynrih, Asst.
Manager cum ERP i/c EFC (MBDA), Mawryngkneng bad kiwei pat kiba la aijingkren ha kane ka sngi kynthup ruh ia i Kong LoriannaKahit, Lady Supervisor, ICDS bad Bah Tamlin Diengdoh, BMC, SSA, Mawryngkneng.
Kum ban shu pynkynnaw hangne ba ki prokram bapher bapher kum ka  prokram jingpynshai paidbah halor ka ain ka kanun kaba iadei bad ka POCSO bad Juvenile Justice Act  bad kiwei de kum ki prokram na ka bynta ka koit ka khiah ki khynnah kynthei bad ki long kmie ba la pynlong da ka PHC, Diengpasoh  bad kiwei kiwei de ki prokram na ka bynta ki khynnah pule la pynlong ha ki skul bad jaka bapher bapher da ka ophis ICDS bad ka ophis u Block Mission Coordinator (BMC), SSA.
Ka Sein Kur Pale Sengkmie haka 28 tarik Nailur kala pynskhem iaka shnat treikam jong ka Sein Kur Pale ha Umpawin, Ri Bhoi District.
Ka Sein Kur Pale kala pynkha ia kane ka shnat ha ka shnong Umpawin ban peit ha ka liang ka bha ka miat ki para kur para jait haka imlang sahlang, khamtam ha ka iap ka im bad ka pang ka shitom.
Ha kane ka jingpynskhem iaka shnat Umpawin, la don ka jingialang kaba lyngkot kaba pyniaid da u chairman u Ma Robert June Pale, ka jingkren pdiang la ioh na u ma Lemda U Ai Pale bad ki nongkitkam bad dkhot ka Sein Kur Pale Umpawin Unit.
La ioh ruh iaka jingkren kyntu kynphaw na u ma Jeming Pale, ma Pral Pale, ma Joseph Pale, ma Hame Pale, ka Kong Siyo Pale.
U President ka Sein Kur Pale Central Body u ma Elnathan Pale uba la pynskhem ruh iaka shnat bad iaka kyntien ai khublei na u ma Jewel Pale.
Ki nongkitkam ka shnat Umpawin ki kynthup ia u ma Lyrshai Pale kum u president, ka kong Sebia Pale kum ka secretary, Baiasuk Pale kum ka finance secretary bad ka kng Streamlet Plae kum ka Treasurer bad kiwei kiwei.
Kum shibynta ka jingrakhe ia ka sngi jong ka thoh ka pule puthi bad ruh ban pynphriang ia ka khubor jong ka jingnang jingstad halor ka mat kyrpang ‘Promoting Literacy for a world in transition: Building the foundation for sustainable and peaceful societies.
Ha ka 28 tarik Nailur ha shnong Pdengshakap ka ophis treikam u Block Mission Cordinator, SSA Amalarem ka la pynlong ia ka Enrolment Drive Programme ryngkat ka jingiaid rally ki khynnah skul ban pyrta ia ka khubor jong ka jingkordor ka jingnang jingstad ha kane ka juk mynta.
Ha ka jingialang ba la pyniaid da u HC Lamin, BMC, SSA Amlarem laioh ka jingkren pdiang burom na u A Kassar, Headteacher Pdengshakap Govt.
LPS katba ia ki kyntien maitphang halor ka nongrim jong World Literacy Day la kren da u S.
D.
Laloo, DCCM, SSA bad haba kut ka jingialang ka P.
Suting, CRP Pdengshakap Cluster ka lai ki kyntien khublei.
U W.
Chyrmang ba long u kongsan jong kane ka jingrakhe haba ai jingkren u la khot bad wer ia ki khynnah ba kin long kiba minot bad treishitom ha ka jingpule jongki namar ka jingnang jingstad  ka long u shabi jong ka jingim bad haba don ka jingnang jingstad ka pynlait ia u briew na kiba bun ki jingshahteh mraw kiba wan ha ki dur ki rukom bapher.
Na ka liang u BMC, SSA Amlarem ryngkat ka DMC-SSA SEMAM, West Jaintia Hills halor ki kam babha jong ki Volunteer haman ki Special Training Centre ki la shim ban pynkyrpang ia kane ka jingrakhe da kaba pynkup burom ia ki 11 ngut ki Volunteer kiba la trei borbah ban saindur saindar ia kito ki khynnah ba don hapdeng ka jingduh jingkyrmen ha ka ban ioh ia ka jingnang thoh nang pule.
Shuh shuh ladon ruh ka jingsam ia ki trophy sha ki khynnah ba jop ha ka Drawing-Painting Competition halor ki jingdro ba iadei bad ka pule puthi bad ruh ka jingsam ia ki Mememto sha ka Pdengkseh Govt.
LPS, Pamtbuh Govt.
LPS bad Pdengshakap Govt.
LPS kiba long ki nongjop jong ka Slogan Competition.
Ka Ophis treikam jong ka Block Mission Coordinator, SSA-SEMAM, Laskein West Jaintia Hills kum shibynta ban rakhe ia ka sngi kyrpang jong ka thoh ka pule halor ka mat pdeng mynta u snem ‘Promoting Literacy for a world in transition: Building the foundation for sustainable and peaceful societies’ , kala pynlong da ka Enrolment Drive Programme ha ka 27 tarik Nailur ha shnong Thadmuthlongpyrdi, Phramer CRC Laskein Block.
Ha ka jingialang ba la pyniaid da u Ma Silas Siangshai, CRP Laskein Block laioh ka jingkren maitphang ha ka jingiadei bad ka pule puthi na ka Dawansuk Lynthong, BMC, SSA-SEMAM, Laskein Block bad ka khot ka wer ruh ia ki nongshongshnong ka thain Laskein ba kin iatreilang ha ka ban kyntiew ia ka pule puthi jong ka dong ka thain bad kyrpad ruh ia ki longkmie longkpa ba kin shim ka jingkitkhlieh ban ym ailad ba ki khun ki kti jongki kin pep skul ne long kita ki khynnah ki bym ioh ia ka hok ban leit skul.
Kum ka jingsngewnguh sngewburom ia baroh ki Volunteers jong ki Special Training Centre badon ha Laskein Block, ka Ophis treikam jong ka Block Mission Coordinator, SSA Laskein ryngkat ka jingiatreilang bad ka ophis treikam jong ka DMC-SSA SEMAM, West Jaintia Hills,  nalor ka jingpynrung skul ia ki khynnah, ki la shim ruh ban pynkyrpang ia kane ka ka jingrakhe mynta u snem da kaba pynkup burom ia ki Education Volunteers kaba long ka dak ban pyni sha ka pyrthei  ba dei ma ki kita ki briew kiba trei jar jar ban kyntiew ia ka ka pule puthi  hapoh ka District khamtam ban ai jinghikai bad saindur saindar ia ka pyrkhat pyrdain kito ki khynnah ba don hapdeng ka jingkutlad bad duh jingkyrmen ha kaban ioh ia ka jingnang jingstad.
Ka Dr.
Marki Biam, JRDO Laskein Block haba ai jingkren kum ka kongsan, ka la ong khlem ka jingnang jingstad ban im ha kane ka juk mynta ka long lehnohei, kumta ka khot ka wer  ia ki khynnah ba kim dei ban pep skul shiteng por, trei minot ban poi sha ka thong haduh ban da ioh  ia  ka jingnang jingstad.
Haba kut jong kane Enrolment Drive shwa ban ioh ki kyntien khublei na ka Oriency Langstang, BRP Laskein Block laioh ruh ka jingsam ia ki khusnam ha kaba ki nongjop jong ka Drawing-Painting ki long ka Evamgelin Suchiang, Muthlong Pioneer LPS, ka Emi Tang, Phylliewlang LPS bad u Stevenson Kanai, Muthlongrim Govt.
LPS katba ha ka Slogan Competition pat ki nongjop ki long ka St.
Vincent De Paul LPS,  Muthlongrim Govt.
LPS bad ka Muthlong Pioneer LPS.
Ka Dorbar Shnong Lapangap ha ka jingialang dorbar kaba la long mynta ka sngi Thohdieng ka la ieng pyrshah ia ka jingmynjur ki bor synshar district ka West Jaiñtia Hills District ban leit phut noh ia ki tynrai dieng na lum Pynthor kumba la dawa da ki paid Karbi.
Lah ban kdew ba na ka liang ki Karbi ki la kular ban ym pynjulor ia u kba lada shah ba kin leit phut noh ia ki tynrai dieng ba la thung ha Lum Moo Pyrdet Pynthor.
Na ka liang u Waheh shnong ka Lapangap u Bah Deimonmi Lyngdoh u la ong ba ka dorbar shnong ka la rai ban ym ailad ia ki bor synshar district ban leit phut ia ki tynrai dieng namar ka Lum Moo Pyrdet Pynthor ka dei kaba dang hap shapoh u pud u sam jong ka Lapangap.
Ha kajuh ka por la pyntip ba mynta ka sngi ka ophis Basin lyngba ka hukum ba la phah u DC ka West Jaintia Hills ka la hap ban leit phut noh ia baroh 70 hajar ki tynrai ki dieng ba ai da ka MegLIFE project (JICA) ia kiba la thung da ki nongshong shnong ka Lapangap.
Kane ka la wan long ruh hadien ka jingialang hapdeng ki bor District ka West Jaintia Hills bad West Karbi Anglong District kaba la long hynnin ka sngi Palei, ha kaba na ka liang jong ki Karbi ki la byrngem ba lada kim phut ia kitei ki dieng kin pynjulor ia u kba jong ki nong Lapangap bad kumta hi ki la shim ia rai ban leit phut noh ia kitei ki tynrai dieng.
Ka Mooknor Thadmuthlong ka jop da 2-1 pyrshah Shangpung Khliehmuchut haka jingialehkai semifinal kaba ar haka kyrdan Second Division Football Tournament- 6th Debo Shullai  Memorial Trophy kaba la pyniaid da ka West Jaintia District Sports Association (WJDSA) ha madan Kiang Nangbah Stadium haka sngi Palei.
Da kane ka namjop ka Mooknor Thadmuthlong kan aireng pyrshah iaka Chutwakhu haka jingiakhun final kaban long haka 2 tarik Risaw.
Haba phai sha ka jingialehkai, ka Shangpung Khliehmuchut kala tam shakhmat ha kane ka jingialehkai, ha kaba kala ioh pynkhih iaka jar tang haka minit kaba 6′ bala iaid ka jingiakhun.
Ia kane ka kol la thep da u A Lamare.
Hadien ka jingshah tam da shikol ka Mooknor Thadmuthlong kala sdang ban iakhun tyngeh bad kala ioh ruh ka kabu ksiar ban pyniakhaid ha ka minit kaba 30′ lyngba u Iohi Dhar.
Ka kol kaba ar ka Mooknor Thadmuthlong kala wan haka kylla miet lyngba u Rimiki Suchiang haka minit kaba 73′ kaba la biang pura iaka ban khur iaka nam jop.
Ka Iingbishar High Court ka Meghalaya haka 28 tarik Nailur ka la hukum ia ka National Highway Authority of India (NHAI) ba kan maramot noh ia ka surok bah National Highway 6 ha East Jaintia Hills District  khnang ba kan long kaba bit na ka bynta ka leit kawan jong ki kali.
Ia kane ka hukum la pynbna haka jingshong bishar iaka Public Interest Litigation No.
11/2022 ba la ujor da u Kynjaimon Amse pyrshah ia ka NHAI bad kiwei.
Ka iingbishar ka la pynpaw ba katkum ka hukum kaba la pynmih ha ka 20 tarik u Nailur 2023, la file da affidavit na ka bynta ka National Highways Authority of India ha ka 27 tarik Nailur 2023, kaba kdew ba u Regional Officer ka NHAI uba don ha Guwahati ula dep wan jurip ia katei ka surok ha ka 16 tarik Nailur 2023.
Ia ki jingbthah ba la pynmih da u Regional Officer la rekod ha ka kaiphot lyngba katei ka jaka leit jurip ha ka 16 tarik Nailur 2023.
Ia ki jingbthah kiba dei biang la pynmih ha ka 19 tarik Nailur 2023 sha uwei na ki kontraktor bad sha u Project Director ka NHAI ban shim mardor ia ki sienjam ban maramot ia baroh ka shilynter ka surok NH-6 naduh Jowai sha Ratacherra na ka bynta ban pynsuk ha kaba iadei bad ka leit ka wan jong ki kali.
Nalor kata la bteng ruh ban pynbud ia ki shithi kiba kdew khamtam ha kaba iadei bad ki artylli ki jaka kiba kham kongsan hapoh Khliehriat bad ka surok hajan ka tunnel ha Sonapyrdi.
Ka shithi u Regional Officer ka donkam ban kdew shai ha kaba iadei bad ki jaka kiba kynthup, ha kaba ka iingbishar kham hashwa kam shym la iohi dak ha kaba iadei bad kino kino ki lynti surok ia kiba lah ban maramot kat haduh ka 15 tarik u bnai Risaw 2023 , bad ba ia ka jingmaramot ba shipor na ka bynta baroh ka 57 km ka surok dei ia ka ban pyndep noh kat haduh ka 15 tarik u Naiwieng 2023.
Na ka liang ka iingbishar ka la ong ruh ba ka kyrmen ba ka jingpyllait ia ka pisa kaba biang na ka bynta kan ka jingpyntrei ia kane ka surok.
“Kane ka iingbishar kam sngewtynnad ha kaba iadei bad kane ka jingiaphah shithi hapdeng ki heh ka NHAI lane ia ki jingbthah kiba da ka jingthoh ba la ai sha ki kontraktor, hynrei kaba donkam ka long lano ka kam kan sdang bad lano yn pyndep khnang ba kane ka surok kan long kaba bit na ka bynta ban iaid kali," ong ka hukum ka iingbishar ka Meghalaya HC.
Nalor kata kala bthah ruh ia u Deputy Commissioner ka East Jaintia Hills ban pynkhreh ia ka kaiphot ba haduh katno ka jingtrei kala iaid ha sor Khliehriah bad palat ia ka Khliehriat haduh ha Lumshnong.
Ka iingbishar Meghalaya High Court ha ka sngi Balang ba la lah ka la pan ia ka kaiphot na ka sorkar jylla ba lano kan sdang pyntreikam noh ia ka phase I jong ka surok Shillong – Dawki hadien ba la aijingbit ha kaba iadei bad ka jingpynkhyllem ia ki dieng.
Katkum ka hukum ba la pynmih ha katei ka sngi Balang, ka division bench ka la ong; “Kumba la bthah kham hashwa, ba kam dei shuh ban dang don ka jingpynkhyllem ia ki dieng ha Shillong kumjuh ha ki jaka kiba hap ha ka jingpyntrei na ka bynta kane ka phase I lada kam pat don ka jingpynthikna ba lano yn sdang pyntrei noh ia kane ka kam.
" Ka la ong ruh ba ka NHIDCL bad ka Sorkar Jylla ki dei ban aijingtip sha kane ka iingbishar lano kin sdang pyntrei noh ia kane ka surok na ka bynta ban aijingmut halor ka jingpynkhyllem noh ia ki katto katne ki dieng ki bym lah satia ban kiar.
Na ka liang u nongmudui u Kaustav Paul uba la wan  mihkhmat hi da lade ula pyntip ba ka kaiphot bala file na ka bynta ka Sorkar Jylla kam shym la pynpaw shai kdar ba lano ka jingpyntrei ia kane ka phase-I jong ka surok Shillong-Dawki kan sdang noh.
Katkum u nongmudui la ong ruh ba watla ka kaiphot ka la kren shai ha kaba iadei bad  ka jingaiti ia kane ka kam sha u kontraktor shibun, hynrei ka kaiphod ka kdew ba ka National Highways and Infrastructure Development Corporation Limited kin khmih ha kaba iadei bad ka jingioh jaka na ka bynta kaba kum kane ka phasi jong ka jingpyntrei ia ka kam na ka jaka kaba hap hapoh ka jingkhmih jong ka tnat shipai bad ba kan iamir jingmut ruh bad ka sorkar jylla ha kaba iadei bad kino kino kiwei pat ki jaka.
Ka Mukhaialong SC bad Shilliang Umshong SC ki la khur jingjop haka lympung ialehkai First Division Football Tournament kaba pyniaid da ka East Jaintia Hills District Football Association (EJHDFA) kaba long ha madan Diengshynrum haka sngi Palei.
Ka Mukhaialong SC ka la pynliem da 2-1 iaka Ladrymbai BSC.
Kawei ka kol ka Mukhaialong kala mih paw haka dur jong ka own goal kaba la thep da u Samkut Shylla 31′ bad shikol da u Bino Phawa 38′.
Shikol ka Ladrymbai la thep da u Kiarmi suiam 4′.
Ka Shilliang Umshong SC ka la jop da 1-0 iaka Tpepswer SSWO.
Ia kane ka shikol ka Shilliang Umshong kala thep da ka penalty kaba la shut da u Perforce Ksih 72′.
Ka seng Hynniewtrep National Liberation Council (HNLC) ha u kyrwoh lyngba u General Secretary-cum-Publicity Secretary u Bah Sainkupar Nongtraw ka pyntip ba u Vice Chairman jong ka Seng u Bah Sufiyan A Hazarika ba ju tip ruh kum u Manbhalang Jyrwa, ula iehnoh kam (resign) kum, kaba la pdiang ruh da central executive committee.
Ha kajuh ka por ka CEC (Central Executive Committee) ka la thung bujli ia u Bah Teimiki Laloo kum u vice chairman bathymmai jong ka seng na ka bynta hynriew bnai.
Ka HNLC ka la pdiang sngewbha ia ka jingiehnoh kam jong u Bah Manbhalang Jyrwa halor ka nongrim jong ka jingsngew para briew, bad ka HNLC ka la ong ruh ba kane ka jingiehnoh kam ka jong u kan ym don jingktah ne pyntroin ia ki rukom treikam bad ia ka nongrim jong ka seng.
Nalor kata ka la ong ruh ba ki nongrim jong ka seng kin iai neh wat hapdeng ka jingkylla ia ki nongialam.
“Ngi kyrmen skhem ruh ba na ka liang ki nongshong shnong jong ka Bri u Hynniewtrep kan iai bteng ban kynmaw bad ruh ban niew burom ia u Bah Manbhalang Jyrwa u para briew" ong utei u nongialam ka HNLC Nalor kata ka HNLC ka la ong ruh ba ka kyrmen skhem ba na ka liang ka sorkar kan kiar na kaba shim kabu bad pyndonkam bakla ia kane ka jingiehnoh kam jong u Bah Jyrwa hynrei ban pyniaid shakhmat ia ka lynti iakren iasuk.
Shuh shuh u la ong ruh ba ka jingpyniaid shakhmat ia ka jingiakren iasuk yn ialam noh da u vice chairman bathymmai jong ka Seng.
Hadien arsngi bala neh ka thma siat jri siat sim kaba jur hapdeng ki Pnar bad ki Karbi ha ki thain Lapangap Tahpat kiba don ha ka khappud jong ka Meghalaya-Assam, ki bor pyniaid district jong baroh artylli district ka West Karbi Anglong Assam bad ka West Jaintia Hills District, Meghalaya kila pynlong ia ki jingiakynduh bad ki arliang mamla ha ka sngi Palei khnang ban wanrah biang ia ka jingshongsuk shong shngain ha katei ka thain.
Ki bor pyniaid district jong ka West Karbi Anglong District ha ka jingialam jong ka DC Krishna Baruah bad u SP u I Barua ki la pynlong ia ka jingiakynduh bad ki nongialam jong ki Karbi ha Tahpat ha ka por mynstep jong ka sngi Palei.
Hadien ka jingiathir jingmut sani, ki nongialam Karbi ki la mynjur ban wanrah biang ia ka shongsuk shongsain ban ailad ia ki Pnar ban rep ban riang bad ot ia u kba kynthup lang ha ki pynthor jong ki ha ka shnong Nongjrong.
Tangba katei ka jingmynjur jong ki kan trei kam lada ki Pnar ki long kiba kloi ban jynrat noh ia ki tynrai dieng bala thung ha Lum Moo Pyrdet Pynthor.
Hadien katei ka jingialang ka DC bad u SP na West Karbi Anglong District ki la wan pat sha ka jingiakynduh bala pynlong ha ka shnong Lapangap haba ladon u DC ka West Jaintia Hills u Bah BS Sohliya, u SP u Bah C Syrti, u MDC ka Barato u Bah A Shadap bad u Waheh Chnong ka Lapangap u Bah Deimonmi Lyngdoh.
Ha katei ka jingiakynduh, ka DC West Karbi Anglong ka la ai khubor halor katei jingmynjur jong ki Karbi ryngkat bad katei ka kyndon kaba long ban jynrat ne phut noh ia ka symbai dieng bala thung da ki nong Lapangap.
Shuh shuh na liang ki bor pulit Assam ruh ki la kular ban ai jingiada ia ki Khasi Pnar ba kin leit ban ot ia u kba uba ki la rep ha Nongjrong.
Na ka Liang u DC West Jaintia Hills u long mynjur ia ka katei kyndon bad kila rai ruh ban leit phut ia kitei ki symbai dieng lashai ka sngi Thohdieng.
Katba na ka liang u Waheh Shnong ka Lapangap un lum ia ka jingialang paidbah mynta ka janmiet ban pynsngew ha ka dorbar ia kane ka jingdawa jong ki Karbi.
Kumba ka long mynta ki nongrep jong ka shnong Lapangap ki la sangeh ban leit rep sha ki lyngkha jong ki bad na ka liang ki Karbi ruh ki khlem wan ap shuh sha lum pynthor.
U Waheh Shnong Lapangap u ma Deimonmi Lyngdoh u ong ba na kaliang u DC ruh u la pynpaw ba kan bha ban phut noh ia ki dieng ban ia kaba duh noh ia u khaw u kba.
Ka Office jong u District Medical and Health Officer, South West Khasi Hills District, Mawkyrwat bad ka Civil Hospital, Mawkyrwat ha ryngkat ka jingiatrei lang bad ka National Prevention for Control of Blindness and Visual Impairment, Meghalaya kin sa pynlong ia ki Eye Camp na ka bynta ban ai jingsumar ia ki briew ki ba don jingpang khmat kiba la kot 50 snem ka rta bad kumjuh ruh yn pynlong ia ka screening na ka bynta kito pang khmat.
Ia ka screening ne ka jingjurip yn pynlong ha ka 3 tarik u Risaw, 2023 ha Civil Hospital, Mawkyrwat, 10 tarik u Risaw, 2023 ha Ranikor Community Health Center (CHC), 17 tarik u Risaw, ha Mawthawpdah Primary Health Center (PHC)bad ha ka 31 tarik u Risaw ha Wahkaji Primary Health Center (PHC).
Baroh kine ki jingsumar khmat ei kin sdang ha ka por 10 baje mynstep.
Kane ka long ka jingpyntip ba sngewsih ba ka Kong Phimai Dkhar, ka kmie jong ka Kong Pretty Dkhar, ka Kong Chemsuk Dkhar bad ka Kong Merciful Dkhar, kaba shong ba sah ha ka shnong Wapungshnong (Dong Dulong), East Jaintia Hills ka la khlad na kane ka sla pyrthei ha ka 27 tarik Nailur ha ka por 8:00 janmiet.
Ka jinglehniam kaba khatduh bad kumjuh ka jingleit on thang ia kaba sah jong ka, kan long  ha ka 29 tarik Nailur ha ka por 9:00 baje mynstep ha Khnap Thangbriew jong ka shnong Wapungshnong, East Jaintia Hills.
Ka Fish Farmer’s Producer Organization haka sngi Balang kala jied iaki nongkitkam ba thymmai jong ka seng ha office treikam jong u Superintendent of  Fisheries, West Jaintia Hills District Jowai.
Hashuwa ban ban pynlong iaka jingjied iaki nongkitkam bad dkhot ka Fish Farmer’s Producer Organization, la ioh ka jingkren lyngkot na u Ma R Rymbui Superintendent of  Fisheries, u ma B Shylla Fisheries  Officer ban iathuh iaka jingthmu ka seng bad ki jingmyntoi ban ioh ka seng ki nongri bad pynmih dohkha.
U ma Elnathan Pale ula shah jied kum u president, u ma Chem Buam kum u vice president , u ma Rilut Dkhar kum u general secretary, u ma Lakhon Dkhar kum u assistant secretary, u ma Puramon Bareh finance secretary, u ma Rismil Phawa kum u publicity secretary bad ka Syrpai Sna kum ka organising secretary.
Ka North Eastern Indira Gandhi Regional Institute of Health & Medical Sciences (NEIGRIHMS) ha ryngkat ka jingiatreilang bad ka Tnat ka koit ka khiah ka West Jaintia Hills, ki kynhun seng jong ka thain, ka Rotary Club Jowai, JHPIEGO, NESFAS, ka VHAM bad ka  Molbio Diagnostics ki la pynkhreh ban pynlong da ka prokram aijingsumar ei ne ka ‘free health camp’ hapoh North East Adventist University, Khliehtyrshi West Jaintia Hills District ha ka 10 tarik u Risaw 2023 ka ban sdang naduh ka por 9 baje mynstep.
Ha kane ka prokram yn ai jingsumar ei da ki doktor ha kaba iadei bad kiba bun jait ki jingshitom kiba iadei bad ka kam kha kam pun, kiba iadei bad ki khynnah, shitom ha ki shkor, khmut bad ryndang nalor kiwei pat ki jait jingshitom.
Nalor kata kan don ruh ka jingleh ia ki test ban pynthikna ha kaba iadei bad ki jait jingshitom kum ka tuberculosis, cervical cancer, breast cancer, malaria, dengue, chikungunya, sexually transmitted diseases (STDs), influenza, respiratory diseases, scrub typhus nalor kiwei pat.
Kan don ruh ka Integrated Counselling & Testing Center (ICTC) van kaba la pynkhreh ha ryngkat ki kor ki bor ban leh ia ki test halor u khniang jingpang HIV bad Syphilis, ban ioh jingtip halor ki lad jingiada na ka HIV, ka jingiasyllok na ka bynta jong ki ban leh ia ki test bad ruh halor ka jingpyniasoh ia kito kiba ioh positive bad ki lad jingsumar bad jingkyrshan na ka bynta jong ki.
Nalor kata kan don ruh ka jingpyniasoh halor ki lad jingsumar ha ki tnat ba la pyniaid da ka sorkar hapoh ka NHM bad medicine.
Kan don ruh ka jingiasyllok ba kyrpang halor ka koit ka khiah jong ki khynnah kiba dang sdang khie sdang san, STDs.
TB, HIV, Malaria, Cancer (breast and cervical) bad kiwei kiwei ki jait jingpang jingshitom.
Shuh shuh kan don ruh ka jingpynshai halor kiba bun ki mat kiba iadei bad k koit ka khiah kynthup ha kaba iadei bad ka jingai tika ia ki khynnah kiba haduh ha 5 snem rta lyngba ka Intensified Mission Indhradhanush (IMI 5.
0).
Nalor kata kan don ruh ka jingiasyllok ha kaba iadei bad ka rukom bam bad ka jingai jingmut lyngba ki riewshemphang, ka jingpynshai halor ka Meghalaya Health Insurance Scheme (MHIS), Aadhar registration bad halor ka jingplie ia ki bank account.
Ka jingleh ia ki tes bad ka jingai jingsumar ha kane ka sngi kan long katkum ki jingai jingmut ba la mynjur da ka WHO ha kaba iadei bad ki kot ki bor na ka bynta ki jait jingpang bapher bapher.
Kane kan dei ruh kasien kaba nyngkong eh ha ka jylla ha kaba yn lah ban ai ia ka jingsumar kaba sted ha kum kine ki prokram da kaba pyndonkam ia ka  RT-PCR technology.
Ka jingleh ia ka registration ka bym donkam jinglut kan sdang naduh ka por 8 baje mynstep haduh ka por 2 baje nohphai sngi.
Uwei u briew ula mynsaw jur namar ka jingshah iuh kali kaba la jia ha khmat ka DC ophis Jowai haka sngi Balang.
Une uba shah iuh kali u dei uba la tip kyrteng kum u Chibor Pyrtuh.
Kane ka jingjia kala jia haka por kumba 12:30 baje eiei ha kaba ka trok kaba kit dewbilat kaba thmu ban leit sha Amlarem haba la poi ha katei ka jaka kala kum iuh ia une u briew ha kaba ula shitom jur naka bynta ka kjat na kaliang ka mon.
Kane ka trok kaba iuh ia une u briew ka dei kaba don ia u number ML 10 C 1728.
La iathuh ba mar mar la pynkit ia une u briew sha Woodland WK Hospital bad hadien la pynkit noh sha sor Shillong ban ioh iaka jingsumar kaba paka.
Ki Saw kur hapoh ka Raid Buam kiba kynthup iaka Kur Khyriem, Surong, Sumer bad kur Buam kila pynpaw ka jingpyrshah iaka jingthmu ban pynskhem Lyngdoh ia u ma Sumer Buam uba long u Lyngdoh ka Raid Buam la bun bun snem, hynrei u bym pat ithuh da ka Jaintia Hills Autonomous District Council (JHADC).
Ka jingialang kaba la pynlong haka 25 tarik Nailur 2023 ha Umladkhur kaba la khot pynlong da ka Village Court jong ka Elaka Amwi hapoh ka jingpyniaid u Dolloi u ma Jemiwell Pyrtuh kam shym la lah ban rai halor kane ka kam ban pynskhem ia u Lyngdoh ka Raid Buam.
Ha kane ka jingialang la ailad ban iakren iaki dkhot jong ki saw kur halor kane ka jingthmu ban pynskhem Lyngdoh ia u ma Sumer, hynrei ki lai kur bad ki katto katne naki dkhot ka kur Buam ruh ki pyrshah namar ka jingbym hun iaka rukom treikam jong u ma Sumer Buam.
Kumta, kane ka jingialang kam shym la lah ban ai iaka rai ha kane ka jingialang bad nakaliang u Dolloi ruh um pat ai kano kano ka rai bad un shim da kiwei pat ki lad ki lynti ban wanrah iaka jingsngewthuh jingmut kine ki saw kur hapoh ka Raid Buam.
Hashwa kane u Dolloi ula ong ba ia u Sumer Buam la jied kum u Lyngdoh jong ka Raid Buam naduh u snem 1980 bad ka jingkhot jong u iaka dorbar ka long ban pynskhem ia u khnang ba ka District Council kan ithuh noh ia u kum Lyngdoh ka Raid Buam u ban kit ban bah iaka Raid bad peit iaka niam ka rukom.
Ka shnong Kongthong kaba don hapoh East Khasi Hills district kaba dei ka shnong kaba pawnam bha namar ka jingpyndonkam ia ka jingkynud sur bad ka siaw ka rwai haba pyrta ne khot briew khamtam haba don sha khlaw sha btap ka la ioh pdiang ia ka khusnam “Best Tourism Village" (Bronze) ha ka National Tourism Awards 2023 ba la pynlong man ka snem da ka Ministry of Tourism ka Sorkar India.
Ia kane ka khusnam la ai sha ka shnong Kongthong ha ka jingialang kaba la long haka sngi Balang hapoh Bharat Mandapam, Pragati Maidan, New Delhi lyngba u V.
Vidyavathi, IAS, uba dei u Secretary ka Ministry of Tourism ka sorkar India, kata kum ka dak ka jingithuh halor ki sienjam ba la shim ban kyntiew ia ki kam jngohkai pyrthei bad ban pynneh pynsah ia ki riti dustur kiba hiar pateng.
Ka shnong Kongthong kaba don hapoh Khat-ar shnong ka dei kaba la tip bha ruh kum ka ‘Whistling Village of India,’ namar katei ka rukom pyndonkam ia ki sur kynud bad siaw haba ki ia khot ia pyrta para ma ki khamtam shalum sha wah.
Ha ka juk ha kaba ki briew kila pyndonkam da ki mobile phone, video chats bad text message ban iakren ia khana, hynrei ki nongshong shnong jong ka shnong Kongthong kila iakren para ma ki tang lyngba ki sur kynud bad ka siaw ka rwai lyngba ki rukom sur bapher bapher hab ia khot ia pyrta para ma ki.
Kane ka jingpyndonkam ia kine ki sur kynud, siaw bad rwai ka dei ka rukom ba kila ju pyndonkam ki por jong uba rim bajah kaba la pynkylla long ia kane ka shnong ba kan kylla long kaba pawnam ym tang hapoh ka ri India hynrei ha ka pyrthei hi baroh kawei.
Ka jingiakynad hapdeng ki Khasi Pnar bad ki paid Karbi ha ka shnong Lapangap kaba don ha Khappud ka Meghalaya Assam, hapoh West Jaintia Hills ka dang iai bteng bad nangkhluit shuh shuh, ha kaba mynta la sakhi sa ia kynthei ba shlur kiba la mih shakhmat ha ryngkat bad ki jri siat sim ban iakhun pyrshah ia ki Karbi.
Hapdeng kane ka jingialeh markylliang la sakhi ruh ia ki bor pulit na baroh ki arliang jylla ba kim shym la lah ban tehlakam bad hap ban shu long tang ki nongpeitkai.
Kane ka jingiasiat jri markylliang ka la sdang naduh mynta ka sngi ha ka por kumba 12:26 nohphai sngi ha kaba la sakhi ruh ia laingut ki nongshong shnong ka Lapangap kiba la ngat ha ka jingmynsaw.
Kine kiba la mynsaw ki dei kiba la tip kyrteng kum u Bah Nibait Sariang, Ros Shadap bad u Sangaid Joit.
Kumba la sakhi  na ka liang ki longkmie na Lapangap kila long kiba la pynkhreh ha kaba la iohi ruh ba kila bunkam ha kaba kyllain myllon ban iakhun pyrshah ia ki Karbi.
Kane ka jinglong jingman ka la wan long ruh tang shisngi hadien ba la sakhi biang ia ki kam thombor jong ki Karbi kiba la pyndonkam da ki khnam ki ryntieh bad ki jri ban siat pyntieng ia ki Khasi Pnar kiba leit rep leit riang ha ka jaka rep kaba la tip kum ka Tahpat.
Ka Secretary ka Tnat ka rep ka riang ka Sorkar jylla ka Kong Isawanda Laloo ka la kyntu ia ki nongrep Krai (Millets) ka jylla ba kin kyntiew ia une u mar rep uba kongsan bha na ka bynta ka koit ka khiah bad uba lah ruh ban kyntiew ha ka liang ka ioh ka kot.
Ia kane ka Kong Laloo ka la pynpaw haba aijingkren kum ka Kongsan ha ‘Workshop cum Exhibition’ ba la pynlong da ka Tnat ka rep ka riang ka sorkar jylla mynta ka sngi Balang shibynta ka jingrakhe ia ka ‘International Year of Millets’ halor ka mat ‘Millets for Nutritional Security’ kaba la long hapoh All Saints Hall, Shillong.
Ka Kong Laloo ka la ong ruh ba hadien ka ‘green revolution’ ki nongrep ki la pynleit jingmut ban pynkhlain ia ka kam rep khaw bad kew, hynrei ki la leh klet noh ha kaba iadei bad ka jingrep ia u Krai  uba iarap shibun bynta ka koit ka khiah bad uba kham suk ban rep.
Kumta ruh ka la kyntu ia ki nongrep ba pyrshang ban rep bad ban wad bniah halor ka jingkongsan jong une u mar rep na ka bynta ka koit ka khiah bad ruh ban kyntiew ha kaba iadei bad ka jingrep ia une u jait jingthung.
Nalor kata ka la ong ruh ba na ka liang ka sorkar ka la pyrshang ruh ban pynhap ia Krai kum u jait jingthung ha ka ‘mission crop’ bad ruh ban pynshlur ia ki nongtrei kam lajong bad ki nongrep ba kin nang pynjur shuh shuh ha kaba rep Krai.
