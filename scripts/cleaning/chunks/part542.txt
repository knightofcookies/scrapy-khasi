Kumta, na ka liang ka tnad pulit ka la shim khia ban  poi ha katei kajaka bad ban sei ruh ia kitei ki briew shabar bad pynkhreh ban pynphaibiang ia ki sha ka jaka kaba ki wan, ong ka khubor na U Bah Daniel Kharbani, Assistant General Secretary, KSU Upper Shillong Circle.
Da U Purningstar ShabongBan phaidien tiak sha ki por ba la leit noh      kaba ki longshwa jong ngi ki ïa duh thiah      duh dem ban ïakhun na ka bynta ban pynïoh la ka jong ka jylla da kaba mih noh na ka jing kdup lang da ki ‘khar Asaamese ha ka shatri jong ka Assam.
Hooid ngi dei ban sngewsarong bad  sngewnguh shi bynta ïa ka jingïakhih tyngeh jong ki haduh ban da ïoh la ka jong ka jylla ki lyoh kaba ka pyrthei ka tip kum ka Meghalaya.
Mar syn ïoh laiñ tok ban ïoh noh la ka jong ka jylla, ki bapli kila ia kmen toh-hoh haduh bym sngew tip briew shuh haduh ba la poi sha u pud jong  ka jing bym poi pyrkhat hapoh ki them bad ki lum bala syrtap da u lyoh ba dum tliw.
Kane ka jingkmen toh-hoh ha ka jingdum  buit ka la pynlong ïaki ban shu hun la ka hun matlah bad hun mutlop ha kaba la shu hun hapdeng ka jinngshaïong kaba ym ïohi naduh nangno shaduh shano u sdang u kut u pud u sam bad haduh shano ki don bad ki shong bad ka khyndew ka shyiap kiba la longtrai da ki Khun ki Ksiew u Hynñiewskum Hynñiewtrep.
Khlem da puson bad khlem da pynshong nongrim bha, la shu ïa kyllum lang kat ïa uba don bad uba ïohi khlem da tip ka sdang ka kut, u pud u sam bad u doh u snam bad ha kum kane ka por jong ka jing dum haka jingmut jingpyrkhat la ïa kyllur lang ia u Garo ha u tnum u tyndai jong ki lyoh.
Ha kane ka bynta, ngan ym kren shaphang u pud u sam bad kiwei kiwei, hynrei ngan kren beit thik ha kaba ïadei bad ka jingduhnong na ka jing ïa don lang bad ki Garo ha ka juh ka jylla.
Haba nga ong kumta kam mut pat ba nga wanrah ïaka jingïapher Jaitbynriew, hynrei ngan kren beit thik ïaka jingshisha kaba kum ka Jaitbynriew Hynñiewtrep ngi ïa kynduh, ne lehse ïohba ki Garo ruh ki ïa kynduh hala ki jong pat ki bynta.
AIS SujaKa Khuri pynshad lyngwit!?   Ka thew ia       u briew uba dihbhor u bym nangiaid      beit shuh ha la ka lynti, u buaid sheng sheng sha ka mon sheng sheng sha ka diang.
Pynshad sha ka mon ka diang.
Sngap, u Blei u ong – “Ngan pyllong ia ka Jerusalem, ka khuri pynshad lyngwit ha ki paidbah baroh sawdong bad halor ki Judah ruh kan long ha kata ka jingker kut ia ka Jerusalem" Sekharaiah 12:2.
Katno sien la ker kut ia ka Jerusalem? Kumba 40 sien ei ei.
La pynjot 30 sien ei ei.
La synshar ia ka da kiba bun ki syiem pyrthei kumba 25 sien.
Ym tang mynshwa, hynrei mynta ruh bun ki ri ki kwah ban ktah ne hiar thma ha Jerusalem khamtam ki ri Arab Middle East, hynrei ka Jerusalem ka iaineh hi ka Jerusalem tad haduh ka jingwan pat u Jisu sha kane ka pyrthei.
U Blei u bitar ia kino kino ki ri kiba ktah kti ia ka Jerusalem.
U ong – “Uta uba ktah ia pha, u ktah ia i briew khmat jong nga" Sekharaiah 2:8.
Dei na kata ka daw ba kano kano ka ri kaba ktah ia ka Jerusalem, kin kylla long noh kum ki buaid kiba tare shane shatai, ki bym tip briew ki king janor ka khlieh.
Kumta ka Jerusalem ka Nongbah jong ka Israel, ka dei ka khmat jong u Blei bad um shah ba u briew un ktah ia ka khmat jong u.
Ym don ruh u briew uba lah ban shah ba u para briew un ktah kulmar ia ka khmat jong u ne ban tyndung ia ka pyllew khmat bad kan long ka jingbitar lada kin leh kumta.
Ha kajuh ka rukom hapdeng u Blei bad ka Jerusalem.
Kumta kano kano ka Ri kaba hiar thma ha Jerusalem, kan long ka jingjot jong ki hi, namar u Blei u la kren.
Balei u Blei um shah ban leh kumta ia ka Jerusalem? Namar ka dei ka jaka ki sla kjat jong u.
“Ngan pyndon burom ia ka jaka ki sla kjat jong nga" Isaiah 60:13.
Ngi tip ba u Blei u long uba khraw, u shong ha Bneng bad ki kjat jong u ha khyndew, ha Jerusalem kein.
“Ka Bneng, ka long ka khet jong nga, ka khyndew ka jingiuh kjat jong nga" ki kam ki Apostol 7:49.
Ia ka Jerusalem, u Blei u ong – “Kane (Jerusalem) kein ka jaka shongthait jong nga junom; hangne ngan shongneh namar nga la imon ia ka" Salm 132:14.
Namar ha Jerusalem, u Blei un pynieng la ka khet.
Jeremaiah 3:17.
Ka Jerusalem ka dei ka nongbah jong u Syiem uba khraw, u Jisu Khrist kein.
Mathaios 5:35.
Bad un synshar ia ka pyrthei na Jerusalem.
Loukas 1:31-33.
U Blei u pynshad lyngwit beit kat ia kiba ktah ia ka Jerusalem, un ym shah ban pynjakhlia ne pynjot ia ka, namar un sa wan pat (u Jisu) sha kane ka pyrthei bad un pyllong ia ka Jerusalem ka jaka ka jingkmen jong u sa shisien pat.
“Ngan pyllong ka jingshad kmen ha Jerusalem bad ka jingkmen ia u paidlang jong nga" Isaiah 65:8.
Un kmen ha Israel bad ha kita baroh kiba ieit ia u, ym tang ia ki Jiw hynrei Jentil ruh.
Dei halor kine kiei kiei ba u Blei u pynkynmaw ia ki briew da kaba u ong – “To duwai, na ka bynta ka jingsuk ka Jerusalem" “Pray for the peace of Jerusalem".
Bad lada ngin duwai ia ka Jerusalem, u Blei un kyrkhu.
“Kiba ieit (kiba duwai) ia pha, kin roi" “May those who Love you, be secure" Salm 122:6.
Hato don ne em ba duwai Jerusalem? Lada ngim duwai, ma ngi ruh ngin sha pynshad lyngwit.
Ka ktien u Blei ka ong ro kynmaw ban duwai ia ka Nongbah Jerusalem.
“Pray for the peace of Jerusalem" Amen.
Shillong: Hynnin ka sngi, ki pulit bad ki BSF, ki ia talasi ia kawei ka kali, kaba don ia u number AS 11 BC 8831 ha Sonapur bad na katei ka kali, ki la ioh kurup ia 33 tylli ki masi na katei ka trok.
Ki pulit ki la ioh bat ia u nongniah, U Emaj Uddir Barbhuya bad ia arngut ki nongbud, U Shafiqul Islam bad U Jahir Uddin.
La iathuh ba kitei ki masi, ki dei kiba thmu ban shalan sha Bangladesh.
Ki shipai BSF, kiba don ha Hawaitilla, ki la ioh kurup ia 116 tylli ki masi bad ki pulit ki kyrpad ia kino kino kiba dei trai, ba kin leit Muktapur lane sha Dawki, na ka bynta ba kin leit iakren bad ki bor pulit ha kitei ki jaka.
La iathuh ba ha ka 10tarik, la ioh kurup 42 tylli, 11tarik 14 tylli, 15tarik, 8 tylli, 17tarik 19 tylli bad 12 bad 21 tylli ha ka 22tarik Risaw 2019.
Shillong:  U nongialam ka Congress u Dr Mukul Sangma, u la ong ba ka sorkar jylla ka dei ban tuklar ban pynbeit ia ka kynrum kynram kaba mih ha ka jaka sumar ba heh tam ha kane ka thain ka NEIGHRIMS.
Haba kren sha ki lad pathai khubor mynta ka sngi, u Dr Mukul u la ong ba ka sorkar kam dei ban shu sngap bad ka dei ban leh eiei namar ba kane ka dei ka jaka sumar kaba donkam ka thain.
“Lada u myntri rangbah ka jylla u ong ba ka sorkar kam lah ban tuklar namar ba ka dei ka jingpeit ka sorkar pdeng, kata ka mut um sngewthuh bad sa tang u blei un pynlait im ka Meghalaya", la ong u Dr Mukul.
U la ong ba namar ba kane ka jaka sumar ka dei kaba donkam, kano kano ka jingpang, dei ban leit ne phah sha NEIGRIHMS ym dei ban phah sha jaka sumar shi met.
“Kane ka jaka sumar ka dei kaba donkam bha bad dei ban peit bha ia ka bad ym dei ban mih pynban ki kynrum kynram kaba ktah ia ka burom.
Ka sorkar jylla ka dei ban iapynbeit ia kane ka kam bad ka sorkar pdeng", la ong u Dr Mukul.
Lah ban kdew ba ka la mih ka kynrum kynram ha kane ka jaka sumar ha kaba ka sorkar ka la weng ia u Director u Dr DM Thapa hynrei u la pyneh da kaba pyni nia ba ka jingleh ban shu weng ia u, kam dei da ka lynti kaba hok.
U Dr Thapa u la dawa ruh ban pynlong ia ka jingtohkit da ka tnad  ka sorkar pdeng halor ka kynrum kynram ha NEGHRIMS.
Shillong:  Ka Hill Farmers Union (HFU) sengkmie ka la ai khublei ia ka Khasi Hill Autonomous District council (KHADC) hapoh ka jingialam jong u bah Pyniaid Singh Syiem, Bah Titos Khain bad u bah Jambor kiba la pynskhem ia ka rai jong u Syiem ka Hima Mylliem ha kaba la mana bad khang ban ot kilo ia ki mar rep kiba leit die ha Iewduh.
Katkum ka kyrwoh khubor ba la phah da u bah Commander Shangpliang President jong ka sengkmie u la ong ba ka seng ka sngewkmen bad ai khublei namar ha ka jingialang hynnin ka sngi ba la khot da u bah Pyniaid ryngkat ki EM la iadon lang  ki nongkhaii, u Syiem bad ki myntri lem bad ki dkhot jong ka Hill Farmers Union la pynskhem ia ka rai ba la pynmih da u Syiem ka Hima Mylliem.
Katkum ka hukum jong u Syiem ka Hima Mylliem ka la kren shai ba ia ki mar rep ba la leit die ha Iewduh dei ban ot tang ia ka kriah, shang, byrni lane plastic, hynrei ym dei ban ot ia ki mar rep bad la ong ruh ba ka Dorbar u Syiem ka Hima mylliem kan pynshistom ia kino kino kiba ialeh pyrshah Ia kane ka hukum bad ia kane la pynskhem da ka District Council.
Kumta halor kane ka seng HFU ka kyntu ia ki nongrep ba kin long tylli kawei ban nym shah ot kilo ia ki mar rep, hynrei lait noh tang ia ka kriah lane byrni shang kiba thep ia ki mar.
Ha ka juh ka por ka seng ka kyntu ia ki nongkhaii ba kin ngeit ia kane ka hukum jong u Syiem ka Hima Mylliem bad ba la pynskhem da ka District Council khnang ban lait na ka jingujor sha u Syiem lane ki bor pulit.
U bah Commander Shangpliang u la iathuh ba ha ka jingialang la rai ruh ban ailad ia ki nongrep ba kin die ia ki mar jongki haduh ka por 2 baje janmiet.
Halor kane ka ruh ka HFU ka ai khublei ia ka District council bad kumjuh ruh ia u Syiem ka Hima Mylliem.
Shillong:  Ka Legal Right Observatory (LRO), mynta ka sngi, ka la pynmih ia ka jingthoh kaba la pyn saphriang ha ki social media bad katei ka long la ki Garo jong ka Khasi Hills bad ki 42ngut ki Nokma jongki, kin leit shaei, haduh ba la dep pynkylla ia ka 6th Schedule.
La ong shuh shuh ba ki don 42ngut ki Nokma ha Khasi Hills, hynrei yn nym don uwei ruh U Garo, uba lah ban iakhun elekshon na Khasi Hills bad katei ka dei kaba sngew biria shi katdei, ong katei ka kyrwoh.
Ka jing pynkylla ia ka 6th Schedule, ba la tyrwa da ka sorkar Jylla, ka buh jingkylli, ba ynda haba la mynjur ia katei ka jing pynkylla kumta ki 42ngut k Nokma, kiba don ha Khasi Hills lem bad kiwei de ki Garo kiba don ha Khasi Hills, kin leit sa shaei pat?La ong shuh shuh ba katei ka pyni, ba ki 42ngut ki Nokma kiba don ha Khasi Hills, kin mad ia kajuh ka jingshah leh niewbein, kumba jia ia ki hindu traibal kum ki Hajong, Koch, Rabha, Bodo bad kiwei pat.
La thoh pynkut, da kaba ong, wat sngewthuh bakla, halor katei ka mat, kaba pynkylla ia ka 6th Schedule.
Nongstoiñ:  Ka Sor Nongstoiñ katba nangmih ki sngi bad ki por ka la sdang ban kiew bad roi stet bha baroh ki liang bad ka jingdon jong ki briew ruh ka la nang kiew na kawei ka snem sha kawei pat bad kane ka jingroi stet jong ka sor Nongstoin, ka la pynlong ruh ia kiba bun ki paidbah nongshong shnong jong ka thain West Khasi hills, ban iabeh sha kane ka sor la ka long ha ka kamai ka kajih ka khaii ka pateng bad ka pule puthi bad kiwei kiwei.
Namar ka jingsdang ban khapngiah kane ka sor ka la wanrah ruh ia ka jingdheng kali ha ki bynta jong ka pdeng sor Nongstoin khamtam ha ki sngi long iew bad kumjuh ha ki por step ba ki briew ki dang iabeh ka leit trei bad leit on skul ia la ki jong ki khun.
Haba phai sha ka jingdheng kali la sakhi ruh ba ka jur bha hapoh ka surok jong ka shnong Upper New Nongstoin bad kane ka jia jan manla ka sngi, khamtam ha ki bynta ba ha syndah jong ka Skul Anderson HSS bad ha kane ka surok ka jingdheng kali ka jur bha ha ki por step bad kane ka jingdheng kali ka la pynthut shisha ia ki nongiaid nongieng lyngba katei ka surok bad kumjuh ruh ia ki khynnah skul jong ka Anderson HSS.
Ym lah ban len ba ka jingdheng kali ha katei ka surok shnong Upper New Nongstoin kadei namar ka jingdon jong ki kali kiba wan on skul kiba sangeh ruh ha shi lynter jong ka surok hajan ka skul Anderson, hynrei la sakhi ruh ba katei ka jingdheng kali ka dei ruh namar ka jingkhapngiah jong kane kajuh ka surok ha nonbah namar ka jingdon jong ki kali kamai kiba ieng shilynter jong kane ka surok.
Kumta ban thaw lad halor kumno ban weng ia kane ka jingeh na ka liang jong ki Seng Samla ka shnong Upper New Nongstoin hadien ka jingaibor jong ka Dorbar Shnong, ki la ia mih da ka mon sngewbha ban pynbeit thymmai ia ka rukom iaid bad ieng kali ha katei ka surok khamtam ha kitei ki ar bynta kiba lah ban ong ba kiba long kidaw bah jong ka jingdheng kaliShuh shuh na ka liang jong ki samla ka shnong Upper New Nongstoiñ ha kaba iadei bad ki kmie ki kpa ba wan on skul khun khamtam kiba wanrah kali ba kin pynieng noh hapoh ka kaw Mandiwat parking lot bad ki kyntu ruh ia ki kmie ki kpa ba kin ai ka jingiatreilang bad kine ki samla ki la mih ban pyniaid kali manla ka step ban pynbeit ia katei ka jingiaid kali katba haba iadei bad ka jingkhapngiah ha nonbah na ka liang jong kitei ki samla ki la pynkynriah noh ia kawei ka jaka ieng kali kamai kaba dei ruh ka stand porsohsat.
Shillong:  Ka Khasi Hills Autonomous District Council (KHADC) ka la shong jingialang kyrkieh myn hynnin ka sngi ban pynpaw ia ka jingsngew lem ia ka jingkhlad kyndit u MDC ka 26-Langrin na ka UDP, u bah Nasar Marwein.
Ia kane ka jingialang sngew lem la pyniaid da u CEM u bah Teinwel Dkhar ha kaba la pynlong ruh ia ka jingsngap jar kaba ar minit.
La don bynta lang ki EM, ki MDC ka KHADC ha kane ka jingialang.
Ka jingialang ka la rai ruh ban phah ia ka khubor sngewlem sha kiba hiing hasem jong u MDC ba la khlad noh.
Kum ka dak ban sngewlem ia u bah Nasar, ka Council ka la pynbna shuti shiteng sngi ia baroh ki ophis ka KHADC ha ka 31 tarik  mynta u bnai kaba dei ka sngi on tep.
Lah ban kdew ba u bah Nasar u la khlad kyndit noh ha kane ka sngi  Nyngkong ha jaka sumar ha NEIGHRIMS hadien ka jingshitom ba katto katne por.
Ka Meghalaya Pradesh Congress Committee, ka phah ia ka jingsngewlem jongka, halor ka jingkhlad jong U bah  Nassar Marwein, MDC na 26-Langrin.
Ka Meghalaya State Co-ordination Committee of Coal Owners, Miners, Exporters, Transporters & Dealer’s Forum, ka pynpaw ia ka jingsngew kyndit bad ka jingsngewsih kaba khraw halor ka jingkhlad ba kynsan jong uwei na ki dkhot ba shitrhem jong ka Seng, U ba long ruh U President jong ka Meghalaya Mines Owners & Exporters Association bad ha kajuh ka por, U ba long ruh U MDC jong ka Langrin (Ranikor) Konstitwensi.
Ka Seng ka phah ia ka jingsngewlem sha i Kurim, ki khun ki kti bad kiba ha iing ha sem jong U Bah Nasar Marweiñ (Bam Kwai ha Dwar U Blei).
Ki dkhot jong ka United Democratic Party mynta ka sngi ki la phah ia ka khubor ka jingsngewlem sha ka ing ka sem jong U bah Nassar Marwein, uba la khlad hynnin ka sngi ha NEIGRIHMS Hospital hadien ba u la ioh ia ka jingshitom naduh ka 23tarik u RisawHa kane ka sngi ha ba ai jingkren na ka liang u working president u bah Paul Lyngdoh u la pynpaw ba ka jingduh ia une u riew rangbah ka long tang hadien lai bnai ba ki la duh ia nongialam ba radbah jong ngi u Dr Donkupar Roy bad ka jingduh ia une bah Nassar Marwein u ka long shisha ka jingduh ka ba khraw khamtam ia ki party hi baroh kawei.
U la iathuh ruh ba u long u briew u ba ju ia don lang ryngkat ban ia snohkti lang ha man ki kam ban kyntiew ia ka paidbah ka Jylla.
Na ka liang u bah titos u la pynpaw ia ka jingsngewlem bad u la iathuh ba u la ioh kren khadduh ha ka 23 tarik u Risaw lyngba ka phone.
U bah Titos u la iathuh ba u long u riew rangbah u bym ju kwah ia ka shuki, u hun bad suk ia ki jingbthah ka party bad u ju ong ba un iai ap haduh da wan ka por.
Nongpoh:  Khyndiat bnai mynshwa ba u Bah Sosthenes Sohtun, MLA ka Jirang, u la phah da ka dorkhas sha u Bah Prestone Tynsong, Symbud Myntri Rangbah ka sorkar jylla bad uba dei ruh u Myntri ka tnat PWD, ban pynsngew halor ka jingeh ki paidbah ha Ri Bhoi Sepngi, kiba la iakynduh jingeh halor ka jingsniew ba palat pud ka surok na Lailad sha Umrit bad uba la dawa ruh ban shna thymmai ia katei ka surok, da kaba pynheh bad kaba lah ban iaid artylli ki kali (Two Lane) sha shilynter jong katei ka surok.
Kum ban shu pynkynmaw, ba ha katei ka por ba u MLA ka Jirang, u la phah ia katei ka Dorkhas, wat na ka liang u u Bah Prestone Tynsong, u la ai ka jingkular da kaba ong ba ka sorkar kan shimkhia bha halor katei ka surok bad ruh ban shim kum kawei na ki mad kiba kongsan, na ka bynta ban pynsuk ia ki paidbah nongleit nongwan ki paidbah kiba sah ha Ri Bhoi Sepngi.
Lehse ka long kaba shisha ba ka sorkar ka shimkhia ban shna thymmai bad pynheh ia katei ka surok, namar kumba la lap mynta ba ki briew ka Kompani kiba dei ruh ki Nongjurip (Survey) Surok, mynta ki la bunkam bha ban leit jurip ia katei ka surok kata na Lailad ter ter shaduh Umrit.
Lada katei ka jingjurip da kitei ki nongjurip surok, ka long kaba shisha bad kaba la aijingbit da ka sorkar, na ka bynta ban shna pynbha bad pynheh ia katei ka surok, kan da long shisha ka jingkmen bad ka ban sah jingkynmaw pateng la pateng ia ki paidbah ka Ri Bhoi Sepngi, namar la bun phew snem, ki la mad ia ka surok kaba sniew bad kaba dap tang da ki thliew ki syar.
Lah ruh ban kdew hangne, ba katei ka surok na Umling-Umrit sha Patharkhmah, ka dei kawei na ki surok ba donkam tam ia ki paidbah ka Ri Bhoi Sepngi, namar lyngba jong katei ka surok ki paidbah kiba sah ha ki spah tylli ki shnong kiba don ha katei ka thain ki pyndonkam ha ka leit ka wan bad ka jingsniew katei ka surok, ka la pynshem jingeh shisha ia ki paidbah ba kin pyndonkam kum ka jaka ban leit ban wan bad khamtam eh haba don ki khep bad ki jingjia kiba kham kyrkieh.
Shillong:  Ka Mawlai Presbyterian College, Mawlai Nongkwar ka la iaid sha uwei pat u mawjam da kaba plie ia ka tnad Traditional Music myn hynnin ka sngi bad kane ka long hadien ba kane ka college ka la iaid lynti 19 tylli ki snem.
Ia kane ka tnad pule la plie da u MLA ka Mawlai bah Process T Sawkmie ba la don lang u MDC bah Teibor Pathaw, nalor ka jingdon ka Dr Helen Giri, kawei na ki nongprat lynti ha kane ka lyngkha ba la sakhi lang ki nongkitkam ka college, ka principal kong C Laloo bad ki samla pule.
Ka principal ka college kong Laloo ka la iathuh ba ki don 10 ngut ki samla kiba la shim ha kane ka tnad pule bad ki don 3 ngut ki nonghikai.
Ia ka kot kaba kyrteng, ‘katto katne shaphang ka tem tynrai’, da u bah PT Sawkmie kaba la pynjanai da ka Dr Helen Giri.
Ha ka jingialam lynti ka Dr Helen, la pynkup burom ruh ia ki nongtem tynrai kiba kynsai ka jaitbynriew ba kynthup u bah Komik Khongjirem bad bah Rojet Buhphang na shnong Wahkhen, kumjuh u bah  Nokot Khriam na Nongblai bad kiwei.
Baroh ki nongkren naduh u MLA bad MDC kila pyrto ia ka sien jam ba kane ka college ka la shim ban pynneh pynsah ia ka riti dustur da kaba pynrung ia kane ka jinghikai ha ka put ka tem tynrai.
Shillong:  Shi bynta ban rakhe ia ka jingdap 75 snem, ka Nongthymmai Sports & Cultural Club kan pynlong ia ka lympung ialehkai ba la tip kum ka ‘ Platinum Jubilee Open Badminton Championship’ ha Indoor Sports Hall, Jingkieng Lawjynriew naduh 27 haduh 30 tarik u Naiwieng.
Ka Organising Committee ka la wer ia ki nongialehkai jong ka Jylla ban wan iashim bynta ha kane ka lympung.
Ki kyrdan ialehkai ki long U- 19 (boys and girls)- Singles and doubles, Open category (men women- singles, doubles and mixed doubles), 35+ tang ki shynrang (doubles), 45+ tang ki shynrang (doubles) bad 55+ tang ki shynrang (doubles).
Ka tarik kaba khatduh ban pynpoi ia ki kyrteng ki nongialehkai kan long ha ka 15 tarik u Naiwieng.
Na ka bynta ki jingtip ba kham bniah ki lah ban phone ha ki number 9436161569.
Nongpoh:  Ka ophis treikam jong ka Deputy Commissioner ha ryngkat ka ophis U District Sport Officer, Ri-Bhoi District, Nongpoh, ka la pynbna paidbah ba kan pynlong ia ka jingiakop mareh kaba la tip kum ka “Run for Peace" (open category), ha ki Kynthei bad Shynrang, kaba dei ruh kum ka dak ban rakhe ia ka Rashtriya Ekta Diwas (National Unity Day) 2019.
Katei ka jingiakop mareh kan sa long ha ka 31 tarik mynta u bnai bad kan sa sdang naduh ka por 7 baje mynstep, kata na Saiden Indoor Stadium bad pynkut ha NSCA Indoor Stadium, Umlyngkdait.
Ka khusnam na ka bynta ki nongjop ha katei ka jingiakop kan long da ka Khusnam pisa bad kiba wan nyngkong kim ioh ia ka song pisa kaba T.
3,000, T.
2,000 ia kiba wan ba-ar bad T.
1,000 ia kiba wan ha ka kyrdan kaba lai.
Ym tang kata hynrei kin don ruh ki khusnam ba kyrpang na bynta jong kito ki Nongiamareh ba Rangbah tam bad Barit tam ha ki Shynrang bad Khynthei.
Kumta na ka liang ka ophis u DSO, nongpoh, ka khot bad wer sngewbha ia baroh ki nongiamareh na Ri-Bhoi ba kin wan iashim bynta ha katei ka jingiakop mareh.
Kiba kwah ban iashim bynta, ki lah ban wan ai kyrteng ha ophis u DSO, Nongpoh, ha ki kynta treikam.
Shillong:  Ka Rangdajied United FC ka la pynliem ia ka Laban SC da 6-0 kol ha ka jingiakhun jong ka lympung   ka Shillong Premiere League kaba long myn hynnin ka sngi ha madan Polo.
Ia kine ki 6 kol ka Rangdajied la thep da u  Raikshisha Buam 28′, Chanmetre Thma 37′, 73′, Dawanshwa.
C.
Chalam 57′, 65′, 66′.
Mynta ka sngi ka jingiakhun kan long hapdeng ka Ryntih SC pyrshah ia ka Langsning SC.
Shillong: Ha ka jingialehkai jong ka Women League jong ka TASA ba la long hynnin ka sngi, ka Perkseh sc ka la pynliem da 2-0 ia ka Mawsawrit sc.
Ia ka kol ba nyngkong la thep da ka Felisha Fancon, ha ka minit ba 24 jong ka kylla step bad haba bteng jong ka kylla miet la ioh ban thep iaka kol ba ar da ka Sanki Salem ha ka minit ba 40.
Mynta ka sngi ka 30/10/19 ka Semi final jong ka 1st division ka ban long hapdeng ka Phanniewlahrum sc pyrshah ia ka Umkaber sc ha ka por 2baje nohphai sngi.
Ha ka jingialehkai jong ka 2nd division pat, ka Mawlum Tyrsad sc kan iakhun pyrshah ia ka Laitmawhing sc ha ka por 12baje.
Kohima: Wat hadien ka sien shong kaba san, hynrei ka jing ia beit kam poi satia hapdeng ka NSCN IM bad ka sorkar India, namar la iathuh ba mynta ka sngi ruh ka jingiakren kam shym poi satia shaei shaei ruh.
La iathuh ba kawei pat ka jingiakren, kan long biang lashai ka sngi.
Hynnin ka sngi ruh ka jingialang kam poi satia shaei shaei, na ka bynta ka lama ba kyrpang bad ka riti synshar ba kyrpang na bynta ki jaitbynriew Naga.
Mynta hi ka sngi, ka la don ka jingialang hapdeng ka sorkar India bad ka   Naga National Political Groups (NNPGs), ha kaba la sngewthuh ba baroh arliang, ki la mynjur, na bynta ka soskular ban ia soi noh ha kano kano ka sngi ruh.
Ha kajuh ka por, la iathuh ba ki don ki dkhot jong ka NSCN IM, kiba la nang mih noh na katei ka seng bad kiba la leit pyn iasoh ialade bad ka NSCN U, ha kaba la iathuh ba ki don 22ngut ki dkhot jong katei ka seng, ki la leit sha ka U, ha ka 28tarik Risaw 2019 bad ki dang don shuh sa shibun kiwei pat kiba don jingthmu ban nang mih noh na ka IM, ha ki sngi ban sa wan.
Shillong: U nongialam ka liangpyrshah uba dei na ka Congress u Dr Mukul Sangma mynta ka sngi u la dawa ba ka sorkar kam dei ban pynkylla ia ka met ne ka Principal jong ka ain Meghalaya Residents Safety and Security Act 2016 (MRSSA) hynrei ka dei ban pyntreikam shwa bad sa peit lada donkam ban wanrah ia ka jingpynkylla ia kane ka ain, kaba la thaw ban tehlakam ia ki nongwan rung nabar jylla.
Mynta ka sngi, u Dr Mukul u la iakynduh ia ki nongialam ka seng bhalang Confederation of Meghalaya Social Organisation (CoMSO) halor ka jingkwah jong ki sengbhalang ban pan jingkyrshan ban pynkylla ia ka Meghalaya Residents Safety and Security Act 2016 (MRSSA) ban tehlakam ia ka jingwan ki briew nabar shwa ba ka sorkar jylla kan khot ia ka jingialang jong baroh ki seng sain pyrthei ban iathir ia kane ka ain.
“Ka sorkar ka dei ban pyntreikam shwa  noh khlem pyntud shuh ia ka MRSSA, kam dei ban pynslem bad sa pynbeit sa pynkylla hadien", la ong u Dr Mukul haba kren sha ki lad pathai khubor hadien ba la iakynduh ia ki nongialam ka CoMSO.
Katkum ka jingong u Dr Mukul, ka Inner Line Permit (ILP) ka khim palat ka jingmut jongka bad kam iahap ban pyntreikam.
“Ka ILP ka khim palat ka rukom treikam jongka bad kam iahap", la ong u myntri rangbah barim.
U la ong ba ka sorkar kam dei ban pynkylla ia ka metbah ka ain ne Principal hynrei dei ban pynkylla tang ia ki tnad jongka ne ki rule.
“Kano kano ka ain lah ban pynkylla wat ia ka riti synshar ka ri ruh la pynkylla  bunsien.
Wat pynsyrwa kai ia ka por, pyntreikam  noh bad sa peit hadien ia ka", la ong u Dr Mukul.
Kane ka jingiakren ka CoMSO bad u Dr Mukul kam shym la poi sha ka sur kaba iahap namar ba ka CoMSO ka la pyneh ba dei ban pynkylla beit ia ka MRSSA, namar ba kumba ka long mynta kam biang bad bun ki kyndon ki bym iahap satia bad bun ki bym don.
U Dr Mukul u la ong ba ki MLA ka Congress kin iakynduh biang bad ki nongialam ka CoMSO ban iakren biang halor kane ka ain.
Shillong: U nongialam ka Congress u Dr Mukul Sangma u la kam ba ka jingshah rem kput ka Congress ha kane ka elekshon shiteng samoi na Shella, ka la jia namar ba ki la don kiba iashet kylla.
Haba kren sha ki lad pathai khubor mynta ka sngi, u Dr Mukul u la ong, “Ka jingrem ka dei ba ki don ki daw bym lah ban iathuh, ki don ka jingialeh sop sop haei re haei bad kane ka daw ka la pynlong ia ka Congress ban rem ne pynlong ia u kyrtong ka Congress ban pyndem shiteng lynti kum ha Himachal Pradesh.
Ka la don ruh ka jingsaphriang ha ki social media halor ka jingpyndem noh u kyrtong ka Congress shwa ban thep vote", la ong u Dr Mukul.
U la bynrap, “Ki don ka jingiabam sap sop sop ruh hapoh ba pynlong ia ka Congress ban shah rem".
Lah ban kdew ba ha kane ka elekshon shiteng samoi, u kyrtong ka Congress u bah Batyngshain laitmon Ryngnga u la shah rem kput bad wan shaduh ka kyrdan basan ha kaba u ka khur tang 17 spah vote tam.
Ha kajuh ka por, u Dr Mukul u la ong ba ka Shella ka dei kawei ka konstitwensi ha kaba ka Congress kam pat ju jop naduh ba la ioh ia ka jylla Meghalaya.
U la ong ba ka party kan sa pyrkhat ban thaw thymmai.
“Wat haba ngim ju ioh jingjop na Shella naduh ba sdang ia ka jylla hynrei ka party kala nang khlain hynrei ka jingshah rem kput ha kane ka elekshon kala pynlong ia ka party ban pyrkhat kumno ban pynkhlain", u la ong.
Ha kane ka elekshon shiteng samoi ha Shella, u kyrtong ka  UDP u bah Balajiedkupar Synrem u la jop kput da kaba pynliem haduh 6 hajar tam ia ka kyrtong shimet ka kong Grace Mary Kharpuri.
Mumbai: Ka jingthaw sorkar thymmai, ka la jngan tiang haduh mynta ha Maharashtra bad ka daw, ka long namar ba ka Shiv Sena, kam poi sha kaba ia beit jingmut bad ka seng BJP bad ka daw, ka long halor ka mat, kaba ki dei ban ia sam mar shiteng ha ka jingtrei kam ha ka sorkar jylla bad kaba kynthup ruh ia ka shuki myntri rangbah, kumba la dawa da u heh duh ka Sena, U Uddhav Thackeray.
U Devendra Fadnavis, uba dei u myntri rangbah ba mynta ka Jylla, ula kyntait ia ka jing tyrwa ka Sena, hynrei, u kren shai ba un ialam hi ma u, kum u myntri rangbah ka Jylla, ha ki san snem ban sa wan, ha ka jing kyrshan jong ka Shiv Sena.
Ka seng BJP bad ka Sena, ki jop da 105 bad 56 ngut ki dkhot ha ka elekshon ba dang shu dep ha Maharashtra.
Shillong: Ka Meghalaya  Worker Union mynta ka sngi ka la sdang ia ka jing ia khih da ka ba shah thngan ka ba khlem buh por  ha Lawmali pyrshah ia ka jing sngap mynthi jong ka sorkar halor ka jingdawa  ba ka Sorkar ka dei ban shimti bad pyniaid hi noh ia ka Emergency Cell bad ban  weng noh  mardor ia ka GVK Company ka ba pyniaid ia ki Ambulance 108.
Na ka liang u myntri ka koit ka khiah u bah Alexander L Hek u la ai por  ia ka GVK company ban pynbeit ia ki kynrum kynram  ha ka 60 sngi lada kane ka company kam lah ban pynbeit na ka liang ka Sorkar kin pynkut noh ia ka jing ia teh sohkular bad ka GVK company bad ban ai aiti noh shawei ka company.
Na ka liang u bah Roipar Kharrasswai u la ong “Halor  ar bnai ki la dep ban ai por ha ka High Level Committee kaba la thaw da ka sorkar, mynta ka jingiakhih ka  la iaid shibnai hato ka sorkar kam lah ban pynbeit ia kane ka jingeh bad na ka liang ka Sorkar ha ka jaka ban weng ia ki jingeh ki ba ngi ia kynduh ki  ia niat mar kylliang ha pdeng ka GVK bad ka sorkar, ka sorkar kam lah ban thet kti ia kane ka jingeh.
".
Ex.
Rev.
K.
LangrinParalok nongpule kot khubor, nga kwah      ban kylli ia phi – Hato phi kwah ban ioh     jingsuk? ka jingsuk kaba kum kano –phi kwah ban ioh bad kumno ngin leh khnang ban ioh ia ka?Baroh ki briew ha ka pyrhei ki kwah ban ioh jingsuk naduh ka jingim shimet haduh ka pyrthei shityllup.
Naduh hyndai kulong haduh mynta ki briew ki wad ia ka jingsuk hynrei kim pat lap ia ka lynti kaba shisha nangno yn iaid khnang ban poi sha ka jingsuk kaba  shisha.
Ha ka por ba nga dang khynnah, katba ngi dang thiew kynbat ha lyngkha, i mei i la ong ia ngi ki khun, “Khun, ma nga bad u kpa ngin phah skul ia phi khnang ba ynda phi la ioh kam sorkar ngin sa im suk kumba la iathuh u Doctor Sandarson, Nongstoin ha u kpa".
Kawei ka longkmie ka la ong, “Mynta te ngi dang jynjar namar ba ki khun ki dang rit.
Hynrei ynda la heh lut kine ki khun te ngin sa suk, namar ia ki kam ba eh baroh yn kit noh da ki khun".
Uwei u rangbah u la ong, “Lada ngan ioh ban shna kawei ka iing bun kamra ha sor Shillong te ngan suk jai ka mynsiem namar tang ka pisa ba ngan khrong na ki nongshong wai ruh la dap bam baroh shi iing".
Sa uwei pat u ong, “Lada nagn ioh thied kali ma nga kum kiwei te tharai nga la suk ka mynsiem".
Ki samla kiba dan pule ki ong, “Ynda ngi la pyndep ia ka jingpule bad ynda ngi la long Ophisar sorkar lane ioh long Minister te ngin sa ioh jingsuk".
Don pat ki samla ki bym pat shongkurim ki ong, “Jynjar tang mynta ba dang marwei, ynda la ioh lok te la suk".
Don pat ki briew haba ki iashun badno badno hapoh shnong ki ju ong, “Katba dang im uto te dang jynjar, ynda la iap uto te lane ioh pyniap syndon ia uto te la ioh jingsuk hapoh shnong".
Don ki ri ha ka pyrthei ruh kiba pyrkhat ba lada jop thma ia kano kano ka ri ba ki iashun kin sa ioh jingsuk.
kumta ki ia shna ia ki missile, ki atom bom, ki jet thma bad pynbun ia ki shipai ki swar  la ha ryngkew, ha duriaw bad ha suin.
Hynrei paralok, kita baroh ki nuksa ba nga la ai hangne kin ym lah da lei lei ban wanrah ia ka jingsuk kaba shisha.
Ka Bhagavad Gita kaba long ka kot bakhuid jong ki Hindu ka ong, “Wrong thinking is the root cause of all problems".
Balei ba sa khie ka thma bah pyrthei kaba ar 1939 haduh 1945? Ka dei ka jingpyrkhat bakla ba lada la ioh ban pynjot ia ka Japan ka pyrthei kan sa ioh jingsuk.
Ka America kaba long ka ri ba khraw bor tam kaba la leit ban pynhap tuh ia ki atom bom ha ki artylli ki nongbah jong ka ri Japan (Hiroshima bad Nagasaki) kam shym la ioh jingsuk ialade bad ban ai jingsuk ia ka pyrthei ba khot ha ka ktien phareng ‘Peace’.
Ym dei tang ka America, hynrei baroh ki ri jong ka pyrthei kynthup ia ka ri India jong ngi mynta ki ia wad ia ka Peace kaba long ka jingsuk solonsar.
Hadien jong ka thma bah pyrthei kaba ar ki la don ki nongwad bniah (research scholars), hangno ka jingsuk (peace and happiness) ka don bad kumno yn leh khnang ban ioh ia kitei ki artylli ki jingsuk kiba long ka peace and happiness.
Ka la don kawei ka kynhun nongwadbniah ba la tip pyrthei kum ka Harvard’s Grand and Glueck Study kaba la trei shitom mynta la palat 75 snem ban wad ia ka tynrai jong ka jingsuk hangno ka shong.
Kane ka kynhun ka la leit ban kylli jingkylli ia ki 456 ngut ki nongrep bad nongkyndog kiba duk ha ka shnong Boston naduh 1939 haduh 2014.
Nangta kane ka kynhun nongwad bniah ka la leit wad sa ia ki nongsor, kiba la nang la stad bad ki heh ki hain haduh 268 ngut.
Ban lap shuh shuh ia ka jingshisha shaphang ka peace and happiness (ka jingsuk bad jingkmen) ki la leh bun jait ki test, kynthup ia ka test snam bad test jabieng ia baroh ar kynhun (nongkyndong bad nongsor).
Ka jingpynkut (conclusion) jong ki ka long – ban ioh ia ka jingsuk (peace and happiness) ka dei tang ka jingieit, jingburom mar kylliang bad jingialong paralok ia baroh khlem da khein la u nongkyndong ne nongsor, uba duk ne riewspah, uba bieit ne uba stad, u nongrep ne u ophisar ….
Uwei napdeng kita ki riew wad bniah uba kyrteng u John Wooden u ong, “You can give without loving, but you can’t love without giving" kaba mut, “Phi lah ban ai khlem ka jingieit, hynrei phim lah ban ieit khlem ai".
Kumta ka jingbatai jong kitei ki stad wad bniah ki ong ba ka jingieit ba paka tam ka shong ha ka jingai bad jingsbun.
Bad kaba bha tam, ong kitei ki stad (scholars) ka long ba haba ai iano iano da ka jingsbun ym ju dei ban khmih lynti ba kin siew kylliang.
Ka Peace ka dei ka jingsuk kaba iar bad long solonsar.
Phi kiba u peit ia ka status bad ka facebook jong nga, nga ngeit ba phi la ioh ban pule ia ka jingthoh jong nga ba nga ju thoh, “Peace will come on earth if we love our neighbour, respect all religions and nations.
It will not come through pride, hatred, conflict, jealousy, war….
".
kaba mut ba ka jingsuk kan wan ha ka pyrthei lada ngi iaieit paramarjan, ngi burom ia baroh ki niam bad ki jaitbynriew.
Ka jingsuk kan ym wan lyngba ka jingsarong, ka jingisih para briew, jingiakajia, jingbishni pihuin bad ka thma….
".
Ka Happiness pat ka dei ka jingsuk kaba kham rit, kaba long shimet, shi iing, shi kynhun, shi shnong ….
kaba thew ia ka jingsngewhun ha ka mynsiem bad jingkmen.
Ka Seneca, kaba long ka Roman Philosopher ka thoh kumne, “If a man thinks only of himself and seeks everywhere his own profit, he cannot be happy".
Ka Chinese Proverb pat ka ong, “If you want happiness for a lifetime, help somebody".
Ka jingong jong ka Seneca ka long ba lada u briew u pyrkhat tang ialade shimet bad wad kylleng ban ioh jingmyntoi shimet un ym ioh jingsuk.
ka jingong jong ka Proverb ki nong China pat ka long ba lada phi kwah ban ioh jingsuk ha ka jingim lajong dei ban iarap iano iano.
U Jisu u ong ia uta u riewstad (lawyer) haba u iathuhkhana shaphang u nong Samaria babha, kumno ba u la iarap ia uta uba la shah shoh ha ki nonglute, u ong ha uta u riewstad, “To khie leit, ma me bad leh kumjuh" (Lk 10:37).
Paralok baieit, kiba ioh ban pule ia kane ka jingthoh jong nga ha kane ka kot khubor, hato phi kwah shisha ban ioh ia ka peace and happiness? Ka pyrthei baroh kynthup ia ka ri America ka tharai ba ynda la kut ka thma bah pyrthei ba II ka pyrthei baroh kawei kan ioh jingsuk (peace).
Hynrei, em, kam long kumta.
Ki jingeh, jingjynjar ki wan manla ka sngi.
Ma phi ruh hato phi tharai ba ynda phi la riewspah, la ioh bun ki degree ha ki jingpule, la jop ban ialeh mukotduma badno badno, phi la ioh ban pyniap ia ki menaiksuid phin ioh jingsuk (Happiness)? Em, ka bym lah ban long.
Ban poi sha ka jingsuk ba shisha (Peace and happiness) dei ban iaid lyngba ia kawei ka lynti kaba don ki mawkyndon – ka jingiaieit, jingiamap bad jingiaburom mar kylliang.
Lada iaid kiar ia kane ka lynti phin ym poi sha ka jingsuk, poi pynban sha ka jingjynjar bad khuslai mynsiem shirta.
Shuwa ban pynkut ia kane ka jingthoh nga kwah ban ai nuksa ia phi kumne : (i) ha ka snem 2018 ma nga bad i kmie ki khun jong nga ngi la leit sha Sohra ban leit shim ia ka Certificate jong i kmie ki khun jong nga naduh 2001 na u Principal ba la shongthait jong ka GNTS.
Ngi la leit beit beit sha ka office ba u shait shong mynshuwa.
Mar ia poi ma ngi, uta u Principal u la pdiang sngewbha, u la ai sa ka ja ka sha.
Um shah ban siew ma ngi ia ka baisha.
Nangta u ong, “Ha ka jingshisha ngam dei shuh ban wan hangne namar ba nga la shongthait.
Hynrei haba nga pyrkhat ia phi ki trainees ha ka por jong nga nga sngewsynei.
Kumta nga hap ban wan ap hangne man ka sngi".
Ynda ngi la mih na ka kamra ba u shong, nga la ong ia i lok jong nga, “Ngam pat ju lap ia u briew uba bha kum uto hangno hangno ruh".
I lok jong nga i la ong, “Uto u Principal rim jong ngi u dang long niam Khasi te Kpa".
Te nga la ong ia i, “Pleng! Ba dang long niam Khasi mo ba u bha katto katto.
Jin lada dei u Principal Khristan, naduh 2001 dang wan pan certificate mynta 2018 te tang ka kynhied ruh la lehrain phi kmie".
(ii) I khun jong nga i pule ha Laitkor ha ka School of Nursing jong ka Woodland.
Namar ba la ioh shuti nga hap ban leit shaw ia i na Hostel.
Kata ka dei ha ka por janmiet ba la dum.
Ngi la iaid hapdeng ka jingdum tang arngut shi kpa shi khun.
Wan lap kiwei kiwei ki kali ym don ba sangeh namar ki dei ki kali Private.
Khatduh la wan lap kawei kali private ba niah da ka kynthei.
Kata ka nongniah ka la sangeh bad ka la khot ia ngi ban shong.
Ngi la kiew ha kata ka kali da ka jingkmen.
Naduh Laitkor haduh Police Bazar ngi shong da kata ka kali Private.
Ynda la hiar ngi la tyrwa bai kali hynrei im treh.
i khun jong nga mar ia hiar i ong, “Pa, kato ka dei ka kali niam Khasi".
Te nga la ong, “Pleng! Ba dei niam Khasi mo ba sa kit ei haduh hangne.
Jin lada dei kali niam Khristan te kum kito kiwei tang ka khmat ruh kim phai".
Paralok, kitei arngut ba nga la ai nuksa ki la ioh ia ka jingsuk (Happiness) namar ba ki la ioh ban lehbha ia ngi.
To u Blei un theh ha ki ia ki jingkyrkhu kiba khraw.
Jingpynkut bad jingai jingmut: Paralok baroh, ha ka jingpynkut ia kane ka jingthoh nga don katto katne ki jingai jingmut ia phi baroh, ia ka jingpdiang ne jingkyntait ka shong ha phi.
Lada phi kwah ban ioh ia ka jingsuk kaba shisha wat ju pyrkhat ia kano kano kaba sniew.
U Kpa bad ka kmie kim ju dei ban ia tharai sniew.
Shim ia ka jingong, “A blind wife and a deaf husband make a happy home".
To ia burom markylliang.
Hapoh shnong ruh kawei ka iing ka dei ban burom ia kawei pat.
Ha ka jingiadei bad ka niam ba phi don, wat sarong bad wat ong ba dei tang ka niam jong phi kaba bha.
Hynrei to burom ia kiwei ki niam ruh.
Wat pynbor iano iano ban kylla sha ka niam jong phi, namar kata ka dei ka pop.
Kawei ka shnong ka dei ban burom ia kawei pat.
Ma phi kiba riewspah wat pihuin ia kiba duk.
Ma phi kiba duk wat bishni ia kiba riewspah.
Ma phi kiba la nang la stad wat ibein ia kiba bieit.
Ma phi kiba don ha ka niam heh paid wat kren bein ia kiba don ha ka niam rit paid.
Ki ri khlain bor to kin burom lem ia kiba tlot bor.
Ka jaitbynriew ba bun paid to burom ia ka jaitbynriew rit paid.
Kynmaw ho ba ka jingsarong, jingbishni, jingpynibor, jingiakajia bad ka thma kim wanrah jingsuk lano lano.
Dei tang ka jingieit, jingiamap, jingisynei bad jingiaburom kylliang ba lah ban ai jingsuk (Peace and Happiness).
Ka phlim Houseful 4, ka la kamai haduh T.
87.
78klur, naduh ba la pyni paidbah ia ka ha ka Sngi Thohdieng ba ladep.
Katei ka phlim, ka ioh kamai T.
19.
08klur ha ka sngi ba pyllait paidbah ia ka bad ha ka Lah Sngi U Blei, tang ha ka shisngi, ka ioh kamai T.
34.
56klur.
Kat haduh mynta ka sngi, la iathuh ba ka jing ioh kamai jong katei ka phlim, ka la poi sha ka T.
87.
78klur, katba kum ka jingai jingkhein u stad wad jingtip, halor ka jing kamai ki phlim, U  Taran Adarsh.
Katei ka dei ka phlim, kaba la ak da U Akshay Kumar, ha ryngkat U  Riteish Deshmukh, U Bobby Deol, ka Kriti Sanon, ka Kriti Kharbanda, ka Pooja Hegde bad U Chunkey Pandey.
La direk ia katei ka phlim, da U Farhad Samji bad la pynmih da ka Sajid Nadiadwala production.
Shillong: Kum ka jingpynpaw pyrshah halor ka jingkuman jong ka  Health Department jongka sorkar jylla bad kum shi bynta ban pynbor ia ki nongmihkhmat kiba dei ki MLA bad MDC jongka South West Khasi Hills District ban shimkhia halor ki mat ba iadei bad ka koit ka khiah, ki dkhot ka KSU Mawkyrwat Circle mynta ka sngi ki la leit ban khang tala noh iaka kamra Treikam jong u District Medical and Health Officer,  South West Khasi Hills District ha Mawkyrwat.
Kane ka jingleit khang tala ka dei hadien shitaiew na ka Sit in demonstration ba la pynlong ka seng hynrei ka sorkar kam shym la patiaw satia bad ym don uwei ruh naki Nongmihkhmat ka thain ban kren lem sha ka sorkar halor kane ka mat ba ktah iaka iap ka im jongki paitbah.
Ia ka kynhun jongka seng la ialam da u samla Rutherford Lyngdoh,  General Secretary ka KSU Mawkyrwat Circle haka jingiadon lang jong u samla Forwardman Nongrem,  President KSU South West Khasi Hills District.
Haba kren ha kane ka sngi,  naka liang jong u samla Rutherford Lyngdoh u la ong ba kane ka dei ka jingsdang ka seng ban iakhih namar ka sorkar kam shym la peitkhmat lem iaka koit ka khiah jongki paitbah.
Na ka liang jong u samla Forwardman Nongrem President KSU South West Khasi Hills District u la ong ba ka seng ka dawa naki nongmihkhmat ba mynta ka la dei ka por ba kin kren eiei iaka sorkar ban thung noh ia u DMHO ba pura bad ruh ban pynbeit iaki jyrwit jyrwat jongka CHC 100 jingthiah.
Mynta ka la kut ka ia jingkular, hynrei ka la dei ka por ba kin pynurlong iaki jubanlak ba ki la khlei ha ki paitbah.
Ka seng ka dawa ym tang naka Health Department hynrei ngi dawa ruh naki nongmihkhmat ba ki pynbeit kham kloi iaka iap ka im jongki paitbah, ong ka kyrwoh ba la phah da u samla Rutherford Lyngdoh,  General Secretary,  KSU Mawkyrwat Circle.
Beirut​: Ban pyniap ia u heh duh ka ISIS, ki donkam shibun ki sakhi ban pynthikna ba ka America, kam leh bakla da kiwei pat ki briew bad ha kaba kum kata ka khep, uwei na ki shipai Kurds jong ka Syria, u hap ban leh ia kawei ka  kam, kaba khyllah shi katdei bad kata ka long ba un leit sha katei ka iing ba u sah u heh duh ki ISIS, U  Abu Bakr al-Baghdadi bad ban tuh ia ka patlun poh jongu, na ka bynta ban pynthikna lyngba ka DNA.
U Polat Can, uba dei u nongai jingmut jong ki Kurds, kiba don ia ka kynhun shipai Syrian Democratic Forces (SDF), ula pynmih ia katei ka jingtp kaba bniah, kaba la ialam lynti ia ki shipai ka US, ban leit hiar thma ia ka jaka sah jong U Baghdadi.
“Naduh ka 15tarik Jymmang, ngi la ia treilang sani bha bad ka CIA, ban buddien ia U  Baghdadi" ong U Can.
La iathuh shuh shuh ba U Baghdadi, u kylliang jaka sah khah khah bad uwei na ki shipai Kurds, ula ioh lad hadien ka jingbuddien bha ban leit poi tiap ha iing U Baghdadi.
“Lyngba ki lad syntiat jongngi, ngi la poi ha ka iing sah U Baghdadi bad la shim ia kawei ka patlun poh jongu bad la pynlong ia ka DNA test bad la thikna ba u dei shisha utei u heh duh jong ki ISIS" ong U Can.
Na ka liang ka Pentagon, ka pynthikna ba ia ka met jong U Baghdadi, la leit bret shapoh Um, kumba ki la leh ia U Osama Bin Laden.
Jowai:   Ka All Jaintia Muster Roll Workers and Labour Union- kaba dei ka seng ki nongbylla sorkar ha ki tnad bapher bapher, mynta ka sngi ki laioh ia ka lad ban plie iaka tnad ban kamai bad ban iarap mar kylliang ia kaba la tip kum ka Muster Roll Workers and Labour Consumer and Thrift Co-Operative Society kaba dei ka seng ban ia kynshew pisa ban ban iarap mar kylliang ha kaba ai ram para nongbylla ha ka sut kaba tad bad ruh ban die ia ki jingdie da kaba plie ia dukan ha Passah Building kaba don ha Iawmusiang Jowai.
Ha ka jingshisha u DC ka WJH, u bah LNS Garod Dyke u dei u kongsan hynrei na ka daw bym lah kiar la hap ban wan bujli da ka kong D Syngai kaba dei ka EAC ka WJH ha ryngkat u samla Russel Nongrum Nongthoh Khubor bad General Secretary ka Jaintia Journalists Association kum u symbud kongsan nalor u bah AS Wahlang uba dei u Asst.
Registrar jong ka WJH Co-Operative Society.
Haba kren ha ka jingialang u ma Russel Nongrum, u la kyntu ia baroh ki dkhot katei ka Society ba kin long kiba ia tylli bad kiba don ka jingkitkhlieh na ka bynta ban kyntiew ia katei ka Society khnang ba kan long ka jingmyntoi ia baroh ki nongtrei bylla jong ka sorkar ha ki tnad bapher bapher nalor kito ki nongshet ja mid day meal kiba iadonlang hapoh ka shatri jong ka Muster Roll Workers and Labour Union.
“Phi dei ban don ka jingkitkhlieh bad ka jingiatylli na ka bynta ban kyntiew ia kane ka Society, ka Consumer Store bad ruh ia ka kam kynshew pisa hapoh kane ka Society jong phi", la ong u ma Nongrum.
Na ka liang ka kongsan ka kong Syngai, ka la ong ba bun ki Society ki la duh bad jah rnga bad bun ruh kiba shah ram bad ka la iathuh ba ma ka kadei kawei na ki Nongbishar ka Bagijai Courts kaba bishar halor ka jingbymlah ki nongshim ram ba siew ia la ka ram.
Ka la ong ba kum ka nongtrei sorkar, ka sngewthuh bha ia ka jingeh ki nongbylla Muster Roll namar ma ka ruh ka don bun kiba haiing hasem kiba trei kum ia kane ka kam.
“Phi ioh ka tulop kaba rit bad kata ruh shisien ha ki 4 lane 5 bnai bad kane ka la ju pynkhuslai ia nga ka briew haba ki ud ha khmat jong nga".
Ka kong Syngai ka la kyntu ia ki nongialam ka Society ba ki dei ban long kiba trei khuid ia ka kam khlem ka jingburieh hynrei kadei ban long kaba shai bad kaba paw ha khmat ki para member jong kane ka Society.
U ma KL Pariat uba dei u Chairman jong ki Muster Roll u la ong ba ka jingthmu jong kane ka Society ka long na ka bynta ban iarap bad ban ia kyrshan markylliang hapdeng ki nongtrei bylla sorkar.
“Ban long kum ki member hap ban siew 100 tyngka bad ban ia tynrong baiseng na ka bynta ban ia kamai hap ban thied ia ka share kaba 500 tyngka", la ong u ma Pariat.
Ha kane ka jingialang la wan sakhi da ki spah ngut ki Muster Roll na kylleng.
Haooid ha Jaintia Hills ki don palat 2500 ngut ki Muster Roll bad baroh ki don hapoh kajuh ka Lama.
Nongpoh:  Ka Dorbar Shnong Umsning Proper A lem bad ka Seng Samla Shnong Umsning Proper A, ki la kynnoh ba ka daw kaba la pynlong ia ka International Trade Fair ha Umsning ba kan pluh, ka dei namar ba la don ki runar kiba la leit ban thang dusmon ia katei ka Trade Fair ha Umsning.
Lah ruh ban kdew hangne, ba ha katei ka jingpluh kynsan katei ka International Trade Fair, kaba la jia hynnin ka step ha ka por 1 baje eiei, ki la don haduh 30 tylli ki dukan jong ka International Trade Fair, kiba la kylla dpei lut, hadien ba ka ding kaba shyrkhei ka la ioh ban bam duh ia baroh ki tiar ki tar kiba thmu ban die ha katei ka Iew.
Katei ka Iew, ka dei ruh kaba dang shu plie paidbah mynha ka 24 tarik mynta u bnai, ia kaba la wanrah da ka Seng Samla Shnong Umsning Proper A, hynrei ka la kem ding noh mynta ka step, khlem da tip ia ki daw tynrai bad kaba la pynlong ia baroh ki tiar kiba don ha katei ka Iew ba kan ingkhong bad kylla dpei khait.
Haba kren halor katei ka jingpluh kynsan katei ka Iew, na ka liang ki nongialam ka Dorbar Shnong Proper A lem bad ka Seng Samla Shnong Umsning Proper A, ki la ong ba katei ka jingjia ka la ktah shisha ym tang ia ka seng Samla kaba la wanrah ia katei ka Iew bad ka jingktah kaba la ktah jur ia kito kiba buh dukan.
U Rueben Lyngdoh, Vice President ka SSSS Umsning Proper – bad u Bah Ritstar Khonghat, Rangbah shnong, ki la pynpaw ia ka jingsngewkhia kaba jur halor kane ka jingjia kaba kum ka Shnong kam shym poi pyrkhat bad u la pynrem jur ruh ia kito kiba runar kiba don kti ha kane ka kam beain, ia kaba ki la suba jur ba ia katei ka kam la leh da ki riew dusmon bad ki riew shim kabu.
Kumta halor katei ka jingjia, na ka liang ka Dorbar shnong, ka Seng Samla bad ki trai dukan kiba la shah ktah, ki la leit ban ujor da ka ejehar sha ki Pulit ka Umsning Police Outpost, da kaba kyrpad ruh ia ki Pulit ba ki dei ban shimkhia bad pynlong da ka jingtohkit bniah halor katei ka jingjia, khnang ban iohkem ia kitei ki runar kiba la donkti ha katei ka kam.
Shillong:   Ka Meghalaya State Planning Board ka la shim ia ka sienjam ban iakhun thma pyrshah ia ka plastik da kaba pyndonkam noh da ka sla bad pla ha ka iew Shyllong, Laitumkhrah.
Ia ka thong pynliem ia ka plastik da ka sla bad pla, la wanrah jingmut da ka  Meghalaya State Planning Board bad la pynlait ia kane mynta ka sngi da u bah Lambor Malngiang uba dei u chairman ka Board ha Laitumkhrah Parking Lot, Shillong.
Ha kane ka jingpyllait ia kane ka thong la don lang ka MLA ka Shillong East, ka Kong Ampareen Lyngdoh, u C P Marak u Chairman Meghalaya State Pollution Control Board, u bah M R Synrem u Commissioner & Secretary State Planning Board,  u bah Cyril V D Diengdoh u Project Director, S&   T Cell bad Member Secretary, State Council of Science Technology& Environment, ka kong Matsiewdor War Nongbri, Deputy Commissioner, East Khasi Hills, bah B S Sohliya, CEO, Shillong Municipal Board, ki nongkitkam shnong, ki nongmihkhmat na ka NESFAS, Bethany Society, Environment, Urban, Natural Resources, ki khynnah skul, ki nongshong iew bad kiwei.
Ka jingthmu kane ka thong ka long ban pynsaphriang ia ka khubor sha ki paidbah ban pyndonkam beit da ka sla bad ka pla bad ban sangeh shi syndon ban pyndonkam ia ka plastic kaba dei ka daw ka jingma ia ka mariang bad ia ki kynja ba im.
Haba kren ha kane ka sngi, u bah Lambor u la ong ba katkum ka jingwad bniah, palat  5000 la pyndonkam man ka sngi ia ki plastik tang ha iew Shillong bad katno tam haba khein ha ka jylla baroh kawei.
“Kane ka dei ka por ban leh, ngi don ka sla bad ka pla ban pyndonkam ha jaka ka plastic kiba lah ban pyndonkam biang bad kiba iahap bad ka mariang", la ong u bah Lambor.
Kumjuh ka MLA ka thain ka kong Ampareen Lyngdoh ka la ban jur ban kiar na kaba pyndonkam ia ka plastic.
La ioh ruh ia ka jingkren na ka   kong Matsiewdor War Nongbri bad kiwei kynthup u C P Marak,u  Naba Bhattacharjee, u Carmo Noronha bad u Dr.
M Nongrum ka NESFAS.
Shillong:  U ma Lakmen Rymbui u ba dei ruh u myntri ka tnad ba dei peit ia ki khlaw  (Forest) haba ia kren bad ki lad pathai khubor,  halor ka jing pyrshah jong ki paid nongshong jong ka shong Narpuh Elaka ka ia ka jingthmu jong ka  Star Cement ban pynheh ia ka jaka ka ba ban tih ia u mawshun ha ka shnong Brichynot, u la ia thuh ba na ka liang ka tnad forest, kan ym shah da lei lei ruh, lada ki tih ha poh ki sensitive zone.
U la ong ruh ba na ka liang jong ka tnad ka dei peit ia ka khlaw (Forest) haba ki la pynbiang ia ka kyndon kat kum ka ain  kin ym lah ban khang, hynrei ban tehlakam ia kino kino ki jingeh kiba ia dei bad ka mariang dei na ka ta ka daw ba ka sorkar India ka buh ia ki kyndon ba  lada ki mut ban pyndonkam ia ka khyndew kaba bun  ka dei ban pynlong shuwa ia ka jing pynbna paidbah ( public hearing) lyngba kane ka kyndon ki briew ki ioh ban pynpaw ia ki jingsngew jong ki hangto.
U la iathuh ruh ba ka Narpuh Reserve forest ka la don la ka jong ka eco sensitive zone, ha kaba ha poh ka eco sensitive zone ki don ki kyndon  kiba lah ban tih  bad kiba ym lah ban tih, hynrei lada ka hap shabar ka  eco sensitive zone, te na ka liang jong ka tnat khlaw, kan ym lah ban leh eiei.
Nongpoh:  Ka jingpynkhreh da ka Hima Jirang ban pynlong ia ka Tamasa ba arsngi, kaba la tip kum ka Amkyrbai Poshan Festival 2019 hapoh ka shnong Jirang, ka la iaid shaid shaid bad haduh mynta la iohi ba ki briew ki la trei shitom ban pynbiang ia ki jingdonkam, na ka bynta ban pynlong ia katei ka Tamasa kaba heh tam hapoh ka Jirang Community Reserve (Amkyrbai Lake) ha ki tarik 30 bad 31 mynta u Bnai.
Kum ban shu kdew hangne, ba ia katei ka Tamasa ba arsngi, la pynlong da ka Hima Jirang ha ryngkat ka jingiasnohkti lang bad ka Block Task Force on BBBP Jirang C&RD Block, ha kaba ka jingthmu jong katei ka Tamasa, ka long ban kyntiew ia ki kam jngohkai ha katei ka thain bad ruh ban pynneh pynsah ia ki Riti Dustur hapoh katei ka Hima.
La iohi ba katei ka jaka, kaba la thmu ban pynlong ia katei ka Tamasa, ka dei shisha ka jaka kaba itynnad bad lada lah ban pynbiang ia ki jingdonkam, ka lah ban kylla long ruh kum kawei na ki jaka ka ban sa khring ia ki nongwan jngohkai pyrthei na kiwei ki jaka.
Haba ioh ban iakren bad u Bah Osas Thangkhiew, myntri ka Hima Jirang, u la iathuh ba jingthmu kaba hakhmat eh da ki Nongkitkam ka Hima Jirang ban pynlong ia katei ka Tamasa, pynneh pynsah ia ki Riti Dustur hapoh katei ka Hima, namar kadei kawei na ki Hima kaba don shibun ki khana pateng, hynrei namar ka jingbymdon kiba kum kitei ki Tamasa, ka pynlong ia kiba bun ki briew hapoh katei ka Hima ba kim lah pynpaw paidbah ia la ki jong ki Riti Dustur.
Namarkata, halor katei ka Tamasa, u la kyntu ia ki paidbah na ki jaka bapher bapher ba kin wan ban sakhi ia katei ka Tamasa ba arsngi, namar kan sa dei kawei na ki Tamasa bah eh tam hapoh katei ka thain.
Nongpoh:  Ka jingbym shimkhia da ka tnat kaba peit ia ki kam bording, ban maramot ia ki Post Ilektrik ba la synjor kiba don ha ka shnong Umlakro, Umsohpanan, Wahsynon lem bad kiwei ki shnong ka thain Jirang, ka la pynbynniaw eh ia ki paidbah ha kitei ki shnong bad kiba la ong ruh ba ka tnat bording, ka shimkhia tang ha ka ban shim pisa, hynrei kam kitkhia pat na ka bynta ban pynbiang ia ki jingdonkam jong ka bording.
Halor kitei ki Post Ilektrik, ba la synjor ha kitei ki shnong, ki paidbah jong kitei ki shnong, ki la ong ba ka jingsniew jong kitei ki Post Ilektrik, ka la wanrah jingeh ia ki paidbah bad syier mynsiem ruh, namar ba ki lah ban khyllem ha kano kano ka por bad kaba lah ruh ban wanrah jingmynsaw ia ki paidbah bad ki khyllung khynnah hapoh kitei ki shnong.
Kitei ki paidbah, ki la iathuh ruh ba kitei ki Post Ilektrik, ki dei kiba la slem bha bad mynta lei ki la synjor shaba palat, hynrei ka long pat kaba sngewkhia ba na ka liang ka tnat kam bording, namar wat haba kitei ki post Ilektrik ki la synjor, hynrei na ka liang ka tnat Bording ka leh matlah bad kam shimkhia ban maramot ne ban bujli thymmai ia ki.
Na ka liang ki paidbah lem bad u Bah Intor Rani, President ka HNYF, Jirang Circle, ki la kyntu ia ka tnat kaba peit ia ki kam Bording, ba ki dei ban shimkhia ha ka ban maramot noh ia kitei ki Post Ilektrik kiba la synjor kiba don ha kitei ki shnong, khnang ba ki paidbah ha kitei ki shnong, kin lait na ki jingjia ba sngewsih.
Kohima: Ka jing iakren hapdeng ka sorkar India bad ka NSCN IM, kam shym poi satia shaei shaei mynta ka sngi ruh.
La iathuh ba ka sorkar India, kam pdiang satia, na bynta ka riti synshar ba kyrpang bad ka lama ba kyrpang na bynta ki Naga, wat la  baroh ar liang, ki don ia ka jingthmu ban wan rah ia ka shongsuk shongsain nangne shakhmat ha katei ka Jylla.
La iathuh ba ka sorkar India bad ka  NSCN IM, kin ia kynduh biang ha ki khyndiat sngi ban sa wan.
Ka jingialang ha ki sien ba ladep ruh kam shym la poi satia shaei shaei ruh bad la khmih lynti namarkata ba kan lah ban nang tam sngi, na ka jingthmu jong ka sorkar India, ban pynkut ha shwa ka 31tarik Risaw 2019.
[ba bteng]Kumno ki jhur ki jhep ki lah ban ai jingmyntoi haka liang ka koit ka khiah:—- 1.
Ka jingbam iaki bam ba bun ki jhur ki jhep bad ki soh kiba kynthup shi bynta ia baroh ki jait bam ba tei iaka met ki lah ban pynduna na ki jingma ban ioh ia ka jingpang klongsnam, kynthup ruh iaki heart attack bad ka stroke.
2.
Balei ki jingpang ki kharoi haka met.
Dei namar baka met ka tyrkhong bad prum noh.
Te haba ngi bam iaki jhur bad ki soh kiba kynthup iaki jingbam kiba tei iaka met ki lah ban ialeh pyrshah ia baroh ki jait jingpang khamtam ki jait jingpang cancers kiba kharoi haka met lyngba ka jingtyrkhong jong ka met.
Shillong:  Ka jingialehkai Super Division 2019 kaba la tip kum ka “Shri.
Kyrmen Shylla Contribution Trophy " ba la pyniaid daka East Jaintia Hills District Football Association kala jan poi sha kaba kut.
Ha ka jingialehkai Qualifier -1, ka Khliehriat West FC ka la pynliem ia ka Sutnga SSCC.
Wat hapdeng u slap ka Sutnga SSCC kam shym la ailad ia ka  Khliehriat West FC  ban ioh pynkhih iaka jar, kumjuh ka jingkhlain jong ki nongap dien ka Sutnga SSCC,  ka jingialehkai baroh ar liang kala kut haka jingiakhaid.
Namarkata, iaka jingialehkai la rai jop daka tie breaker ha kaba ka Khliehriat ka pynliem ia ka Sutnga da 3-1.
Ia ka Khliehriat west FC la ialam   da u Rangbah Laskyboy Swer kum u Coach, uba ju mihkhmat iaka jylla kum u nongialehkai bunsien haka Santos trophy bad ruh hakiwei ki jingialehkai.
Da kane ka Khliehriat west FC kala buh iaka jaka ialade  haka phainal  jong ka superleague 2019 ba la pyniaid daka EJHDFA.
Ka Jingialehkai ban rai ia kiba neh bad hiar  kan long hapdeng ka Rymbai Wahshnong SC pyrshah iaka Thangskai Tiger FC.
Ka Sutnga kan dang don sa kawei ka lad ha kaba kan hap ban ialeh pyrshah ia kaba jop na ka kylla kaban neh ne hiar ne  elimination round haka Qualifier -2.
Kane ka katkum ka khubor bala ai da u General secretary  bah Coming  TM Tlang.
Kum ka jingpynkynmaw ka lahduh na ka Superleague  kan ioh  ban mihkhmat iaka EJHDFA haka Meghalaya State League.
Nongstoiñ:  Ka Christian Endeavour Union Jingiaseng Samla Mawkhar District Shillong (CEUJSMD),  myn ha sngi Saitjain jong ka taïew bala lah ka la leit ban jngoh kyrpang ia ki khunswet jong ka Green Pasture Children’s Home kaba don ha ka shnong Pyndengrei Nongstoiñ West Khasi Hills District ha kaba ki la noh jingïarap ruh sha kitei ki khun swet da ki tiar bapher bapher.
Ki tiar kiba la ai jingiarap sha katei ka ïing ha katei ka sngi ki kynthup ia ki 2 tylli ki kor Komputar, 15 tylli ki Tusok, 30 tylli ki Syngkhlieh, 20 tylli ki nep siang thiah, 100 kilo u khaw, 2 tylli ki Filter Um, 30 tyllli ki Borty, 30 tylli ki Tapmoh Khlieh, 2 borni ki Jain Phong, 30 tylli ki Shuki Plastic, 20 kilo u Dai, 50 kilo u Phan, 50 kilo u Piat, 20 kilo u Rajma, ka Umphniang bam shi tin, 2 tylli ki Almari nalor kata sa ki Ketli, ki Mok, ki Brut Shutbniat, ki Kolket, ki Bilor Um, ka Mluh ki Let ban thoh bad kiwei kiwei ki tiar ki tar kiba donkam ha ki jingpule.
U bah R.
N.
Kharkongor shongknor ka Social & Evangelistic Committee haba ai jingkren u la ong ba ka jingthmu jong ka kynhun ban wan jngoh ia ki khun swet kam dei eh tang namar ba ki kwah ban ai ia ki jingiarap hynrei ki da angnud ruh ban ia kmen lang da kaba ngin iaroh lang ia U Blei ryngkat bad kine ki khynnah.
Hadien ba la dep aiti ia kitei ki jingnoh synniang da katei ka kynhun sha ki bor ba dei khmih ia katei ka Ïing la pynlong ruh ia ka jingiaseng ha kaba ka samla Carefullness Bortiew ka la Pule ia ka Ktien U Blei bad duwai sdang la ioh ruh ia ka jingkren lyngkot na u Tbn.
M.
Nongkynrih shongknor ka CEUJSMD la ialam ia ka praise & worship da u samla Bankyrshan Lyngdoh bad ki lok jong u.
Ha kaba pynkut ia katei ka jingiaseng la ioh ia ka jingkren khublei da u Tbn A.
S.
Dohling General Secretary ka L.
L.
F.
C bad hadien katei ka jingiaseng la pynlong ruh ia ki jingialehkai bapher bapher ha kaba la pyniaid da I kong Ridahunlin Lyndem bad I samla P.
D.
Lyndem.
Shillong: Ka Shillong lajong FC kala pynliem ia ka Nongrim Hills da 1-0  ha ka jingiakhun ka Shillong Premier League kaba long myn hynnin ka sngi ha madan Polo.
Ia kane ka kol ka jingjop ia ka Shillong Lajong la thep da u N.
M.
Singh ha ka 31 minit ka kyllastep.
Dei tang kane hi kawei ka kol kaba la pynlong ia ka Shillong Lajong ban jop namar ka Nongrim Hills kam shym la lah ban thaw pyrthei haduh ban wai syndon ka jingialehkai.
Lashai ka sngi ka jingialehkai kan long hapdeng ka Rangdajied United FC pyrshah ia ka Laban SC.
Shillong: Ka sngi lyngkhuh snem thymmai jong ka jaitbynriew Khasi la rakhe lyngba ka jingmaitphang jong u Rangbah Spiton Kharakor, u nongthoh ba kynsai shaphang ki riti dustur bad khana pateng Khasi.
Ka la sdang naduh ka kynti ba rakhe ia ka lyngkhuh snem iap ka ba ar jong u Bah B Nishan Wahlang (bam kwai ha dwar u blei) mynshymsnem ha Riti Academy of Visual Arts.
Ha kata ka sngi, u Khliehduh jong ka Synjuk Ki Rangbah Kur, Bah Herman Nongrum u la bynñiaw ba u khlem lah ban pynurlong ia ka jingthrang jong u paralok ba la khlad noh ha kata ka lympung ka ba kynthup ruh ia u Bah Bindo M Lanong,  Symbud Myntri Rangbah barim bad Bah H S Shylla, CEM barim jong ka KHADC.
Kum ban pyntngen ïa ka mynsiem pangnud jong u Bah Herman Nongrum, u Bah Spiton Kharakor u la kdew ba ka rngiew jong u Bah B Nishan Wahlang ka dang im bad kumta u la duriap ban tih ban wad bniah ia ka rukom kheiñ snem ki Khasi haduh ban da ïoh kata ka sngi ka ba biang na ka bynta ban rakhe kum ka snem thymmai.
Kumta ha ka 27 tarik Risaw ka ba lyngkhuh bad ka sngikha ba hynñiewphew hynriew jong u Bah Spiton Kharakor la pynlong ka peitmiet haduh shiteng synñia ban pdiang burom ia u snem thymmai jong ki Khasi ka ba long ha ka 28tarik Risaw, 2019.
Ka jingrakhe ka la long ha ka longïing jong u Bah B Nishan Wahlang (bam kwai ha dwar U Blei) ha ka ba la don lang bad ki bahaiing bahasem, ki paralok bad ki samla na ka Da Thymmei Academy ki ba la ïa phawar bad tem ka ksing ka dhah ban pathai paidbah ïa ka jingwan jong u snem thymmai.
La katto katne bnai ba la thwet la tih sani ban wad jingtip la lah ban pynmih da ka jingthoh ba paka ha ka ba lah ban bud dien na ka bynta ban thaw ka almanak Khasi ha ki snem ki ban wan.
Kine kiei kiei baroh la pynshong nongrim ha ka rukom kheiñ bnai bneng bad ka rukom kheiñ sngi ïew ba phra sngi shitaïew jong ki Khasi, ha ka ba la shem ba ka ïajan bha bad ka ta ka Gregorian Calendar ba la pyndonkam ha satlak pyrthei.
Lah ban pynkynmaw ba u Bah Spiton Kharakor u dei u nongthoh jong ka kot KI KHUN KI KSIEW U HYNÑIEWTREP ka ba long ka ba nyngkong eh ban lum ïa ki kur ki jait Khasi baroh bad kiwei kiwei ki jynthoh ba kynsai shaphang ka Ri Khasi.
Jowai: Mynta ka sngi, Ar ngut ki MDC ka Congress kynthup ia u Chairman barim, u ma Arborhima Darnei na Saipung bad u ma Aiborlang Shadap na Mukroh –Barato ki la wan ban rung sha ka sem ka National Peoples’ Party.
Ia kitei ki ar ngut ki MDC ka Congress la pdiang burom ia ki sha ka iing NPP ba thymmai da u President ka JHD , u ma Octowot Lamin, kiwei kiwei de ki nongialam ka Party ha ryngkat ka jingdonlang ki MLA ka NPP bad ki MDC ka NPP.
Ka khubor na ka party NPP Jaintia Hills kala ong ba kan sa don ka jingleh burom bad pdiang burom kaba kyrpang ia kitei ki ar ngut ki MDC tangba ia ka tarik ym sa pynbeit pat hadien.
Shillong: U ma Lakmen Rymbui u ba dei ruh u myntri ka tnad ba dei peit ia ki khlaw  (Forest) haba ia kren bad ki lad pathai khubor,  halor ka jing pyrshah jong ki paid nongshong jong ka shong Narpuh Elaka ka ia ka jingthmu jong ka  Star Cement ban pynheh ia ka jaka ka ba ban tih ia u mawshun ha ka shnong Brichynot, u la ia thuh ba na ka liang ka tnad forest, kan ym shah da lei lei ruh, lada ki tih ha poh ki sensitive zone.
U la ong ruh ba na ka liang jong ka tnad ka dei peit ia ka khlaw (Forest) haba ki la pynbiang ia ka kyndon kat kum ka ain  kin ym lah ban khang, hynrei ban tehlakam ia kino kino ki jingeh kiba ia dei bad ka mariang dei na ka ta ka daw ba ka sorkar India ka buh ia ki kyndon ba  lada ki mut ban pyndonkam ia ka khyndew kaba bun  ka dei ban pynlong shuwa ia ka jing pynbna paidbah (public hearing) lyngba kane ka kyndon ki briew ki ioh ban pynpaw ia ki jingsngew jong ki hangto.
U la iathuh ruh ba ka Narpuh Reserve forest ka la don la ka jong ka eco sensitive zone, ha kaba ha poh ka eco sensitive zone ki don ki kyndon  kiba lah ban tih  bad kiba ym lah ban tih, hynrei lada ka hap shabar ka  eco sensitive zone, te na ka liang jong ka tnat khlaw, kan ym lah ban leh eiei.
U Subramaniam Swamy, u nongialam ka seng BJP, ula ther tyngeh mynta ka sngi, ia u nongialam jong ka seng  AIUDF, U Badruddin Ajmal, namar ba u pyrshah halor ka ain jong ka sorkar Assam ban don khun arngut.
Halor katei ka phang, U Swamy, ula kylli ia U Ajmal, uba dei u nongialam jong ka seng All India United Democratic Front (AIUDF), la ula ju kylli ne em ia ka tnga jongu, la ka kwah ne em ban ioh khun 7-8ngut, kumba u kwah ma u.
U Swamy, ula ong “Hato U Ajmal, u ju kylli na ka tnga jongu lane na ki tnga jongu, la ki iahap ne em ban kha khun 7-8ngut na kawei kawei ka kmie?".
“Dei ban kylli na ki kynthei ruh, namar ki dei kiba kit shitom haduh khyndai bnai" ong U Swamy.
Na ka liang ka sorkar Assam, ka la rai ba naduh ka 1tarik Kyllalyngkot 2021, kan nym ai kam shuh ia kito kiba don khun palat arngut.
Hynnin ka sngi, U Badruddin Ajmal, u ong ba ki Muslim, kin nym sngap satia ia katei ka hukum jong ka sorkar Assam.
“Ki Muslim, kin kha khun shibun shibun, kin nym sngap iano iano ruh.
Mynta ka sorkar Assam, ka wan rah ia kane ka ain, ban khanglad ia ki Muslim, ba kin ioh kam.
Ka Sachar Committee, ka kam ba ki don tang 2 percent ki Muslim, kiba ioh kam sorkar.
Ki la bun mynta kiba nang ba stad na ki long iing Muslim bad kitei ki trei ha kylleng ka pyrthei" ong U  Ajmal.
La ong biang U Ajmal “Ka niam jongngi bad nga ruh nga sngew ba kito kiba kwah ban wan sha pyrthei, ki dei ban wan bad ym dei ban pynsangeh ia ki".
Shillong: Ka Meghalaya EMRI Worker Union ka la pynbna ba naduh lashai ka sngi ka 29 tarik u Risaw 2019, kin pynjur shuh shuh ia ka jingiakhih da ka ba shong shah thngan kaba khlem buh por ka ban sdang naduh ka por 10:00 mynstep ban pynbor ia ka Sorkar ban weng mardor noh ia ka GVK Company kaba pyniaid ia ki Ambulance 108.
Ha ba ia kren bad ki nongpathai khubor, mynta ka sngi na ka liang u nongialam ka MEMRIWU u bah Roypar Kharraswai u la iathuh ba kum ka seng kam banse ban shim ia kane ka sien jam kaba kham tyngeh, namar ba ka sorkar kam shym la patiaw bad shim khia, ha ka ba ha ka jaka ban weng ia ki jingeh ki  ia niat mar kylliang ha pdeng ka GVK bad ka sorkar, ka sorkar kam lah ban thet kti ia kane ka jingeh.
Na ka liang Ka MEMRIWU ka pynpaw ia ka pyrshah jur ia ka jingkren jong u myntri ka koit ka khiah u bah Alexander Hek, kumba la paw ha ki lad pathai khubor ban ai por biang ia ka GVK ba kan pynbeit ia kane ka kam hapoh ar bnai, ka jingkylli ka long ar bnai kila dep ban ai por ha ka High Level Committee kaba la thaw da ka sorkar, mynta ka jingiakhih ka  la iaid shibnai hato ka sorkar kam lah ban pynbeit ia kane ka jingeh.
Ki nongtrei ki kyrshan ia ka jingdawa jong ki seng bhalang ba dei ban phah tohkit ha kaba ia dei bad kane ka kam jong ka GVK, namar ki kali ki don 43 tylli katba ka jingkam sha ka sorkar haba ka phah ia ki kaiphot ki long 48 tylli shaei kito ki san tylli,ka jingiakhih jong ki ka long na ka bynta ka jingmyntoi jong ki paidbah bad ha ka juh ka por kum ki nongtrei ruh kin hap ban ioh ia la ka jong ka biangnong kaba ki trei ym ban niom ia ki katba ki sngewbit, kumba la ong ba kim hap hapoh jong ka “Labour Law", lane ka katta ka “Minimum Wages" lada kim hap hangta te ha ka ain aiu kin hap.
Ha kane ka jingiakhih yn ia snoh kti lang da ki dkhot ka FKJGP bad ki dkhot ka KSU.
Shillong: U Bah Nassar Marweiñ, u ba long u MDC jong ka Ranikor konstituensi  na ka seng sain pyrthei United Democratic Party (UDP) , u la khlad noh mynta ka sngi ka 28 tarik u Risaw, 2019 ha ka por kumba 2 baje eiei noh phai sngi ha NEIGRIHMS Hospital Shillong.
U bah Nassar Marwein u la khlad noh   hadien ba  ka jing shitom ka ba la bat  naduh ka 23 tarik Risaw, 2019.
Ïa ka met jong u Nassar Marwein  yn rah shuwa sha ka ïingsah jong u ka ba don ha Mawpat Shillong.
Ka jingleit on tep ia U bah Nasar Marwein, kan long ha Umsur, Nongjri, Ranikor ha ka por 12baje nohsngi jong ka 31tarik Risaw 2019.
Yn rah ia ka met jongu na Mawpat, ha ka por 10baje mynstep lashai ka sngi sha Nongjri.
Shillong: Mynta ka sngi, ki nongialam shnong Sonapyrdi hapoh ka jingialam u bah Daiapherbha Lamare Secretary shnong bad u bah N.
Mynthoi Chairman ka shnong Sonapyrdi ryngkat bad ka KSU Sonapyrdi unit hapoh ka jingialam u General Secretary bah WD Gympad, bah KS Suchiang President KSU Narpuh Circle bad ka jingsynran lang ki dkhot na ka KSU Khliehriat Circle, ki la leit ia kynduh ia u Superintendent of Police (SP) East Jaintia hills, halor ka jingbuh ktem ki BSF ha shnong Sonapyrdi khlem ka jingtip ki bor shnong ne ki trai khyndew jong katei ka jaka ba buh ktem.
Ha ka jingthoh ba la ai sha u SP, ka shnong Sonapyrdi bad ka seng ki la dawa ban pynkynriah shisyndon ia kitei ki BSF na katei ka jaka.
Ha ka jingshisha ki shipai BSF ki dei ban don ha ki bynta khappud (Border) jong kano kano ri, kumno pat kine ki ioh lad ban don hapdeng shnong, la ong u bah Daiapherbha Lamare.
Une u nongialam shnong ula iathuh ba ki trai jaka ruh ki kyndit ban iohi da ki BSF ba thaw ktem ha jaka jong ki, ki trai jaka ki dangmut ba la ai bor ka shnong.
Haba ia kren, u SP, u la ong ki BSF ki donhok ban patroling tyngba kim donhok pat de ban shongduh ne ban thaw ktem.
U SP u la ong ruh ba ki pulit ki dei ban donlang bad ki BSF ha ka jingleit patroling ne khynra ia kino kino ki kali ba suba dak sniew.
Na ka liang jong u un sa bthah ia ki pulit Lumshnong ban leit jurip hadien nangta kin sa leh ia kaba donkam.
Haba ia kren, u bah KS Suchiang President KSU Narpuh Circle u la pynkynmaw ba ha ki snem ba la dep ki BSF ki wan ban thaw ktem hangto ha kajuh ka jaka, hynrei ka shnong ka la ujor sha ki bor synshar district bad la pynkynriah ia ki.
La ong shuh shuh ba ka jingdon ki BSF hangto kam shymla wanrah jingmyntoi eiei, hynrei ki wanrah pynban ka jingbymshngaiń ia ki trai shnong ba leit ba wan bad khamtam ia ki kynthei briew.
Kane ka la dep jia ha ki por ba mynshwa ba kitei ki BSF barim ba don ha kato ka por ki ktah kti ia ki trai shnong bad kren khlem akor ruh ia ki kynthei haba ki la dep buaid kiad.
Ka la mih ka jingiaklumar ha kato ka por ki trai shnong bad ki BSF.
Ka seng bad ka shnong ki pynpaw ka jinglyngngoh ruh ba kumno kitei ki BSF ki wan shong hangtei haba wat ki bor shnong bad ki trai khyndew kim bna eiei.
Kumta khnang ban ym mih kano kano ka jingia klumar ne jingeh, ka shnong bad ka seng ki la ai da ka jingthoh sha u SP ban pynkynriah noh ia ki, ong ka kyrwoh na U Bah TL Gympat Asstt Secretary Shnong Sonapyrdi bad U Bah SL Suchiang Asstt General Secretary ka KSU Sonapyrdi Unit.
Bah Monarch ShabongKa dei ha ka por shiteng synnia jong ka miet Sngi Saitjain, ba ka mih ka sur kaba sngewpher shi katdei ha ka shnong Barisha ha Syria bad ka dei ka sur, ba ki wan poi ki tup ki man lem bad ki helicopter kiba khlain bor, kiba wan iaid ha ka jingdum ha katei ka shnong.
Wat ki snar ehrang jong ka ISIS ruh ki kyndit thret bad kim shym la mutdur satia ba kan dei ka minit kaba khadduh bad ka sngi jingiap ia u nongialam ba heh duh jongki, U Abu Bakral Baghdadi.
Mar ia wan katei ka jing sawa, la iohsngew syndon sa ka jingther ki kuli kiba jubor bha bad ka dei ha katei ka khep, ba ki sa sngewthuh ba ki la shah hiar thma ha ki nongshun.
Katba ki shipai ba kyrpang jong ka US, ki dang leit ban  khynra ia ka ktem U Baghdadi, U Donald Trump, u don ha White House bad u dang peit ia ka jingjia kumba ka long, lyngba ka video, la kumba peit phlim bad la ioh ia ki helicopter, kiba don bad ki tiar siat lem bad ki shipai kiba ker kut ia ka jaka sah jong U Baghdadi bad ki shipai, ki don kiba pahara bha ha suin ban ailad ia ka kynhun Delta Force ba kan ioh rung sha ka kamra kaba u don U Baghdadi.
Ha katei ka jingleit ki don 70ngut ki shipai, kiba don bad ki ksew kiba la hikai bha bad ki robot, na ka bynta ban khanglad ia ki bom kiba bthei, na ki riew pyniap lade bad la iathuh ba ka thong jong ka jingleit, ka long beit “Kem im ne siat iap beit".
Ka jinglap ia ka jaka rieh U Baghdadi, ka dei hadien ba ki shipai Irag lem bad ki kynhun Kurds, ki la ioh ban kem ia kawei na shibun ki tnga jong U Baghdadi, ka pyrsa jongu bad ka tnga jong uwei na ki nongtrei ba hajan eh U Baghdadi bad na ka jingiathuh jong kitei, la lah ban pynthikna ia ka jaka ba u don U Baghdadi.
Ka jingjia, ka sdang naduh ka por 9 mynmiet ha ka por jong ka UK, ong ka khubor jong ka Daily Mail, ha kaba ki helicopter ka US, ki mih na ka ktem jongki ha Iraq bad iaid haduh 500mer, ha ka jingleit kaba triem shi katdei bad ka dei ka jingleit kaba shimpor shi kynta eiei bad ki iaid ruh lyngba u pud u sam jong ka Russia, Syria bad ka Turkey.
Ha ka khyllipmat ba ki helicopter Chinooks bad ki Black Hawks, ki leit poi tiap ha ka jaka sah u heh duh ka ISIS, ha ka jylla Idlib, hangta ka sdang ka jinghiar thma kaba triem shi katdei ha kaba ki la siat pynpra ia ka kynroh jong U Baghdadi bad ha katei ka jingjia, la ioh pyniap ia arngut ki tnga jongu, ki bym shym deng satia ia ki bom ha ki met jongki bad nangta la ioh pyniap ruh ia kiwei ki nongpahara jongu.
Ha ka jingwad la ioh ruh ban pyllait im ia 11ngut ki khynnah rit, katba u heh duh ki ISIS, uba don ialade ha kawei pat ka krem, ula pyndem ialade bad pynbthei da u bom, uba don ha ka met jongu ha ryngkat bad lai ngut ki khynnah rit, kiba don ha syndah jongu.
La iathuh ba ka jinghiar thma jong ka America, ha katei ka jaka sah jong U Baghdadi, ka shim por tang 15 minit antad.
Hadien ba ki la dep lut ia ki kam jongki, ha kaba ki la kurup ia ki computer, ki mobile phone bad baroh ki kot ki sla bad mar ia dep, ki la pyndonkam da ki drone jong ka US, ban pynjot thiaw bad iing bad sem bad tiar bad tar bad ia ki met iap, da kaba bom naphang ha katei ka jaka, haduh ba kin da kylla dpei syndon khoit.
Ar kynta hadien jong ka jingjia, ki shipai Delta Force, ki la poi suk sha la ki jong ki ktem bad ka jingleit jongki, ka long kaba jop bad ba ym don ba mynsaw mano mano, lait tang uwei u ksew, uba don sap bha, ha kitei ki kam hiar thma kyndit, uba la mynsaw jur.
Shillong:  Ka Sohra Labour union ka la pynthymmai ia ki nongkitkam  hynnin ka sngi, ha ingdong jong ka Shnong Pdengshnong Sohra.
La pyniaid ia ka jingialang da U President Bah Bawallam K.
Mawpat bad la pdiang sngewbha da u General Secretary Bah Hilchestone Marshillong bad la ioh ia ki kaiphod na ki unit  bapher bapher bad na ka Central body ka seng ka la ia rai ruh ban treishitom na ka bynta ka jingbha jingmiat jong ki nongbylla  ka thain Sohra baroh kawei bad la pynthymmai ia ki nongkitkam jong ka seng na ka bynta u snem 2019- 22.
Ki nongkitkam ba thymmai ki long U bah Bawallam K Mawpat, President, Bah Hilchestone Marshillong General Secretery nalor shibun kiwei patKa seng ka pyntip ruh ba kan sa rakhe ia ka jingdap 2 snem jong ka ha ka 14tarik Naiwieng 2019 bad ka khot ka wer ia ki para nongbylla sngi ban ia don lang ha kane ka sngi ban pynlonglong ia katei ka sngi kaba phuh ba phieng.
Kum ka jinglehkmen ha kane ka sngi ka seng Kan pynlong ia ka Penalty shoot out ha ki ar bynta na ka bynta ki rangbah bad ki hep barit kiba hapoh 14 snem, kum shibynta ban pynmih pisa  ban iarap ia ki longing ba duk ba donkam eh ka jingiarap ha Sohra.
Nongpoh:  Ka la long ka jingkmen kaba khraw ia ki longkmie kiba don hapoh ka Raid Marmain ha Ri Bhoi bad khamtam eh ia kito kiba im na ka kam Thainjain, namar hynnin ka sngi, ki la ioh ban plie paidbah ia kawei ka iing kaba ki la pynlong kum ka jaka, kaba kin ioh ban pyndonkam ha ka kam Thainjian, kata hadien la bun bun snem kim shem la ioh ban pyntreikam ia katei ka iing, namar ka jingbym pat biang ki tiar ki tar.
Ha kaba plie ia katei ka Iing, la sakhi da ka jingdon u Bah Mayraldborn Syiem, MLA ka Nongpoh, u Bah Rishot Marbaniang, Ophisar ka Cooperative Society Nongpoh, ka Kong Virianshida Bey, Secretary ka Raid Marmain Cooperative Society Khulia, ki rangbah shnong lem bad ki riew rangbah jong katei ka thain.
Ia katei ka Iing ban pynlong jaka Thainjain, la pyniaid da ka Raid Marmain Women Cooperative Society bad lyngba katei ka jaka Thainjain, la khmieh lynti ba kin sa don bun ki longkmie, kiba lah ban pynmih ia shibun ki Jain kiba thain da ki Kti bad kaba long ruh ka jingmyntoi ia ki spah ngut ki Longkmie hapoh katei ka thain.
Haba kren ha katei ka sngi, u Bah Mayraldborn, u la ong ba ka jingplie ia katei ka jaka ban pynlong jaka Thainjain, kan ai jingmyntoi shikatdei eh ia ki Longkmie jong katei ka thain, namar nalor ba ki la dei lypa kiba trei shitom, hynrei ka jingdon jong katei ka jaka, kan nangai jingmyntoi shuh shuh ia ki.
Ha kajuh ruh ka por, utei u MLA ka Nongpoh, u la iaroh ia kitei ki Longkmie, namar ki la pynbiang bad trei shitom shwa nalade bad ia kaei kaba ki don jingduna, ki sa leit ban pan jingiarap na kiwei ki pat.
Shuh shuh, u la ong ruh ba ka donkam ban don kiba kum kitei ki Society bad kaba dei ruh ban ai jingiaroh, namar ym tang ba ka aikam aijam ia ki longkmie, hynrei kan dei ruh kawei na ki lad kaba lah ban pynneh pynsah ia ki Jain thain kti bad kiba dei ruh ki  jain Tynrai.
Nongpoh:  U Ma Vincent H.
Pala, MP ka Shillong, ha ka sngi Saitjain u la hiar sha ka shnong Sohkhwai ha Ri Bhoi bad u la leit ban buh Mawnongrim, na ka bynta ban shna thymmai ia ka surok na Pahamawlein 20mer sha Sohkhwai, kaba don ia ka jingjngai kumba 5 Km eiei.
Lyngba katei ka jingwan buh Mawnongrim da utei u MP, kan long ka jingkmen kaba khraw ia ki paidbah jong bun tylli ki shnong kiba don ha katei ka thain, namar ki la iai pyndonkam ia katei ka surok kaba dap tang da ki thliew ki syar bad kaba la pynsyrtok eh ia ki paidbah nongleit nongwan.
Ha kaba buh ia utei u Mawnongrim, nalor u MP, la donlang ruh u MLA ka Nongpoh, u Bah Mayraldborn Syiem, Ka Kong RM Kurbah, DC ka Ri Bhoi, u Bah Balajied Rani, MDC ka Nongpoh, ki ophisar na ka tnat PWD, ki nongialam shnong lem bad kiwei de.
La mang tyngka haduh T.
3 klur duna na ka bynta ban siangrong thymmai ia katei ka surok kaba don ia ka jingjngai kaba 5 KM.
Shillong: Mynne mynstep ha ka por kumba 1:00 baje eiei ka ding ka ba klang ka la bam duh ia kawei ka jaka ba la pynlong ka Iew die Mar (Trade Fair)  ha Umsning.
Ia kane ka iew die mar (Trade Fair)  la plie ha ka sngi balang ha kaba la pyniaid da ka Sengsamla Umsning Proper A, ha ka ba  la plie da u Bah A Makdoh, Chairman ka Umsning Town Durbar.
Ha kane ka jingpluh ka trade fair Ka jinglut ha katei ka jingjia ka la kot sha ki lak tyngka ha ka ba ki mar kiba na Thailand bad Bangladesh ki don haryngkat ki tiar iing, ki jaiñ, ki dawai, ki tiar decoration, ki sofa bad ki jingdeng (ornaments) kynthei bad kiwei kiwei.
Ha kane ka jingpluh ka iew die mar trade fair don bok ba ym don kano kano ka jingmynsaw ne ka jingjia ba sngewsih.
Ka daw jong katei ka jingpluh ym pat lah ban tip ka jingtohkit ka dang iaid sha khmat.
Shillong:   ‘Ki skul baroh khamtam ki skul sor ki dei ban bud nuksa ia ka shnong Mawlynnong ban bat bad niewkor ia ka jingkhuid ka jingsuba’, la kyntu u Rangbah shnong ka Mawlynnong u bah Moral Kharrymba ha ka jingiaphylliew wad jingtip bad ki khynnah skul klas IX ka KJP Girls’ Hr.
Sec school, Shillong kiba ia shim bynta shit rhem ha ka 26 tarik Risaw 2019 ba la pynlong ha Dorbar hall, Mawlynnong.
Katkum ka jingpynshai ki nongpyniaid shnong, ka jingkhuid la sdang bad hikai lypa naduh na ing na sem sa bud sa ha shnong ha thaw ter ter.
La hikai ia ki khynnah naduh na ing haduh skul ba wat lada ki rangbah ne nongwankai ki bret i kot ne snep chewing gum, ki khynnah rit kim ong ei ei hynrei ki tam ia ki hakhmat u nongbret ia i snep chewing gum.
La iathuh ba ka daw ka jingmih ka kyrteng Mawlynnong ka dei na ka jingdon jong ki mawlong ba thliew lynnong lynnong bad ki maw kiba don lynnong lynnong ki trai shnong hyndai ki khot mawlong lynnong’.
Hynrei namar ba ki nongwei kim lah kynnoh mawlong lynnong, ka wan noh ka kyrteng Mawlynnong ha ka jaka mawlong nong.
Haba ki khynnah skul ki kylli ia ki nongpyniaid shnong shaei pat ki bret ia ki jaboh jabain jong ka shnong, u Bah Rishot Khongthohrem uba la long u nongsain jong ka jingwan rah ia ka jinglehkhuid ha Mawlynnong u la ong ba ki nongshong shnong ka Mawlynnong ki lah tip bad nang lypa ban pyniakhlad hapdeng ki plastic bad ki jaboh ba pyut wat shwa ba ka Municipal kan leh ia kata.
Ia mynta hi ki jaka buh nuit ki dei ban don beit man la ka ing nalor kaba la shna na ka shnong.
Ia ki jaboh bym pyut la bret ha ki jaka ba shna khnang da ka shnong katba kibym pyut pat la wan kit da ka Municipal naduh Shillong.
U pynpaw ruh ba kane ka dei ka sien kaba nyngkong eh ha ka shnong Mawlynnong ba ki skul kin wan ban leh kum kane ka prokram kaba kham pher tam na baroh.
Kiwei kiwei ki skul kiba wan ki shu wan tang kum ki nongwankai ban peitkai ia ka shong.
Katkum ka jingkhein ba la ioh, ki don baroh 105 tnum ing ha Mawlynnong, 3 tylli ki ingmane, 3 tylli ki skul, 2 ki primary bad kawei ka Upper primary, la ong u Rangbah shnong ka Mawlynnong, u bah Moral ha ka jingiasyllok bad ki khynnah skul na KJP, Shillong.
Ki nongshong shnong baroh ki don 543 ngut, 280 ki shynrang bad 263 ngut ki kynthei.
Hynrei,kaba phylla bad lyngngoh pat ka long ba ka Health Dept kam pat buh satia kano kano ka Sub ne primary centre ha katei ka shnong namar ka jingkhuid bad ka koit ka khiah ki dei ban iaid lang ryngkat ryngkat.
Ki dkhot jong ka dorbar shnong ki kyntu ia ki khynnah skul ba kin shim khia ha ki skul jongki kum ka nongmuna ban pynlong ka jingkhuid ha skul jongki bad kylleng ruh ki skul ha ka jylla.
Ka principal jong ka skul KJP, ka kong H M Marwein, ka la pynpaw ka jingsngewnguh  ia ka shnong Mawlynnong kaba la kloi ban pdiang bad shah sngewbha ban ai ki symboh jingtip ba kordor ia ki khynnah skul bad i pynpaw ruh ban phah bud nuksa lem ia ki khynnah ha skul na ka bynta ka jingmyntoi ka skul bad i la pynpaw ruh ba kane ka jingwan wad jingtip ne study tour trip jong ki khynnah ha katei ka sngi, ka long shisha ka jingmyntoi kaba khraw ba ki khynnah kin tip khambha ia ka Mawlynnong.
Ia ka jingialang iasyllok la pyniaid da u Babu Kular Khongjirem uwei na ki nonghikai ka skul KJP Shillong kum u nongpyniaid ha katei ka jingialang  ha katei ka sngi.
U Rangbah shnong jong ka shnong Nohwet, u bah Bosewell Khongthohrem ruh u ia don lang bad u la pyntip ba ka jingkieng jri ha Nohwet ka la don kumba 200 snem tam, bad ki riew hyndai ki dei kiba ieit bha ia ka mariang ban sumar bad pynneh pynsah bad u la kyntu ia ki khynnah skul ruh ba kin bud ia ki dienjat ki longshwa da kaba leh khuid ia ka mariang bad kiar na kino kino ki jingpynjaboh iaka.
Shillong:  Ka jingialang jong ka Mawthei Khlieh Umtrew Joint farming cooperative Society, kaba don hapoh Umsning C&RD Block, Ri Bhoi District bad kaba kynthup ia ki dkhot kiba bun na kiba bun ki Shnong, ka la pynlong ia ka jingialang ha ka 26 tarik Risaw 2019 ha Khlieh Umtrew, ha kaba  ka la shim ia ka rai ban pdiang ban iatrei lang bad ka Seng Nongrep ka Hill Farmer Union (HFU), kum shi bynta ban nang pynkhlain ia ki kam rep jong ka Seng.
Ha katei ka sngi hadien ba la ioh ia ka jingbatai halor ki kam kiba la society ka la pyrshang iaid la bun bun snem, la jied thymmai biang ia ki nongkitkam ha kaba la jied thymmai ia ka Kong Rosemerry Kurbah kum ka Chairman bad la jied biang ia u Bah John F Kharshiing, kum u Secretary,  Kong Baiamon Rynjah Asst Secretary,  u Bah Washington Wahlang, Treasurer  bad hynniew ngut kum ki executive member.
Ka jingialang ka Society ka la rai ban khot sngewbha ia ki rangbah nongialam jong ka Seng Nongrep Hill Farmer Union (HFU) ban wan pynshai ia ka nongrim treikam jong ka Seng.
Ka jingialang ka la rai ruh ban wer ia baroh ki dkhot ka Society ban ia mih ha ka sngi kaban sa pynbna hadien ban pynkhuid ia u pud u sam ka jaka society  ha u bnai nyngkong jong u snem 2020.
Shillong:  Ka Khasi Hills Autonomous District Council (KHADC)  ka lah ban rah noh ia ka jaka ban pynlong ia ka Tamasa Mawbynna ne Monolith Festival  sha Mawpdang  na Mawphlang bad ka bor pyniaid shnong ka Mawpdang ka la ai ksai ban pdiang ia kane ka tamasa jong ka KHADC.
Haba kren sha ki nongthoh khubor, u Executive Member (EM) ba peit ia ka Riti Dustur ka KHADC, u bah Rangkynsai Kharbuki u la ong, “Ngi kwah ban rah noh ia ka tamasa mawbynna sha kawei ka jaka na Mawphlang bad ngi lah ban pynlong sha Mawpdang tangba ngim pat shim ia kano kano ka rai".
Haba kylli, balei bad kawei ka daw ba ka KHADC ka kwah ban rah shawei, u la ong ba ka jingiakut ban iabhah mar shiteng ia ka jingmih na ka tamasa bad ka Hima Mawphlang, ka la ktah ia ka Council kaba la hap ban kit khlieh lut nadong shadong katba ka Hima Mawphlang ka la shu shim beit bad kane ka la buh jingeh ia ka Council ban pynbha ban pynbit biang ia ki jingdonkam.
“Ngi la iakren bad ka Hima Mawphlang ban ia bhah 75-25 per cent ha kaba 75 per cent dei ban leit sha ka Council bad 25 per cent sha ka Hima hynrei ka Hima Mawphlang kam pdiang ia kane", u la ong u EM.
U bah Rangkynsai u la ong ba ka KHADC  ka la hap ban peit lut nadong shadong bad hap ban siew ia ki nongtrei ha ka Mawphlang Heritage Village bad kam dap ban pynbiang na ka khajna ba la ioh ban lum na katei ka jaka.
Ha kajuh ka por, u la ong ba ka jaka ha Mawphlang  ka kham heh lyer, khriat bad hap ban moramot man ka por ia ki iing trep.
U la ong ba kawei pat ka daw ka long ba ka jaka ha Mawpdang ka kham suk ia ka leit ka wan jong ki briew na kylleng ki jaka naduh ka Jaintia Hills, Ri-Bhoi district, West Khasi Hills.
U la ong ba ka Mawphlang ka khapngiah palat namar ba ka don tang kawei ka surok ban iaid kali.
“Ka jingiakren ka dang iaid ban kynriah noh ia ka jaka ban pynlong ia ka Tamasa Mawbynna.
Ka tarik la kumno kumno kan long ha u Kyllalyngkot u snem ban wan", u la ong bad bynrap  ka Council kan iakren bad ka shnong ban ai bhah 75-80 per cent na ka jingmih kata 75.
Ka KHADC ka thmu ban pynlong ia kane ka tamasa ban pynmih pisa na ka bynta ka tnad ka Riti Dustur bad kumjuh ban pyni nam sha ka pyrthei ia ka spah ba ka jaitbynriew ka don.
“Ka mang tyngka ia ka tnad Riti Dustur ne Arts and Culture ka long tang T.
30,000 uwei u MDC.
Ka dei ha ka jingshisha ka tnad kaba donkam bha kaba iadei ban pynneh pynsah ia ka riti dustur ka jaitbynriew", u la ong u bah Rangkynsai.
U la ong ba kum u MDC un peit ia ki lad ki lynti kumno ban pynbha ia ka jingtreikam kane ka tnad kaba donkam bha ha ka Council.
Shillong:  Ka jingïalehkai Muaythai ba la pynïaid da ka Muay Thai Association of Meghalaya (MTAM) ka la sdang ha ka sngi Thohdieng ha Mawlai Mawroh Community Hall.
Ia kane ka jingialehkai ba la tip kum ka 1st Meghalaya State Level Muaythai & Pro-Fight Championship 2019 la plie pyrda da u bah Pyniaid Sing Syiem u Dy.
CEM ka KHADC kum u Kongsan, ha ryngkat ka jingïadonlang u bah Teibor Pathaw EM ka KHADCA bad MDC jong ka Mawlai Constituency, u Bah Angelus Sun President ka MTAM nalor kiwei kiwei.
Ha katei ka rynsan la don haduh 130 ngut ki nongïalehkai na kylleng ki District kiba kynthup ba na East Khasi Hills, Ri-Bhoi bad West Khasi Hills District kiba la wan ban ïashim bynta.
Ia katei ka tournament la pynïaid da ki 14 ngut ki referee ba la khlieh pat da u Bah Angelus Sun kum u Chief Jury.
Na ka liang u Bah Pynïaid bad u Bah Teibor Pathaw ki la ai ka jingïaroh ïa ka sien jam ba la shim da ka MTAM ban nang kyntiew bad pynpawnam ïa ka jingïalehkai Muaythai hapoh la ka jong ka Jylla watla hapdeng ki jingeh kiba bun ïa kaba ka kynhun ka ïakynduh.
Jowai: Ka Dorbar Shnong, Madankynsaw Mowkyndeng ka la hap ban pynsangeh noh ia ka jingialehkai Football MPL bad ka Fight Night tang namar ka jingtwa ka Gallery na ka daw ka jingther u lapbah khlem sangeh ha kine ki ar sngi.
U Rangbah shnong u la iathuh ba ha kine ki ar sngi, u lapbah u la pynsniew ruh ia ka madan ialehkai jong ka shnong bad ha kaba iadei bad ka Fight Night kaba dei ka jingialehkai Boxing ruh la hap ban pynsangeh namar ba ia katei ka jingialehkai hap ban pynlong ha bar ym hapoh hall lane Indoor Stadium.
Na ka liang ka Executive Committee ka Dorbar Shnong ka la pynpaw ia ka jingsngewdiaw halor kane bad ka la kyntu ia ki paidbah kiba ieid ban sakhi ia kitei ki jingialehkai ba kin iaishah bad ka Dorbar Shnong.
La iathuh ruh ba ia kine ki program yn sa pynlong shen hapoh kane ka taiew hadien ba la dep ban maramot ia katei ka Gallery bad ynda la rang ka bneng.
– Ki briew kiba mlien ban bam bun ki jhur bad ki soh kiba dei ki bynta jong baroh ki jait bam ba tei met ki kham duna naka jingma ban ioh iaki jingpang ba har rukom.
Ki jhur ki jhep ki ai iaka jingbam kaba tei iaka bormet bad kaba donkam eh naka bynta ka koit ka khiah bad ban kyrshan iaka bormet.
Kumno ka jingbam iaki jhur ki jhep ka tei iaka bormet — Bun Ki jhur ki jhep kidei kiba duna lypa ka khein bad ka calories.
Ym don uwei ruh u jait jhur u ban don iaki cholesterol, hynrei dei ki jingber pynbang ne ki masala kiba pynbun iaki khlein, ki calories bad ki cholesterol.
Ki jhur kidei Ki thymmei kiba donkam eh naka bynta bun jait ki jingbam batai iaka met, kynthup iaki potassium, dietary fiber, folate (folic acid), vitamin A bad vitamin C.
Shillong: Ka Khasi Students’ Union (KSU) Sengkmie hynnin ka sngi, ka la ioh ban pynskhem biang ia ka shnat trei kam ha ka nongbah New Delhi kaba la long ha 9-APJ Abdul Kalam Road, New Delhi ha kaba ka Samla (Kong) Marbiang Khongwir, ka la shim ia ka kam President bad kan dei ruh ka sien ba nyngkong ba ka samla kynthei kan shim ban tyngrong iaka lyngkor bad ban ialam ia ka seng khamtam ha Nongbah Delhi.
Ha kane ka sngi la don ruh ka jingia kynduh lang ki samla Khasi kiba pule bad ba trei ha Nongbah New Delhi, kaba la pynlong ruh da ka Unit bad la ia don ryngkat ruh U Samla Lambokstar Marngar, President Sengkmie uba long ruh u Kongsan, U Samla Manly Nongpluh, Finance Secretary Sengkmie u Symbud Kongsan, u Samla Ruben Najiar, CEC Member ka Sengkmie, U Bah Kynpham V.
Kharlyngdoh, muktiar ka Supreme Court bad U President ba nyngkong ka Delhi Unit bad kiwei kiwei ki riew rangbah bad ki longkmie longkpa kiba pynshit pynsngain ha katei ka sngi ha kaba ki samla Khasi ba don ha Nongbah New Delhi ki la ia tuid ban ia ithuh para doh para snam.
Ha ka jingkren kum u kongsan u Samla Lambokstar Marngar u la ai ka kyntien kyntu kynpham ia ki samla ba wan pule bad ba trei ha ka Nongbah New Delhi ba kim dei ba pynleh nohei ia ka jingthmu bad ka thong bad ban kynmaw ruh iaka akor ka burom bad ka thymmei ba ki wan.
U la iaroh iaka KSU Delhi kaba dang iai khie rasong haduh kane ka por bad ki daw baroh ka dei namar ba dang don ki samla kiba don jingkitkhlieh bad ba ki samla bad ka jaitbynriew ki shaniah bad ki ngeit tylli ha kane ka Seng bad khamtam eh ba kum ka seng kaba peit kaba khmih iaki samla pule bad iaki samka kiba wad kam wad jam jong ka jaitbynriew.
U la ai ruh ki kyntien kyrkhu kyrdon ia ka Unit ba kan nangkiew shakhmat ha baroh ki kam.
Shuh shuh u la kyntu iaki samla ba ha kiba bun ki jingtrei bun bah ki diengpynkiang bad ki ban wohkjat hynrei ngim dei ban sngew phylla ia kata bad ngi dei ban iaid shakhmat.
Ha kane ka sngi la ioh ruh ka jingkren na U Symbud Kongsan, Samla Manly Nongpluh u ba la kyrkhu kyrdoh bad ai jingiaroh iaka Samla Marbiang Khongwir kaba dei ruh ka nongkitkam ka Girls’ Wing ha Shillong bad dkhot ka Laban Circle bad ha kaba ka Laban Circle ka la pynkup burom ruh ia ka, hadien ba ka la shimti iaka kam President ka Delhi Unit.
U la pynkynmaw ruh kumno ka Seng ka la iaid ha ki 43 tylli ki snem naka por shaka por watla bun ki jingtynjuh kiba har rukom.
La ioh ruh iaka jingkren na U Bah Kynpham V Kharlyngdoh, Muktiar ka Supreme Court bad u President ba nyngkong ka Delhi ha kaba u la ai mynsiem iaki Samla kiba wan pule bad trei ha New Delhi bad u la kyntu iaki ban long kiba ia tylli bad kynmaw iaka identity kum ka jaitbynriew.
U la ai nuksa ruh baka KSU Delhi ba ka long kum ka iing jngai nala iing.
U la pynkynmaw ruh ba kumno la ioh ban pynlong nyngkong iaka KSU ha kane ka Nongbah New Delhi ha u snem 2014 dei namar ka jingdon ki para samla kiba don ka jingkitkhlieh iaka Ri bad iaka jaitbynriew bad kiba kwah ba kiwei ruh kin kiew lang bad tynrong lang iaka jingdon kam ki para doh para snam bad kiba shem jynjar ha kane ka Nongbah Delhi.
Ki nongkitkam ka KSU Delhi Unit jong u snem 2019-2020 ki long kumne:Nga kwah ban pan jingtip lem ia phi shaphang ka excel scc coaching ha delhi….
la ka long ne m kaba shngaiñ ia nga da nga leit pule coaching hang tei mntta….
sngewbha iarap lem ia nga ma phi ki ksu delhi unit ba don shato: Nga dei i student Embok khonglam napoh Shillong.
U Donald Trump, President ka America, u pynthikna mynta ka sngi, ba u heh duh ka ISIS, U Al-Baghdadi, ula pyniap hi ialade, da kaba pynbthei da u bom, ba u kieng ha met la jong, ha ka por ba ki shipai jong ka US, ki la dei ban ioh kem im noh ia u.
La iathuh ba katei ka jingjia, ka dei ha ka Jylla Idlib, kaba don shatei sngp jong ka Syria.
U Trump u iathuh ba ha ka jingleit tur ki shipai jong ka America, U Al Baghdadi, ula iam paitdohnud ialade bad ha shwa ba kin ioh ban kem ia u, ula pynbthei da u bom ialade, ha kaba ula pyniap ialade, ia la ka tnga bad ki khun jongu lai ngut, ong shuh ka khubor.
Shillong: U Myntri rangbah ka jylla u Conrad K Sangma haba jubab halor  ka jingkynnoh ba kane ka sorkar mynta kam don pisa, na ka liang jong u myntri rangbah u ka kren shai ba ka kam don kata ka jingduna pisa, ban siew ia ka tulop jong ki nongtrei sorkar bad ia kiwei ki jingdon kam kam don jingeh ei ei.
Haba ia dei bad ki Bill kiba la sah teng kane kam dei ka jingeh tang ia kane ka sorkar kaba mynta hynrei kine ki dei kiba la don mynta la bun bun snem bad kane ka juh jia na ka por sha ka por, na ka liang jong u myntri rangbah u la ong ba haduh mynta ym juh kynnoh iano iano.
U myntri rangbah u la ong, ka la don ka jingktah naduh ba ka “Fourteen finance Commission" kala pynduna ia ka jingmang ia ki skhim jong ka sorkar pdeng, ka jingkhang ia u dewiong ka sorkar kala duh shibun ka khajna ha pdeng kine ki jingeh ban siew ia ka tulop jong ki nongtrei bad kiwei ki jingsiew kiba don kam kam don jingeh ei ei ka jingeh ka long ban siew lut ia ki bill jong ki briew ka sorkar kan nym lah ban siew shisien siew hyrnei ka ialeh ban siew ia ki namar kine ki lang na ka por sha ka por bad ka sorkar ruh ka siew man ka por ban pynkhuid ia ki bill shisien siew ia kata te yn nym lah.
Na ka liang jong ka sorkar ka la ialeh ban pynbeit ia ka rukom lum khajna kaba ka sorkar ka dei bad leh bad ka jingkiew ha ka jinglum khajna kala kiew da 17% ban ia ki por kiba la leit noh, ka sorkar ka wad ki lad ki lynti kumno ban pybha ia ka jinglum khajna.
Shillong: Ka Sohra, ka la ioh mad ia ka jinghap slap, kaba 70.
0 millimetre ha ki 24 kynta ba ladep, katba ka jingshit kaba shit eh ka long    22.
7  bad kaba khriat eh ka long  15.
0 degree.
Ha Shillong pat ka jinghap slap, ka long tang 8.
8 millimetre ha kitei ki juh ki kynta bad ka jingshit ka long  21.
3degree bad kaba khriat eh ka long   13.
4 degree bad ka jing sngem ka suin bneng, ka long 73 mynstep bad 100 percent janmiet.
Ha Umiam, ka jinghap slap ka long tang 1.
2 mm.
Lashai ka sngi, kan don ka jinghap slap kaba malu mala bad kam don shuh ka jing maham, ong ka tnat peit mariang jong ka sorkar India.
Ka jingpynshai ia ka kam Rangbah Shnong ha shnong Kongthong.
Ki Nongshong shnong jong ka shnong Kongthong ki dap da ka jingkyndit kaba khraw bad sngew lyngoh shi katdei haba ki iohi ha ki lad pathai khubor khasi bad phareng  kaba mih ha ka 19 tarik Risaw 2019 ia ka jingkam U Syllok lang Majaw kum u sordar ka Raid Kongthong bad ruh ka jingweng noh ia U Rangbah Shnong, ia I Bah Coming Home Pohnong da ka Executive Committee ka jong U.
Ha kaba iadei bad kane ka jingthombor bad lehdonbor jong u Syllok lang Majaw ia ka hok jong ki paidbah nong shong shnong bad khamtam ia ka dorbar jong ka shnong Kongthong, ngi don ban pynshai kumne.
Haba ngi iohi ia ka shithi ka ba 23 tarik u Nailur 2019 U Sylloklang Majaw uba kam ialade kum U Sordar jong ka Raid Kongthong ba u la weng donbor ia I Rangbah Coming  Home Pohnong uba dei U Rangbah Shnong jong ka Shnong Kongthong.
Na ka liang U  Rangbah Shnong hadien ba u la iohi iaka shithi ba la weng donbor ia I na ka jing long Rangbah Shnong kumta haka 30 tarik nailur 2019 I la lum ia ka Dorbar jong ka shnong.
Bad ha katei ka sngi ka dorbar jong ka Shnong Kongthong ka la kyntait ia ka jingleh  donbor jong u Syllok Lang Majaw bad kumjuh ka dorbar Ka la Rai ban pynskhem ba I  Coming Home Pohnong kum U Rangbah Shnong jong ka Shnong Kongthong.
Ha kajuh  ka por ka Dorbar ka la rai ba ha kaba iadei bad ka Synshar Khadar ka shong suk shong  sain hapoh shnong poh thaw bad ruh ha kino kino ki jingdonkam u paidbah, ki Riew Shimet, Ki Sengbhalang, Kino kino ki kynhun bad ki ophis bapher bapher jong ka Sorkar kiba donkam hapoh shnong Kongthong ki dei ban wan lane kynduh beit ia I Bah Coming Home Pohnong iba dei I Rangbah Shnong.
Bad ha kane ka Dorbar Shnong U Kanol Majaw uba dei u Sordar jong ka Raid Kongthong U la don Ryngkat.
Kane ka dei katkum ka kyrwoh ba la phah U Bah Tralsing Riahtam kum u nongshong Dorbar bad hakajuh ka por uba long u Secretary jong Ka Raid Kongthong.
Shillong: Ka Dong Moopyniein ka la leit ai da ka jingthoh sha u Doloi jong ka Elaka Jowai ban pan ia ka jingithuh ia ka dong Moopyniein kum ka shnong ba pura kat kum ka ain ‘The Jaintia Hills Autonomous District (Establishment of Elaka and Village, Appointment, Power, Function and Jurisdiction of Doloi/Sirdar and Waheh Shnong Act) 2015 katkum ka kyndon kaba 20 jong katei ka ain.
Kat kum kane ka jingthoh kaba la phah sha u Doloi ka Elaka Jowai bad sha u Chief Executive Member jong ka JKHADC  u Bah Thombor Shiwat bad sha ki saw ngut ki Executive Member, la iathuh ba ki nongshnong shnong jong ka Dong Moopyniein, Wapungskur kaba hap hapoh jong ka Elaka Jowai kaba hap hapoh jong ka West Jaintia Hills District kiba la shong la sah naduh ki por myn barim ki kwah ban ioh noh ia ka jingithuh ia ka kum ka shnong ba pura.
Na ka liang ki paidbah nongshong shnong jong ka Dong Moopyniein ki la pynpaw ia ka jingkwah ban ioh noh la ka jong ka Shnong ka long na ka bynta ban kyntiew ia ka roi kapar, ka shynshar khaddar , ka shong suk shongain ka bha ka miat, kan kham jan ka jingpyniaid shnong, kumta ki paidbah nongshong shnong hapoh katei ka dong ki kwah ban ioh noh ia ka dorbar shnong.
Haba ia dei bad kane ka jingpan ban ioh ia ka kyrdan dorbar shnong kum ki paidbah nongshong shnong kila juh ia kynduh na ka por sha ka por ban ia mit jingmut halor kane ka phang.
Hadien ka jingiakynduh kaba la bun sien bad kyrpang ha u bnai ba la dep ki paidbah ki la shim ia ka rai ban pan noh na ki bor ba dei peit ban ithuh noh ia ka Dong Moopyniein kum ka dorbar shnong hapoh ki kyndon jong ka ain kaba la kdew shai haneng.
Haduh mynta kane ka dong ka hap hapoh jong ka jingpeit jong ka thain Wapung ka dei ka dong kaba la rih bha.
Ha kane ka shithi kaba la ai sha u Doloi jong ka Elaka Jowai, ka Dong Moopyniein kala kdew ruh ia ki pud ki sam saw dong jong kane ka dong lada ioh noh ia ka dorbar shnong.
Ki pud sawdong kiba la kdew ki ban hap lada ioh noh ia ka jingithuh kum ka shnong ki long, Mihngi ka iakhap bad ka shnong Pamra Paithlu bad shnong Mookhep, na Sepngi ia khap bad ka shnong Wapungskur, na shatei ka ia khap bad ka shnnong Wapungskur bad sha thie ia ka khap bad ka shnong Mookhep.
Ia kane ka shithi kaba la leit ban ai sha u Doloi ka Elaka Jowai la soi da u bah Cheerful Ryngkhlem kum u Chairman ka Dong Moopyniein,Wapungskul  bad u bah Deibormi L Rymbai Secretary jong ka Dong Moopyniein, Wapungskur.
Washington: Ki lad khubor, ki iathuh ba ka America, ka la hiar thma pyniap, ia u heh duh ka ISIS, U Abu Bakr al-Baghdadi bad katei ka jinghiar thma, ka dei ha ki bynta ba shatei sepngi jong ka Syria, ha kaba la ther hynnin ka sngi saitjain.
La iathuh ba ia katei ka jing pynthikna, yn dang leh mynta ka sngi, kum ka DNA test bad kiwei de ki jing pynshisha shaphang utei u nongialam ba heh duh ka ISIS, ong ka CNN.
La iathuh ba U Baghdadi, u deng ha met jongu, da ki bom, kiba un pyniap hi ialade bad ha ka por ba ka hiar thma ka US, u bom, uba don ha ka met jongu, ula bthei bad ka met jongu.
Ha katei ka jingleit hiar thma jong ki shipai ka US, la trei bor bah da ka CIA ban buddien ia ka jaka sah jong utei u heh duh ka ISIS.
U President ka US, U Donald Trump, un kren paidbah halor katei ka jingjia shibit ka janmiet, ha ka por 6.
30, kaba dei 9baje mynstep, ha ka por jong ka America.
Ka jingialehkai jong ka English Premier League, ka la nang iaid shakhmat bad haduh mynta ka Liverpool, ka dang iaid hi shakhmat, da kaba ka ioh 25 point, katba ka Manchester City, ka wan ba ar, da kaba ka ioh 22 point.
Ka Leicester City, ka wan ba lai, da kaba ka ioh 20 point bad ka Chelsea ka wan ba saw, da kaba ka ioh hi 20 point.
Ka Arsenal, ka wan ba san, da kaba ka ioh 15 point bad ka Manchester United, kawei na ki team ba paw jong ka League, ka hiar bha ha kane ka kynti, da kaba ka wan ha ka kyrdan ba 15, ha kaba ka ioh tang 10 point.
Shillong: Ka khasi student Union  North Khasi Hill District hynnin ka sngi ka 26 tarik u risaw 2019 ka la khot ia ka jingialang ha Nongpoh halor ban pynshai ia ka jingjia ka ba la jia ha ka 15 tarik u Risaw 2019  ha ka ba u President ka KSU NKHD  u la ktah kti ia ki pulit jong ka Umiam Police Station.
Ha ba ia kren bad ki lad pathai khubor na ka liang u General secretary ka KSU (NKHD) u Lambor Rymbai u la iathuh “Hadien ka to ka jingjia na ka liang ka seng ki la wad ia ka jingshisha, ia kaei kaba la pynlong ia u President ban ktah kti ia ki pulit ha umiam Police Station ka long ba ha ka 15 tarik u risaw mynmiet ki don ki dkhot jong ka KSU ki ba dang wan jing wan bad ki la sangeh ha  Sumer ban ia bam ja, hynrei ha kato hi ka por ka don ka jingjia jing kulmar ha Sumer.
"U la bynrap“Hadien katto katne por la wan poi ki pulit na Umiam police station ha poh ka jing ialam jong u head constable D.
Bordoloi ki la bat ia ki dkhot jong ngi, bad ki la shu kynnoh ba dei ma ki, ki ba la pynkulmarha ka ta ka jaka.
"U la ong ruh ba “Na ka liang u nongniah kata ka kali Pickup u ba kyrteng u Ahamet  Ali uba la leit ban ujor ia ka jingkulmar u la pynshisha ba kim dei kine ki brew kia shoh bad pyn kulmar hynrei na ka liang u Head constable  D.
Bordoloi  um shem la sngap, hynrei u la  thep jubor ia ki ha  kali bad na ka liang ki dkhot ka KSU kim shem la treh rung ha kali namar ba ki khlem leh eiei, hynrei na ka liang u Head constable  D.
Bordoloi  la shu tim bad kren ruh da ki ktien khlemakor pyrshah ia ka seng bad u la pynbor ia u Amir Ali ban ujor ejhar pyrshah ia ki ne ki dkhot jong ka KSU.
"“Na ka liang jong ki dkhot ka seng ki la pyntip noh sha u President jong ka North Khasi Hills, haba la poi u la lap ba ki pulit ki la shu leh donbor bad ki la pynbor ia u Ahamet  Ali ba u dei beit ban ujor ejhar pyrshah ia ki wat la na ka liang u Ahamet  Ali, um shym la treh namar ba kim dei ma bad dei ka jingleh donbor jong ki pulit ka ba la poi shaduh ka jing kulmar ha Umiam PS" u la bynrap.
Kum ban shu pynkynmaw kat kum u bah C.
Syrti,u SP ka Ri Bhoi, la ong ba katei ka jingjia ka la jia mynha ka miet jong ka 15 tarik mynta u Bnai, ha kaba utei u nongialam ka KSU ha Ri Bhoi, ha ryngkat bad kumba 25-30 ngut eiei ki samla, kiba la kam ialade ba ki dei ki dkhot ka KSU, ki la leit kynsan sha katei ka Thanad, da kaba leit kren khor bad ktah kti ia utei u OC bad Head Constable jong katei ka Umiam Police Station.
U bah C.
Syrti, u la ong ba ka daw kaba la pynlong ia katei ka huri hura, ka dei tang na ka daw ba kawei ka Bolero Pick-up, kaba la niah da uwei u bar jylla, kam shem la ailad ia u ba un iaid shakhmat, ha kaba tang na kata ka daw, uwei na ki dkhot ka KSU, u la leit ban shoh ia utei u draibar ha kawei ka dukan bam ha Sumer.
U la iathuh ruh, ba ki Pulit hadien ba ki la ioh jingtip halor katei ka jingshah shoh, ki la leit sha katei ka jaka bad ki la rah noh sha Thanad ia utei u dkhot ka KSU bad ruh ia utei u nongniah jong katei ka Bolero Pick-up.
Kumta hadien ba ki Pulit ki la rah ia utei u dkhot ka KSU, u Samla Ferdynald Kharkamni lem bad ki dkhot ka KSU kiba la don kumba 25-30 ngut, ki la leit ban tur sha katei ka Thanad da ka jingdom bad ha katei ka por, la ong ba u la kren da ki kyntien khor pyrshah ia u OC bad ruh ia u Head Constable, namar ka jingkem jong ki ia u dkhot ka KSU, la ong u Bah C.
Syrti.
Shuh shuh, u la ong ruh ba ynda ki la rung shapoh katei ka Thanad, ym tang ba u la sdang ban kren khor bad khlem da sngap shuh ia ka jingpynshai halor katei ka jingjia, pynban u la pyni bor da kaba ktah kti ia u OC bad ruh ia utei u Head Constable, kiba dang don ha la ka kam.
Kumta halor katei ka jingshah kynnoh ktah kti da utei u President ka KSU, ki Pulit katei ka Thanad, ki la dep ruh ban ujor da ka ejehar pyrshah ia u Samla Ferdynald Kharkamni, uba dei u President ka KSU, NKHD, ia kaba na ka liang ki Pulit ka Ri Bhoi ruh, ki la dep ba register ia ka case katkum ki kyndon ain, namarkata ka jingtohkit halor katei ka jingjia kan dang iaid shakhmat, u la bynrap.
Pulit lamler Suda.
Ngi donkam ki nong ialam Seng kum u ne.
Itanagar: Ka All Arunachal Pradesh Public Transport Federation (AAPPTF), ka la rai ba yn nym shah satia ia ki bym dei ki local taksi, ba kin kit ia ki nongleit kai pyngngad sha  Tawang.
Na ka liang ka AAPPTF, ka la rai ba yn shah tang ia ki taksi trai shnong, ba kin kit ia kito kiba leit kai sha ki bynta jong ka thain Tawang hi baroh kawei.
La ong shuh shuh da katei ka seng, ba ki taksi trai shnong, ki shaniah ia ka ja kpoh jongki, na ka jingwan jong ki nongwan shangkai, kiba na shabar Jylla bad kumta lada kiba wan kai, ki shong da ki taksi trai shnong, kumta kan iarap ban kyntiew ia ka kamai kajih jongki.
La  bthah ruh ba wat ia kito kiba leit da ki kali lajong sha Tawang, hynrei kin hap ban pynieng ia la ki kali hapoh hotel bad ba kin shim pat da ki taksi trai shnong, ha ki jingleit peit kai jongki kylleng kylleng.
Kohima: Ka jingiakren hapdeng ka sorkar India bad ki nongialam ka NSCN (IM) kan long biang ha ka 31tarik Risaw 2019 ha New Delhi bad ki sorkar jong ka Nagaland bad ka Manipur, ki la pynkhreh bha ban teh lakam ia ka suk ka sain ha kitei ki ar tylli ki jylla, ong ka khubor.
Ka sorkar Nagaland, ka la bthah ia baroh ki Deputy Commissioner bad kiwei ki heh sorkar, ba kin don ha la ki jong ki jaka, kat haduh ban da pynbeit da kumwei pat.
Ki pulit ka Nagaland, ki khang ruh ia baroh ki pulit, ba kin shim shuti ha kine ki sngi.
Ha Manipur ruh kumjuh, la pynkhlain ia ka jing pahara, kaba kynthup ruh ia ka Raj Bhavan ha Imphal, na ka bynta ban khanglad ia kino kino ki jingjia ki bym khmih lynti, ong ki heh sorkar.
Lah ban sngewthuh ba ka NSCN (IM), ka dawa ia la ka jong ka riti synshar bad ia la ka jong ka lama ba kyrpang, ha kaba ka Delhi, haduh mynta kam pdiang satia ia katei ka jingkwah katei ka seng.
U Chandrayaan – 2, uba dei u tiar leit kiew bnai jong ka India, ula jah mynta la shi bnai tam bad ka NASA, kaba dei ka tnat haw haw jong ka pyrthei, kam pat shym la lap satia shaei ba u don ruh.
U Vikram lane U Chandrayaan-2, ula jah rngai ha U Nailur 2019, ha kaba ka NASA, ka shim ba utei u tiar leit kiew bnai, uba shongdor  £114million, u lah ban don sha ki bynta ba sha kjat jong u bnai.
Ka Nasa, ka la pyrshang ban wad ia utei u tiar kiew bnai, na ka mashin jongki, ka  Lunar Reconnaissance Orbiter (LRO), hynrei kim shym la lap satia haduh mynta ruh.
U John Keller, deputy project scientist jong ka LRO, u iathuh ba ka lah ban long ba U Vikram, un leit hap sha ki jaka ba dum bha lane shabar jong ka jaka ba ki leit wad ma ki.
La iathuh ba ka  bynta ba shathie jong u bnai, ka don 14 sngi, ka jingshai jong ka bneng, ha kaba ka dei ruh ka jaka kaba khriat shi katdei, kaba lah ban long haduh minus  180 degrees Celsius bad ha kaba kum katei ka jaka, ki mashin jong ka pyrthei, kim lah satia ban shan.
U Pope Francis, u don mynta ha ka jing pyrkhat ban weng noh ia ka jingkhanglad ban pynlong lyngdoh niam, ia kito kiba la don lok bad ka daw, ka long namar ba ka don ka jingduna jong ki lyngdoh niam ha ki jaka kiba hap ha ki khlaw ka Amazon.
Ki nongialam ka balang Catholic, kiba na Brazil, ki ia kynduh ia U Pope ban iakren halor kane ka phang bad ban ailad ba kito kiba don ha katei ka Balang, ba kin shim bynta thikna ha ka jinglehniam Mass.
Ka khubor jong ka Daily Mail, ka iathuh ba ka Vatican, ka la pynlong ia ka jingialang kaba lai taiew kynthih, ban iakren bad ki nongialam balang, halor katei ka jingdawa jong ki riewngeit na ka thain Amazon.
La iathuh ba ha katei ka jingialang, ki don 128ngut kiba kyrshan bad 41ngut kiba pyrshah, halor ka phang ban ailad ia kito kiba la don lok ban kyntang lyngdoh niam ia ki.
Mynta ka rai ka sah ha U Pope, ba un shim ia ka rai kaba kut, halor katei ka mat bad wat ban ailad ia ki kynthei ruh, ba kin long ki lyngdoh niam.
Ka rai kaba mih na ka jingialang bad ki kynhun balang bapher, ka long ba kito kiba la long ki Deacon lane kiba la dei ki rangbah balang ha la ki jong ki balang jongki, kin dei ban iohlad ban shah pynkyntang Lyngdoh.
La iathuh ba kiba bun ki Bishop na ki ri South America, ki iahap ia katei ka mat, namar ba ki dang don bun ki dkhot jong ka balang katholik, kiba don sha ki jaka kiba jngai, ba kim ioh lad ban shim bynta ha ka lehniam mass bad ban ioh pdiang ia ka sakrament ha ka por kaba biang.
La iathuh ba ha ka thain Amazon ha Brazil, ki don kumba 85 percent ki riewngeit Katholik, kim ioh lad ban lehniam Mass man ka taiew bad don ruh ki bym ju ioh, wat da ki snem ki snem.
Ki don pat kito ki nongialam balang, kiba sngew pyrshah ia katei ka rai, namar ba ki shim, ba katei kan pyn kylla noh, ban ailad ia kiba la don lok, ba kin trei hapoh ka balang bad katei kan pynkylla ia ka nongrim jong ka balang katholik, kaba don 1.
3 billion ngut ki riewngeit.
Shillong:   Ki shipai BSF, ki la pynlong ia ka jing khynra ha kad pulit ha Lumshnong, ha ryngkat ka jing ia treilang jong ki pulit bad ha katei ka jing khynra, ki la ioh kurup ia 2 tylli trok bad 59 tylli ki masi, ha katei ka surok bah National Highway 06.
Ka kyrwoh khubor na ka liang ki shipai BSF, ki iathuh ba kitei ki nongniah jong kitei ki kali, ki la tur stet bha, na ka bynta ban iaid lait na katei ka jingkieng kaba don ha Sonapur, hynrei lyngba ka jing stet jong ki shipai BSF, la lah ban bat ia kitei ki nongniah kali kit masi bad la ioh bat da ki bor pulit.
Ha katei ka jingjia, la ioh kem ruh ia lai ngut ki briew, kiba dei ki nong India bad la ioh ban kurup ia kitei ki ar tylli ki trok, ong ka khubor.
Ki shipai BSF, ki maham ba kin dang iai bteng ban khynra ia kitei ki kali kit masi tuh, ha ki sngi ki ban sa wan ruh, ha ka jing ia trei lang bad ki pulit jong katei ka thain.
Shillong: The Ultimate Legend Bikers Association(TULBA), Mawlai unit ka la pynlong ia ka jing trei pynkhuid shnong mynta ka sngi, kaba lah sdang naduh Petrolpump Mawlai shaduh  Mawlai Phudmuri(Stanbus) ha ryngkat ka jingbuh ia ki jaka bret niut, ha man la ki lynti ki synkieñ ka surokNaduh petrol pump mawlai shaduh standbus.
Wat hapdeng ka jing pynthut jong u slap ka Seng Tulba mawlai ka khlem shongthait bad  bad pynlong ia ka jing pynkhuid shnong kaba jop.
Na ka liang U Bah Frankie Warjri,  uba long u Secretary ka Tulba Mawlai u lah pynpaw bad u lah ong ba ka ktien phareng, ka ong cleanliness is next to Godliness bad kumta dei ban don ia kata ka jingmut jing pyrkhat, namar lada ka aiñ ka lap ia kiba bret pathar kin set patok, hynrei katei kam don jingmyntoi, namar ia kiba khaiï drugs ruh lah ban set phatok tang ar sngi bad ia uba bret ñiut pathar lei shiteng sngi ruh ym don ba set.
Ha ka jingai jingkren  u President ka Tulba Mawlai u Bah Evandor Lyndoh Nongpiur,u la pynpaw ka jing sngewnguh ia u Blei trai kynrad ba u la plie ia kane ka lad ban ioh ban pynlong ia kane ka jing pynkhuid shnong bad u la ai khublei ia ki members baroh jong ka Tulba mawlai bad ki dkhot jong ka Tulba na kiwei pat ki unit bad kumjuh katto katne ki dkhot jong ka central body kiba  la ia don ryngkat lang naduh ba sdang haduh kaba kut.
U Bah Evandor, u la ong ba ka seng ka lah ju lap ia ki niut ba wan buh ha kylleng ki jaka ka sor shillong bad u lah ong ruh ba kine ki briew ki dei ki briew kiba nang lah stad bad kiba wan da ki kali kiba remdor bad ki wan ban bret ia ki nuit na iing ha ka por kynjah bad  u la kyntu ia ka ain ba kan shim khia ban ai da ka jingsneng bad ka jingpynshitom kaba tyngeh kat kum ka aiñ ia kine ki jait briew.
Ula ong ruh ba ka TULBA he kam dei tang ka seng ki nong niah thuk thuk, hynrei ki trei na ka bynta ka bha ka miat ka shnong ka thaw bad ka khuid ka suba  baroh kawei bad u lah kyntu ruh  ki para samla ban wan ban ia snohkti lang bad ka Tulba bad ban rat diengkhong ia ki kam sniew baroh bad ban pynlong ia ka Ri khasi jongngi ka Ri kaba khuid bad kaba suba.
Ka Reserve Bank of India (RBI), ka la die ia ka ksiar kaba shongdor $1.
15 billion, ha kane ka snem, kaba sdang naduh U Naitung haduh U Jylliew 2019 bad nangta ka thied biang ia  ka ksiar kaba shongdor $5.
1 billion.
Ka jingdie ia ka ksiar ha kane ka snem, ka long kaba la stet shibun eh, ban ia kaba la die ha u snem ba ladep baroh shisnem, ha kaba ka jingdie ksiar ka long $2 billion.
La shim ba katei ka jingdie ksiar jong ka RBI, ka dei hadien ba ka la pyllait pisa kaba shongdor T.
1.
76lak klur sha ka sorkar, katba kum ka jingai jingmut jong ka komiti U Bimal Jain.
La iathuh ba ka RBI, ka don bun bah ka ksiar ha ka bad ka jingdon ksiar ha U Nailar ha RBI, ka long 19.
87 million troy ounces.
Ka jingdie ksiar jong ka RBI, ha ki saw bnai ba ladep, kaba la poi sha ka   $1.
15 billion, ka pyni ba ka long kaba stet shibun, namar ba la die ia katei ka ksiar tang ha ki saw bnai.
Lah ban pyn kynmaw ba ha u snem 1991, ka RBI, ka hap ban lilam ia 67 ton ka ksiar sha ka  Union Bank of Switzerland bad ka Bank of England, namar ba ha katei ka snem ka India, ka don ha ka jingkyrduh pisa tasam, na ka bynta ban thied mar na shabar ri.
Shillong, 29 Rymphang: Ka tnad khaii pateng ka KHADC ka kamai haduh T.
1,69,03,111 tyngka tang hapoh shisnem na ka bai laisen khaii ki bar jylla, katei ka kamai ka dei na bynta ki laisen thymmai bad ki laisen ba wan pynthymmai.
Ia katei la jubab u EM ba peit ia katei ka tnad u bah James Sylliang haba jubab ia ka jingkylli ba la wanrah da ka kong Teilinia Thang khiew ha ing dorbar ka KHADC.
Ka kong Teilinia ka la buh jingkylli ruh ia u EM ba peit ia ka Iew u bah Hadrian Lyngdoh katno ka KHADC ka lum pisa na ka Professional Tax kata naduh ka 1 tarik u iaiong, 2015 , ka jubab ba la ioh ka long T.
5,97,78,556 tyngka haduh ka 31 tarik u kyllalyngkot , 2016.
Ka la kylli biang katno ngut ki nongsiew Professional Tax ki don, ka jubab ba la ioh na u EM ka long 19,492 ngut.
U la ong ruh ba ka jingsiew ia ka Professional Tax ka sdang naduh ka dor T.
200 tyngka haduh ka dor T.
2500 tyngka shisnem bad ka shong katkum ka jingioh kamai jong ki briew ba hap ban siew.
Shillong: Ka Sohra, ka mad ia ka jinghap slap, kaba 289.
6 millimetre ha ki 24 kynta ba ladep, katba ka Shillong, ka mad ia ka jingjur slap kaba 150.
6 mm bad ka Umiam, ka poi sha ka 103.
4mm.
Ka jinglong ka jingshit jingkhriat, ha Shillong, ka long 17.
7 kaba shit tam bad 11.
0 kaba  khriat tam bad ka jingsngem ka mariang, ka long 98 la 94 degree.
Sohra, kaba shit eh ka long 18.
8 degree, kaba khriat eh ka long 15.
1 degree.
Ha Umiam, kaba shit eh ka long 18.
5 bad kaba khriat eh ka long 14.
6 degree.
Lashai ka sngi, ka nongbah Shillong, kan long kaba dum lyoh bad kan don ka jingslap ha kiba bun ki bynta jong ka Jylla.
Kan don ruh ka jinghap slap, kaba jur bad kaba jur bha ha ki bynta bapher jong ka Jyla, ha ki 24 kynta ki ban wan.
Shillong, 17 Naiwieng:U Myntri Rangbah ka jylla u Dr Mukul Sangma u la ong ba ka jingwan jong ki myntri ka sorkar pdeng NDA sha kane ka jylla ka don ka buit ha lyndet ka sain pyrthei.
“Baroh ki seng sain pyrthei ki don la kajong ka buit politik jong ki.
Ngin peit bad bishar bha ia ka jingwan jong ki myntri sorkar NDA sha kane ka jylla", la ong u Dr Mukul haba kren hynne ka sngi hadien ba la wai ka jingialang kabinet.
U Dr Mukul u la ong ba la iathuh ba ki wan ban iakynduh ia u CEM, ia ki briew, hynrei ym na ka bynta ka jingmyntoi jong ki paidbah.
“Hato ki wan shane da kaba pynlut ia ka pisa na la pla ne ki pynlut na ka pisa paidbah na ka bynta ki kam politik", la ong u Dr Mukul.
U la ong ba ka jingwan jongki, kam wanrah jingmyntoi ia ka jylla hynrei ki wan da kawei ka buit ia ka party.
“Lada ki wan, ki dei ban leh ruh ia kaba hok" la ong u Dr Mukul.
Katkum ka jingtip, ki myntri sorkar pdeng bun nangne kin sa wan sha ki jylla ka dong mihngi uwei man ka ar taiew ban wan peit ia ka jingiaid ki kam pynroi ha ka thain.
Da u Snenglem A.
KurbahKa Jaidbynriew Ju ka la mad ïa ka jingiashongkhakhleh kaba jur haduh katta katta kum 400 snem SK.
Dei ha ka por jong u Esra bad u Nehemia ba ki Ju ki la pynlong ka Dorbar-bah Banyngkong ha ka pyrthei BAN KHANG IA KA JINGIASHONGKHAKHLEH BAD KI MYNDER.
Kane ka long ka Dulir Jinghikai bakynsai tam ha kane ka Juk jong ngi mynta ruh.
Namar ïa ki jinghikai babha bad bakynsai tam ngi ioh na ka jaidbynriew Ju kaba u Blei U la phrang pynkhuid kumba phrang ia ka Rupa ha ka Pajwa (Is 48:10).
Ia ka jingpynim ia ki briew baroh ha ka pyrthei, u Blei U la pynkyllur ia la ki jingleh jingkam lyngba ka jaidbynriew Ju.
Dalade u Trai Jisu Khrist U la kren ha ka por jingim paidbah jong U ha ka pyrthei da kaba U la ong: “Phi ki Samaria phim tip shisha ïa Uta Uba phi mane, ngi ki Ju ngi da tip ïa Uta Uba ngi mane; namar ka JINGPYNIM KA WAN NA KI JU" (Io 4:22).
Mangi ki khun Hynniewtrep Hynniewskum, kiba la iohpdiang ia ka Niam Hynniew Rishot-blei ha u snem 1890 ngi la long kiba donbok ba ka jingaiei jong u Trai Jisu Khrist ka la wan kyllur sha kine ki Lum jong ngi ruh.
Ngi la iohei ïa ka jingpynim jong U da ka jingngeit bad da ka jingkohnguh ia ki Ktien jong U.
Ka Rympei Khasei Khasai ka pynkynmaw ia ki khun u Hynniewtrep u Hynniewskum baroh salonsar ba ki dei ban lum ka Dorbar Rympei, ka Dorbar Kur, ka Dorbar Dong, ka Dorbar Shnong, ka Dorbar Raid, ka Dorbar Hima, ban pynteh soskular bad jingsmai ia la ki khun samla shynrang bad kynthei ba kim dei ban khot ia ka jingbitar u Blei hapoh la ka jaidbynriew da kaba kyllur khlemrain ban pynjyrsieh plak ia ka jaitbynriew da kaba shongkhakhleh bad ki mynder-ri (khaitpohjar bad kadaitpohja) kiba khlem blei bad khlem ain.
“Namarkata wat ai ia la ki khun kynthei ha ki khun shynrang jong ki, bad phim dei ruh ban shim ia ki khun kynthei jong ki na ka bynta ki khun shynrang jong phi.
Wat ju wad ia ka jingsuk ne ka jingmanbha jong ki, kumta phin sa khlain, phin ioh bam ia kaei kaei ka babha na ka ri, bad phin ioh iehnoh pateng ia ka ha ki khun jong phi shi junom" (Esr 9:12).
Ka Ktien u Trai ka ong: “Wat ju wad ia ka jingsuk ne ka jingmanbha jong ki.
" Kata ka mut: Wat ju wad ïa ka spah ka phew jong ki khaitpohjar ban suk ka iieng ka sem; wat ju peit-briew da u mynder bun spah bun tyngka, bun kali, ne uba bang ktien jali jaum, namar kitei kin sa pynkharoi ïa ki khun jong ki rympei sohksuid ha ka bri u Hynniewtrep u Hynniewskum.
Ngim dei ban ai-wai iieng ha ki mynder bad ki bar jylla, namar kine ki don ka buit sianti sniew kaba shyrkhei.
Pule ka kot “Ka Thma Shongkhakhleh" kaba phi lah ban ïoh na Iew Synod Complex Room No.
38, Shillong.
Ngim dei ban die ia la ka khyndew ka shyiap ha ki khaitpohjar, ki company, ki shipai, namar la thoh shai ha ka Dulir Bakhuid.
“Ia ka khyndew ym dei ban die duh, naba ka khyndew ka dei ka jong u Trai" (Lib 25:23).
U Trai U la ai nongkynti ha ngi ki khun u Hynniewtrep u Hynniewskum kumba 200 snem Shuwa u Khrist.
Ka Ktien u Blei ka sneng ka kraw ia ngi ban ioh jingpynim da kaba ong:i).
Wat ju ialam briew sha iing katba lap, namar ki basianti ki don bun ki buit thap (Sir 11:29), kum ki khaitpohjar kadaitpohja ki ban pynpur ia u symbuidsohksai hapoh ka kobsohbriew jong manla ki kynthei Hynniewtrep kiba kyllur bad u.
ii).
Un ap-thap sor ban ioh pynkylla jingsniew ia ka jingbha bad ban ioh kynnoh sniew ia ki kam babha (Sir 11:31) jong ngi baroh.
Un pynkit khunrei bad khunpongka, un hikai ban khaii kynthei ban ioh spah, ban khaii kani, kynja, kiad kumba la kdew ha ka kot “Ka Thma Shongkhakhleh.
"iii).
Khot basa ia u nongwei ha iieng jong phi, un pynbaji ia phi da ka kynrum kynram haduh ba phin da poi iaprat iieng prat sem" (Sir 11:34).
Bun ki kynthei jong ngi ki khot iieng khot basa ia u mynder-ri bad u khyllahjait shi snem ne ar snem, u mynder u pynbaji ia ka rympei iieng da kaba tuh ia ka tnga u briew (jong u trai iieng), da ka jingpynbiej kumba la jia kylleng ka Sor Shillong bad ha Ri Bhoi.
Pule ka kot “Beh ia u Kada Khlaw.
"iv).
“Ki long ki ‘riewharam kiba kuman, ki shang kylleng kylleng ban lorni (ban tyrwa tiar, suh nep, thied tiar-jot) (Jer 6:28).
v).
“To leh sian haba iadei bad kiba nabar" (Kol 4:5).
“Kumta u Esra u la ieng joit bad u la phah smai ia ki lyngdoh ‘riewkhmat, ia ki Lebi bad ia ki Israel (Hynniewtrep) baroh ba kin leh kumba la ong.
Te ki la iasmai.
Lada ka Baibyl Bakhuid ka la long ka tyllong jong ka Ktien u Blei kaba wan kyllur lyngba ka Jaidbynriew Ju, bad dei tang da ka jaidbynriew Ju ba yn pynim ia ki briew baroh ha ka pyrthei, kata ka mut ba ki lyngdoh sohblei niam salonsar, ki pastor salonsar kiba kyllur ia la ki para-bangeit da ka Baibyl Bakhuid ki dei kein ban kohnguh ban ym pyniashongkhakhleh ia ka jaidbynriew Hynniewtrep bad ki khyllahjait, mynnder-ri (khaitpohjar, kadaitpohja, kadakhlaitpohjaw, masaitkhlawpohji, kharpiratoh) kiba kthong bad thong  ban tong kynthei Hynniewtrep da kaba shongkhakhleh.
Kaei kaba u Esra, u briew jong u Blei, u la pynsmai ia ki paidbah? Dei da ka jingduwai bad ka jingdem pyllup hakhmat ka Iieng u Trai u Blei, ha kaba ki rangbah, ki kynthei, ki samla bad ki khynnah ki la ialum lwui sawdong jong u Esra (myntri u Trai) da kaba iam paitdohnud, ban ym shet kylla shuh ia u Trai u Blei jong ngi da kaba shongkhakhleh bad ki nongwei.
(Pule Esra 10:1-8).
OooooooO.
U MP ka Jharkhand, uba dei na ka seng  BJP, U Nishikant Dubey, ula ong ba uno uno u kandidet, uba la buh da ka seng BJP, dei ban ia kyrshan radbah beit, wat la u dei u nong pyniap briew, u ba duna dkhot met, namar ba dei ban shaniah beit ia U Amit Shah bad ia ki rai jongu.
Ka khubor jong ka India Today, ka ong ba ha ka jingialang jong ki nongtrei seng ha  Jharkhand, U Nishikant Dubey, u ong “Peit ngan shu ong iaphi, ba uno uno uba ka seng BJP, ka pynialeh, lada dei uba anna, u nongtuh, u nongpyniap briew, ngi dei ban kyrshan beit khlem artatien.
Ngi dei ban shaniah tylli ha ka rai jong U President ka seng, U  Amit Shah, u myntri rangbahduh, U  Narendra Modi bad u myntri rangbah, U Raghubar Das.
"U ong shuh shuh “Peit mynta, ngi la set phatok ia U Chidambara, sa peit ha ki ar, lai sngi ban sa wan, phin sa iohsngew ba ngin set patok ia u pyrsa kurim ka Sonia, U  Robert Vadra.
".
JingpynbeitHa kine ki khyndiatsngi la mih ki jingthohshaphangkatei ka heading haneng.
U Rupang u la shon ha u October 22 bad 25 tariksnem 2019.
Kumjuhruh ka la mih ha u NongsainHima ha ka sngi 23 bad 24 tarik u October.
Nangta de la shonruh ha u Mawphor ha u October 24, 2019.
Hangne la shem pat ba ha ka Paragraph 24 bad line ba 4 ha kitei ki kotkhuborhaneng, ki don ki jingspeldakbakla.
La thoh “KyllonSynraP" ha ka jaka ban thohbeit “KyllangSynrai".
Une u syntiew “KyllangSynrai" u dei u ‘tiewkhlaw ba ih-rongitynnad ha ka khlaw ha kjat u LumKyllang, tang shu la poi ka por synrai man la ka snem.
Ka Elaka Nangbah, Ri-Jaintia ka juniewkor, burom bad lehniamia u lumkyllang ha ka nam bad ka kyrteng ‘U Lei Kyllang’.
U DoloiNangbah u julehniam tang ha ka kutsnem, “ODD Numbers"ia u ‘Lei Kyllang.
Teladakutsnem ha u Odd Numbers 1, 3, 5, 7 bad 9, te la julehniamkumbaonghanengsha ‘U Lei Kyllangbarobor ban biang ha ka kamaikajih, ka leit ka wan, ha ka ioh ja iohdohkha, ha ka Elaka Nangbahbarohkawei.
La nguhlutiakitei ki jingbaklaspeldakhaneng.
La pynbeit da u Nongthoh                     Spiton Kharakor.
AIS SujaU Jisu un synshar ia ka pyrthei.
Don bun bah kiba kwah ban tip ia kata, don ruh ki bym kwah tip ne kim sngewdonkam ia ka.
Hynrei ka jingshisha ka long ba ngim lah ban lait na ki kti jong u Blei bad ym lah lait na kata ka por ka jingsynshar jong u Jisu ia kane ka pyrthei.
Kumta ha shwa ba u Jisu un synshar, u Blei un ai lad shwa ba u soitan (Lucifer) un synshar shipor.
Bad kata ka por ka long tang 1290 sngi; 1260 + 30 sngi = 1290 sngi.
Daniel 9:27 / Daniel 12:11.
Ban long 1335 sngi pat, don ki 45 sngi ba kyrpang ba u Blei u la buh bad kata ka long ka por pynkhreh na ka bynta ka jingwan ka 1000 snem ka jingsynshar u Jisu Khrist.
Na kata ka daw la ong ha u Daniel “Suk uta uba iai ap bad uba kot haduh 1335 sngi".
Daniel 12:12.
Hapoh kita ki 45 sngi, kan long ka por jinglum lang ia ki Israel sha Lum Seion.
Jeremaiah 31:10-12 / Isaiah 51:11.
Kan long ruh ka por jinglumlang ia ki Jentil sha Lum Seion.
Isaiah 66:18 ; 19:24-25.
Mikah 7:10-17.
Kan long ruh ka por ba u Jisu un tei pat ia u lum Seion namar ba u la pra.
Sekharaiah 6:13 / Esekial 40:47.
Bad kaba kongsan  tam hapoh kine ki 45 sngi ne haba khein lang long 1335 sngi.
Daniel 12:12, ka long ka por ka Jingpynsleh ia u Jisu Khrist ba un synshar ha kita ki 1000 snem.
Daniel 9:24 / Daniel 7:11-14 / Loukas 1:31-33.
Mynta haba ka jingsynshar soitan ka la kut u Jisu pat un sdang ban synshar kein kumba la thoh ha ka Kitab u Daniel kaba ong – “Te ia kata ka Hima, bad ia ka jingsynshar, bad ia ka jingkhraw jong kita ki Hima hapoh ka bneng baroh, yn aiti noh ha ki briew jong kita ki Riewkhuid ki jong uba hakhlieh tam eh: Ka hima jong u ka long ka Hima bymjukut bad ki jingsynshar baroh, KIN SHAKRI KIN KOHNGUH IA U".
Daniel 7:27.
U Jisu u long u Syiem ki Syiem.
Kumta hadien ba la dep pynsleh ia u Jisu ban long u Syiem.
Daniel 9:24, la kem artad ia u soitan (Lucifer) bad khum ia u 1000 snem.
Jingpynpaw 20:1-3.
Bad hangta u Jisu un synshar bad bishar 1000 snem.
Jingpynpaw 20:4.
Bad ha ka por ka jingsynshar u Jisu hangne ha pyrthei, ka pyrthei (Earth) kan dap da ka jingtip ia u Trai.
“Kin ym pynmynsaw lymne pynjot ha u lum ba kyntang jong nga baroh: Namar ka pyrthei kan dap da ka jingtip ia u Trai, kumba ki um ki tap lin ia ka duriaw" Isaiah 11:9.
Balei ka long kumta? Namar ba ia u soitan la kem bad set byndi 1000 snem, te ym don nongthok nongshukor shuh.
Ka pyrthei kan ym long shuh kum ba long mynta lane kum ha ka por ba synshar u soitan Mrad khlaw kaba dap da ka pop bad jingjynjar suda.
Te iano u Jisu un synshar bad bishar? Ka ktien u  Blei ka iathuh – Ba u Jisu un pyniakhlad ia uwei na uwei pat, kumba u Nongap langbrot u pyniakhlad IA KI LANGBROT NA KI BLANG.
Ia ki langbrot sha ka Mon, ia ki blang sha ka Diang …….
To wan phi kiba la kyrkhu u Kpa" Mathaios 25:31-34.
Ka mut, ia kiba pop bad kiba hok.
Ha ka por ba u Jisu un long u Syiem u Nong synshar ha pyrthei, kan don ka bneng bathymmai bad ka khyndew ba thymmai.
U Isaiah u la dep iathuh lypa da ka ba ong – “Naba ha  khmih, Ngan pyllong ia ki bneng ba thymmai bad ka khyndew ba thymmai: kiei kiei kiba mynshwa yn ym kynmaw shuh, lymne kin ym wan ha ka jingmut briew" Isaiah 65:17.
Ha ka jingpynpaw pat la thoh “Bad nga la iohi ka Bneng bathymmai bad ka khyndew ba nyngkong KI LA LEIT NOH , ka duriaw kam don shuh" Jingpynpaw 21:1.
Ka long kaba sngew phylla ba ka duriaw ruh kam don shuh ha kata ka por, wow ka bor jong u Blei!.
Ha ka por ba u Jisu un synshar ha pyrthei, uba dang 100 snem ka rta un dei u khynnah ne samla.
Isaiah 65:20.
Peit ka jingiapher mynta.
Mynta 100 snem ka rta te ym long briew shuh bad kham niar ban kot ia kata ka rta.
U Blei u la pynlyngkot shisha ia ki rta briew.
“80 snem namar ba khlain eh" Salm 90:10.
Hapoh kata ka 1000 snem ka jingsynshar u Jisu Khrist, kan wan hiar ka Jerusalem bathymmai na bneng “Nga la iohi ka Nongbah bakhuid KA JERUSALEM BATHYMMAI ba ka wan hiar na u Blei na Bneng" Jingpynpaw 21:2.
Ka Jerusalem Thymmai ka iapher na ka Jerusalem kaba don hangne ha pyrthei.
Ka don 12 ki khyrdop bad 12 ki angel …….
Ka Nongbah ka dei ka ksiar ba nylla bad ki ha rukom ki mawkordor.
Kam don  Temple, kam donkam ia ka sngi ne u  bnai, ia ki khyrdop jong ka ym ju khang, ki bymkhuid bad kiba ijli kim lah ban rung hangta.
Jingpynpaw 21:9:27.
Hapoh 1000 snem kan don ka jingkhawai shongkurim u khunlangbrot.
Mathaios 26:29.
Hapoh ka 1000 snem kan don ka jinglehkmen jingshad kmen ha Jerusalem.
Ong u Jisu – “Te ngan shad kmen ha Jerusalem" Isaiah 56:19.
Hadien ka jingsynshar u Jisu 1000 snem ha pyrthei, yn bret ia u soitan Lucifer sha dujok.
"Te ia u soitan uba shukor la bret ha ka ba don uta u Mrad khlaw bad u nongiathuhlypa balamler, yn pynkordit ia ki mynsngi mynmiet shaduh ki bymjukut" Jingpypaw 20:10.
Tang shu bret ia u soitan sha ka pung ka ding kan wan kaba kut.
“Ynda kumta, long kaba kut, ynda un (U Jisu) aiti noh pat ia ka Hima ha u Blei u Kpa, ynda u la pyndam noh ia ka jingsynshar baroh bad ia ka jingdonbor baroh, bad ia ka bor baroh" 1 Korinth 15:24-28.
U Jisu un ai ia ka bor synshar, ia ka jingdonbor bad ia ka Bor ha u Blei u kpa.
Te shabar na kane ngim don jingtip shuh namar ka long na u Blei.
Tang kawei ngi tip ka long, ba u Blei un ialam noh ia kiba ieit jong u sha ka Bymjukut ka Lawei (eternity future), sha – “Kiei kiei ba ka khmat kam pat iohi, ka shkor kam pat iohsngew, bad kim shym la mih ruh ha ka dohnud u briew, ki long kita kiei kiei kein ia kiba u Blei ula buh lypa ia kita kiba ieit ia u" 1 Korinth 2:9.
Namar kata – “To long phi kiba la pyniasuk bad u Blei" 2 Korinth 5:20.
Ia suk noh bad u Blei da kaba iehnoh ia ki lynti bymman baroh, da kaba duwai kyrpad ha u.
2 Khronikl 7:14.
Namar kita kiei kiei ki long hajan.
Jingpynpaw 22:10.
Shillong:  Ka Seng Nongjri, Shillong kaba la seng naduh u snem 1963, ka pyntip lyngba ki lad pathai khubor ba kan pynlong ia ka General Meeting Cum Social Meet kaba 56 (Sanphew Hynriew) ha ka 26tarik Risaw 2019, kata lashai ka sngi saitjain ha Khasi National Durbar Hall, Mawkhar, Shillong ha ka por 1:00 janmiet.
Ha kane ka jingialang kan don ruh ka jingai khusnam ia ki khynnah pule jong ka Shillong Nongjri kiba lah Pass bha bad ioh ia ki marks hehduh ha ki jingialeh Examination jong ka S.
S.
L.
C, H.
S.
S.
L.
C bad Degree kiba dei na kino kino ki School, College, University lane Institution jong ka snem 2019.
