Haba aijingkren ha ka prokram u Dr.
Peter Daniel S Khariong uba long u Medical Superintendent u la iathuh ba i Dr Werlok Kharshiing I don ka jingangnud ban kyntiew ia ka jingkoit jingkhiah jong ka Jaintia Hills district hi baroh kawei bad i la pynshlur ia ki management bad ki doktor ka Woodland WK Hospital ban ai jingsumar kaba bha tam ia man la ki longing ha kane ka district khlem da peit la ki dei kiba riewspah ne kiba duk.
Lah ban pynkynmaw ba la pynlong ruh ia ka health camp na ka bynta ki khynnah ha ka School of the Blind ha Nangbah ha ka 9 tarik mynta u bnai kum shi bynta ban rakhe ia ka Pre Christmas-Health Camp ha ryngkat ka jingiadon lang i Dr.
W.
Kharshiing.
Ha kane ka pre Christmas Medical Camp kaba long ha hospital ki don palat 70 ngut ki ba ioh myntoi.
U President ka Seng Bharatiya Janata Party (BJP) Meghalaya Pradesh, u Rikman G Monin u la pynkup burom ia u Myntri Rangbahduh ka ri u Narendra Modi ha kaba sdang jong ka jingialang pyrkhat kam hapdeng ki nongialam ka BJP napoh Central bad ki nongialam na jylla kaba la long hapoh Central Office ka BJP ha New Delhi ha ka 22 bad 23 tarik mynta u bnai.
Kane ka jingialang pyrkhat kam kaba ar sngi kynthih ka long shibynta kum ka jingpynkhreh na ka bynta ka MP Lok Sabha election ka ban long ha u snem u ban wan.
Na ka liang ka BJP Meghalaya ruh ka la rah bad pynpaw ia la ki jong ki mat kiba iadei bad ki paidbah nongshong shnong ka jylla.
Ka Bharatiya Janata Party (BJP Meghalaya Kisan Morcha ha ryngkat ka jingiatreilang bad ka BJP National Kisan Morcha ka la pynlong ia ka NAMO Kabaddi Tournament kaba nyngkong eh ha ka jylla kaba long ruh katkum ka jingbthah da ka PMO.
Ia kane ka jingialehkai la pynlong ha ki ar jaka, kata ha Sohra Sub-Division, EKH ha ka 20 tarik mynta u bnai ha ka por mynstep bad kaba ar ha Ri Bhoi District ha ka por janmiet.
Ha ka jingialehkai kaba la long ha Sohra la ia don lang ruh u Shyam Shundor In-charge BSF Bholaganj Post kum u Kongsan uba ha ka jingkren u la pynshlur bad ai mynsiem ia ki nongiashim bynta.
Katba na ka liang u Symbud Kongsan u Bah Ekhel Marwein, Principal Ramakrishna Mission Bholaganj u la pynpaw ia ka jingkmen halor ka jinglah ban pynlong ia kane ka tournament bad aimynsiem ruh ia ki nongiashim bynta ha kane ka jingialehkai nangne shakhmat.
U la pynkynmaw ruh ruh ha kane ka jingialang ba kum kane ka jingialehkai ka dei ka sien kaba nyngkong eh ba la pynlong ha kane ka jylla bad ai khublei ia ka managing committee halor ka sienjam kaba ki la shim.
Na ka liang u President ka BJP Meghalaya KisanMorcha, u Bah Ralden Bryan Shabong u la ong, “Ka thong ka jong ngi ka long ban wad ia ki sap ki phong na ki thain ba kyndong bad ban kyntiew ia ki khnang ba kin lah ban kylla long ki nongialehkai ba pawkhmat ha ka jylla bad ka ri hi baroh kawei.
" Kumjuh ha ka tournament kaba la long ha Ri Bhoi la ia don lang ruh General Secretary kane ka district u Bah EvaristMyrching, u President ka BJYM President u Bah  Mewaker Lyngdoh, BJYM General Secretary u Joydeep Ghosh, District President ka BJP Ri Bhoi u Bah Sen Thabah bad u President ka Ri Bhoi District Kissan Morcha u Bah Munim Raja nalor ki president na kiwei pat ki Mandal napoh ka district lem bad ki dkhot jong ka Mahila Morcha.
Ka Seng Federation of Khasi Jaintia & Garo People (FKJGP) East Jaintia Hills District Khliehriat lyngba u kyrwoh khubor ba la phah da u President,Bah D.
H Sumer bad u General Secretary, Bah Emlang Sutnga ki la ai khublei Khrismas basuk bakmen ia ki paid riewngeit khristan bad snem thymmai ba don jingkyrmen da ki jingkyrkhu jong U Blei ha ki kam ki jam, ka kamai ka jih, ka pule puthi, ka shongsuk shongsain ia ki paidbah nongshong Shnong jong ka jylla Meghalaya hi baroh kawei.
Ka sngi Khristmas ka long ka sngi ban kynmaw burom ia ka jingwan longbriew U Jisu Khrist ha ka jingngeit khristan na ka bynta ban pyllait ia ki briew na ka jingteh shah khum ha ki bor jong ka pop bad ban ai ruh ka jingpynim de.
Kumta ka FKJGP ka don ka jingkyrmen ha ka kam sain hima sima lyngba ki nongmihkhmat baieit jong ngi ban ioh ka mynsiem ka jingpynthymmai na ka bynta ban synshar kham bha ia ka jylla jong ngi da kaba pyrkhat ia u duk u suk u kup shiliang sem shiliang ka ban long ka jingkyrmen ia ka pateng ban wan hadien ha bud.
Ban thaw ki lad ki lad ban wanrah ia ki ain ka jingiada ia ka Jaidbynriew rit paid jong ngi da ka pynbor ia ka Sorkar Kmie ban pdiang ia ka ILP bad ban kyntu ban sangeh shwa ka jingpynbor ban shna ia ka lynti reh hapoh ri Khasi Jaintia kat bym pat ioh ia ka ILP ong u kyrwoh.
Ka Sorkar Jylla kala dep siew lut iaka bai bylla ki nongshet ja sngi ne Midday Meal kaba mynta la tip kum ka PM Poshan haduh u bnai Naiwieng 2023.
Ia kane la pyntip da ka Union of Cook cum Helpers PM POSHAN Meghalaya, Shillong haka 23 tarik Nohprah.
La pynpaw ba kane ka dei ka sien kaba nyngkong tam ha ka khana ka PM POSHAN (Mid day Meal), kata naduh u snem 2002 ïa kaba la sdang pyntreikam ïa ka da ka Sorkar jylla Meghalaya ba kin ioh lut iaka bai bylla (Honorarium) mynta haduh une u bnai November (Naiwieng) jong une u snem ’23, kata T.
2000 tyngka tang na ka bynta shiphew bnai ha ka shisnem (T.
1100/ na ka bhah ka Sorkar jylla bad T.
900/ bnai na ka bhah ka Sorkar Kmie) ïa ki Cook cum Helpers PM POSHAN Meghalaya.
Kane kala wan long mynta ka kynti ka dei na ka jingshemphang jong u Swapnil Tambe IAS Director Education & School Literacy bad treikam bad ka jingtreishitom jong ki nongtrei ka PM POSHAN (Mid Day Meal scheme) cell.
Kumta ka synjuk ha ka jingïalam khmat ka Kong Banalis Syiem President, u Samla Jerry A Suting, Kong Gena Nengnong Vice President, Samla Charles Shongwan Asstt General Secretary ban pynpaw iaka jingkmen bad sngewnguh halor kane ka jinglah une u Director bad ki nongtrei ka PM POSHAN ban pynbeit ïa kane rukom siew pisa, ka seng kala khot pynlong da ka jingïalang ha ka 22/12/23 ha kamra pyrkhat kam ka tnat pule puthi ka jylla ban pynpaw ïa ka jingsngewnguh bad burom ïa kane ka jinglah ban pynbeit ïa ka rukom siew pisa sha ki Cook cum helpers PM POSHAN ka jylla.
Kane ka jinglah ban siew tikna ïa ka pisa ka seng ka don ka jingkyrmen bad jingshaniah kaba skhem ïa u Chief Minister ka jylla, ba shisien ba la lah ban pynbeit ban law ïa ka rukom siew ba tikna, te naduh une u bnai Rymphang (February) u snem ban wan ka Sorkar Jylla ka dei ban siew pisa manla u bnai, khnang ban shngaiñ ka jingim ki Nongshetja sngi bad ka longïing ka jong ki kiba don da ki hajar ngut ha ka jylla kiba bun ki dei ki Longkmie ki Kynthei kiba dei tang ki nong ïarap ïa ka Sorkar Jylla ban pyntreikam ïa kane ka PM POSHAN.
Ki khynnah pule naduh ki skul dang rit haduh secondary kin ïoh man ka sngi ïa ka jingbam ba tei ïa ka met bad ka pyrkhat pyrdaiñ ki jong ki namar ki khynnah ha skul ki la long kum ki khun bad khunruid trai ki jong ngi hi ki nongshetja ïa ki, ba kin lah bha ban pule bad ban long ki nongshong shnong kiba sngewtrai kiba don ka jingkitkhlieh bad kamram ïalade shimet bad ka Ri baroh kawei.
Ka Seng ka Kyrmen ba ka Sorkar Jylla kan ai noh da ki tyndong Shetja LPG sha baroh ki kamra Shetja ha skul khnang ba ki dieng kin ïoh ban dang san ban ai lyer ïa ngi ki bynriew ha kane ka jylla.
Contributed.
U MLA barim ka Mawlai u Bah PT Sawkmie haka 23 tarik Nohprah, u la ai khublei kitbok ia ki lai ngut ki khynnah ialehkai karate na Mawlai Nongpdeng kiba la shah jied ban mihkhmat ia ka Jylla sha ka “Kaninjuku National Karate Championship 2023" ka ban long ha Khandala Maharashtra naduh nasuh 29 haduh 31 tarik mynta u bnai.
Kine ki laingut ki kynthup ia ka Barisha Kharbani, Dominica Phidahun Kharbani bad ka Esaranaki Kharjana.
Na ka liang ka Barisha Kharbani kan iashim bynta ha ka ‘individual komite’ jong ka 61kg senior katba ka Dominica Phidahun Kharbani kan iashim bynta ha ka individual kata and komite and team, kata jong ka 42kg sub Junior, katba ka Esaranaki Kharjana kan shim bynta ha ka individual kata and komite and team kata jong ka 40kg sub Junior.
Lah ban pynkynmaw ba ha ka ‘29th State Karate Championship’ kaba la kut dang shen ha kane ka nongbah, ka Barisha Kharbani ka la khur ia ka takma ksiar ha ka team kata, katba ka Dominica Phidahun Kharbani ka la khur ia ka takma rupa ha ka komite bad takma rnong ha ka kata.
Katba ka Esaranaki ka la khur ia ka takma ksiar ha ka kata bad takma rnong ha ka komite.
Na ka liang u Bah Sawkmie u la ai jingiarap ruh da ka song pisa sha kine ki laingut khnang ba kin ioh ban pyndonkam ha ka jingleit jingwan jong ki.
“Nga kitbok ia baroh lai ngut kiba leit shim bynta bad kumjuh kiwei hapoh ka jingialam jong ka All Meghalaya Karate Do Association (AMKDA) ba kin ioh khur ia ka jingjop ha kane ka jingleit iakhun jong bad ba kin wanrah nam bad burom ia ka ri bad ia ka jylla hi ruh baroh kawei," ong u bah Sawkmie.
Kumjuh na ka liang kine ki khynnah kiba la ioh pdiang ia ka jingiarap ha ryngkat kiba haiing ki pynpaw ia ka jingsngewnguh ia u bah PT Sawkmie namar watla um shym la dei shuh u nongmihkhmat hynrei u dang iai bteng ban kyrshan ia ki ha kano kano ka por ba ki donkam.
Ka East Jaintia District Sports Association (EJDSA) ka pynpaw ka jingsngewlem iaka jingkhlad jong i working president I Ma Pdianghun Dkhar naka shnong Moolang.
I Ma Pdianghun Dkhar i la long i general secretary ka EJDSA shwa ban long working president.
Ka jingkhlad jong i kan long ka jingduhnong kaba khraw bha iaka Sports Association bad ruh kiwei ki sports discipline association.
Ka EJDSA wat hapdeng ka jingsngewsih, ka pynpaw iaka jingsngewlem bad ruh ka jingpyntngen sha kiba ha ing ha sem, ka lok bad ki khun ki kti jong i ma Pdianghun Dkhar, ha kum kane ka por.
“Ha U Blei kein, Jingsngewsih kin duh noh".
Ia une u kyrwoh la phah da u general secretary East Jaintia District Sports Association.
U Ma Kyrmen Shylla Myntri Sorkar bad u MLA ka Khliehriat haka 23 tarik Nohprah, ula pyllait paidbah iaka Lucky Draw jong ka Dorbar Dong Lad-Sutnga ka ban sa pyniakhlai ha ka 3 tarik u bnai Rymphang 2024 ha Madan Mutai hajan ka Indoor Stadium, Dkhiah East.
Ha ka jingkren jong u, u la kitbok kitrwiang Ia ka Dong Lad-Sutnga ba ki jingthmu ba bha jong ka kin urlong khnang ba kin dup lah ban trei shitrhem Ia ki kam ba pynbha Ia ka dong ka shnat ban bha ka imlang sahlang.
Ka jingthmu ba kyrpang jong ka dong lynba katei ka lucky draw ka long ban pynmih fund bad ban pyndep Ia ki kam ba kongsan jong ka dong.
Ki prize ha kane ka jingpynkhalai nusip- Lucky Draw: Ka dong ka khot ka wer bad kyntu ia baroh ban ai ka jingkyrshan iaka dong da kaba thied iaki ticket bad ban iawan shaka fete khnang ba ki jingthmu ba bha kin long kiba jop.
U Deputy Commissioner (Supply) East Jaintia Hills District, Khliehriat da kane u kyntu ia baroh ki nongshong iew shonghat bad nongshong dukan ba ki dei ban bud ryntih ia ki jingbthah ba la pynmih, kata ban buh ne wah man ka sngi ia ki jingthoh kiba iadei bad ki dor jong ki mar ki mata ba kongsan hakhmat ki dukan jong ki.
La maham ruh halor kano kano ka jingdie palat ia ka dor ne ka jingleh thok ia ka dor ba la print ne (Maximum Retailed Price) jong ki mar ki mata ba kongsan, kata la ki dei kiba la la song ne ki bym song la khang pyrshah bad dei ruh ban ai da ki cash memo kiba biang sha ki nongthied nongpeit bad ym tang ha i kot lyngkhot.
Ka jinglum thup ne ka jingpyniaid iew beain ia ki mar ki mata ba kongsan la khang pyrshah.
Baroh ki nongkhaii bar jylla ki dei ban don ia ki laisen khaii kiba treikam bad kiba la ioh na ki bor sorkar ba dei khmih.
Nalor kata la kyntu ruh ia ki nongdie kiba buh ia ki mar bam mar dih ki dei ban don ia ka FSSAI laisen kaba treikam kaba la ioh na ka ophis jong ka Tnat Food Safety Officer, East Jaintia Hills District, Khliehriat.
Shuh shuh la kyntu ruh ia ki nongshong iew ba ki dei ban pdiang ia ki pisa khutia, bad lada lap ia kiba pynkhein ain bad ialeh pyrshah yn shim ia ka jingpynshitom katkum ki kyndon ain.
Ka ophis District Rural Development Agency, West Jaintia Hills District, Jowai, haka 22 tarik Nohprah ka la ioh ban plie ia kawei ka iing bala shna lyngba ka scheme PMAY-G ha ka shnong Moosakhia kaba don hapoh ka Amlarem C&RD Block, West Jaintia Hills, ia kaba la aiti noh sha ka Kong Solbi Suting naka shnong Moosakhia.
Ia kane ka programme la pyniaid da u G Mylliem, Block Development Officer, Amlarem C&RD Block.
Ha kaba u la ai ruh iaka jingkrenpdiang bad jing ai khublei ia baroh ki ba ia don lang ha kane ka programme.
La ioh ruh iaka jingduwai na u Lewis Bareh, Rangbah Balang jong ka Balang U Blei na ka shnong Moosakhia.
Ha kane ka programme la ioh iaka jingkren na u Waheh Shnong Moosakhia Deimon Suting, na u FB Basan Additional Deputy Commissioner & Project Director, West Jaintia Hills, na U Father Manbha Pakem bad na u kongsan jong kane ka programme Shri B.
S.
Sohliya, Deputy Commissioner West Jaintia Hills District.
U kongsan ha ba ai jingkren U la ai khublei ia ka DRDA team bad ka Block Development Office Amlarem baroh kawei kiba la trei shitom ban pyndep ia kane ka iing kaba don san kamra.
U la ong ruh ha kine ki sngi, ngi iohi iaka jingiashun jingiakulmar bad jingiakynad ha baroh sawdong sawkun, hynrei mynta hangne ngi iohi iaka jingkyrmen bad jingiatiplem para briew, ha kaba lyngba ka jingiatylli lang jong ki briew sorkar, ki nongshong shnong bad ki VO, Self Help Groups (SHGs) jong ka shnong Moosakhia la lah ban pynlong ia kane ka iing.
Kumta, U la buh ka jingkyntu ia baroh ban iai bteng ia kane ka kam babha.
La ioh ruh iaka jingkren na ka Kong Solbi Suting, ka nongioh myntoi na PMAY-G ha kaba ka la pynpaw iaka jingsngewnguh haduh katta katta ia ka sorkar bad baroh ki ba ia don bynta ban pynioh iaka iing kaba la long shisha kum ka jingai sngewbha Christmas iaka longiing jong ka.
La ioh ruh iaka Poem recitation na ka liang ka VO (Village Organisation) jong ka shnong Moosakhia, ka jingrwai na Kamwakwah Muksor bad na ki staff jong ka DRDA.
La ai ka jingkren ai khublei da ka Kong Sammaia Lato, ITP PMAY-G.
Ka Khristmas ka dei ka aiom kaba kyrpang ia ki Kristan ha kaba ki kynmaw ia ka jingwan longbriew u Jisu Krist sha kane ka pyrthei.
Kum ka dak ka jinglekmen ha kum kane ka aiom, sa shisien pat ka Jaintia Hills Development Society (JHDS) ryngkat ka jingiatreilang bad ka Khublei Germany ka la pynlong ia ka prokram lehkmen Krismas bad ki khynnah kiba wan na ka longing baduk.
Ia kane ka prokram la pynlong ha ka Ophis treikam jong ka JHDS kaba don ha Lumbihsyntu, Mimyntdu West Jaintia Hills District ha ka 22 tarik u Nohprah 2023.
Kumban shu pynkynmaw, ka JHDS ryngkat bad ka Jingiatreilang bad ka Khublei Germany ki la ai jingiarap ia ki khynnah kiba don jingduna ha ka ioh ka kot da kaba pynshongskul ei naduh class I haduh class XII, bad mynta u snem ki la don haduh 134 ngut ki khynnah kiba ioh jingmyntoi na kitei ki ar tylli ki Seng.
Ia ka prokram ha kane ka sngi la pyniaid da u Bah Denis Kurkalang, Coordinator ka JHDS ha ka jingiadonlang u Director ka JHDS u Fr.
Manbha Pakem nalor ki staff bad ki dkhot ka JHDS.
Hadien ka jingialang ba lyngkot la don ruh ka jingot ia u Cake Christmas bad sam ruh ia ki jingai sngewbha sha ki 134 ngut ki khynnah kiba wan na ka longing baduk.
Ha ka bakut jong ka prokram la ioh ruh ia ka jingrwai pynbyrngia da u Kaitor bapawnam ka Jylla u Bah Banker Kharkongor.
Ka Woodland WK Hospital, Sabahmuswang, Jowai, kala jam pat sha uwei u mawjam ba tang hapoh 3 lai snem ka jingshakri jong ka, kala ioh iaka jingithuh na ka National Accreditation Board for Testing and Calibration Laboratories (NABL) ha kaba iadei bad ka jaka test snam ka jong ka, ba ka long kaba bit kaba biang kaba lah ban shem iaki jingpang haka por kaba biang bad ban ai jingiada naka jingpang bad kiwei kiwei.
Kumban shu pynkynmaw ka Woodland WK Hospital kaba la sdang u Dr.
Werlok Kharshiiing kala sdang ban ai jingshakri iaka rilum Jaintia naduh 15 tarik Nailur 2020.
Ka la ioh ruh iaka jingiathuh na ka National Accreditation Board for Hospitals & Healthcare Providers (NABH) ha u snem bala dep.
Ka NABL haka 24 tarik Naiwieng 2023 katkum ka LAB-ID NABL/M-3987 kala pynpaw ba ka sngewkmen ban pyntip bala ai ka jingmynjur ban ithuh ne accreditation iaka Woodland WK Hospital ha kaba iadei bad ka ISO 15189:2012.
Kane ka jingithuh kaba ka Woodland Hospital ka la ioh pdiang, ka long ha kaba iadei bad ka jinglah ban pynbiang halor ka jingleh ia ki test iaka snam, kata kum ha ka “Clinical Biochemistry, Clinical Pathology bad Hematology.
Kane ka Accreditation Number MC-6140 kan treikam naduh  23.
11.
2023 Ka dei ka jingkitkhlieh jong ka Laboratory ban bud ryntih iaki kyndon aiñ jong ka sorkar, ka iingbishar bad ki bor dei khmih katkum ki jingdonkam naka por sha ka por.
Kum ka laboratory kaba la ioh jingithuh, ka Laboratory ka dei ban pynthikna ban bud beit ryntih ia ki kyndon ba la buh kumba la kdew ha ka  NABL 131 ha baroh ki por kiba kane ka jingithuh ka dang bteng ban treikam.
Ka Shillong Press Club (SPC)  ka pynpaw ka jingsngew kyndit bad sngewsih jur halor ka jingkhlad noh jong uwei u dkhot ba la rim jong ka u Bah Ronaldstone Syiem.
Ka SPC ka pynpaw ruh ba u Ronald u dei u briew uba sngewtynnad uba trei minot bad u nongthoh khubor uba shlur na ka thain West Khasi Hills bad uba dei ruh u correspondent ba nyngkong eh jong ka kotkhubor English Daily na ka thain, ka Shillong Times.
Nalor kata u dei ruh uba noh synniang shibun na ka bynta u Kotkhubor Kynjatshai bad ka All India Radio mynta lah kumba 15 snem ei ei.
Nalor kata u dei ruh iwei na ki dkhot uba kloi ban iarap lem ia ki para nongthoh khubor kiba leit jngoh sha ka thain na ka bynta ban lum khubor bad ban wad jingtip.
U Ronald barabor u ju pynlut tam ia ka por ban btin lynti bad ban iarap ia ki nongthoh khubor shapoh ka thain, bad ka kamram bam jong u ka long kaba la khreh ban ap lypa ia kiba kum kine ki nongwan jngoh, kata la ki wan na kino kino ki jaka.
Kumta kane ka jingkhlad ba kyndit jong u Bah Ronald ka la wanrah ka jingsngew thylli hapdeng ki para nongthoh khubor khamtam na ka thain West Khasi Hills namar ki la duh noh ia u dkhot ba shitrhem bad uba kloi ban iarap lem ha kine ki snem kiba la leit noh.
Ka Seng ka phah ruh ka jingsngewlem sha kiba haiing hasem jong u Bah Ronald khamtam sha i kurim jong u I Kong Baailang Lyngdoh Nonglait bad u khun jong u, u Lathan Lyngdoh Nonglait bad ba U Blei un ai ia u ka jingjahthait kaba shijunom bad bad un pyntngen ia ka iing ka sem ka jong u.
Na ka liang ki nongtrei ka Jaintia Hills Autonomous District Council (JHADC) hapoh ka lama jong ka JHADC Staff Association ha ka 11 tarik mynta u bnai ki la ujor syndon da ka contempt of court pyrshah ia ka JHADC bad ia ka Sorkar Jylla namar ka jingbym pyntreikam ia ka hukum jong ka iingbishar Meghalaya High Court ban pyllait noh ia ka tulop jong ki hapoh ka hynriew bnai, kata naduh u bnai Lber mynta u snem.
Lah ban pynkynmaw hangne ba ka Meghalaya High Court ha u bnai Lber mynta u snem u haka jingshim bishar ia ka jingmudui jong ka JHADC Staff Association pyrshah ia ka Sorkar Meghalaya bad ka JHADC ka iing bishar kala pynmih iaka hukum.
Ka iingbishar ka la hukum ia ka Sorkar ba kan pyllait noh ia baroh ka pisa kaba dang sahteng bad jingioh lum khajna sha ka JHADC hapoh ka hynriew bnai, bad ha kajuh ka por ka la hukum ruh ia ka JHADC ba kan siew dep ia ka tulop jong ki nongtrei hapoh ka hynriew bnai.
Ka jingap khmih lynti kaba haduh hynriew bnai kynthih jong ki nongtrei ka JHADC ka la kut noh khlem jingseisoh ha une u bnai Risaw ba la dep namar na ka liang ka Sorkar jylla kumjuh na ka liang ka JHADC kim shym la pyntreikam ia katei ka hukum jong ka iingbishar.
Hapdeng jong kine ki hynriew bnai kiba la dep, ki nongtrei ka JHADC ki la pynlong da ki jingiakhih kiba jai jai kiba la bteng haduh lai sien ban kyrpad ia ka sorkar bad ki bor ba dei khmih ba kin pyllait noh ia ka tulop ka jong ki.
Ka High Court ka la pynlong ia ka hearing kaba nyngkong halor ka contempt petition ba la ujor da ka JHADC Staff Association ha ka 19 tarik une u bnai Nohprah.
Watla katta namar ka jingbym don advocate(s) na ka bynta ka Sorkar bad ka JHADC, kumta ruh ka iingbishar kan sa pynsngew biang ia ka rai ha ka 6 tarik u bnai Rymphang 2024.
Ha kawei pat ka bynta, ki nongtrei ka JHADC ki la ioh khyndiat ban pynhiar mynsiem hadien ba ka Executive Committee ka la pyllait ia ka tulop jong ki haduh u bnai Iaiong mynta u snem.
Mynta ki la hap ban ap na ka bynta ka jingpyllait noh ia baroh ka tulop kaba dang sahteng jong ki naduh u bnai Jymmang mynta ka snem.
Ar ngut ki samla ialehkai martial arts ka Jylla, u Blaseibok Kharbuli bad Pynnehbor Mylliemmngap kila ioh khur takma rnong (bronze) ia Ri India na ka lympung ialehkai IFMA Senior Muaythai World Championship 2022 kaba long ha Abu Dhabi naduh ku bnai Jymmang 26 tarik haduh Jylliew 4 tarik.
U Blaseibok, ula iakhun na ka kyrdan Under-23 male haka jingkhia kaba 48 KG bad u Pynnehbor Mylliemngap haka kyrdan Senior Male Elite 48 KG.
La iathuh ba kine ki ar ngut kila ialehkai bha ha kane ka lympung bah ka ialehkai Muay Thai bad kila lah shisha ban pynpaw iaka sap ialehkai ba tbit jong ki ha kane ka jait ialehkai wat la ki wan na kane ka jylla kaba ym pat paw bha kane ka jait ialehkai.
Kiwei kiwei ki nongialehkai kiba mihkhmat iaka ri kila ialehkai bha, hynrei kim shym la ioh iaka jingjop.
Na kane ka lympung ka Thailand kala ioh 5 tylli ki takma ksiar, 4 rupa bud sa ka United Arab Emirates kaba ioh khur mar 4 takma ksiar bad rupa bad 3 ka rnong.
Ka Malaysia kala wan haka kyrdan kaba lai hadien ba ka ioh khur 4 ka takma ksiar, kawei ka rupa.
Ka ri India kala wan haka kyrdan kaba 35 na padeng ki ri kiba iakhun ha kane ka lympung.
Ka lympung ialehkai Badminton, ka Inter School Badminton Tournament 2022 kaba pynlong da ka West Jaintia District Badminton kala poi noh sha ka kut haka sngi Saitjain ha Indoor Hall jong ka Dorbar Shnong Chutwakhu Jowai.
Kane ka lympung kaba 4 sngi lynter, kaba la sdang naduh ka 1 tarik u bnai Jylliew la wan ban iahsimbynta da ki 138 ngut ki khynnah ialehkai na ki 16 tylli ki skul kiba kynthup na sor Jowai bad Shangpung.
Ha kane ka lympung bun ngut ki khynnah skul kila ïoh ka lad ban pynpaw pyrthei ïaka sap ba tbit bad ba nylla jong ki wat la kila shah rem ha ki jingiakhun.
Wat hadien bala hap ban pynsangeh ar snem ia kane ka lympung na ka daw ka jingwan lyngshop ka khlam COVID-19, hynrei kam shym la theh umpjah iaka jingangnud bad ka jingthmu jong ka WJDBA kaba ialeh ban kyntiew ia kane ka kam ialehkai hapoh ka District namar ba ki sap kaba kyrpang bad ba tbit ki khynnah ki bun byllai bad ki don napdeng ki khynnah ba wan iashimbynta bad khlem pep lada ki ioh ka jinghikai kaba paka ki lah ban iabeh bad iakop ha ki lympung kiba kham heh.
Ki jingiakhun baroh ha kane ka lympung kila kynjoh haduh 202 tylli ki jingiakhun bad ki kyrdan ki kynthup iaka Under-13, Under-15 bad Under 17.
Ki jingiakhun ki kynthup iaka jingiakhun para marwei (Singles) bad mar arngut (doubles) kynthei bad shynrang.
U kongsan ba wan ban sakhi ia kane ka lympung dei u ma L Lyngdoh, Joint Director School Education and Literacy, West Jaintia Hills District haka jingiadonlang u ma JM Pohsngap Retd.
Officer ka tnad kam khlaw uba long ruh u president ka WJDBA, ma EMH Passah Working president WJDSA nalor kiwei kiwei.
Kine harum ki long ka resol na ka jingiakhun final: Under 13 Boy’s Single Teidamei Sungoh uba na ka Jowai Public School ula pynliem ia u Wanki Pakyntein Government Boys’ HSS Jowai da 21-19, 21-17 Under 13 Boy’s Doubles Jiedmitre Kyndiah bad Riang Fermitre Bareh kila pynliem ia u Ewansa-oo Sumer bad u Jesaia Thiate  da 21-9, 21-10.
Baroh saw ngut ki khynnah ki dei jong ka skul Jowai Public School Under-15 Boy’s Singles Salonbhami Suchiang ba na ka Lummuroo SS Shangpung ula pynliem Lechan Suchiang uba mihkhmat naka juh ka skul da 21-13, 10-21, 15-21.
Under 15 Boy’s Doubles Lechan Suchiang Nihipaia Suchiang na ka Lummuroo SS Shangpung kila pynliem ia u Iar I tre Kyndiah bad u Eabhami Bareh ba na ka North Liberty HSS da 21-11, 21-15 Under 13 Girl’s Singles Dabiang Sakani Lyngdoh na ka North Libert HSS kala pynliem iaka Aureliana Passah jong ka KJP HSS da ka 21-12, 21-11 Under 13 Girl’s doubles Dana Angelika Phyllei bad ka Roviancy Chullai ba na ka Che Star School kila pynliem iaka Shida Phawa bad Ewadaemi Phawa jong ka  Jowai Public School da 20-19, 22-21 Under 15 Girl’s Singles Nami Dakahi Nongpluh KJP HSS kala pynliem iaka Dabiang Sakani Lyngdoh ba na ka skul North liberty HSS da 21-18, 21-12 Under 15 Girl’s Doubles Ka Namidakni Nongpluh bad ka Aurelia Passah KJP HSS kila pynliem iaka Dabiang Sakani Lyngdoh Knomika Shylla ba na ka North Liberty HSS da 21-14, 21-10 Under 17 Boy’s Singles Banshan Lamare ba na ka Khatarnor UP School, Shangpung ula pynliem ia u Hownipaia Sutnga ba na ka Lummuroo SS Shangpung da 21-10, 21-18 Under 17 Girl’s Singles Alvinia Kma jong ka North Liberty HSS kala pynliem iaka Grace Lalbiakhlui ba na ka Adventist HSS da 21-15, 21-19 Under 17 Boy’s Doubles Lechan Suchiang bad u Salonbhami Suchiang kiba na ka Lummuroo SS Shangpung kila pynliem ia u Rohan Tiwari bad u Chamnahring Pashel Adventist HSS da 21-14, 21-14 Under-17 Girls Doubles Dabiang Sakani Lyngdoh bad ka Alvinia Kma jong ka North Liberty HSS kila pynliem iaka Vanlalhruitluangi Colney bad ka Grace Lalbiakhlui Adventist HSS da 21-19, 21-11.
Kum shibynta ban rakhe iaka World Environment Day (WED), ka Sein Khynroo Dorbar Chnong Khimusniang kala pynlong iaka jingthung dieng ne ka Tree Plantation bad kala lah ban thung haduh 105 tynrai ki dieng haka sngi Saitjain.
Ia kine ki dieng la thung hapoh u pud u ang ka shnong.
Shuwa ban thung iaki dieng la don ka jingialang kaba lyngkot kaba long ha madan basketball ka Khimusniang haka jingpyniaid u Chairman Sein Khynroo Dorbar Chnong Khimusniang, u Khrawbor Bang haka jingiadonlang u Waheh Chnong, Dorbar Chnong Khimusniang, u ma A Lamare kum kongsan, u Assistant Waheh Chnong, u ma JM Pohsngap kum symbood kongsan bad ki dkhot ka Sein Khynroo Dorbar Chnong Khimusniang.
U Ma Lamare ula iathuh ba 50 snem mynshuwa ka Theme WED kalong ‘Only One Earth’ bad kane ka kdew ba United Nation ka sngewkhia bad pynpaw ruh ba ka don tang kawei ka pyrthei wat la ngi im hala ka jong jong ki ri.
Ula ong ruh ka jingrakhe iaka WED ka dei ban ialap ban pynsngewthuh kumno ban tyngkai iaki lai phew jingthaw ha ka sla pyrthei.
U Waheh Shnong ula ai ka jingiaroh iaka Sein Khynroo Dorbar Chnong Khimusniang kaba la shim iaka sienjam ban thung iaki dieng ban wanrah iaka jingjyrngam ka shnong ka thaw.
Ka United Democratic Party (UDP) Raliang kala jied iaki nongkitkam jong ka na ka bynta ban pynkhlaiin iaka party ha 3- Raliang Constituency haka sngi Saitjain.
Ia ka jingialang la pynlong haka iing dorbar ka shnong Phramer haka jingialang kaba pyniaid da u Michael Sayoo, Adviser UDP West Jaintia Hills.
La ioh ka jingkren lyngkot na u Waheh Shnong Phramer, Lomris Lyngdoh MDC Muthlong Sohkymphor, Ma J Treilang Suchiang MDC Shangpung, Ma.
Shemhok Garod Ex-MDC, Ma Justine Phawa, Ma Seril Shyrmang.
Ki nongkitkam ka UDP Raliang ki kynthup ia u President ma Michael Sayoo, Vice President Ma Rilan Syntem bad u Ioki Suchiang, Secretary Ma Shemhok Garod, Assistant Secretary Ma Leki Suchiang bad u Treasurer Ma Lomris Lyngdoh MDC.
La jied ruh iaki executive member haduh 16 ngut.
Ka Voluntary organization (VO) jong ka shnong Ïalong kaba kynthup ïaki 29 ki Self Help Group (SHG) kiba don hapoh kane ka shnong kila rakhe ïa ka World Environment Day da kaba pynkhuid ïa ki lynti ki syngkieng jong ka shnong.
Haba kren lamkhmat ha ka jingïalang bap lie ïa kane ka jingpynkhuid shnong, ka kong Sngi Dkhar kaba long ka President jong kane ka VO kala ong ba ha ki snem kiba la lah ruh ka VO ka ju pyndonburom ïa kane ka sngi da kaba thung dieng hapoh ka shnong, hynrei ha kane ka kynti kila rai ban pynlong da ka jingpynkhuid shnong.
Kala ong ruh ba ka VO mynta kala ïaid shakhmat bad ki kynthei hapoh jong ki SHG bad ki VO ki long kiba shlur ban pynïaid ïa ki kam jong ki seng jong ki.
Ka Rita Phawa kaba long ka Secretary jong ka VO haka shnong Ïalong haka jingkren pdiang sngewbha jong ka, kala ong ba ka VO kala ju pynlong hi ïa ki prokram pynkhuid shnong mynshuwa ruh bad ka kyntu ïa ki kynthei ba kin ïatrei khambha namar kane ka sngi ka long kaba kyrpang.
Haka jingkren kum u kongsan ha kane ka sngi u Dr H.
H.
Mohrmen ula pynkynmaw ba ka jingpyndonburom ïa ka WED kaba la sdang haka snem 1972 kala dap 50 snem mynta u snem.
Wat la sanphew tylli ki snem kila ïaid ruh hynre ka jingdawa ban pynneh pynsah ïa ka mariang ka dang neh hi kumjuh.
Ula ïaroh ruh ïa ka VO na ka bynta ki kam jong ka bad u pynpaw ïaka jingsngewkmen khamtam haba u ïohi ba ki kynthei hapoh kane ka shnong kila long kiba shlur wat ban ïalam ïa ki miting paidbah.
U ong ba kane ka dei kata kaba ki ong ha ka ktien phareng ka ‘empowerment’ ne ka jingpynkup bor ïa ki kynthei.
U kyntu ïa ki SHG ba kin long kiba ïatylli, kiba skhem jingmut bad khamtam kiba shai ha ki jingkheñ jingdiah khnang ba ki seng jong ki, kin ïaid shakhmat bad nangroi.
Hadieng jong ka jingïalang plie ïa kane ka jinglehkmen WED, ki kynthei kila ïa mih paidbah bad pynkhuid ïa ka shnong da kaba sdang naka ïngdorbar jong ka shnong hi.
Nalor ki dkhot jong ki SHG ki don ruh ki dkhot jong ki Producer Groups (PG) kiba la wan ban ïashim bynta ha kane ka jingpynkhuid shnong.
U MLA jong ka 3- Raliang Constituency u Ma Comingone Ymbon ula ong ba um sngew ïahap iaka jingpynjlan rta haduh 37 snem na bynta ban aplai ïaki kam sorkar haka Jylla.
“Kane ka jingpynjlan rta na ka 32 shaka 37 snem kaba la mynjur da ka sorkar MDA kan pyntlot pynswai iaki samla kiba la nang stad ban wad kam jam bad kin shim sting ban ialeh kam hadien bala pyndep iaki kyrdan pule degree haka rta kaba 24-25 snem," la ong u Ma Comingone haba kren haka jingrakhe World Environment Day bad ka jingsdang ka Soil iaka prokram thungdieng ha Shangpung haka sngi Thohdieng.
“Kane ka dei ka jingsngew shimet jong nga namar ba ka rta 24-25 snem ka dei ka rta kaba ih iaki samla ban wad iaki kam ki jam ban ieng hala ka jong ka kjat," la ong ma Coming bad bynrap ba ka kam sorkar hapoh ka Jylla ka long kaba duna, katba ki nongiakhun pat ki bun byllai bad lada ki samla ki ap sah haduh ban da poi ïaka 37 snem wat ba kin trei kin ktah ruh ki la tlot.
Ka ophis u Divisional Soil and Water Conservation Officer, West Jaintia Hills District kum shibynta ban rakhe kynmaw burom iaka Mei Ramew ne ka World Environment Day kala sdang iaka prokram thung dieng ne ka Afforestation jong ka ha madan Hula Moosyiem, Shangpung haka sngi Thohdieng.
Kane ka prokram thung dieng kalong halor ka phang “Only One Earth" (Living sustainably in harmony with nature).
U Ma T War, Divisional Soil and Water Conservation Officer, ula ïathuh ba sorkar Jylla ka buh thong ban thung dieng haduh 2 hajar hectare ha baroh kawei ka Jylla bad ha West Jaintia Hills District la buh thong ban thung dieng haduh 185 hectare.
U Ma Comingone Ymbon, MLA ka thain Raliang haba kren kum u kongsan ula kren bynñiaw halor ka jingjulor ka sawdong sawkun ka mariang.
Ula ong ki khlad ki btap kila syllen bad duh noh na ka jingth mar pohkhyndew, ka jingpom pathar iaki dieng bad ka jingthang iaki lum ki wah.
“Ka jingitynnad ka sawdong sawkun ka mei ramew kala duh noh ha kaba ki um ki wah kila julor bad kylla bih na ka jingtih mar pohkhyndew bad ka jingbret pathar iaki jaboh jabain," la ong u ma Coming bad ula ong ruh ba ka por kala dei eh ban kyndit bynriew bad ban jur ia u paidkar ban tyngkai iaka jingbuh jingsat ka mariang ban myntoi u pateng ban wan da kaba pynmlien ban thung bujli bun tylli ki symbai ne tynrai dieng lada pom ïa uwei u dieng.
Ula kyntu ïa baroh ki nongshong shnong ban long ki nongpahara ne ki volunteer ban iakhun ban pynneh pynsah ïaka sawdong sawkun ka mariang.
Kiwei kiwei kiba kren ki kynthup ia u Dolloi Elaka Shangpung Chanki Langbang uba long kum u symbud kongsan, u Bah L Sohlang AS&CWO, waheh shnong Moosyiem u Ma Richardson Langbang nalor kiwei kiwei.
La pynphuh pynphieng ïa kane ka sngi da ki jingrwai na ka Presbyterian Higher Secondary School Shangpung, Shlem Ki Sur Tynre Shangpung.
La sam khusnam shaki skul kiba la jop haka jingïakop thoh Slogan.
Hadien ka jingïalang u kongsan ryngkat ki ophisar ka tnad ki shim bynta haka jingthung ïaki tynrai dieng.
Ka Kiang Nangbah Government Higher Secondary School, Jowai kala snohktilang ban iashimbyta haka jingrakhe iaka World Environment Day (WED) haka sngi Thohdieng.
Ka phang pdeng jong ka WED mynta ka kynti ka long “Only one Earth".
Ki khynnah skul jong kane skul kila pynlong iaka jingthung dieng ha phyllaw kane ka skul ha Mynthong, Jowai.
Ha kane ka jingiathung dieng bad ka jingialap ban pynsngewthuh kumno ban tyngkai iaka jingbuh jingsat ka mariang la iadonlang ka vice principal Kong Nangroi Bthuh ha ryngkat bad ki nonghikai kiba kynthup iaka Kliss Rymbai, Emidaka Pasweth bad u Iakitboklang Sten.
Ka kong Bthuh haba kren kala ong ban ioh iaka lyer kaba khuid bad ka met ka phad kaba koit ka khiah kaba kongsan kaba ngi dei ban leh ka long ban pynneh pynsah iaka jingkhuid jingsuba bad ban ai ka jingiada iaka mariang.
Kum shibynta ka jingpyrshang ban wad ki lad ki lynti ban tem ïa ka jingeh kaba ïadei bad ka ñut haka shnong Jowai, ka Jowai Municipal Board hapoh ka jingïalam jong u Chairman jong ka u ma LD Lakiang kila ïalam ïa ki nongïalam shnong sha ka Waste Recover Centre jong ka shnong Umpling, Shillong.
Haka jingkren lamkhmat u ma Wompher Shadap Capacity Building Specialist, SBM Urban PMU, Urban Affairs Department ula batai shaphang kane ka Waste Recovery Centre kaba la pynïaid daka dorbar shnong Umpling.
U ma Shadap ula ong ba kane ka dei ka nuksa jong kata ka decentralization of waste recovery ne waste management kaba ki shnong ki lah hi ban leh hala ki jong ki jong ki shnong.
U ong ba ka shnong Umpling ka don kumba 2300 tylli ki longing bad ki pynmih kumba san ton ka ñiut man ka sngi bad na kane sawphew naka shispah ka dei kaba pyut (biodegradable), Khatsan percent pat kaba lah ban pyndonkam biang (reusable) bad laiphewsan naka shispah pat ka dei kaba lah ban pynkylla thymmai biang (recyclable).
Ula pynshai ruh ba ka aiñ kam shah ban shu bret ïa ka ñut kaba pyut ne kaba lah ban meh ding wat ha ki jaka theh ñut ruh.
Kumba ka long mynta ha kane ka centre ki dang leh tang ïa kaba pynkylla sboh ïa ka ñiut kaba pyut kaba mih na ka shnong Umpling bad u ong ba ka kam ka suk namar ba ka shnong kala don lypa ïa ka rukom ba ki nongshong shnong ki pynïakhlad ïaka ñiut naduh ïing hi.
Kaba phylla ka long ba wat la kane ka jingpynkylla sboh ïa ka ñiut la leh hangne hi da kata kaba ki ong ka vertical composting, pynban ka khlem pynmih pat kano kano ka jingsma ruh.
Naka liang jong u Banbhalang Diengdoh uba long uwei na ki samla ba pyntrei ïa kane ka kam ban pynkylla sboh ïaka ñut ha kane ka centre, ula batai shaphang ka rukom kaba ki leh bad kumjuh ruh ki kynja dawai kiba ki pyndonkam.
Ula ong ba baroh ki dawai kiba ki pyndonkam kum ka Lacto Acid Bacteria (LAB), u Indigenous Microorganism (IMO), ka Fish-amino acid, ka oriental herbal nutrient (OHN), fermented plant juice (FPJ), fermented fruit juice (FFJ), bamboo vinegar bad kiwei kiwei ki dei kiba ki shna hi.
U Dr HH Mohrmen naka SURE uba la don bynta bad ka JMB ha kaba wad ki lad ki lynti ban weng ïaka jingeh kaba ka shnong Jowai ka ïa kynduh ha kaba ïadei bad ka ñut, ula ong ba ka JMB ha ryngkat ka jingïatreilang bad ki seng kum ka SURE bad ka Young Minds Collective kila ïa kynjoh ktien ruh ba ki kompani na ka Bangalore ka Saahas Zero Waste ban ïarap ha kaban pynjem ïa kane ka jingeh.
Naka liang jong ka JMB bad kine ki seng kila pynkhreh ban pynlong ïa ka jingleit ai jingpynshai ha kaba ïadei bad ka jingdonkam jong ka jingpynkhlad ïa ka ñut nala ïng ha baroh kawei ka sor Jowai.
Naka liang jong u LD Lakiang uba long u Chairman jong ka JMB ula pynpaw ïa ka jingsngewnguh ïa ki nongtrei jong ka Swachh Bharat Mission Urban jong ka Urban Affairs bad ki Waheh Chnong na ki shnong bapher bapher ha Jowai kynthup ïa u ma Alan Niangty u President ka Synjuk ki Waheh Chnong, Jowai.
U kyrmen ruh ba kane ka jingleit peit ïa kane ka centre pynkylla sboh ïa ka ñiut kan ïarap ban plie ïa ki jingmut jong kiba ïadon lang.
Ula ai khublei ruh ïa ki seng kiba la ïatreilang bad ka JMB na ka bynta ban pynjem ïa kane ka jingeh.
Nalor ki nongtrei jong ka JMB kaba kynthup ïa u ma S Amse, Junior Engineer, u H Passah Assistant Engineer, kiwei pat kiba ïadonlang ha kane ka jingïakynduh ki dei ka Larisa Mary Lakadong IEC Specialist SBM Urban Urban Affairs Department, Shillong, u ma Ajoy Lywait Waheh Chnong Tympang Iawmusiang, u ma Chaniah Huwa naka shnong Tyndowapung, u Job Kawlni naka Seven Day Adventist University bad kiwei kiwei.
Ka surok bah National Highway 6 ne ka surok Shillong Jowai Silchar kala wanrah ka jingeh kaba khraw iaki nongleit nongwan bad ka jingsahkut kali kaba jur khlieh la ka sngi bun bun kynta.
Kane ka surok bah naduh na Mynkre, Sonapur ter ter haduh Ratacherra bad Malidor kadei ka surok kaba jur bha ka jingtwa khyndew.
Dangshen ka jingjur u slap kala wanrah ka jingtwa surok kaba jur bad kala wanrah iaka jingkhapngiah bad jingjulor ka surok.
Ka Khasi Student Union (KSU) Narpuh Circle halor kane kala pynpaw ka jingsngewkhia kaba jur namar ba NHAI kam pat lah satia ban pynjem iaka jingeh u paidbah ba iaid ba ieng na kane ka surok bah.
“Haduh mynta ka NHAI kam pat lah satia ban pynkhuid iaka surok bad kala wanrah iaka jingsahkut kali khlieh la ka sngi," la ong u president ka KSU Narpuh circle Phanuel Tongper kiba la jurip iaka surok haka sngi Balang naduh Mynkre haduh Malidor.
Ula ong ba ka NHAI kala pyndonkam tang ar tylli ki JCB ne ki puh shilum ban pynkhuid iaka surok, bad kane kala buh jingeh iaka iaid ka ieng ki kali.
“Ka NHAI kam shym la maramot satia ïaki jaka ba sniew ka surok kiba dap da ki thliew ki syar ha shilynter ka surok bah bad kam long kaba shngain iaki kali kit mar bad ki kali rit ban iaid ha kane ka surok," la ong une u nongialam ka KSU bad ula kyntu iaka bor synshar district ban shimkhia ban pynjem ia kane ka jingeh u paidbah ba iaid lyngba kane ka surok bah.
Kum shibynta ka jingrakhe iaka taiew pynneh pynsah iaka sawdong sawkun jong ka mariang ne ka Environment Week, ka Wapung C&RD Block kala sdang iaka Amrit Sarovar Mission ne ka mission ban pynkhie im iaki um ki wah haka shnong Rangad, East Jaintia HIlls District haka sngi Palei.
Haba sdang ia kane ka mission Amrit Sarovar la pynlong iaka jingthung dieng haudh 200 tynrai haka jingiadonlang u Abhilash Baranwal, IAS, Deputy Commissioner, East Jaintia Hills District, Dr.
T.
Shylla, BDO Wapung C & RD Block, SHGs bad ki khynnah skul.
Shuh shuh la plie paidbah ruh iaka jaka pynlang um bad ka jaka saitjain kaba la pyntrei lyngba ka skim MGNREGS kum shi bynta ban rakhe iaka Water Conservation Day.
La pynbna ruh ba la jied iaka Wahsarang VEC ban ban shna iaka Community Nursery bad u DC ula aiti iaka work order sha ki nongialam VEC bad la thung ruh 200 tynrai ki dieng.
Haka shnong Mutong lyngba ka VEC jong ka shnong la thung 100 tynrai ki dieng cherry blossom.
Ka lympung bah ialehkai athletic ki skul ka jylla ba  tip ia ka kum ka State Level Chief Minister Inter School Athletic Meet  2022 ka la poi noh sha kaba kut mynta ka sngi Palei jong ka taiew, bad ha kaba kut jong ka sngi, ka nam lahduh la ne overall champion la ioh ban rah ia ka da ki khynnah skul jong ka North Garo Hills District.
Ha lyndet ka jinglah ban ioh rah ia kane ka nam ba khraw tam jong kane ka lympung ia ka kynhun ialehkai ka North Garo Hills District ka la wan hadien ba ka ki rang bad thei ialehkai jong kane ka distrik, naduh ka sngi ba nyngkong ka jingwan ban iashim bynta ka jong ki sha kane ka lympung, la lap bad iohi shai kdar ia katta ka jingkut jingmut, ka jinglen lade bad aiti met bad mynsiem jong baroh ki nongialehkai ha baroh ki jait jingialehkai kampher lada dei ha ka liang ka track ne ka field event.
Ha kaba kut jong ka sngi, u soh ka jingtrei shitom ia kane ka kynhun ka wan ba kan mih paw da ka jinglah ban ioh ban khur  11 tylli ki takma ksiar, 6 tylli ki takma rupa bad 5 tylli ki takam rnong, kaba la biang pura ia kane ka kynhun ym tang  ba kin shad kmen ia la ka jong ka distrik, pynban kan dei ka burom kaba khraw bad ka sngi kaba kmen naka bynta baroh ki khynnah skul jong ka dong bad ka thain ka ri lum Garo, namar ba ka nam lahduh ha kum kane ka lympung bah ialehkai ka dei kaba la  ioh ban rah ia ka hadien bun bun tylli ki snem, kaba lada shu iakren hi ka long ba ha kum kane ka lympung bunsien ki nam lahduh dei ba khur ia ki da ki rang ne thei ialehkai ki skul jong ki diostrik ka Ri Lum Khasi bad Jaintia, kumka Ri-Bhoi, East Khasi, Jaintia Hill.
Lada phai pat sha kiwei kiwei pat ki khusnam nam jop ba la sam ha kane ka sngi ba kut jong kane ka lympung bah ialehkai ka long ba lada phai sha ka liang ki khynnah kynthei, ka nam  jop ka leit sha ki khynnah skul jong ka West Khasi Hills District hadien ba ki la ioh ba kin khur 5 tylli ki takma ksiar bad mar kawei ka takma rupa bad rnong bad kaba wan ba-ar pat dei ki khynnah skul jong ka  Ri-Bhoi District hadien ba ki la ioh ba kin khur  4 tylli ki takma ksiar, 7 tylli ki takma rupa bad 8 tylli ki takma rnong.
Lada yn ia phai pat sha ka liang ki khynnah shynrang ka nam jop na kane ka kynti iakob jong ka ISAM la rah ia ka da ka North Garo Hills District hadien ba ki la ioh ba kin khur  8 tylli ki takma ksiar, 4 tylli ki takma rupa bad 3 tylli ki takma rnong bad ka kynhun ba wan ha ka kyrdan kaba ar dei ka East Khasi Hills District kaba la ioh ba kan khur  6 tylli ki takma ksiar bad mar kawei ka takma rupa bad rnong.
Shuh shuh ha kane ka sngi ba pynkut ka la don  ruh ka jingsam ia ka khusnam nongialehkai ba kynsai tam bad lada phai sha ka kyrdan jong ka U-14 na ka liang ki kynthei ka nam nongialehkai ba kynsai  la rah ia ka da ka Rosy Sana jong ka East Jaintia Hills District, kaba la ioh ba kan khur haduh  591 point hadien ba ka la ioh ba kan khur  kawei ka takma ksiar ha ka iakob mareh kaba  600 meters, na ka liang ki shynrang ia kane ka nam la rah ia ka da u Henry Yoga A Sangma ka North Garo Hills District, uba la ioh ban khur artylli ki takma ksiar ba la wan lyngba ka iakob mareh kaba 60 bad 600 meter.
Ha ka kyrdan iakhun ka U-16 ka nam nongialehkai ba kynsai na ka liang ki khynnah kynthei la rah ia ka da ka Phibakmen Rynghang  Ri-Bhoi District hadien ba ka la ioh ba kan khur 640 point hadien ba ka la khur kawei ka takma ksiar na ka iakob mareh ba 100 meter bad na ka liang ki shynrang ia kane ka nam la rah ia ka da u Anilson Ch Marak ka South Garo Hills District uba la ioh ban khur 651 poin hadien ba u la khur ia kawei ka takma ksiar na ka long jump.
Ha ka kyrdan iakhun ka U-18 ka Ibaihun Kurbah ka Eastern West Khasi Hills Distict ka la ioh ba kan khur ia ka nam best athlete  kaba la ioh khur 1262 points hadien  ba ka la ioh ba kan khur ia ki artylli ki takma ksiar ba la wan lyngba ka iakob mareh kaba 100 bad 200 meters , katba na ka liang ki khynnah shynrang u Donbok Shabong ka East Khasi Hills District u la ioh ban rah ia kane ka nam hadien ba u la ioh ban khur 1638 point hadien ba u la ioh ban khur ia ka takma ksiar na ka iakob mareh kaba 200 & 400 meters.
Kongsan ba la wan ban iadon lang ha kane ka sngi dei u SP (City) EKHD u bah Vivek Syiem (IPS) ryngkat ka jingiadon lang u working president bad General Secretary ka Meghalaya State Olympic Association u bah John F Kharshiing bad bah Finely L Pariat nangta u bah George E.
Lyngdoh DSO  ba la shongthait ka jylla, ki op0hisar bad ki DSO ka tnat Directorate of Sports & Youth Affairs bad kiwei kiwei.
Ka West Jaintia Hills District bad Ri Bhoi District ki dei ki ar tylli ki district kiba bun eh ki skul kiba iashimbynta haka prokram World No Tobacco Day (WNTD).
Kine ki ar tylli ki district kila lah ban pynlong iaka rally bad ka signature campaign ban iakhun pyrshah ia u duma kaba la long naduh u bnai Iaiong 14 tarik haduh 20 tarik Jymmang jong une u snem.
Ka West Jaintia Hills District bad Ri Bhoi District, ka jingiashimbynta ki skul kala kynjoh haduh 60 percent haka district level, katba haka block level ka Bhoirymbong, Mawryngkneng bad ka Pynursla ka jingiashimbynta ki skul kala kynjoh haduh 80 percent.
Kine ki district bad ki block kila ioh iaka khusnam bad kila shah pynkup burom ruh iaki halor ka jingkyrshan ban pyntreikam iaka Tobacco Free Education Institution (ToFEI).
Mynta u kynti ka phang pdeng jong ka World No Tobacco Day, ka long “Tobacco – Threat to our Environment".
Haduh 8405 tylli ki skul ha Jylla kila shimbynta ha kane ka jingiakhun pyrshah ia u duma uba pynsniew iaka sawdong sawkun ka mariang kumjuh iaka koit ka khiah u briew.
La pynlong ia kane ka jingiakhun pyrshah ia u duma da ka jingiatreilang ka ka tnad ka koit ka khiah, ka tnad pule puthi bad ka Sambandh Health Foundation.
Ia ki khusnam sha ki skul la sam haka jingpynkut iaka jingrakhe WNTD haka 31 tarik Jymmang ha State Convention Centre, Shillong.
Iaka prokram la pynlong da ka National Health Mission, Meghalaya haka jingiatreilang ka Education Department bad ka Samagra Shiksha.
U kongsan ba iadonlang u dei u DP Wahlang, IAS Addl.
Chief Secretary haka jingiadonlang u Ram Kumar S, IAS Additional Secretary, Health & Family Welfare Department & Mission Director Health Mission, Meghalaya, Dr.
H Lyndem Director of Health Services (MCH&FW) & Jt.
MD-NHM, Dr.
Lana E Lyngdoh Nongbri, Sr.
Dental Surgeon, SNO National Tobacco Control Programme (NTCP) nalor kiwei kiwei.
Kine harum ki dei ki skul kiba jop haka Rally bad ka Signature Campaign bad ka jingkyrshan ban pynduh pyndam iaka jingduh duma ha ki skul Primary MAWKHAR PRESBYTERIAN ENGLISH SCHOOL West Khasi Hills – Mairang Block Upper primary MADANKHLIEHRIAT PRESBYTERIAN UPS MOWKAIAW West Jaintia Hills – Laskein Block Secondary MOTHER ANGELES SECONDARY SCHOOL West Garo Hills – Tura Urban Area Higher Secondary NONGLANG HIGHER SECONDARY SCHOOL West Khasi Hills – Mawshynrut Block Special School SCH & CENTRE-HEARING-HANDICAP LPS and MARY RICE CENTRE FOR SPL.
EDU.
SSA LP SCHOOL.
Ka lympung ialehkai 15th Inter School Badminton Tournament kaba pyniaid da ka West Jaintia District Badminton Association (WJDBA) kala sdang naduh hynne ka sngi Balang bad kan neh saw sngi lynter ha indoor hall jong ka Chutwakhu, Jowai.
Ia kane ka lympung ki khynnah skul la pynlong biang iaka hadien bala hap ban pynsangeh ar snem na ka daw ka jingwan lyngshop ka khlam COVID-19 kaba la pynduh lad bha ia ki khynnah skul ban ia mih ha kine ki lympung ban ia tynjuh bor ne ban ia pyni ia la ka jong ka sap kaba ki don.
Ha kane ka kynti ki don haduh 138 ngut ki khynnah ialehkai kynthup iaki shynrang bad kynthei bad ki skul kiba wan iashimbynta ki dei kiba don ha sor Jowai bad Shangpung.
Ha kine ki saw sngi ki jingiakhun baroh kila poi haduh 202 tylli ki jingiakhun haduh ka phainal naduh ka kyrdan Under-13, Under-15 bad Under 17.
U president ka WJDBA u ma JM Pohsngap ula plie paidbah ia kane ka lympung haka jingiadonlang u general secretary WJDBA M Nongpluh haka jingialang kaba pyniaid u ma Teddy Laloo chairman ka tournament committee bad secretary tournament committee Mebanker Shullai nalor kiwei kiwei.
Ka Dorbar Shnong Tuberkmaishnong, East Jaintia Hills District haka sngi Nyngkong kala ioh ban jied ia u waheh shnong thymmai ka dorbar bad mynta ka kynti kala jied ia u ma Miki Lyngdoh kum u waheh shnong thymmai.
Ka samoi treikam u ma Miki kan long 3 snem pura.
Ha kane ka jingjied waheh shnong thymmai ka Tuberkmaishnong la iadonlang u Dolloi ka Elaka Jowai ma Puramon Kynjing ryngkat bad u paid nongshong shnong kiba la wan iashimbynta shitrhem ha kane ka jingjied waheh shnong.
Ka lympung bah ialehkai athletic ki skul ka jylla ba la tip ia ka kum ka Chief Minister State Level Athletic Meet 2022 ba la pyniaid ia ka da ka Directorate of Sports & Youth Affairs ka sorkar jylla, la sdang iaka naduh hynne ka sngi Hatmajai jong ka taiew, ha madan ialehkai jong kla SAI SAG ba don ha kut ka skul bah pule North Eastern Hills University.
Ka jinglah ban pynlong ka tnat sports ia kane ka lympung ka wan hadien ba ha kine khyndiat taiew kiba la dep, ka la lah shwa ba kan pynlong ia ka District Level Inter School Athletic Meet, kaba ha kane ka sien ba mynta, la lah ban pynlong biang hadien arsnem ka jingpynsangeh noh ia ka, naka daw ka jingwan ban lyngshop ka khlam jingpang Covid 19, kaba la pynduh lah bha ia ki khynnah skul ka jylla ban ia mih lympung ban ia tynjuh bor ne ban ia pyni ia la ka jong ka sap kaba ki don.
U kongsan ba la wan ban kyntiew ia ka lama jong ka jingsdang kane ka lympung ialehkai dei u Shivnash Awasthi (IAS) Under Secretary  ka tnat Sports & Youth Affairs ka sorkar jylla bad don lang ruh u working president ka Meghalaya State Olympic Association u bah John F.
Kharshiing, nangta ki District Sports Officer jong baroh ki distrik ba don ha ka jylla bad ki khynnah ba ialehkai.
Haba kren kum u kongsan u Awasthi ula pdiang sngewbha shwa ia kumba 700 tam ki khynnah shynrang bd kynthei na kylleng ki skul ba don ha ka jylla kiba la wan ban iashim bynta sha kane ka jingiakob ha kaba u la ong ba ka jinglah ban wan ban iashim bynta jong ki khynnah ka kren shai ba ki la long lyupa ki nongjop ha kane ka jingiakhun.
Nalor katta u la ong ruh ba kum ka jylla kaba dang khreh ban jam shakhmat ha kaba ka sports kadei kawei na ki bynta kiba kongsan, kum uwei na ki ophisar ka jylla ba khmih ruh ia ka tnat, ka juh buh ha ka ia ka thong bad katta ka long ban pynbiang ia kiba bun ki rynsan iakob kiba kum kine, khnang ba ki samla ialehkai kin lah ban mih paw katta ka sap kaba ki don bad ruh ban lah ban wanrah ia ka nam bad burom ia ka jylla.
Shuh shuh u Awasthi u la ong ruh ba ki khynnah ba don ia ka sap, ka tnat kan shim khia ban bteng ha kaban ai shuh shuh ia ki prokram ai jinghikai ne kilan kiba paka khnang ba kin bteng shuh shuh ban phrang ioala jinngim ialehkai da kaba kin mih madan ban iakhun pat sa ha kiwei pat ki rynsan ialehkai ba kham heh ha ka ri.
Haba iadei bad kane, u Awasthi u la ong ba na ka liang ka tnat ka la pynkhreh ban bteng ha kaban nang pynlong shuh shuh ia kiba bun ki lympung ialehkai kiban long baroh shi snem da ka jinglah ban pynklong ia ka lympung ialehkai ka Meghalaya Games, ka jingpynkhie im biang iaka Mission Football khamtam ia ki shlem sain dur ba tip kum ki grassroot centres kiban sdang ban tyllun biang shakhmat naduh u bnai u ban wan khlem da klet ia ka jingpynlong biang iaka Subroto Cup bad ka jingthmu ban pynlong ia ka lympung bah ialehkai ba heh tam ha ka thain shatei lam mihngi ka North East Olympic Games.
Ha kane ka jingialang plie la ioh ruh ia ka kyntien pdiang sngewbha na u bah PB War Nongbri Assistant Director Sports & Youth Affairs bad bha la bynrap da ka jingpynlong pat ia kiba bun ki jingiakob.
Ka National People’s Party (NPP) Raliang Block haka sngi Saitjain kala pynskhem iaki nongkitkam ka NPP Kyndongtuber Unit.
Ha kane ka jingpynskhem ia kine ki nongkitkam la iadonlang u MLA ka thain ma Coming One Ymbon, president NPP Raliang Block Ngaitlang Suchiang, secretary H Iakai, bad kiwei kiwei.
Ki nongkitkam ka NPP Kyndongtuber ki kynthup ia president Harbiwel Kyndait, vice president Moses Dkhar, secretary Ngaitlang Chyrmang, assistant secretary – Ma Everlastingson Pakma bad treasurer Rilinius War.
Ha kane ka jingjied nongkitkam la jied ruh iaki dkhot executive committee ka Kyndongtuber bad ha kane ka jingjied iaki nongkitkam ka party la shim iaka rai ban pynkhlain iaka party bad ban pynrung iaki dkhot sha ka party.
U MLA Raliang Ma Comming One Ymbon u la pynpaw iaka jingsngewkmen ba ka Party NPP ka la sdang ban suhthied ha kane ka shnong bad ki shnong ba marjan kiba don hapoh ka constituency jong u.
U la kyrpad ruh ia baroh ki paidbah nongshong shnong ban ai biang ka jingkyrshan ia u sa shisien khnang ba un pynurlong iaki kam kiba dangsah kiba iadei bad ki kam pynroi.
Ki nongshong shnong ka shnong Panaliar ryngkat bad ka jingïatreilang ka Panaliar Tourism & Environmental Development Society kila ïa mih paidbah ban pynkhuid ïaki bynta ka wah Myntdu ha Syntu Ksiar haka sngi U Blei.
Ia kane ka jingpynkhuid la pynlong hadien ba ki bynta ka Syntu Ksiar kala shah pynriam da ki plastic ba bun rong bad kiba la ieh ka umsaw naka jingshlei um haka taiew ba ar jong u bnai Jymmang mynta u snem.
Ki nongshong shnong ka Panaliar kynthei bad shynrang hapoh ka jingialam u general secretary ma Careme Phawa kila mih paidbah ban pynkhuid ia katei ka bynta jong ka Wah Myntdu.
Ka jingthmu ka shnong Panaliar ban pynkhuid ïaki bynta ka Wah Myntdu haka bynta jong ka Syntu Ksiar ba hap hapoh u pud u sam jong ka shnong Panaliar ban pynneh iaka jingkhuid jingsuba ka jaka kala khring ïaki nongwan kai suwari kiba najan najngai.
U Waheh Shnong Panaliar U Ma Riquoma Rq.
Laloo ula ai khublei ïaki khun ka shnong khamtam ki nongkitkam shnong kiba la ai ka jingïatreilang na ka por sha ka por ban pynbha pynmiat ïaka shnong ka thaw.
Ula kyntu ïaki nongshong shnong bad ia baroh ban shim iaka jingkitkhlieh ban pynneh iaka jingkhuid jingsuba ka Syntu Ksiar.
Ula pyntip ruh ba ka shnong kala mana bad khang pyrshah ïa kino kino kiba wan ban pyntngit ne pynjakhlia haki bynta ka Syntu Ksiar kaba long kawei na ki jaka kaba la ñiew kyntang.
La khang ban khwai dohkha ha thwei Syntu Ksiar ne ka Fish Sanctuary, kaba ka Jaintia Fishing and Environmental Protection Association (JFEPA) ryngkat ka tnad Fishery kila ai iaka jingiada ia ki doh um dohpnat.
Ula ong ba kino kino kiba leh pyrshah yn daiñ kuna bad pynshitom katkum ki aiñ shnong.
Ka West Jaintia District Sports Association (WJDSA) kala pynbna paidbah ba kan sdang shen iaka 2 nd Division Football League Tournament kaba la tip kum ka 5th Debo Shullai Memorial Trophy.
U Hony General Secretary WJDSA Ma Lammat oo Laloo ula ong ba ka bairung (Entry Fee) ka long 2000 tyngka shi kynhun.
Ka bai register player kalong T.
30 marwei bad ymdei ban duna ïaka 20 ngut ne palat ïaka 25 ngut shi kynhun.
Ka tarik khatduh ban pynpoi iaka bai rung ka long ha lane shwa ka 12.
06.
2022 hashwa 2.
00 baje nohphai sngi bad kiba wan hadien katei ka tarik yn nym pdiang shuh.
Baroh ki bai rung bad bai registration player dei ban pynpoi ha u Hony General Secretary.
Ka resol naka 2nd Division Football jong ka West Jaintia District Sports Association (WJDSA) ka long ba ka Khliehiongriang kala pynliem da 1-0 kol pyrshah iaka Dongmihsngi haka sngi Palei.
Ia kane ka shikol ka Khliehiongriang kala thep haka kylla miet lyngba u Kerlang Dkhar (50).
Lashai ka jingiakhu kan long hadpeng ka Khliehmynkrem pyrshah iaka Phramer haka por 3 PM.
Ka KSU Narpuh Circle haka sngi Palei kner jingiarap sha kawei ka lanot pluh ïng ha shnong Ratachera kaba la shah bam shngiam haka ding tang namar ka jingthang mombati namar ka jinglip ding khah khah.
Ka KSU kala lei tai jingiarap haka jingialam u Phanuel Tongper vice president, u Poibiang S Dhar finance secretary, KS Suchiang general secretary KSU East Jaintia Hills District Unit bad kiwei kiwei.
La iadonlang ruh u waheh shnong Ratacherra u Desous Pohshna.
Ka KSU kala kynnoh ba ding kala bam duh ia kane ka ïing bamduh ia katei ka iïng haka miet sngi ba ar haka por 8 PM.
La iathuh ba ka ding kala ioh bamshngiam ia kane ka iing ka dei namar ka jingduh ka bording bad kum klet ia u mombati hadien ba ki khun ki kti katei ka longiing kila dep ban pule kot kila mih leit kai sha ki para marjan ïng, namar ki kmie ki kpa kim don ha ïing bad ki dang shong die dukan.
Ka KSU kala ong ba kam lah khlem da kynnoh ia ka sorkar khmatam ka MeECL ka bymlah ban pynbiang bording.
“Lada don light kitei ki khynnah kim donkam ban thang mombati," la ong u Phanuel Tongper bad bynrap ba ka sorkar ka dei ban shim jingkitkhlieh ia kum kine ki jingjia bad ruh ban iarap lem ia kum kine ki lanot pluh ding.
Ula ong ruh ba “Lah palat shisha kane ka jingleh kput ka MeECL ia ka thaiñ Narpuh.
U Myntri Rangbah Conrad K Sangma u la kam ba la weng ia ka load shedding, pynban ha Narpuh ka load shedding ka dang treikan man ka sngi.
Ym don slap ne lyer, hynrei ka light ka lip hi, bad ka tnad pynmih bording ka MeECL thik thik ka pynpoi bill man la u bnai.
".
Ban buddien ïa kito ki briew kiba im bad u khñiang jingpang HIV khnang ba kin bteng ia ka jingshah sumar Antiretroviral Therapy Treatment (ART) hapoh ka District East Jaintia Hills, haka sngi Balang la sdang ïaka project kaba tip kum ka Lost to Follow Up (LFU) Tracking/ Tracing Drive.
Ïa kane ka project la plie ha VC room ka ophis u Deputy Commissioner, East Jaintia Hills District, Khliehriat da u Deputy Commissioner Abhilash Baranwal, IAS.
Haka jingkren u Baranwal ula pyntip ba la don 241 ngut ki briew kiba im bad u khñiang jingpang HIV kiba khlem pyndep ïaka jingsumar ART.
Ula ong ruh ba ka thong jong ka project Lost to Follow Up (LFU) Tracking/ Tracing Drive kadei ban pynthikna ba baroh ki 241 ngut yn wanrah biang ïaki ban bteng ïaka jingsumar ART man ka sngi bad ban test ruh ïaki ba ha ïing hasem, ka lok u lok bad ki khun ki kti.
“Kane ka jingbuddien kalong ruh kum shibynta ban pynsngewthuh ïaki paidbah ba lyngba ka jingïarap ka ART u/ka briew kiba don ïa u khñiang jingpang HIV ki lah ban im ka jingim kumba juh long bad ban ïada ïaki na ka jingshah peit poh," la ong u DC ka East Jaintia Hills District.
U Deputy Commissioner ula pyntip ba ka jinglut jingsep jong ka project ka long T.
3.
5 Lakh haduh ka 4 Lakh bad kane ka pisa la ioh lyngba CSR (Corporate Social Responsibility).
Ula bynrap ruh ba iaka jingsumar ART mynta la sumar ha Khliehriat Civil Hospital.
Ïa kane ka project yn pyntreikam da ka Meghalaya State Network of Positive People (MSNP+).
U Bah Barry L Kharmalki, Project Assistant, AHANA ula batai halor ka Lost to Follow Up (LFU) Tracking/ Tracing Drive (Finding the Missing Links Project) kadei ka projek kaba 3 bnai na bynta ban wad bad buddien ïaki 241 ngut ki briew kiba im bad u khñiang jingpang HIV (PLHIV) hapoh ka district kiba jah na ka jingshah sumar bad yn wanrah biang ïaki sha ka jaka sumar khnang ban lah iada ïaka jingsaphriang jong ka jingpang HIV hapoh district.
U Project Assistant, AHANA ula pyntip ruh kin don 3 ngut ki briew ne ki tracers kiba yn hikai da ka MSNP+ khnang ban ïada ïaka kyrteng jong kito kiba im bad u khñiang jingpang HIV.
Haba kren shuh shuh bad u nongthoh, ula ong ki briew kiba im bad u khñiang jingpang HIV bad kiba la sangeh ban shah sumar ki la kkynjoh 1048 ngut haduh u bnai Jylliew 2022.
Nalor ki 241 ngut East Jaintia Hills District, ki don 293 ha West Jaintia Hills, East Khasi Hills 350 ngut, Ri Bhoi 66 ngut, South West Khasi Hills 14 ngut, West Khasi Hills 54 ngut, Garo Hills 10 ngut bad kiwei pat 20 ngut.
Ha kane program la iadonlang F Wann, MCS, EAC, East Jaintia Hills District, Khliehriat, Ajoy Lanong, Assistant Director for Mainstreaming Meghalaya AIDS Control Society, Agui Daimai, Co-Founder of Meghalaya State Network of Positive People (MSNP+) bad ka Iada Wriah, Assistant Director, Care Support and Treatment, Meghalaya Aids Control Society (MACS) nalor kiwei kiwei.
Lada don kino kino ki briew kiba khlem bteng shuh ban shah sumar bad kwah ban bteng ïaka jingsumar ki lah ban ïakren bad u Project Coordinator, u Bah Barry L Kharmalki ha une u number Phone +91 8732015954 (yn buhrieh ïaki kyrteng).
Ka Sabahmuswang SC bad ka Ladthadlaboh SC kila khur namjop haka jingiakhun football Under-17 Independence Day Cup kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Haba phai sha ka jingiakhun ka Sabahmuswang kala pynliem da 2-0 kol iaka Nangbah Sports Association.
Ia kine ki kol la thep da u Mar OP Shylla (54, 60).
Katba ka Ladthadlaboh pat kala pynliem 2-0 kol iaka Mookynphad Mihmyntdu.
Ia kine ki kol la thep mar shikol da u Shanki Amryngsong (18) bad u Samson Swer (25).
Ka jingiakhun 2nd Division Football- ka 5th Debo Shullai Memorial Trophy kaba pyniaid ka WJDSA hapdeng ka Caroline Colony pyrshah iaka Pynthorlangtein kala kut da kaba iakhaid mar 1-1 kaba long ha Kiang Nangbah Stadium haka sngi Balang.
Ha kane ka jingiakhun ka Caroline Colony kala tam shuwa shakhmat da ka kol kaba u Banag Dkhar (33).
Hynrei haka kylla miet ka Pynthorlangtein kala tan iakai jngiakhun sha kaba iakhaid lyngba ka kol kaba thep u Belson Lipon (78).
Lashai ka sngi ka jingiakhun kan long hadpeng ka Khliehiongriang pyrshah iaka Dongmihsngi.
Ka Talent Identification Programme kaba long ka prokram ïit sap ialehkai ba la pynlong da ka Meghalaya State Olympic Association (MSOA) ha ryngkat ka jingiatreilang jong ka tnat Sports & Youth Affairs jong ka sorkar jylla bad ka EDGE 10 Group ka la sakhi ia ka jingwan iashimbynta jong kiba bun ki khynnah pule ka thain ha ka prokram ba la pynlong mynta ka sngi ha Madan Mot Tirot, Mairang Mission, Mairang.
Ha ka jingialang plie ia kane ka prokram la wan ban sakhi da u Working President ka Meghalaya State Olympic Association (MSOA), u Bah John F Kharshiing, u Deputy Superintendent of Police (Headquarters) ka Eastern West Khasi Hills District, u Bah H.
Kharkongor, u Syiem ka Hima Nongkhlaw, u Pa’iem P.
M Syiemlieh, u rangialehkai na ri Australia uba la ju iashimbynta ha ka lympung Olympics, u Ian Campbell, ki nonghikai, ki khynnah pule ka thain bad kiwei kiwei.
Kane ka prokram ïit sap ialehkai, ia kaba la pynlong da ka jingthmu ban lap ia ki riewdonsap ha ka kam ialehkai na baroh khat ar tylli ki distrik ka jylla Meghalaya, ka la sakhi ia ka jingiashimbynta ba shitrhem jong ki khynnah pule ka thain kiba la iakhun ha ki jingialehkai kum ka Compass Drill, Vertical Jump, 20 Meter Sprint, 10 Metre Ladder Run bad kiwei de.
Ia kane ka kam ïit ia kiba donsap haka kam ialehkai la ialam khmat da u Ian Campbell, u Olympian (1980 Moscow Olympics) uba la thaw ia ka world record ha kato ka por bad u Alistair Tait, Global International Coach na Australia.
Katkum ka program kane ka program Talent Identification testing program kan poi ha baroh ki District Headquarters.
Ha Nongstoin kan long lashai ka sngi, Nongpoh 22 tarik Naitung, Jowai 23 tarik Naitung, Khliehriat 25 tarik Naitung, bad ar sngi 26- bad 27 tarik ha sor Shillong ha SAI, NEHU.
Lai tylli ki jaka kiba la dep pynlong iaka Talent Identification Programme ki kynthup iaka Williamnagar, Resubelpara nalor ka Mairang.
U Ma Moonlight Pariat, MDC barim ka JHADC ula pyllait paidbah iaki ticket lucky draw ka Synjuk Waheh Chnong Jowai haka sngi Saitjain ka taiew kaba la dep.
Ia kine ki ticket lucky draw la pyllait haka jingialang kaba long ha ïingdorbar ka Loomsooiung Newhill haka jingiadonlang u president bad general secretary ka synjuk u ma Alan Niangti, u ma Riquoma RQ Laloo, chairman lucky draw Lamphrang Pohktai nalor kiwei kiwei.
Ki khusnam ki long, ka 1st prize T.
1 lak, 2nd prize T.
50 hajar bad 3rd Prize T.
30 hajar.
10 tylli ki consolation prize mar T.
5000/-.
Ka dor jong ka ticket ka long tang T.
20 bad yn pynkhalai haka 10 tarik u bnai Nailur (September) 2022 ha indoor hall ka Chutwakhu, Jowai.
U Ma Moonlight ula kitbok kitrwiang ban iaid iew ki ticket bad khot wer ia baroh ki nongshong shnong ban thied iaki ticket khnang ba ki jingthmu ka synjuk kin long kiba jop.
Kam dei ka sien kaba nyngkong ba ki Nonghikai skul SSA kin mih sha surok ban dawa na ka Sorkar ban pynlait ia ka tulop jong ki kaba la sahteng da ki bun bnai.
Marwei nga bitar bad dukkha mynsiem ban їohi pylleiῆ pyllieῆ ia ka jingleh bym salia jong ki nongsynshar halor ki jingeh jong ki nonghikai.
Hoid ki don ki jingeh ha ka jingpynreikam ia ka skhim SSA ha ka Jylla Meghalaya hapoh kiwei ki Sorkar ne Nongsynshar ha ki snem kiba la lah, pynban ki jingeh ki la nang khraw kat nang mih ki snem.
Hato ka jingeh kaba mih mynta ka dei kaba la lang lypa ne kaba jia ryngkhat mynta? Long katba long bad katkum ki nongrim tynrai ka treikam treijam ha ka Sorkar bad rukom synshar paidbah kawei ka Sorkar ka bteng ia ki kam jong kawei pat ka Sorkar kaba la leit, kumta kane ka Sorkar kaba mynta ka dei ban shim ia ka jingkitkhlieh.
Kumjuh ruh ha ka Sorkar synrop MDA ka United Democratic Party (UDP) kaba bat ia ka tnat pule puthi ka hap ban jubab sha ki paidbah balei ba ki nonghikai skul ha ka Jylla ki hap ban mih surok ban їakhih ban їoh ia ki hok jong ki kum ka jingsiew thikna bad jingpynheh ia ka tulop? Ňiuma, ka rukom pynїaid skul ha ka Jylla ka long kaba pher, namar ha kawei ka skul yn shem bun jait ki nonghikai, kum ki nonghikai sorkar, ki nonghikai deficit, ki nonghikai Ad-hoc, ki nonghikai SSA bad RSMA bad kiwei pat ki nonghikai private.
Kine ki syrtap treikam ki long ruh ka daw kaba wanrah ia ka jinglah shilliang hapdeng ki nonghikai bad kaba ktah ia ki nonghikai.
Ar snem ha shuwa ban wanrah ia ka jingpynkylla ia ka Riti Synshar ka Ri India kaba phra phew hynriew (86) ha ka snem 2002 bad ka jingthaw ia ka Aiῆ Right to Education ha ka snem 2009, ka Sorkar India ka la pynbna bad pyntreikam ia ka skhim ai jingnang jingstad kaba la tip kum ka Sarva Shiksha Abhiyan (SSA) ha ka snem 2000-01.
Ha ka jingpynkylla ia ka Riti Synshar ka Ri India kaba phra phew hynriew la bsuh ia ka Article 21 A ha ka Riti kaba ong, “Ka Jylla ne Ri kan ai ka jinghikai skul ei bad pynlong ia ka jingshong skul ka kamram kaba kongsan na ka bynta baroh ki khynnah naduh 6 haduh 14 snem ka rta" Shuh shuh la pynkylla ia ki katto katne ki kyndon ha ka skhim SSA hadien ba la wanrah ia ka aiῆ Right To Education.
Їa ka skhim SSA la pyntreikam ryngkat bad ki Sorkar Jylla khnang ba yn lah ban pytreikam ha baroh ki Jylla jong ka Ri bad ban lah ban pynbiang pura ia ki jingdonkam jong ka pule puthi ha ka Ri.
La shna ruh ia ka skhim ha kata ka rukom ba yn lah ban pynїaid bad pyntreikam ia ka da ki shnong ki thaw, ki dorbar shnong bad kiwei de ki tnat treikam kiba ha trai duh jong ka synshar khadar.
Katkum ki bui jong ka Sorkar kine harum ki long ki mat ba kongsan jong ka skhim SSA: Naduh ba la pyntreikam ia ka skhim SSA hapoh ka Jylla, ki skul kiba la don lypa jong ki riewshimet, ki skul ba pynїaid da ki Balang ne Niam ki їoh jingkyrshan ne jingmyntoi na kane ka skhim bad kane ka dei ka jingsdang jong ki jingeh kiba mih mynta.
Kumta donkam ban shim khia bad ban jurip bniah khnang ban lah ban weng ia kita ki jingeh.
Ha u Їaїong mynta ka snem, u President jong ka Meghalaya SSA Teachers Association u la kdew ia kane ka jingdkoh ha ka jingpyntreikam ia ka skhim SSA ha ka Jylla.
Une u Nongїalam u la kdew, “katkum ki kyndon jong ka Skhim ia ki nonghikai dei ban thung hapoh ki skul Sorkar kum ki nonghikai ba neh bad ym dei ban thung ha kiwei pat ki skul jong ki riewshimet ne ki skul mission.
Hynrei kaei kaba jia ha Meghalaya ka long ba ia ka SSA skhim la pyntreikam pynban ha ki skul jong ki riewshimet, ki skul Balang ne Niam bad ki don ruh katto katne ki skul SSA ba thaw da ka Sorkar.
" Une u nongїalam u pynpaw ruh ia ka jinglong san jingmut jong u da kaba ong ba ki nonghikai SSA kiba їakhih kim shym la mih sha surok ban wad daw, wad dong, hynrei ki kwah bad thrang ban weng ia ki jingeh ba ki їakynduh.
Mynta sa shisien pat, ki nonghikai ki la mih biang sha surok da ka jingkut jingmut kaba skhem triang bad ki la pynkhreh ban їakhun haduh kaba kut tat haduh ba ki jingdawa jong ki la pynurlong.
Ban shu kdew biang hangne ki jindawa jong ki nonghikai SSA ki long, ban pynlait noh mardor ia ka tulop kaba la sahkut da ki bnai, ban shna da ka rukom kaba paka ia ka rukom siew tulop bad ruh ban kyntiew ia ka tulop jong baroh ki nionghikai SSA ha ki lower primary bad upper primary bad kiwei kiwei.
Hoid, ka jingeh jong ki nonghikai SSA ka long kaba kongsan ban їakren, hynrei to ngin їatai ruh katto katne ki mat kiba la long ka daw jong ka kynrum kynram ha ka jingpyntreikam ia ki skhim bapher kum ka SSA ha ka Jylla.
Ka jingїai mih surok ban їakhih da ki nongtrei nongbylla, kum ki nonghikai ka pynpaw shai kdar ia ka jingdkoh bad jingduna ba shyrkhei ha ka jingtreikam treijam jong ka Sorkar Jylla.
Man la ka por ka Sorkar ka ai daw ba duna ka pla tyngka.
Hynrei ngim dei ban ngeit satia ia kane ka jingkren khlem nongrim jong ka Sorkar namar ka kaiphot jong ka Sorkar hi, kum ka CAG report, ka kdew shai kdar ba ka jingbymlah jong ka Sorkar ban pynbiang ia ki Utilization Certificate sha ka Sorkar Pdeng ka dei ka daw ba kongsan ba ka Jylla kam їoh pisa ha kaba їadei bad ka jingpyntreikam ia ki skhim kaba kynthup ia ka SSA.
Sa kawei pat ka mat kaba ngi hap ban pyrkhat bad shim khia ka long ka jingїashim bynta lang jong ki Shnong ne Dorbar Shnong ha ka jingpynїaid ia ki skhim kum ka SSA.
Ka skhim SSA ka kren shai ba ki Tribal Autonomous Council lane lah ban ong ki Dorbar Shnong lane kiwei pat ki kynhun, kiba la thaw katkum ki Aiῆ bad kiba їashim bynta lang da ki nongshong shnong katkum ka riti synshar paidbah ki don ka bynta kaba khraw ban pynїaid ia ki skul SSA.
Sngrewsih ban kdew ba haduh mynta ka Jylla Meghalaya, khamtam hapoh ka Khasi Autonomous District Council, ngim don satia ia ki aiῆ treikam treijam na ka bynta ki Dorbar Shnong ki ban pynlah ia ngi ban їashim bynta pura.
Ka jingmynthi jong ngi kan buh jingeh ia ki khun ki kti jong ngi ha ka lawei.
Khatduh eh, nga kwah ban buh kane ka jingkylli, nangne shakhmat hato ki nonghikai kin hap ban thiah surok man ka lai ne san bnai ban їoh ia ka hok ne ka tulop jong ki? Ngi dei ban pynkut noh shi syndon ia kane.
Ka Jylla kan hap ban sei bor bad mang pisa 29 klur tyngka shibnai na ka bynta ka tulop jong ki nonghikai SSA.
Khlem pep lah ban sei bor bad mang ia kata ka pisa da kaba weng kam noh ia baroh ki consultant kiba ka sorkar ka la thung ha ki tnat bapher bapher, nangta ban wengkam noh ia baroh ki nongtrei Sorkar kiba la shongthait na ka kam kiba dang bteng jingtrei kum ki nongtrei contractual, ban pynduh noh ia ki commission khlem kam, ban weng noh mardor ia ki Chief/Political advisor jong ka Sorkar  bad ban tehlakam ia ka jingleit jingwan jong ki Myntri bad ophisar Sorkar hapoh lane shabar ka Ri khnang ban pynduna ia ka jingpynlut phut bad pynsyrwa kai ia ka pisa paidbah.
Nga їeng ryngkat bad phi ki nonghikai SSA.
Da U Kyrsoibor Pyrtuh.
Ka jingiakhun hadpeng ka Panaliar pyrshah iaka Iawmulong Nartiang kala kut noh da kaba iakhaid mar shi kol haka 2nd Division Football- 5th Debo Shullai Memorial Trophy jong ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Ha kane ka jingiakhun ka Iawmulong Nartiang kala ioh pynkhih shuwa iaka jar lyngba u Dawyoo Shadap (39) bad kane ka kol kala eh haduh bala kut ka kylla step.
Ka Panaliar kala pynphai ia kane ka shikol ha ka kylla miet lyngba Obram Sumer (61).
Da kane ka jingiakhaid kine ki arliang mamla kila iasam mar shi poiñ.
Ka jingiakhun haka 20 tarik kan long hapdeng ka Caroline Colony pyrshah iaka Pynthorlangtein haka por 3 baje nohphaisngi.
Ka Iawmulong Nartiang kala khur namjop da 1-0 kol pyrshah iaka Royal Pole Mihmyntdu haka sngi sdang ka Under-17 Football Tournament kaba la tip kum ka Independence Day Cup kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Kane ka shikol kala mih paw haka dur jong ka own goal ne ka kol kaba la bakla thep.
U Anthony Toi ka Royal Pole ula thep ia kane ka kol haka minit kaba 20 bad kane ka kol kala neh haduh bala wai ka por iakhun.
Lashai ka jingiakhun kan long hapdeng ka Nangbah Sports Association (NSA) pyrshah iaka Sabahmuswang haka por 11 baje, kawei pat ka jingiakhun kalong hapdeng ka Ksehsylle Ialong pyrshah iaka Demthring haka por 1 baje nohphaisngi.
Shihajar nguh iaphi ki para shnong para thaw (Dorbar Shnong, VDP, VO & Sein manbei Tuber Kmai shnong), ki lok ki jor, ki kha ki man, ki kur ki jait najan bad na jngai, ki tnat Seng niam (Seinraij Tuber, SRT Women’s wing, Sengkhihlang, Sein Kyntu Seinraij 12 Daloi, Sein Tylli Lang Niamtre Ladthadlaboh), ki Pastor & ki Tymmen Basan bad kiwei de ki nongialam niam naki Balang bapher bapher, ki sengbhalang bapher bapher, ka Woodland WK Hospital, Sabahmuswang, ki MLA/MDC, ka Seng ki Nonghikai Skul LP, ka SDSEO Office EJH District, ki Sahep sorkar, ki lad pathai Khubor, bad kiwei kiwei kiba la iarap iatan kumjuh ba phi la wan ban pyntngen pynshngaiñ bad ai mynsiem lang ia ngi bad iaka iing ka sem jong ngi haka jingduh noh jong ngi ia I (L) Mrs.
Tiewmihpli Lyngdoh bad I khunlung shynrang haka por bym poi pyrkhat haka 12/7/22.
Wat lada ngim lah ban ai khublei iaphi markhmat iwei pa iwei ruh, hynrei ai ba u Blei Trai Kynrad un kyrkhu kyrdoh iaphi baroh ha baroh ki liang.
Khublei shibun eh.
Shri.
Kyrshan Dkhar (kpa) Smt.
Reela lyngdoh (kmie) Shri.
Rikut parien (lok) Miss.
Eriti Lyngdoh (Khun) Shri.
Ryntih Lyngdoh (Khun) Smt.
Memory Lyngdoh (para) Shri.
Helpme Lyngdoh (para) Smt.
Pynhunlangki Lyngdoh (para) Kumjuh na kiba haiing ha sem baroh.
Ka Meghalaya Chess Association ryngkat ka Khasi Students’ Union (KSU) central body kum shibynta ka jingrakhe ia ka lyngkhuh sngi iap ba 187 jong u Tirot Sing Syiem, kala pynlong iaka 3 rd U Tirot Sing Syiem Memorial Rapid Chess Championship 2022 (Open, Under-13 bad Under -10 Category Championship) haka sngi Saitjain taiew bala dep ha Governments Girls Highers Secondary Schools.
U kongsan ha kane ka lympung u dei bah James H Mawphniang nongkitkam ka KSU central body u la ai ka jingkhublei bad kyntu ia baroh khamtam iaki players ba kin long barabor kiba minot bad jied iaka ba bha.
La iadon ruh hakane ka sngi ki nongkitkam jong ka KSU, ki nongialam ka synjuk ialehkai Chess na rilum Jaintia Hills, West Khasi Hills, Garo Hills bad East Khasi Hills.
La ioh ruh ka jingkren na u GB Gunanka (IFS), bah KM Warjri President ka MCA bad bah Bonney Kharbani Secretary ka MCA.
Ki nongjop ha ka Open ki long, 1.
Barbith M Sangma, 2.
Marcosh N Marak 3, K Pajat, 4.
Benedict B Shabong, 5.
Amit Saraf.
Haka Under-13 ki long 1.
Teberius Marak, 2.
Kovidh Bajoria, 3.
Jayden Mewan Lakiang bad haka Under-10 ki long 1.
Utkarsha Dey, 2.
Ms.
Siddhi Kansal, 3.
Saiansh Kansal best Women Alisha Lyngdoh bad best promising Player Advitiya AG.
U nongialam jong ka JHADC-Staff Association ula pan map paidbah halor ka jingkynnoh shukor ia u Myntri Rangbah ka Jylla Conrad K Sangma hadien ba kim ioh tulop shuwa ka Behdieñkhlam ka Seinraij Jowai.
U CM ula kular ban pynioh tulop iaki nongtrei ka konsil shuwa ka Behdieñkhlam, katta 11 tarik Naitung hadien ka jingwan iakynduh ka Executive Committee kaba ialam u Thombor Shiwat kum u CEM haka 8 tarik u Naitung ha kamra treikam jong u.
Hadien ba ki nongtrei ka konsil kim shym la ioh iaka tulop, u president ka JHADC Staff Association u Ma Johnson Pohrmen ula pyllait iaka khubor bad kynnoh ba shukor u CM bad um shym la bat iaka kular ban pyllait iaka bhah pisa jong ka konsil kumba T.
30 klur hashwa ka Behdeiñkhlam.
U Ma Johnson, ula ong halor kane ka khubor kaba la pynmih haka 14 tarik Naitung halor ka jingong “shukor u Chief Minister iaka JHADC" “Kane kala pynlong ia nga u president ban kren halor kitei ki kyntien namar ba ki staff kila kren pyrshah ia nga halor ka jingbympoi ka pisa haka 11-7-22 kumba la kular ka sorkar.
Na ka daw ngam tip ba ka pisa ka rung haka account jong ka council haka 14-7-22," la ong u ma Johnson.
“Nga la kren pyrshah iaka sorkar, ia kane nga la kren da ka jingsngewthuh jingmut bad ki staff association jong ka office, te halor kane nga pan map na u CM ba donburom bad iaka sorkar kumjuh," la ong u Johnson bad ula bynrap “ia kane nga la kren ym da ka jingtip jong ka EC ka JHADC.
".
Ka jingiakhun hapdeng ka Khliehmynkrem pyrshah iaka Mookyndur kala wai da kaba iakhaid mar 1-1 kol haka 2nd Division Football Tournament- ka 5th Debo Shullai Memorial Trophy kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Nyngkong.
Ia kine ki kol na kaliang ka Mookyndur la thep da u Jomsing Pariat (15), katba na ka Khliehmynkrem la thep da u Damang Pyrtuh (34).
Lashai ka jingiakhun kanlong hapdeng ka Panaliar pyrshah iaka Iawmulong Nartiang.
Ka Jaintia Hills Truck Owners Association (JHTOA) kala jied ia u Biangshwa Shylla kum u president ba thymmai haka jingjied president kaba long haka sngi Nyngkong ha iing dorbar jong ka shnong Phramer.
Ki don lai ngut ki nongiakhun kiba kynthup ia u Balen Thubru, u Kyrshan Dkhar nalor u Biangshwa.
Ia kane ka election jied president ka JHTOA la pyniaid da ka Dorbar Shnong Phramer bad ka Hynniewtrep Integrated Territorial Organisation (HITO) hapoh ka jingialam u Donbok Dkhar kumjuh ki dkhot ka HITO na East Jaintia Hills bad West Jaintia Hills.
Ka lympung ialehkai football Independence Day Cup Under-17 Football Tournament ka West Jaintia District Sports Association (WJDSA) kan sdang lashai ka sngi ba ar da ka jingiakhun hapdeng ka Royal Pole Mihmyntdu pyrshah iaka Iawmulong Nartiang haka por 1 baje nohphaisngi ha Kiang Nangbah Stadium.
Kane ka lympung ka long ruh kum shibynta ka jingrakhe ka WJDSA iaka Golden Jubilee ka synjuk (1972-2022).
Ha kane ka kynti ki don haduh 35 tylli ki kynhun kiba wan ban iashimbynta ha kane ka lympung bad la phiah iaki haki 8 tylli ki thup.
Haka Pool-A, ka Nangbah Mulang, Dulong, Sailung Ïalong bad ka Lum Ïawmushai Shangpung.
Pool-B, ka Lumpyrtuh Mihmyntdu, Khimusniang, 7 Wasa bad ka Mookyndur.
Pool-C, ka Mookyrdup, Caroline Colony, Mukhla Raij, Catholic Mihmyntdu bad ka Lutituber Ïalong.
Pool-D, ka Evergreen Mukhla, Lumkyrwiang, Mynthong, Ïawmulong Nartiang bad ka Royal Pole Mihmyntdu.
Pool-E, ka Demthring, Ladthlaboh, Mookymphad Mihmyntdu bad ka Ksehsylle Ïalong.
Pool-F, Chilliangraij, Nangbah SA, Sabahmuswang, Dongmihsngi bad ka Sohmynting.
Pool-G, Tpep Pale, Panaliar, Saiñdur Mihmyntdu bad ka Chutwakhu.
Pool-H, ka Lion Sports & Youth Affairs, Mulang Ïalong, Lumpariat bad ka Moosalyngkat.
Kane ka lympung kaba la buh ban sdang lashai ka sngi bad ka phainal kanlong haka Independence Day.
Ka Dorbar Shnong Ladrymbai Datsimpein haka sngi Saitjain kala jied iaki nongkitkam shnong thymmai ha kaba u ma Ti Suchiang ula shah jied biang kum u waheh shnong.
Ia kane ka jingjied waheh shnong la pyniaid da u Dolloi Elaka Jowai ma Puramon Kynjing.
La jied ruh ia kiwei ki nongkitkam haka executive committee jong ka shnong kiba kynthup ia u Assistant  Waheh Shnong u Niwanki Ksih, Secretary u Carmelo Laloo Lakiang, Assistant Secretary Stevenson Suchiang, Treasurer u Phil Siangshai nalor 12 ngut ki dkhot bad 2 ngut ki auditor.
Ka All India Trinamool Congress (AITC) ka liang pyrshah haka sorkar jylla haka sngi Saitjain kala plie iaka block Trinamool Congress committee ophis ha Mowkaiaw, West Jaintia Hills District.
La jied ruh iaki nongkitkam ka block AITC bad pynrung dkhot sha ka party haka jingialang kaba long ha Laskein.
Ki nongialam ka AITC kiba iadonlang ki dei u State President Charles Pyngrope, u nongialam ka liang pyrshah Dr.
Mukul Sangma, vice president George B.
Lyngdoh nalor kiwei kiwei.
Ka AITC kala pynbna ruh ba u Lasting Suchiang kum kyrtong na Mowkaiaw Constituency.
U State President u Charles Pyngrope uba la kyntu iaki paidbah ban ai ka jingkyrshan ba iaka AITC ban wanrah jingkylla haka jylla.
Ha ka sngi kynmaw burom ia u Syiem ka Hima Nongkhlaw, U Tirot Sing, to ngin pynkynmaw ialade ba hadien ba u Pa’iem Tirot Sing u la shah kem, ka Hima Nongkhlaw ka hap ruh ban siew ia ka bai kliar wait kaba heh bad la ban khia bad haduh katta katta ia ka Hima.
Ka Hima bad ki Syiem kiba hadien ki la shem shitom ban siew dep ia kata ka bai kliar wait bad la iathuh ba u Thomas Jones u la pynrem bad ieng ryngkat bad ka Hima Nongkhlaw ban pyrshah ia kane ka bai kliar wait.
Kumjuh ruh ha kane ka juk neo liberal kiba bun ki Nongkhaii (corporate) ym dei shuh tang ba ki bei tyngka ia ki candidate ha ka por election MDC/MLA/MP.
Mynta da ialade hi ki la aireng ban kurup ia ka bor synshar.
Sa kawei, ka Sorkar Meghalaya naduh kine ki phew snem kiba la leit noh bad haduh mynta ka khyllipmat ka la im da ka ram na ka ADB bad na shawei.
Mano ban siew ia kata ka ram? Ym dei ma nga bad ma phi ki paidbah nongshongshnong? Ha ka por u Tirot Sing ki khun ki hajar ki siew bai kliar wait sha ka sorkar British East India Company.
Mynta nangne shakhmat ma ngi ki nongshong shnong ngin siew ram bad ka sut sha ka ADB bad shawei? Da U Kyrsoibor Pyrtuh.
Ka Tirot Sing Syiemlieh Death Anniversary Committee, Hima Nongkhlaw ha ryngkat ka jingiatreilang jong ka Centre for Historical Research, Synod College, Shillong bad ka tnad Arts and Culture jong ka  sorkar jylla kala rakhe iaka lyngkhuh sngi iap ba 187 snem u Tirot Sing Syiem ha madan Nongrah, Nongkhlaw, Eastern West Khasi Hills District haka sngi Saitjain.
Ka lyngkhuh sngi iap U Tirot Sing Syiem ka dei lashai ka sngi 17 Naitung, hynrei namar ba hap Sngi U Blei, ka committee kala rakhe ia ka mynta ka sngi.
U Tirot Sing u dei u khlawait uba u pynbna iaka thma pyrshah iaka sorkar phareng (British) kaba la thmu ban knieh jubor iaka Rilum Khasi.
Haka jingialeh jong U Tirot Sing Syiem bad ka sorkar phareng kaba thmu ban pyniasoh iaka Guwahati bad iaka rithor Sylhet, Bangladesh lyngba ka hima Khatsaw Phra haka snem 1827.
U Tirot Sing ula shah kem noh ha ka sorkar hadien ka jingialeh kaba la neh bun snem ha ka 13 tarik Kyllalyngkot 1933 bad la rah sha Dhaka ban set byndi.
Hadien ba U Tirot Sing um shym la pyndem la set byndi ia u haduh ka sngi jong ka jingkhlad jong u katta ha ka 17 Naitung 1835.
U Kongsan ha kane prokram u dei u MP Rajya Sabha Dr.
WR Kharlukhi bad la iadonlang ruh ka Prof.
Amena N Passah i nonghikai haka History jong ka skulbah NEHU, Additional Deputy Commissioner Eastern West Khasi Hills District, u Bah V.
Swer, Deputy Superintendent of Police (Headquarters) ka Eastern West Khasi Hills District, u Bah H.
Kharkongor, U Syiem Khynnah ka Hima Nongkhlaw, u Bah KM Syiemlieh, Principal Synod College, Shillong, Dr.
RM Lyngdoh, ki dkhot ka Kur Syiemlieh, ki nongialam shnong, ki nonghikai, ki khynnah pule bad ki paidbah ka dong ka thain.
U Dr.
WR Kharlukhi, haba kren kum u kongsan ula ong ba kum shibynta jong ka jingrakhe ia ka Azadi ka Amrit Mahotsav ne ka jingrakhe jong ka jingdap 75 snem ka jingioh laitluid ka Ri India, ka Sorkar Pdeng ka la buh ia thup jong ki 115 ngut ki riew ialeh laitluid ka Ri India ha kaba la kynthup ruh ia ka kyrteng jong u riewkhraw ialeh laitluid ka Ri Khasi, U Tirot Sing Syiem nalor kiwei pat ki riewialeh laitluid na kiwei pat ki jylla ka Ri India.
Haba kren halor u synniang u bynhei bala noh U Tirot Sing Syiem, u Dr.
Kharlukhi u la ong ba watla une u riewshlur u la khlad noh 187 snem mynshwa, hynrei ka kyrteng bad ka nam jong u ka dang iai im bad iaisah haduh kine ki sngi kiba mynta bad ia ka jingshlur jong u la rakhe bad kynmaw burom haduh kine ki sngi ym tang ha shnong Nongkhlaw hynrei ha baroh kawei ka jylla Meghalaya.
U Dr.
Kharlukhi u la ban ruh halor ka jinglenlade jong U Tirot Sing Syiem na ka bynta ka bit ka biang jong ki pateng kiban wan bad u la khot la wer ruh ia ki paidbah kiba la iadon ha kane ka sngi ban ring jingmut na ka mynsiem iakhun jong u Tirot Sing Syiem ha ka jingim jongki kaba man ka sngi.
Ka Prof.
Amena N Passah kala iathuh shaphang ka jingiaid lynti jong U Syiem Tirot Sing kum u riewialeh laitluid ka Ri haduh ka sngi ba un da khlad noh na ka sla pyrthei ha ka 17 tarik u Naitung jong ka snem 1835.
Ka Tirot Sing Syiemlieh Death Anniversary Committee, Hima Nongkhlaw kala ai iaka dorkhat ha u kongsan ban kyrpad ia u ban buh ia u motdur ba shirynieng jong u Tirot Sing Syiem ha Nongkhlaw bad ban shna ruh ia ka Children’s Park kum shibynta ban pynsah nam ia une u riewkhraw ka jylla.
La pynphuh pynphieng ia kane ka sngi da ki jingrwai bad jingshad tynrai na ki riew donsap kiba kynthup ia ki khynnah pule bad ki khun samla ka thain.
Shuwa ka prokram ha madan Nongrah, u kongsan bad ki kynrem ki lyndan ki la ioh ban leit ban buh syntiew ha u motdur jong u Tirot Sing Syiem uba don ha Khasi Patriotic Home, Nongkhlaw.
Ka Nangbah Sports Association (NSA) kala pynliem da 2-1 kol pyrshah iaka Khliehiongriang haka jingiakhun 2nd Division Football Tournament- Ka 5th Debo Shullai Memorial Trophy jong ka WJDSA kaba long ha Kiang Nangbah Stadium haka sngi Saitjain.
Ka Khliehiongriang kala tam shuwa 1 kol tang haka minit kaba 2 bala iaid ka jingiakhun.
Ia kane ka kol la thep da u Samehi Langshiang.
Katba na kaliang ka Nangbah SA kala tan kylla iaka jingiakhun sha kaba iakhaid hadien 9 minit bad kala pyntam kylla sa shikol.
Ia kine ki ar kol ka Nangbah la thep da u Kermiki Susngi (11 bad 19 ).
Kine ki lai kol kila neh haduh bala wai ka por iakhun kaba la biang pura iaka Nangbah ban khur iaka namjop.
Kane ka long ka jingpyntip ba sngewsih ba I Ma Iarmon Paslein khun ka (L) Brissilla Paslein, ba shong ba sah ha Khimusniang, Pohkseh, Jowai, I la khlad noh na kane ka pyrthei haka 16.
07.
2022.
Ka jingiaseng leit on tep ia I kan long haka 18.
07.
2022, haka por 1:00 baje nohphaisngi na iing sah jong i bad yn sa leit on tep ia I ha u lum jingtep ka Balang Presbyterian Khimusniang.
Kane ka long ka jingpyntip na kiba ha iing ha sem.
Kong Tipribha Langbang(lok) Mr Fredericton Langbang(khun) Mr Yuletideborn Langbang(Khun) Mrs Dakaniwan Langbang(khun) Mr Heimonmitre Langbang(Khun) Mr Embhahmiki Langbang(khun) Mr Prosperity Langbang(khun) Mrs Arwakani Langbang(khun).
Ka jingiakhun football hapdeng ka Caroline pyrshah iaka ka Lion Sports & Youth Affairs kala wai da kaba iakhad mar 1-1 kol haka 2nd Division Football Tournament- Ka 5th Debo Shullai Memorial Trophy jong ka WJDSA kaba long ha Kiang Nangbah Stadium haka sngi Thohdieng.
Ia kine ki kol ka Lion la thep da u Heipormi Dkhar (4) bad ka na kaliang ka Caroline la thep da u Famous Lyngdoh (16).
Haduh bala wai ka por iakhun kine ki arliang mamla kim shym la lah satia ban pyntam ia kitei ki kol bad kila hun ban iasam mar shi poiñ.
Lashai ka sngi ka jingïakhun kan long hapdeng ka Khliehïongriang pyrshah ïaka Nangbah SA haka por 3.
00 baje nohphai sngi.
La kum pynhap ia u loket ksiar haka sngi Balang (Musiang) ka sngi ba lai ka Behdienkhlam haka por ba iaid lynti na Chilliangraij, Umchangiar, Loomïongkjam, Panaliar, Dulong, Tpep-Pale, Loompyrdi Ïongpiah bad Loomkyrwiang.
La kyrpad ïa kiba iohtam ia une u loket ksiar ban sñiawbha ban pynphai da kaba phone ha une u number 9615923655.
Kum ka dak ka jingsngewnuh ia u/ka ba ioh tam yn ai buskit.
Ki nongtrei jong ka Jaintia Hills Autonomous District Council (JHADC) Staff Association ki la pynpaw ka jingbynniaw halor ka jingbym bat kular jong u Myntri Rangbah ka Jylla u Conrad K Sangma uba la kular ban pyllait ïaka bhah pisa jong ka konsil kumba 30 klur tyngka hashwa ka Behdeiñkhlam.
Haba ïakren bad ki lad pathai khubor u president ka JHADC Staff Association Ma Johnson Pohrmen ula ong, ha ki khyndiat sngi ba la dep ki MDC ka liang synshar ha JHADC haka jingïalam jong u CEM u Ma Thombor Shiwat bad u MLA ka Jowai Constituency u Ma Wailadmiki Shylla kila leit ïakynduh ïa u Myntri rangbah ka Jylla Meghalaya haka 8 Naitung ban pynsngew ïaka jingeh jong ka JHADC bad ka jingbym ïoh tulop jong ki nongtrei kaba ka kynjoh sha ka duna shisnem eiei.
Ula ïathuh ba haka jingïakynduh bad u Myntri Rangbah, u CEM ka JHADC bad MLA ka Jowai ki la pynsngew sha ki lad pathai khubor ba u Myntri Rangbah ula kular ban pyllait ïaka bhah pisa kumba 30 klur tyngka sha ka JHADC bad ïa kane ka pisa yn pyllait haka 11 tarik Naitung khnang ban ïoh siew ïaka tulop jong ki nongtrei ka JHADC hashwa ka Behdieñkhlam, pynban haduh mynta ka JHADC ka khlem ïoh ïaka bhah pisa na ka sorkar Jylla bad ym shim lah ban siew ïaka tulop jong ki nongtrei.
Ula kynnoh ba kane ka jingshukor jong u Myntri Rangbah ka pyni ba u khlem burom satia ïaki MDC bad nongtrei jong ka konsil.
Ka jingleh jong ka sorkar Jylla ban bat sah ïa ka bhah jong ka JHADC kan buh jingeh iaki nongtrei ka konsil.
Ula pynkynmaw ruh ba ha u snem ba la leit, ki nongtrei jong ka JHADC ki la ai mukotduma shaka ïingbishar jong ka Meghalaya High Court halor ka jingduh tulop jong ki nongtrei ka JHADC bad lyngba ka jingïarap ka ïingbishar ki nongtrei ki ïoh ïaka tulop haduh u bnai Naitung (July 2021).
U Chairman Election Committee na ka bynta ban jied president ba thymmai ka Jaintia Hills Truck Owners Association (JHTOA) u Enrico D Pasi ula iehnoh iaka kam kaba la thung ia u haka 13 tarik une u bnai.
Katkum ka shithi kaba u la phah sha u secretary Election JHTOA, u ma Harpidiyou Suiam u Enrico ula ong “Nga u Enrico D Pasi President jong ka The Association of Meghalaya Traders and Transporters nga kwah ban pynpaw ha phi ia ka jingkwah jong nga ban Resign noh na ka kam kum u Chairman jong ka Election Committee ban pyniaid ia ka General Election jong ka Jaintis Hills Truck Owners Association (JHTOA ).
" Ula kyrpad ia election committee ban pdiang ia kane ka jingieh noh kam jong u kum u chairman jong ka Election Committee bad ula pynpaw ba kane ka dei na ka daw shimet jong u.
Kumban shu pynkynmaw ba elekshon jied u president ba thymmai ka JHTOA la buh tarik ban long haka sngi Nyngkong (18/07/2022), ka taiew ban wan.
Kane ka elekshon committee ki don haduh 6 ngut ki dkhot ba kynthup ia u president JSU u Jersom Shylla bad u president ka HITO u Pynbiang Rymbai bad kiwei kiwei.
Ha kawei ka jingjia aksident kaba kham i shyrkhei kaba la jia ha surokbah NH 6 ha Sabahmuswang, Jowai, ar ngut ki briew kila mynsaw jur na ka jingiapakhuh ka Mahindra Bolero bad ka trok Shaktiman.
Kane ka jingjia kala jia haka por kumba 2:45 nohphaisngi haka 22 tarik Nohprah.
Katkum ki dak ki shin la sakhi ba kine ki kali kila ia synrud ha kaba ka Mahindra Bolero kaba don ia u number ML 11 8143 kala julor phom bad la lied bad ka tnum jong ka kali, katba ka trok Shaktiman bym lah satia ban ioh iaka number jong ka, ka shaka ba shadien jong ka kala lait shabar.
Ha kane ka jingjia kawei ka Maruti Alto kala ngat lang ha kane ka jingiatakhuh kali, hynrei donbok kam don kano kano ka jingjia bad kiba shong haka kali kila mynsaw malu mala.
Ar ngut kiba don haka kali Bolero kila mynsaw jur bad pynkit iaki mar mar sha Woodland WK Hospital, Sabhamuswang, Jowai.
Kine kiba mynsaw ki dei u Mikel Dkhar ba na ka shnong Thangskai bad ka kong Rilangnga Sayoo na ka shnong Mulieh.
Ka West Jaintia District Table Tennis Association (WJHTTA) kan pynlong ia ka Open One Day Tournament ha ka 29 tarik Nohprah ha Kiang Nangbah Indoor Stadiumm, Jowai.
Kumta ka WJDTTA ka khot bad wer sngewbha iaki nongialehkai baroh ban iashimbynta ha kane ka tournament kaba shisngi.
Ha kane ka tournment yn shim ia kano kano ka bai rung (entry fee) bad ka tarik ba khatduh ban ai kyrteng ka long 27 tarik Nohprah 2023.
Na ka bynta ban ioh jingtip phone ha une u number 8413047843.
Ka Jyllaniam Bah Shillong lyngba u Most Rev.
Victor Lyngdoh, DD haka 22 tarik Nohprah, ka pyntip sha ki Lyngdoh, ki Riewniam bad ki Parabangeit ka Jyllaniam Bah Shillong ba ka Balang Katholik ka la pynmih paidbah ia ka dulir “Fiducia Supplicans" ha ka 18 tarik Nohprah 2023 lyngba ka Dicastery for the Doctrine of Faith kaba la ai jingbit da u Kpa Bakhuid, u Pople Francis ha kaba u Lyngdoh Katholik u lah ban kyrkhu ia kiba shongkha ym katkum ka ain jong U Blei (para shynrang/kynthei ne same sex marriage) bad kan ym don ka jinglehniam jong ka Balang ka ban iadei kyrdan kum ka Sakrament Jingkyntiew Kurim.
Ka riti lehniam jong ka Sakrament Jingkyntiew kurim ka dei tang na ka bynta ka jingialong kawei jong u shynrang bad ka kynthei ha ka jingiateh jutang ba shijunom.
Kane ka dulir ka thew ia ka jingmut jong ka jingduwai kyrkhu.
Kane ka dei ka jingduwai kaba u Lyngdoh u lah ban duwai hi khlem da shim ia ka jingduwai jong ka Balang.
Ia kane ka jingduwai kyrkhu ym dei ban sngewthuh bakla ba kane ka dei ka jinglehniam jong ka Sakrament Jingkyntiew kurim jong ka Balang Katholik.
Na kata ka daw, kane ka dulir ka khlem pynkylla ia ka ain tynrai jong ka Sakrament Jingkyntiew kurim ha ka Balang Katholik bad ka jingduwai jong u Lyngdoh kam mut ba u mynjur ne pynshlur ia ka jingleh jong ki.
“To ngin iai bat barabor ia ka jinglong bakyntang jong ka Sakrament Jingkyntiew kurim," u la ong.
Ha kajuh ka por u Most Rev.
Victor Lyngdoh u ai ruh ka jingkhublei Khristmas kaba Suk bad Snem Thymmai ba dap da ki jingkyrkhu.
Ka Nongthymmai Cultural and Sports Club Huroi ha ka 21 tarik Nohprah 2023, ka la ioh ban plie paidbah ia u mot sahnam jong ki nongseng jong kane ka sports club ha ka jingialang ba la pynlong ha madan ialehkai ka Nongthymmai cultural sport club ha ka jingiadon lang ka MLA ka 5 Sutnga Saipung constituency ka kong Santa Mary shylla kum ka kongsan.
Ka Kong Santa Mary haba kren kum ka kongsan hadien ka jingplie ia une u mot sahnam ka la kyntu kynpham ia ki nongkitkam ka sports club ba kin nanglah shuh shuh ban trei  shitom na ka bynta ka bha ka miat jong ka shnong ki thaw bad ka imlang sahlang.
Ka la ong ruh ba kan iatrei ryngkat ryngkat lang bad ki paidbah kumjuh bad ki nongialam shnong khnang ban warah ia ka jingkylla ha kaba ia dei bad ka shnong ka thaw kumjuh ruh ia ka sport club.
Nalor kata ka la ong ruh ba kan iai buddien ha kaba iadei bad ka sub-centre kaba don hapoh shnong  khnang ban ioh kynkiew kyrdan noh sha ka PHC, kumjuh bad buddien ha kaba iadei bad ka surok Sunapur shaduh Huroi, ka iew border hat khnang ban lah ban pyndep noh na ka bynta ka jingmyntoi jong ki paidbah ka thain hi baroh kawei.
Katba na ka liang u Rangbah Shnong, u bah Golden Marbaniang ha ka jingkren u la pynpaw ba ka ka Nongthymmai Cultural & Cports Club Huroi ka dei kawei na ki Club kiba don hapoh ka shnong kiba kham kiew ha ka liang ka jingialehkai sport, bad u la ong ruh ba kane sports club ka donkam ba kan don ka madan ialehkai ka ba biang, kata kum ka mini-gallery bad khamtam ka kynroh ban kynroh ia ka madan na baroh sawdong namar ka dei ka madan ka ba ym tangba ki ialehkai football hynrei la pyndonkam ruh ha kaba pynlong ruh ia kiba bun ki prokram kiba kham heh, kata kum ki jingiaseng heh, ki programme sorkar,ki jingialehkai football kiba heh bad kumta ter ter.
Ha kajuh ka por u la ai khublei kyrpang eh ruh ia ki nongialam jong ka club kiba la  trei borbah ban kyntiew ia kane ka sports club.
Nalor kata ha kane ka sngi ka sport club ka la pynkup burom ruh ia ki nongtrei mon sngewbha kiba don hapoh ka shnong Huroi,ia ki nongiashim bynta ha ki jingialehkai bapher bapher kumjuh ruh ia ki khynnah pule kiba don hapoh kane ka shnong.
Ha kane ka prokram ba la pyniaid da u president ka sports club u bah Al Khongshei la ia don lang ruh ki nongialam shnong naduh u Rangbah shnong, Secretary Bah Raja L suchen, ki riew pawkhmat jong ka thaiñ kum u bah Daya Lamare, ki nongialam  ka sports club,ki riew rangbah,ki samla jong ka shnong Huroi bad kiwei kiwei.
Ha shwa ban pynlong ia kane ka prokram la pynlong ia ka sports meet kaba arsngi kaba la pynlong da kane ka sports club, kata kaba kynthup naduh ka jingiakop mareh, Long jump bad kumta ter ter ha kaba la wan iashim bynta shitrhem da ki riew rangbah kynthei bad shynrang,ki samla bad khynnah.
Ha katei ka sngi ka la don ruh ka jingialeh football friendly match kaba la iakhun da ka Hingaria SC bah ka Youngstar SC,Huroi ha kaba ka Youngstar SC ka la ioh ia ka jingjop.
Ka Archery Committee jong ka West Jaintia District Sports Association (WJDSA) kala pyntip paidbah ba kan pynlong iaka jingiakop siat khnam ne ka Traditional Archery Competition ba shi sngi ha Kiang Nangbah Stadium.
Ia kane ka competition yn pynlong haka 28 tarik Nohprah ha madan Kiang Nangbah Stadium haka por 9 Am.
Ka khusnam lahduh ka long; haka single kalong T.
4 hajar bad ba ar T.
2 hajar, haka double pat T.
6 hajar bad ba ar T.
3 hajar bad ka bai rung kalong T.
50 haka single bad T.
100 double.
ka tarik ba khatduh ban pynpoi kyrteng ka long 27 tarik Nohprah 2023.
La pyntip ba ka jingialehkai yn pynlong haka dur ka league, bad ki khnam ba ioh ban pyndonkam ki long tang 3 tylli bad ka poin yn khein dei ia kiba shei iaka thong (target).
Phone ha une u number na ka bynta ki jingtip ba bniah 8787473533.
I Ma Neipormi Lytan ba ju khot ieit Bah Por ne Pormi ba shong ba sah ha Tpep Pale, Jowai ila khlad noh haka 22 tarik Nohprah 2023.
I Bah Por i dei i khun jong i (L) Pynthymmaibor Nongtdu bad i Kong Yobi Lytan bad i lok jong i Kong Sawanka Passah.
Ka jingleit on tep ia i kan long haka 23 Nohprah 2023 ha u lum jingtep ka Balang Presbyterian, Jowai, Chutwakhu, Jowai haka por 1 baje nohphaisngi.
Ka seng Hynñiewtrep Integrated Territory Organisation (HIITO) Laskeiñ Block Circle haka 21 tarik Nohprah, kala kner la ka kti ai jingiarap jong sha ki khynnah kiba peit ba sumar ka NEIMA Orphange Home Sahsniang.
Ha kane ka jingai jingiarap ka HITO la iadonlang u Khiejoit Niang, Tisuk Talang president bad secretary HITO Laskein Circle bad ki nongpyniaid ka NEIMA.
Haka 20 tarik Nohprah, ka seng National Hynñiewtrep People (NHP) kala ai sngewbha da ki sopti bad ki jain syaid sha ki heprit jong ka jaka ri khynnah ka Spring of Hope haka dong Pata, Mawlai Mawdatbaki.
Haka ne ka sngi nalor ki nongkitkam jong ka seng NHP la iadon ryngkat lang u rangbah dong jong ka Pata bad ki nongpeit jongka Spring of Hope.
Ka Khasi Students’ Union (KSU) haka 21 tarik Nohprah, kala kyntu ia ka Myntri ka Tnat ka koit ka khiah ka sorkar Jylla, ka Kong Ampareen Lyngdoh ba kan tuklar ha kaba iadei bad ka jingthungkam ba dang shen hapoh ka North Eastern Indira Gandhi Regional Institute of Health and Medical Sciences (NEIGRIHMS).
U president ka KSU u samla Lambokstarwell Marngar ha ka shithi sha ka Kong Ampareen,  ula ong ba haka 25 tarik Nailar 2023, ka Hospital kala pyllait ia ka jingpynbna laitkam Nursing Officer 194 tylli da ka AIIMS New Delhi lyngba ka NORCET-5 ha kaba 175 tylli ki kam la mang na ka bynta ki shynrang bad 19 na ka bynta ki kynthei hynrei kaba la pynbitar ia ka seng ka long namar ki don tang 15 ngut kiba dei ki trai shnong riewlum ka Jylla kiba la shah jied.
U nongialam ka KSU u la ong ruh, “Ka Nursing ka ju dei ka kam ba ju trei bha khamtam da ki kynthei naduh kaba sdang ha kaba ka jingdon jong ki nongtrei kynthei bad ki shynrang ka long da 80:20, hynrei ka long kaba sngewsih ban iohi ba ka long pynban markhongpong hapoh NEIGRIHMS.
" U la ong ruh ba kine kiba la shah jied ki dei ki bym pat don jingtbit ha ka jingtrei ia ka kam bad kiba shu pyndep ia ka eksam na ki jaka pule khlem kano kano ka jingtip ia ka rukom trei rukom ktah ban kyrshan ia ki jingdonkam jong ki, bad kumta kane ka ktah jur ia ka jingai jingshakri sha ki paidbah ha ka liang ka koit ka khiah.
Nalor kata u Bah Marngar ula ong ba ka jingpynrung kam kaba la iaid shakhmat ia ki Group B bad C ka dei kaba pynlong ia ki eksam da ka HLL lyngba ka CBT mode.
“La sakhi ba bun na ki samla trai shnong ka jylla kim shym la ioh lad ban thoh ia ki eksam namar ka jinghap ban leit shaduh sha Guwahati, Jorhat, Dibrugarh bad Delhi.
Kane ruh ka la khanglad bad pynduh kabu ia ki nong aplai kiba dei ki trai shnong ka jylla.
Nalor kata ia ki jingkylla kaba iadei bad ka kam Record Clerk ruh la pynkhreh jingkylli da ka Hindi kaba la iaid lait ia ki kyndon ba la kdew bad ia ka syllabus," ula ong shuh shuh.
Nalor kata u la ong ruh ba ka KSU kam sngew iahap satia ba ki samla ka jylla kin hap ban leit sha kiwei pat ki jylla jong ka ri ban thoh ia ki eksam bad ruh ba kane kam dei satia ka sien ba nyngkong ba kan wan jia kumne ia kaba ka Seng ka pyrshah jur ia kane.
“Baroh kine ki jingleh jong ka Agency ka la pynduh mynsiem shibun ia ki samla trai jylla bad ia kane hi la leh lyngba ka jingbthah da kino kino kiba don ha ka bor khnang ba kiwei pat ki briew na kiwei ki Jylla kin ioh ia kine ki kam bad ruh ban khanglad ia ki hok jong ki samla trai jylla," ong u nongialam ka KSU.
Shuh shuh u la ong ba ka Seng ka la ioh jingtip ruh ba ka selection/screening committee ki la shah pynbor ban pynmih bad ban phah kyrkieh ia ki shithi pynrung kam sha kito ki nong aplai kiba la pass ia ki eksam khlem da bishar bniah ia ki kot ki sla badonkam bad ban iaid da ka lynti kaba dei.
Kane ka lam sha ka jingjied ia kito ki nong aplai ki bym dei ban ioh.
Khnang ban khanglad ia kiba kum kine ki jingleh kiba ktah jur ia ki trai shnong riewlum ka jylla bad khnang ba kin ioh ia kajuh ka lad ka kabu, u Bah Marngar u la ong ba ka Seng ka kyntu ba ha ki sngi ki snem ki ban wan kino kino ki jingpynrung kam ka dei ban pyniaid hi da ka NEIGRIHMS.
Ka Seng BJP Meghalaya haka 21 tarik Nohprah ka la mih ban ieng pyrshah bad pynrem jur halor ka kam poh bad ka kam pynthohbria jong u MP ka TMC u Kalyan Banerjee pyrshah ia u Vice President ka Ri India u Jagdeep Dhankar hapoh parliament, ha kaba katba u Kalyan u dang pyrthuh bud ia u Vice President na ka liang u Rahul Gandhi u nang ringdur ia kane ka jingleh kam poh ka jong u.
“Ki dkhot ka BJP da kawei ka sur ki pynrem jur ia kane ka kam poh jong une u MP ka TMC," ong u nongaiktien ka BJP Meghalaya u Bah Mariahom Kharkhrang.
U la ong ruh, “Ngi lum hangne ym dei tang kum ka dak ka jingpyrshah ia kaei kaba jia hynrei ban pynsgew sha u Vice President bad ka ri India baroh ba ngim sngew iahap ia kaba kume kane ka jingleh.
U la ong ruh, “Baroh ki don ia ka hok laitluid ban kren bad pynpaw hynrei ngi dei ban kynmaw ia kawei,ba ngi dei ban don nongrim ban kren da ka jingkitkhlieh, bad ym ban shu kren klumar ne pyrthuh bud kumba ju leh ka liang pyrshah na ka por sha ka por.
" “Ka jingthmu jong ki MP ka liang pyrshah ban kren bein ia u Myntri Rangbahduh (PM) ka ri ka pynlong ia ki dkhot ban kren tam pud ha kane ka kynti," u la bynrap.
“Ka jingmut jingpyrkhat jong ki ka la poi shaduh u pud ba kim sngewthuh shuh ban pyniapher ia ka jingpyrshah bad ka jingpynthohbria bad kane ka pynlehrain ia ka ri hi baroh kawei kat haduh ba la ithamula ban peit ne ban sngap," ong shuh shuh u Bah Kharkhrang.
Ka Khasi Students’ Union (KSU) haka 21 tarik Nohprah ka la kyntu ia ka jingtuklar lem ba mardor jong u Myntri ka Tnat pule puthi u Rakkam A Sangma ban pynbeit mardor ha kaba iadei bad ka jaka pynlong eksam na ka bynta ka CSIR NET.
Ha ka shithi sha u Sangma, u Chairman ka KSU Education Cell u Samla Pynkmenlang Sanmiet u la ong, “Ka Seng ka kyrpad ia ka jingtuklar lem ba mardor halor kane ka bynta bad ban pyndonkam ia ka iktiar ban ia pynbeit bad ki bor kiba dei khmih bad ban kyntu ia ki ba kin pynbeit ha kaba iadei bad ki jaka pynlong ia ki eksam (da ka National Testing Agency (NTA) na ka bynta ka CSIR NET namar kane kan sdang naduh ka 26-28 tarik Nohprah 2023.
Kane ka jingpynbeit ka long kaba donkam khnang ban pynthikna ba ka jingangnud jong kiba bun ki samla pule postgraduate na kane ka jylla kin ym shah pynthut bad mad jingeh namar kane ka jingleh.
" U la ong ba bun na ki samla pule na ka jylla Meghalaya ki la hap ban leit thoh ia ki eksam jong ki shapoh Jorhat bad Dibrugarh, kata wat hadien ba la jied ia kine ki jaka ne centre kum ka jingjied kaba lai bad ba saw jong ki.
“Kane ka jingiai bteng ban pynhap da ka NTA ia ki jaka thoh eksam ka wanrah ka jingeh kaba khraw ia ki nong aplai, kata khamtam ia kito kiba wan na ki longiing kiba kham duna ha ka liang ka ioh ka kot.
Lah ruh ban kdew ba ka jylla Meghalaya ka biang ha ka jingdon ia ki testing centre," ong u samla Sanmiet.
Da kaba pynpaw ba ka jingpynlong ia ka UGC NET (University Grants Commission National Eligibility Test) kaba dang shu kut shen kum ka sienjam kaba jop ha ka jingpynbiang ia ki nongialeh eksam ha ka jylla, une u nongialam ka Seng u la ong; “Ka long kaba sngewkhia ba ka jingpynhap ia ki jaka thoh eksam na ka bynta ka CSIR NET ka la iaid lait na ki kyndon ba la buh beit da ka UGC NET.
".
Ka KSU Wapung bad Ladrymbai Unit haka 20 tarik Nohprah, ka la buddien bad iai ban ban dawa iaka sorkar ban maramot noh katba lah kloi ia ka surok Ladrymbai Bypass kaba la jot rathai ha kine ki snem ba la dep bad haduh mynta.
Ka seng ka la ioh ban iakynduh ia ka Additional Deputy Commissioner, East Jaintia Hills District JU Kharpuri bad kyntu iaka ban phah maramot kloi iaka surok halor ka nongrim ba ki kali heh ki lah iaid na katei ka surok mynta la shitaiew kaba la pynsuk iaka leit ka wan ha ka thain Ladrymbai bad kala pynduna iaka dheng kali.
Kumban shu pynkynmaw ka KSU halor kane lyngba ka Wapung unit ka la leit ban buh jingthoh nyngkong sha u EE PWD Roads Khliehriat Division ha ka 22 tarik u Nailur (September ) 2022 bad kane ka kynti kaba mynta ka seng ka ngeit skhem ba ka tnat ba dei peit kan maramot noh ia une u surok u ban pynsuk iaka leit ka wan ki paidbah.
Ka seng ka iohi ba ka jingiaid ki kali heh na une u surok ka lah iarap shibun ha ka ban pynduna iaka jingdheng kali ha shi lynter ka shnong bad iew Ladrymbai bad ia u surok dei ban maramot noh bad pynjanai khnang ba ki kali heh kiba iaid ruh kin nym jynjar bad ba kin suk.
Ka seng ka pynpaw ruh iaka jingsngew nguh iaka tnat pulit ba la shim khia ban pynduna ka dheng kali ban ka seng kan dang iai bteng ban ia treilang ha kino kino ki mat kiba ktah bad kiban rah jingmyntoi ia u paidbah.
Ka seng kan sa ai ruh iaka copy jong ka dorkhas sha u EE PWD roads Khliehriat Division halor kane ka mat.
Na ka liang u Working President ka Meghalaya State Olympics Association (MSOA), u Bah John Kharshiing haka 20 tarik Nohprah, ula leit ban aijingmut ia ka Meghalaya Education Commission na ka bynta ban pynrung lang ia ki kam ialehkai sport hapoh ki pule puthi.
Ha kane ka jingialang ba la pynlong ha DERT Annexure Conference Hall ha Shillong, u Bah Kharshiing u la pynshai halor ka jingdonkam ban pyniasoh ia ka pule puthi bad ka kam ialehkai sport khamtam ban pynshlur ia ka jingiashim bynta shitrhem jong ki khynnah naduh ka rta kaba dang lung.
Ha kane ka jingiamir jingmut, u Bah Kharshiing u la wanrah ruh ia ka kaiphot kaba 70 sla kaba tip kum ka “Education and Sports: A Balanced Approach.
" Nalor kata u la pynpaw ruh ia ki bynta kiba kongsan jong ka sport ban tei ia ka met ka phad, ka pyrkhat pyrdain bad ka jingiadei para briew.
Nalor kata u la ai ruh ka jingpynshai ha kaba iadei bad ka Meghalaya Sports Policy 2019 bad Meghalaya Youth Policy 2021,  kaba thmu ban kyntiew ia ka bha ka miat jong ki nongialehkai.
Hadien kane u Bah Kharshiing u la ai copy ruh ia ka kaiphot bad ia ka Meghalaya Sports Policy 2019 sha ka Chairperson jong ka Commission, Professor S M Sungoh ha ryngkat ka jingdon lang jong kiwei kiwei ki dkhot jong ka Commission.
Nalor kata u  Bah John u la buh ruh ia ka jingtyrwa sha ka Commission kiba kynthup ia ka jingdonkam ban pynbit pynbiang ia ki jaka ialehkai, ka jingiashim bynta jong kiba bun, ka jingthung ia ki coach kibag biang, ki nonghikai ha ka liang ka physical education na ka bynta ki 15,000 tylli ki skul ha ka jylla Meghalaya, kata nalor ka jingdon bynta jong ki riew shemphang ha ka sports, nalor ka jingdonkam sports schools ha man la ki district, ka jingbhah kam ia ki nongwanrah nam ha ki kam ialehkai sports bad halor ka jingdonkam ban pynlong ia ka jingialang bishar kam man la ka lai bnai.
Na ka liang ka Chairperson ka Meghalaya Education Commission kala ai khublei ia ka MSOA halor kane ka jingpynkhreh bad ki jingai jingmut na ka bynta ka Commission ka ban sa khmih bad bishar bniah na ka bynta ban ai ia ka jingmynjur khnang ba ka Commission kan ioh phah ia ki jingbthah sha ka sorkar jylla bad ka ban dei ruh u mawjan ba kongsan ha ka jingpyniasoh ia ka kam ialehkai sports bad ka pule puthi ha ka jylla.
U Myntri Rangbah ka Jylla Conrad K Sangma haka 20 tarik Nohprah, ula plie paidbah ia ka 2×50 MVA, 132/33 KV Grid Substation ha Phulbari, West Garo Hills District bad ka ban iarap shibun ha kaba iadei bad ka jingdonkam bording hapoh ka thain.
Ha kane ka jingialang la iadonlang ruh ka MP ka Tura ka Agatha K Sangma, u Myntri ka Tnad Bording Abu Taher Mondal, u Myntri ka PHE Marcuise N Marak, u Myntri kam ialehkai Bah Shakliar Warjri bad ki Nongmihkhmat jong ka Meghalaya Power Transmission Corporation Limited, MPTCL.
Haba aijingkren ha ka jingialang, u CM ula ong “Mynta ka sngi ka dei ka sngi ka ban sah kynmaw ia ka thain da ka jingplie paidbah ia kane ka project kaba kongsan.
Ka jingwanrah ia ka substation kaba hehduh ha ka thain kan wanrah ia shibun ki jingkylla.
Ha ki snem bala leit noh, wat hapdeng ka jingioh bording, ngi ju mad ia ka jingeh ba rit palat ka voltage, hynrei ka jingplie ia kane ka substation ba thymmai kane ka thain jong ngi kan ioh ia ka voltage kaba long kumjuh bad kiwei ki thain.
" Katba u Myntri ka Tnat Bording u Abu Taher Mondal ha ka jingkren ula kdew ia ka jingkongsan jong kane ka substation, kata da kaba ong “Da ka jingplie ia kane ka substation, ngin sa lah ban pyndap ia ka jingdawa bording jong ka thain West Garo Hills khlem kano kano ka jingthud.
Kane ka dei ka sakhi halor ka jingkut jingmut jong ka Sorkar ban wanrah ia ka  jingkylla ha ka ha kaba iadei bad ka kam sam bording hapoh ka thain".
Ka jinglah ban plie ia kane ka substation ym tang ba ka pynpaw ia ka jingjop ym tang ha ka liang ka jingstad teknologi hynrei ruh halor ka jingtrei borbah jong ka MPTCL ban pynkup bor ia ki shnong ki thaw lyngba ka jingpynioh ia ka bording kaba thikna bad kaba neh, Shuh shuh ha kane kajuh ka sngi, u Myntri Rangbah ula buh mawnongrim ruh na ka bynta ka jingtei ia ka Indoor Stadium ha JP Higher Secondary School, Bholarbhita, West Garo Hills.
Haba pynpaw ia ka jingsngewnguh, na ka liang u CM ula ai khublei ia u Myntri ka Tnat Sports ka jylla uba lah ban pynioh haduh T.
9 klur ban tei ia ka gallery bad ka madan phlang plastic ne artificial turf, ka ban iarap shibun ban kyntiew ia ki kam ialehkai sport hapoh ka thain hi baroh kawei.
Ka Charlin Nongtdu kala kylla long ka namtam haka jingialehkai football Women’s League hadien ba kala khyrwit iaka hattrick kaba la pynlong iaka Wapung Combine Sc ban jop da 7-0 pyrshah iaka Iongkaluh haka madan artificial turf ha Diengshynrum haka 20 tarik Nohprah.
Ia kane ka Women’s Leage la pynlong da ka East Jaintia Hills District Football Association (EJHDFA).
Nalor ka Charlin, ar kol la thep da ka Aidashisha Shadap bad shikol da ka Dawanrimika Rymbai.
Ha kawei pat ka jingialehkai kala kut noh da kaba iakhaid hapdeng ka Dkhiah West SC bad Deingsynshum SC khlem don mano mano ba ioh pynkhih iaka jar.
Ka Khasi Hills Autonomous District Council (KHADC) haka 20 tarik Nohprah, kala mynjur na ka bynta ban thaw biang ne re-constitute ia ka Khasi Traditional Medicine Commission.
Katkum ka kaiphot jong ka Executive Committee ba la wanrah da u Chief Executive Member (CEM), u Bah Pyniaid Sing Syiem ha ka sngi sdang jong ka Dorbar Tlang ka Council, la thaw biang ia kane ka Commission katkum ka KHAD (Protection and Promotion of Khasi Traditional Medicine) Act, 2011.
Ia ki 12 ngut ki dkhot jong ka Commission yn khlieh da u CEM ka KHADC kum u Chairman bad u Joint Secretary ka Executive Committee u Bah A Nonghuloo kum u Secretary.
Katba ki dkhot jong ka Commission ki kynthup ia saw ngut ki nongai dawai kynbat kiba kynthup ia u Dr DL Nongspung, Dr Alka Kharsati, Dr Boss Myrthong bad Dr Dlas Rani, arngut ki nongai dawai u Dr JP Lyngdoh bad Dr Sparstarlin Nongrem bad 4 ngut ki riew pawkhmat hapoh ka imlang sahlang kiba kynthup ia u Dr PS Nianglang, Dr Fabian Lyngdoh, Kitboklang Nongphlang bad u Bah RS Wanniang.
Shibynta ban khanglad ia kino kino ki jingjia ba sngewsih kiba lah ban wan jia lyngba ki jingniah kali shongshit ha ryngkat ka jingdih buaid ha kine ki sngi lehkmen ki ban wan na ka liang ka Tnat Pulit ka la maham ban leh da kaba tyngeh pyrshah ia kiba pynkhein ain.
Na ka liang u Superintendent of Police (City), EKH, u Bah Vivek Syiem IPS u la ong ruh na ka tnat Pulit Traffic ka Nongbah Shillong kin pynlong mardor ia ki jingtalasi ha ki bynta bapher bapher ka nongbah kynthup ha ki surok Bypass, surok highway bad ki surok shnong.
U la ong ruh ba ki bor pulit kin kham pynleit jingmut ruh ha kaba iadei bad kito kiba niah kali shongshit hapdeng ka jingdih buaid kaba buh jingma ia ki mynsiem briew bad kaba long ruh pyrshah ia ki kyndon jong ka Motor Vehicles Act.
Kumta la maham tyngeh ba lada lap ia kito kiba niah kali hapdeng ka jingdih buaid yn pynshitom hapoh ki kyndon Section 185 Motor Vehicles Act ha ryngkat ka kuna kaba long T.
10,000 lane ka jingshah set along kaba lah ban kot haduh hynriew bnai lane baroh ar ki jingpynshitom.
Kumta la kyntu ia ki nongniah kali ba kin long kiba phikir bad ban kiar na ki jingdih pynbuaid ha ka por ba niah kali ym tang na ka bynta ka jingshngain ia lade hynrei na ka bynta kiwei kumjuh.
Lehse kan dei ka jingkmen kaba khraw ia ki nongtrei sorkar hadien ba ka sorkar jylla haka 20 tarik Nohprah ka la pynbna ba kan pyllait noh kloi ia ka tulop jong une u bnai Nohprah sha ki 55,000 ngut  ki nongtrei sorkar ha ka jylla.
Ha kajuh ka por na ka liang u Myntri Rangbah ka jylla, u Conrad K Sangma haba ai khublei Christmas sha baroh ki nongtrei sorkar, u la pynbna ruh halor ka kyntiew ia ka Dearness Allowance (DA) kaba 3%, kata na ka 36% sha ka 39% naduh ka 1tarik u Naitung 2023.
Kane ka jingbthah kan treikam sha baroh ki dkhot jong ki work-charge bad ki nongtrei casual lait noh ki bungalow person, kiba bat ia ka kyrdan kiba hap hapoh ka applicable pay level kaba ia ryngkat bad ki nongtrei jong kane kajuh ka kyrdan kiba hap hapoh ka regular establishment, services lane post.
La pyntip ruh ba kane ka Dearness Relief bala kdew ha kane ka jingpynmih hukum ba  kan ym treikam (sospon) lada ki nongtrei bala shongthait ne ki longiing jong ki nongtrei bala shongthait kila ioh kam biang hapoh ka State/Central Government lane la thungkam biang ia ki hapoh ka State/Central Government Company, Corporation, Undertaking, lane Autonomous Body.
Kane ka jingpynsangeh treikam ia ka hukum kan kut noh hadien ba kane ka jingaikam biang ia kine ki briew kala kut noh".
Da ka jingthmu ban ialap paidbah halor ka National Tuberculosis Elimination Programme  bad ka Pradhan Mantri TB Mukt Bharat Abhiyan (PMTBMBA) kaba dang shu pyllait shen, na ka liang ka ophis ka District Tuberculosis Officer, Jaintia Hills ha ryngkat ka jingiatreilang bad ka Star Cement Limited, Lumshnong lyngba ki sienjem CSR jong ka haka 20 tarik Nohprah, ki la pynlong da ka jingsam ia ki jingbam tei met shibynta jong ka Community Support Scheme sha ki nongpang TB ha ka prokram ba la pynlong ha Sutnga CHC, Sutnga ha kaba la ia don lang ruh ka District Tuberculosis Officer, Jaintia Hills, ka Dr.
EBV Laloo, Medical Officer in-charge Sutnga CHC, Dr.
R Toi, Manager-CSR, Star Cement Limited, Lumshnong,  Kingshok K Borah bad bun kiwei pat.
Ha ka jingkren ka Dr.
EBV Laloo ka la kdew halor kiba bun ki sienjam kiba ki nongpang TB ki lah ban leh ha la ki jong ki iing ki sem ban khanglad ia ka jingsaphriang jong ka jingpang Tuberculosis sha kiwei pat ki dkhot ka longiing, kata da kaba kyntu ruh ia ki nongpang ba ki dei ban tista ha kaba dih ia ki dawai dashin kumba la bthah da ki doktor ne ki dkhot ka tnat ka koit ka khiah na ka bynta ka jingkoit jingkhiah bad ka bha ka miat ka jong ki.
Nalor kata ka la batai bniah ruh halor ki skhim bapher bapher kiba ai ia ki lad jingiarap pisa sha ki nongpang TB ha ka por ba ki dang don hapdeng ka jingshah sumar bad dih dawai.
Ka Dr.
Laloo ka pynpaw ruh ka jingsngewnguh ia ki staff bad baroh ki bor pyniaid jong ka Star Cement Limited halor ka jingkyrshan ia ki marbam ia kiba la sam sha ki nongpang bad khot ruh ia ki nongialam shnong ba kin ai ka jingiatreilang bad ki ASHA kumjuh bad ki jaka aijingsumar na ka bynta ban lah ban rat dyngkhong ia kane ka jait jingpang ha ka imlang ka sahlang.
Ha kawei pat ka bynta, na ka liang u Manager-CSR, Star Cement Limited, Lumshnong, u Kingshok K.
Borah u la kren ha kaba iadei bad ki nongpang TB da kaba iai ban ruh ba na ka laing ka Stat Cement ka don ia ka jingkut jingmut ban ai ia baroh ki lad jingiarap sha ki nongpang TB hapoh East Jaintia Hills District.
Kiwei pat kiba la aijingkren ha kane ka prokram ki kynthup ruh ia Medical Officer in-charge Sutnga CHC, Dr.
R.
Toi, Senior Tuberculosis Laboratory Supervisor (STLS), Bah Watson Siangshai bad Senior Treatment Supervisor (STS), Bah Linus Manner.
Hadien kane ka prokram la sam ia ki marbam kiba kynthup ia u khaw, umphniang, pylleng bad kiwei kiwei sha palat 30 ngut ki nongpang kiba la ia don ryngkat lang ha kane ka sngi.
U Additional Deputy Commissioner (Supply), West Jaintia Hills da kane u pyntip sha ki paidbah nongbam rashon jong ka district ba ia u khaw lyngba ka bhah AAY, PHH bad Non- NFSA na ka bynta u bnai Nohprah 2023 la dep ban pyllait lyngba ki dukan rashon naduh ka 13 haduh ka 15 tarik mynta u bnai.
Ka jingsam ia u khaw rashon ba la mang na ka bynta ki AAY ka long 35 kilo shi Card khlem da donkam siew pisa ha ki jaka sor bad ki thain nongkyndong.
Ka bhah na ka bynta ki PHH ka long 5 kilo shi khlieh khlem donkam jingsiew ha ki jaka sor ba nongkyndong.
Kumjuh ia u khaw Non NFSA la pyllait ha ka jingthew kaba 7.
215 kilo shi iing ha ka dor ba la buh beit da ka Vigilance Committee ka ban ym palat ia ka T.
14/- ha ki jaka sor bad jaka nongkyndong.
Kumta la kyntu ia baroh ki dukan sam rashon ba kin wan shim noh ia ka permit jong ki na ka ophis u Deputy Commissioner (Supply), West Jaintia Hills bad ban pyndep ia katei ka jingsam ia u khaw hapoh ka 10 tarik u Kyllalyngkot 2023 da kaba pyndonkam ruh ia ka kor ePos machine lyngba ka online hapoh ki dukan rashon jong ki khlempep.
U Myntri Rangbah ka jylla u Conrad K Sangma ha ryngkat ka Myntri ka Tnat ka koit ka khiah ka Dr Ampareen Lyngdoh haka 19 tarik Nohprah, ki la plie ia ka 10 Bed ICU project ha ki 14 tylli ki hospital sorkar ha ka jylla, kata kaba kdup ia ki 11 tylli ki district.
Kane ka project ka dei ka sienjam ba la shim lyngba ka jingiatreilang hapdeng ka Department of Health and Family Welfare, ka sorkar Meghalaya bad ka eGovernment Foundation.
Haba kren ha ka jingialang plie ia ka project u CM ka jylla u la pyrto ia baroh ki kynhun kiba iadei bynta ban pynurlong ia kane ka projek kaba thmu ban kyntiew ia ka jingai jingshakri ha ki thain nongkyndong jong ka jylla kynthup ia ki district hospital.
“Kine ki jaka treikam bad ki kor ki bor treikam ba la pynbit pynbiang kin plielad ia ngi ba ngin lah ban pyntreikam pura ha ka rukom kaba dei khnang ba yn lah ban ai ka jingkyrshan ha ka liang ki lad aijingsumar wat sha kito ki thain kiba pajih ka jylla," ong u Conrad.
Da kaba pynpaw ba ka thong ba hakhmat eh jong ka sorkar jylla ka long ban kyntiew ia ka imlang sahlang lyngba ka koit ka khiah, na ka liang u CM u la ong, “Ka sorkar jylla ka la mang kyrpang 8% na ka mang tyngka ban kyntiew ha ka liang ka koit ka khiah bad kaba dei ruh ka mang kaba heh tam hapoh ka ri.
" Katba na ka liang ka Myntri ka Tnat ka koit ka khiah ka Dr Ampareen Lyngdoh ka la ong ba lyngba kane ka project ka sorkar jylla kan lah ban lah ban pynbha ia ki lad jingsumar hapoh ki ICU hapoh ki district level.
Ka la ong ruh ba ka jingplie ia kane ka project kan wanrah ka jingkylla kaba khraw ha ka jingai ha ka jingai jingshakri ha ka liang ka koit ka khiah ha ka jylla.
Ha kane ka jingialang plie ia kane ka projek ba la pyniaid da u Chief Secretary ka Jylla u Bah DP Wahlang, la ia don lang ruh u Principal Secretary Health u Sampath Kumar, Chairman ka Infosys u Nandan Nilekani, Chairman ka 10BedICU u Srikanth Nadhumuni, Founder ka Karuna Trust, Dr Sudarshan Hanumappa halor ki riew shemphang ka tnat ka koit ka khiah bad u Scientist Nichiket Mor.
Ka iingbishar High Court ka Meghalaya haka 19 tarik Nohprah ka la hukum ia ka Tnat kam pohiing ka sorkar jylla bad ia u Director General of Police ba kin pynkynriah kam noh mardor ia u Superintendent of Police ka East Jaintia Hills District bad ban thung bujli da uwei pat u ophisar uba biang ha ka jaka jong u.
Ka iingbishar ka la shim ia kane ka rai hadien ba la shongbishar ia ka PIL No.
2/2022 kaba iadei bad ka Suo Motu halor ka kam tih dewiong beaiñ ha ka jylla Meghalaya.
Ka iingbishar ka la pynpaw ba une u Superintendent of Police la pyntip ba ula don hapoh East Jaintia Hills naduh u snem 2021, bad kumta u la dei ban tip bha ha kaba iadei bad ka jinglong jingman hapoh ka district.
“Ka 19th interim report ka pynpaw ba une u Superintendent of Police lehse um lah ban tehlakam ha kaba iadei bad kane ka kam beaiñ," ong ka iingbishar.
Ka iingbishar ka la ailad ruh ia ka sorkar jylla ba kan ai ia ka jubab sha ka 19th interim report bad ba ia mynta hi ym pat shym la shim ia ki sienjam kiba iadei bad ki jingpynkhein kyndon.
Nalor kata ka iingbishar ka la kyntu ruh ba u Deputy Commissioner ka East Jaintia Hills District lyngba ka hukum ban shim ia baroh ki sienjam ban pynthikna ba dei ban burom ia kane ka jingpynmih hukum jong ka iingbishar.
Ka Additional Director of Health Services, Civil Hospital, Shillong ka pyntip ba ym pat don ba wan kam ia ka metiap jong uwei u nongpang uba la khlad noh ia uba la tip kyrteng kum u Banteilad Lyngdoh Peinlang, 29 snem rta, uba shong ba sah ha Dong gate, Nongpoh.
Une u briew u la wan shah sumar hapoh kane ka hospital hapoh C.
C.
U.
ha ka 08.
12.
2023 bad u la khlad noh ha ka 17.
12.
2023 ha ka por 12:30 mynstep.
Kumta la kyntu ia kiba haiing hasem bad kiwei pat kiba don jingiadei bad une u rangbah ba kin wan shimti noh mardor ia kane ka met kaba don mynta hapoh ka jaka buh metiap jong kane ka hospital hapoh ka lai sngi naduh ba la pynmih ia kane ka jingpynbna paidbah shwa ban aiti noh ia kane ka met shapoh ka Shillong Municipal Board ban leh ia kaba donkam.
Ka kynhun synrop Regional Democratic Alliance (RDA) jong ka seng United Democratic Party (UDP) bad ka Hill State People’s Democratic Party (HSPDP) haka 19 tarik Nohprah ryngkat lang ki la pynbna ia ka ka kyrteng jong u nongialam barim ka Seng HYC u Samla Robertjune Kharjahrin kum u kyrtong sha ka ilekshon MP Lok Sabha ka ban long ha u snem u ban wan na ka Shillong Parliamentary constituency.
Ia kane la pyntip da u u Chairman ka RDA uba dei ruh u nongialam ka UDP u Bah Metbah Lyngdoh hadien ka jingialang ha kaba u la pyntip ruh ba la mynjur ba une u kyrtong un iakhun ia kane ka ilekshon na ka shap jong ka UDP kaba dei ha ka dur jong ka bom ha ka por ba pynlong ia ki jingialap ilekshon bad ha ka sngi thep vote.
Lah ban kdew ba u MLA barim ka Mawlai u Bah PT Sawkmie kumjuh u president ka Khasi Authors’ Society u Dr DRL Nonglait ruh ki la pan ia ka ticket jong ka UDP ban iakhun ha kane ka election MP-Lok Sabha ban wan.
Ka sorkar jylla haka 19 atrik Nohprah, ka la ong ba ka la shim ia ka rai kaba khatduh ban khang noh shisyndon ia ka karkhana pynmih dewbilat kaba la rim tam ha ka jylla, ka Mawmluh Cherra Cements Limited (MCCL) namar ka jingbym lah shuh ban khie khlieh.
Haba kren sha ki lad pathai khubor, u CM ka jylla u Conrad K Sangma u la ong, “Ngin hap ban shim ia ki sienjam ban khang noh syndon ia ka MCCL namar ngim shym lah shuh ban pyniaid namar ka jingbei pisa ka heh palat nalor ka 300 klur kaba la dep ban bei naduh kine ki 15 tylli ki snem kiba la leit noh.
" “Ngi la pyrshang ia kaba bha tam ban pynkhie im pat ia kane ka karkhana, hynrei namar ki jinglong jingman hapoh jong ka, kane ka la wanrah jingeh ia ki paidbah, ki nongtrei ki la mad jingeh, na ka liang ka sorkar kam shym la lah ban pyniaid shakhmat, kumta ka long kaba donkam ban shim ia ka rai namar ngin ym lah ban shu iai neh kumba ka long mynta.
Kumta ngi la shim ia ka rai bad baroh ki kynhun kiba ia don bynta ba ngin hap ban khang khyrdep noh ia ka, hynrei yn leh ia kane da ka lynti bad lyngba ka jingiamir jingmut bad baroh ki kynhun bapher bapher ha ryngkat ki kyndon," ong u CM.
Nalor kata u CM u la ong ruh ba ka sorkar ha ka jingshisha kala shim ia ka sienjam ban iapynbeit da ka jingiasngewthuh jingmut bad ki kynhun bapher bapher lem bad ki nongtrei bad “Ngi lah jan poi sha kaba kut bad ka rai ha ryngkat bad ki kynhun bad ki nongtrei ha kaba ngin pyntreikam noh da ka VRS bad ruh ha ka rukom jong ka jingiakhublei kti khatduh bad ki nongtrei ba pura jong ka MCCL.
" Kumjuh na ka liang u Conrad ula ong pat ba ka Sorkar kam pat ai ia ka rai kaba khatduh halor kane ka bynta bad ka dang pynkhreh mynta ia ki kyndon kiba dei ban pyndep na ka bynta ban khang noh ia kane ka karkhana.
Haba jubab ia ka jingkylli, u CM watla katta u la ong, “Ha ka jingshisha ngi kwah ban leh ia ka joint venture, hynrei kaba sngewsih ka long ba ngim shym la ioh satia ia ka jubab kaba biang.
Kumba Nga ong ha kaba nyngkong ngi don laitylli ki lad, kata ka lad kaba nyngkong ka dei ia ka sorkar ba kan pynlut haduh jan kumba 150 klur ne kaba la jan kot sha ka T.
200 klur ia kaba ngi shem ba ka long kaba shitom shibun na ka bynta jong ngi ba ngin lah ban leh.
" “Ka lynti kaba ar na ka bynta jong ngi ka dei ba ngin leh da ka joint venture bad kila pyllait ruh ia ka jingpynbna halor ka jingdon mon.
Kila don katto katne ki kompani kiba wan hynrei kine ki kompani kim pat kot ia ka kyrdan kaba ngi sngew ba kin lah ban leh hok ia ka kam" ula ong haba pynpaw baka lynti ba khatduh eh ka dei ka rai lang bad ki kynhun bapher bapher ba ngin khang khyrdep noh ia ka kompani lada kut kine ki artylli ki lad.
Ngi la ioh ruh ia katto katne ki kompeni kiba la wan hynrei kim pat kot satia ia ka thong kaba la buh kaba ngi sngew ba kin lah ban leh bad pyndep hok ia ka kam kumba ngi la khmih," ong shuh shuh u CM.
Kumta ruh hadien ka jingiathir bniah bad baroh ki kynhun bapher bapher mynta baroh ngi la mynjur ba ka lynti kaba ai ka dei kaba biang eh ban pyniaid shakhmat ha kaba iadei bad kane ka bynta.
U Myntri ka sorkar Jylla uba khmih ia ka Tnat AH & Veterinary u Bah AL Hek haka 19 tarik Nohprah, ula plie ia ka jaka ot doh ba la ap khmih lynti la slem ia kaba la tip kum ka ‘Modern Bi-Species Abattoir’ ha ka shnong Demthring, West Jaiñtia Hills.
Haba aijingkren kum u Kongsan u Bah AL Hek u la pynpaw ka jingsngew skhem ba kane ka jaka ot doh kaba dang tei thymmai kan lah ban pynmih ia ki doh kiba khuid ba suba.
U la kyntu ruh ia ki nong ot doh ba kin ai ka jingiatreilang bad ruh ban pynneh ia ka jingkhuid jingsuba.
Na ka liang u Myntri u la pynpaw ruh ba u la wan jurip ia ka jinglong jingman jong kane ka jaka ha kine ki khyndiat sngi ba la dep hashwa ban plie ia ka khnang ban pynthikna ba baroh kiei kiei kin long kiba iaid beit iaid ryntih.
Na ka liang u Deputy Director (Planning) ka Directorate of AH & Veterinary, u Dr.
WMW Khongwir ha ka jingkren u la kdew ba kane ka jaka ot doh bathymmai ka lah ban ot bad pynkhuid haduh kumba 50 tylli ki masi bad 100 tylli ki sniang ha ka shi sngi.
U la ong ruh ba ka jingpyntrei ia kane ka projek ka la sdang naduh u snem 2014, bad ia kane ka jaka ot doh la bei tyngka da ka National Agricultural Bank for Rural Development (NABARD), ha ka jinglut kaba 7.
83 klur.
Kiwei pat kiba la aijingkren ha kane ka sngi ki kynthup ia u Lahkmen Rymbui, Wailadmiki Shylla, Limba Dkhar (President ka Jaintia Cattle Butchers’ Welfare Association), Boldness Ryngkhlem, Secretary  Ka Sein Ki Nong Ah Doh Sniang Jaintia Hills, bad u Elword Ryngkhlem, Rangbah Shnong ka shnong Demthring ha ryngkat ka jingiadon lang  Dr.
H K Marak, Director ka Tnat AH & Veterinary Department bad u  Dr.
DI Kjam, District Veterinary Officer, Jowai.
Kum shibynta ban pynkhreh iaka Christmas na ka bynta ban pynjem iaka jingeh u paidbah haka leit ka wan, ka dorbar shnong Lapangap kila mih paidbah ban maramot ne ban pyndap iaki thliew ki syar iaka surok khyndew na Khanduli sha Lapangap haka 19 tarik Nohprah.
Pynban kaba lyngngoh, wat la ka jingtrei kala long tang da ka bor shnong, hynrei ki bor Pulit jong ka Assam kila wan ban pynsangeh ia kane ka jingtrei surok u paid nongshong shnong ka Lapangap.
Kane kala wan jia hadien bala don ka jingkynnoh ba don kiba ujor na kaliang ki paid Karbi.
Kumban shu pynkynmaw ba dangshen ka shnong Lapangap ka don hadpeng ka jingshong syier na ka daw ka jingiakynad hapdeng ki paid Karbi bad ki Pnar kaba la wanrah ruh iaka jingiasiat jri siat sim, lun maw bad kiwei kiwei.
Haba kren bad u ma Deimonmi Lyngdoh, Waheh Shnong Lapangap lyngba ka phone, ula ong kane ka jingmaramot surok ka dei kaba ki ju leh manla ka por ha ki aiom tlang ban pyndap iaki thliew ki syar ban khamsuk ka iaid ka ieng.
Ula ong kane ka jingpynshna iaka surok kam dei tang na ka bynta ka Christmas, hynrei ka jingpynkhreh ruh iaki ar tylli ki jingiaseng, ka Presbytery Samla jong ka Balang Presbyterian bad ka Proseshon ka Balang Roman Katholik ha u bnai Rymphang bad u bnai Lber.
Wat la shah pynthut haki pulit jong ka Assam kiba la wan da ar kali haka por kumba 2 baje nohphaisngi, hynrei ka jingtrei ban pynbha iaka surok khyndew ka long kaba iaid beit iaid ryntih bad ka jingtrei ka la poi shakhmat ka shnong Langkeroi, la ong u Ma Deimonmi U ma Deimonmi Lyngdoh ula iathuh ba na ka liang ki bor pyiaid District ki la iakren bad ki nongialam shnong jong ka Lapangap ban pynsangeh noh iaka jingtrei khnang ba kan ym wanrah kano kano ka jinghuri hura bad na ka liang u Waheh Shnong ruh ula pynsangeh noh iaki nongshong shnong artad ba la jan kem dum ka bneng.
Ka Mulait United FC rah iaka nam lahduh da kaba pynliem iaka Lamyrsiang SCC da 1-0 haka jingiakhun phainal jong ka aiom ialehkai Super Division Football League kaba pyniaid da ka Saipung Block Sports Association (SBSA) ha madan ialehkai Lamyrsiang haka 18 tarik Nohprah.
U Sani Phawa ula ioh ban thep ia kane ka kol haka minit kaba 38 bad kaba biang pura iaka Mulait United FC ba kan khur iaka nam lahduh.
Ia ki khusnam la sam da u kongsan u Ma Defend Pakem haka jingdonlang u Ma Jikham Syrti bad District Sports Officer West Jaintia u Bah Khroobok Passah.
Ka lahduh ka Mulait United FC ka la ioh iaka song pisa kaba 50 hajar tyngka katba ka Lamyrsiang SCC ka la ioh pdiang iaka song pisa kaba 30 hajar tyngka ryngkat ka Trophy.
La sam ruh iaka khusnam ‘Man of the Match’ sha u Jeffre Surong, ka nam ‘Goal keeper of the Tournament sha u Sbing Chyrmang kine arngut kidei ka ka Mulait United FC, katba iaka nam ‘Top scorer’ la ioh da u Go Gou Hangshing uba la thep 15 Goal ha kane ka aiom ialehkai bad ka nam ‘Player of the Tournament’ la ioh da u Lamphrang Paslein baroh angut kidei na ka Lamyrsiang SCC.
Ban kyntiew iaka kam ialehkai football ha East Jaintia Hills District, ki ar ngut ki nongthaw aiñ kata u Kyrmen Shylla na ka thain Khliehriat bad ka Kong Santa Mary Shylla kila shim iaka sienjam ban tei da ki madan ialehkai kiba lah ban ialehkai mar san ngut lane 5 A side football ground ban plie iaki samla ban ioh pyntbit haka kam ialehkai football.
U Myntri ula iathuh ia kane haka 18 tarik Nohprah haba kren bad ki nongthoh khubor ha Khliehriat.
U Ma Kyrmen ula pyntip ba ki kam na ka bynta ban pyntrei ia kine ki madan mynta kala iaid shait shait, kata 2 tylli ha Sutnga Saipung Constituency bad 2 tylli ha Khliehriat constituency.
Iaka jingpynlut pynsep ia kine ki madan la mang lyngba ka pisa na ka DMF.
Na kane ka pisa kila mang ban shna 5 tylli ki madan ialehkai.
U Myntri ka tnad Sports ka sorkar Jylla u Bah Shakliar Warjri ula pynbna paidbah ba ha u snem thymmai, kata ha u bnai Rymphang (February) yn sdang ban siang phlang plastik noh iaka madan Mini Stadium Ladjaplem, Amlarem.
Ia kane u Myntri ula pynbna haba kren kum u kongsan haka sngi pynlut iaka jingialehkai Super Division Football League ba la pyniaid da ka Amlarem Sub Division Sports Association (ASSA) haka madan Mini Stadium Ladjaplem, Amlarem 19 tarik Nohprah.
Haka jingiakhun phainal ka Seinbhalang Shkentalang ka la ioh ban rah iaka nam lahduh jong kane ka aiom ialehkai hadien ba ka la pynliem iaka Amlarem Social Club da 1-0.
Da kane ka namjop ka Seiñbhalang Shkentalang kala buh jaka ialehkai ban ioh ban aireng haka lympung baheh ka Jylla ka Meghalaya State League ka ban wan.
Ka Elang Ki Oo FC kala jop iaka We Sports FC da ka tie breaker haka jingiakhun football 7 A-side Football ka Sports Committee ka shnong Panaliar bad rah syndon iaka nam lahduh.
Kane ka jingiakhun final kaba long ha madan shnong ka Panaliar haka sngi Saitjain.
Ka jingiakhun katkum ka por kaba la buh kala wai da kaba iakhaid khlem don mano mano bai oh pynkhih iaka jar.
Dei hadien bala rah iaka jingiakhun sha ka tie breaker bala lah ban rai iaka nam jop bad ka Elang Ki Oo Fc kaba heh ka bok ka nusip kala ioh iaka jingjop.
U Kongsan Saron Pasweth MDC Jowai South uba long ruh u nongshong shnong ka Panaliar ula iadonlang bad sam iaki khusnam sha ki nongjop ryngkat u waheh shnong dorbar shnong Panaliar ma Riquoma RQ Laloo, general secretary ka shnong Careme Phawa nalor kiwei kiwei.
Ka khusnam Man of the Match la ïoh rah da u Felickson Pasleiñ na ka We Sport FC katba ïaka nam Best Goal Keeper la ïoh da u Confirm Bang na ka Mency FC.
U Bah Finely L.
Pariat, Secretary Meghalaya Atheltic Association (General Secretary Meghalaya State Olympic Association), u la shah jied ban long kum uwei na ki Associated Vice President jong ka Athletics Federation of India (AFI).
Ka jingshah jied ka jong u bah Finely ka la wan hadien ka jingialang ne ka Annual General Meeting of Athletics Federation of India, ha ka jingialang kaba la long ha Chandigarh naduh ka 27 haduh ka 29 tarik mynta u bnai.
Ha kane ka jingiajied, nalor u bah Finley, la jied ruh ia u Dr Anwar Ameen President Kerala Athletics Association JS Patnaik President Odisha Athletics Association bad Sunny Joseph Secretary Delhi Athletics Association kum ki executive member.
Hadien bala dep ban jied ia ki nongkitkam, ka la don pat ka jingialang ban pynkup burom ha kaba la don lang ka Anju Bobby George Senior Vice president AFI, Dr Lalit Bhanot, Addile Sumarila President AFI, ia ki jong u bah Finley bad kiwei kiwei.
Na ka liang u bah Finely u shim ia kane ka kabu ban pynpaw ia ka jingai khublei bad ruh ban ai nguh ia U Blei uban ialam bad plie lad plie lynti ia u ba un da kynjoh kat haduh kane ka kyrdan kaba  mynta, nalor katta um lah ruh ban khlem da ai khublei ia ki paralok lok parajor ba jan bad ba jngai, kiba la mih shakhmat ban ai khublei bad kitbok ia u hadien ka jinghah jied kum uwei na ki Associated Vice President ka AFI.
Ka United Democratic Party (UDP) kan dang iaineh bad ka Sorkar Meghalaya Democratic Alliance (MDA) wat hapdeng ki kynrum kynram kiba bun ban iada ia ka jylla na ka jingsynshar President Rule, phla u General Secretary ka UDP u Dr Jemino Mawthoh.
U la ong shuh shuh lada ka UDP ka weng ialade na ka Sorkar MDA khlem pep ka Sorkar kan sa khyllem noh bad lada khyllem kan sa wan ka President Rule bad ki paidbah ki sa pynkit pap ia ka UDP.
U MLA barim ka Nongthymmai Constituency haba kren shuh shuh haka jingialang pynskhem nongkitkam ka party UDP Jowai Circle ha iungwalieh ka Dorbar Shnong Dulong, Jowai haka sngi Saitjain, u la ong ba ha ka party UDP kiba bun bah ki nongialam kiba la iaineh ha ka party da ki phew snem bad ki don ki nongialam jong kiwei ki party kiba phet na kawei ka seng sha kawei seng.
U la ong ruh ba “ki don ki nongialam kiba thmu rung noh sha ka UDP bad ia kum kita ki nongialam ngi ong ba ki la kylla ba mut noh.
" U General Secretary ka UDP u la iathuh ba “nga la iakren bad u President Rangbah ka seng u Bah Metbah Lyngdoh ba ngi dei ban khmih sani bha ia kum kino ki MLA ngin pdiang sha ka party bad ngin hap pyrkhat hato yn jied ia ki MLA ba heh spah ne ia ki MLA badon jingkitkhlieh.
" Halor ki kynrum kynram haba iadei bad ka Memorandum of Understanding kaba la iasoi ban pynbeit ia ki hynriew tylli ki jaka iakajia bad ka Assam ha ka First Phase, u Chairman barim jong ka Synjuk Ki Seng Samla Shnong u la kyntu ia ka Sorkar MDA ban dei ban khmih biang sa shisien ia katei ka MoU khnang pynsuk ia ki briew kiba la shah ktah na kane ka MoU.
U MLA jong ka Mowkaiaw Constituency u Ma Nujorki Sungoh u la thalain tyngeh ia u MLA jong ka Jowai Constituency u Ma Wailadmiki Shylla kum u MLA bym larkam namar kam shym la don kano kano ka roi ka par ha ka constituency Jowai ha kine ki saw snem bala leit.
U la kynthoh jur halor ka jingpyrshang pynbieit ban pynkylla noh ia ka ophis DC Jowai kum ka shopping mall, katba ia ka Iawmusiang Shopping Complex ym shym la pyndep satia haduh mynta.
“Ka jingtei iaka Iawmuisang kam dei ka jingtei World Trade Center, hynrei balei ka shimpor haduh katne katne ban tei pyndep iaka Iawmusiang," la ong u Ma Nujorki.
Une Nongialam barim jong ka Jaintia Students Union (JSU) u la pynpaw ia ka jingsngewkhia kaba khraw halor ka jingkynnoh jong ki nongialam jong ka NPP ia ki paidbah halor ka jingbym lah jong ki ban pynbeit ia ka ka jaka pyllang ñiut ha Jowai.
U Myntri ka tnat Revenue u Ma Kyrmen Shylla u la kyntu ia ki nongkitkam bad nongkyrshan jong ka party ba kin trei shitom khnang ba kin ioh wanrah biang sa shisien ia ka histori jong u snem 1998 ha u snem 2023 haba ka UDP ka la jop na baroh 7 tylli ki constituency ha Ri Lum Jaintia.
Haba iaroh ia u Ma Moonlight Pariat uba la iai ialeh ia ka elekshon MLA ha lai sien, u MLA ka Khliehriat u la ong ba ka dei ka jingieit jong u Ma Moonlight ia ka Constituency Jowai ba u la rai ban iakhun biang mynta ka sien ha u snem 2023 bad khlem pep ha ka sien kaba saw yn sa ioh ia ka jingjop kaba don burom.
U la ong ba ka UDP ka pdiang ia baroh ban wan pan tiket ban iakhun elekshon na ki constituency bapher bapher, hynrei u la ban jur ba da lei lei ruh yn nym lah ban thied ia ka tiket iakhun elekshon ha UDP namar ka party ka iaid katkum ki riti treikam jong ka.
U Chief Advisor jong ka UDP u Bah Bindo M Lanong u la ong ba baroh shi katta la synshar ia ka jylla Meghalaya na ka phang sepsngi jong ka Meghalaya ne ka West Meghalaya bad mynta ka kynti ha u snem 2023 ka la dei ka por ban synshar noh na ka phang jong ka mihngi jong ka Meghalaya ne ka East Meghalaya.
U la kynthoh jur ia ka Sorkar BJP ha ka jingialam jong u Prime Minister Modi kaba thmu ban pynrung da ka ia ka jinghikai ia ka Hindi haduh Matric ha Jylla, katba ialade u dang shah hikai ban kren phareng.
Shuh shuh u la ong ba ka BJP ka thmu ban pyniaid ia ka lynti rel na Shillong sha Jaintia Hills sha Mizoram bad kine ki long kiei kiei ki buit sainti kiba ma ia ka jylla Meghalaya.
U Deputy Chief Minister barim jong ka Jylla ula pynbna ba yn iakhun ia ka Elekshon MLA na ka constituency Nongkrem bad mynta yn hap ban ai reng ia ka spah ka phew jong u Minister ka tnat Transport u Ma Dasakhaitbha Lamare uba la phet noh na ka constituency Mawhati sha Nongkrem.
Kiwei kiwei kiba la ai jingkren ki kynthup ia u Advisor jong ka UDP Youth Wing bad MLA barim jong ka Mawlai constituency u Bah Embhah Syiemlieh, u Deputy Chief Executive Member ka JHADC u Bah Lasky Rymbai, u Vice President ka UDP U Bah Allantry Dkhar, U President ka UDP West Jaintia Hills u Bah Moonlight Pariat, Wining Garland Sungoh haka jingialang kaba pyniaid da u Kitbok Nongtdu president UDP Jowai Circle.
Ka Maitchaphrang Mowtyrshiah SC kala lah ban pynliem iaka Khliehmuchut Shangpung SC da 2-1 kol haka jingiakhun final jong ka Third Division Football Tournament kaba la tip kum ka 2nd Adelbert Laloo Memorial Trophy kaba pyniaid da ka West Jaintia District Sports Association (WJDSA).
Ha ka jingiakhun final kaba long haka sngi Saitjain ha madan Kiang Nangbah Stadium, ia kine ki ar kol ka Maitchaphrang Mowtyrshiah kala ioh ban thep ha baroh ar kylla jong ka jingiakhun.
Shikol kala thep lyngba u Sanborlang Tang (4), kawei pat ka kol kala thep lyngba u Risanlang Dkhar (79).
Ka shikol ka Khliehmuchut Shangpung lyngba u Arwan Phadong (14).
Haba phai sha ka jingiakhun baroh ar liang mamla kine ki kynhun kila pyrshang ban ialehkai bha bad ban ioh thep kol, hynrei naduh ba sdang ka jingiakhun ka Mowtyrshiah kala kham ialehkai bha bad kitei ki ar kol kala biang pura iaka ban rah nam kum ka lahduh.
U kongsan ban wan ban sakhi ia kane ka jingiakhun u dei u District Sports Officer (DSO) West Jaintia Hills District, Ma Khroobok Passah haka jingdonlang ki dkhot nongkitkam ka WJDSA ba kynthup u Working President u Ma EMH Passah, u General Secretary u Ma Lammat O Laloo bad ki khun ki kti jong u (L) Adelbert Laloo.
U ma Khroobok Passah ryngkat kiba haïing hasem jong u (L) u Adelbert Laloo ki la shim ïaka bynta ban sam ïaka khusnam kiba kynthup iaka trophy bad certificate bad song pisa sha ka lahduh bad ka lahduh ba ar kaba T.
24 hajar bad T.
12 hajar.
Ka khusnam Best Goalkeeper la ïoh da u Damiki Tyngkan jong ka Mookyrdup, Top Scorer la ïoh da u Dangri Phawa jong ka Madankynsaw Mookyndeng bad Risanlang Dkhar jong ka Maitchaphrang Mootyrshiah kiba thep mar 8 kol.
Ka namtam ha kane ka jingiakhun final ne ‘Man of the Match’ la ïoh da u Sanborlang Tang jong ka Maitchaphrang Mootyrshiah katba ka nam Player of the Tournament da u Risanlang Dkhar jong ka Maitchaphrang Mootyrshiah.
Ka Dkhiah West kala ioh rah iaka nam lahduh haka T20 Cricket Tournament kaba pyniaid da ka East Jaintia District Cricket Association (EJDCA) hadien ba kala lah ban pynliem da 4 wicket iaka Iongkaluh haka jingiakhun final kaba long ha Mookhep haka sngi Saitjain.
Ha kane ka jingiakhun ka Iongkaluh kala jop iaka toss bad kala kam trai shuwa ban tied bad kala kamai 119/6 na ki 20 over Haba la poi ka pali jong ka Dkhiah West ban beh iaka thong kala lah ban pyndep haka 19 over bad kala liem 6 wicket.
Ka khusnam man of the match la ioh da u Ebenezer Phawa uba la synniang 52 run naki 39 ball.
U kongsan Dr Phervision Nongtdu, principal ka Jaintia Eastern college ula sam iaki khusnam sha ki nongjop haka jingiadonlang ki nongialam ka EJDCA bad kiwei kiwei ki riew rangbah.
Ula ai mysniem iaki nongialehkai ban trei shitom bad ban long kiba iaineh bad pynleit jingmut haka jingialehkai ban jop haka jingim ialehkai.
Ula iaroh ia u Kishan Lyngdoh u samla na district uba long u nuksa iaki kiwei khamtam eh ka jingioh lad ka jong u ban ialehkai ha ki lympung baheh kum ka Ranji Trophy ban mihkhmat iaka jylla.
U Bah Banteidor Lyngdoh Myntri ba dei khmih ia ka tnat sports & youth affairs ka sorkar jylla, haka sngi Thohdieng u la ong ba naduh kaba sdang, na ka liang ka tnat kaba u dei khmih jong ka sorkar jylla, ki la dep ban buh ia ka jingtyrwa sha ki nongkitkam ka Shillong Sports Association (SSA), ba ka sorkar jylla, ka long kaba la pynkhreh ne kaba kloi ban pynsiang da u artificial turf ia ka madan first ground.
Ha kane ka jingiakren nalor ka jingtyrwa ha kaba sdang, u bah Banteidor u la ong ruh ba ha kito ki por, na ka liang ki nongkitkam ka SSA ki la kyntait ia kane bad ki kwah beit ban thung da u phlang ba shisha ne u natural turf, pynban hadien ba ki la sngewthuh ba kam long, ki la rai ban siang noh da u artificial turf.
Kum u riew ba ieit bad ba dei teng ruh u nongialehkai ialade, u bah Banteidor u la ong ba ha ka jylla hi kan long kaba eh bha ban ong ban shna ia ki madan phlang ba shisha ne ki natural turf, katno tam lei lei lada pynlong ia ki lympung ialehkai kumka Shillong Premier League, ha kaba prokram ialehkai hi ka la long lypa kaba bun bad kaba hap ruh ban iai bteng ban pynialehkai khlieh la ka sngi, da kumta ki natural turf da lei lei kin nym shan slem.
Pynban khlem ka jingpynduh mynsiem pat iano iano ruh, u bah Banteidor u la ai pat ia ka khubor lam sngewtynnad ba na ka liang ka jong u kum u Myntri u la shim khia biang sa shisien na ka liang ka jong u da kaba ula dep ban mang biang ia ka kam ban khreh siang noh da u artificial turf, ha kaba u la ong ba ka kam ruh ka la sdang  ba kan jam shakhmat bad u la ong artad ba na ka liang ka jong u un da trei shitom ryngkat bad ka tnat ban pynioh noh da u artificial turf.
Haba jubab biang pat ia ka jingkylli bynrap hato la ka kylla kaba ar ne ka second leg ka SPL, la lah pat ne em ban siang pyndep ia kane ka madan, u bah Banteidor, u la ong ba lada ki kam ki jam ki iaid beit shakhmat kumba ki iaid mynta, khlem pep imat la lah ban ioh pynialehkai noh ha kane ka madan, bad u la ong ruh ba u la kyntu ia u ko9ntrator ba un sdang wat ban khreh wanrah noh ia ki tiar kum u turf, u rubber, u shyiap, namar ma u ruh u da thrang bad sliang ba ka lympung ialehkai Shillong Premier League kan da khie im bad kan da long biang kumba ka la long teng ha ki por ba mynshwa.
U Myntri ba dei khmih ia ka tnat sports & youth affairs ka jylla bah Banteidor Lyngdoh, u la ong ba ia mynta, ka tnat ka jong u ka dang ap satang ia ka jingpynkhreh ia ka operational manual, kaba long ka kynja jingmaitphang ban lah ha kaban pynkhreh naka bynta ban pyntreikam noh ia ka sports policy hangne hapoh ka jylla.
U bah Banteidor, u la ong ia kane, ha ka jingialang kitbok kitrwiang bad ai khublei ia ka kynhun ialehkai ka jylla, kiban leit ban mihkhmat sha ka lympung bah ialehkai ka ri ba la tip kum ka Khelo India Youth Games kaba la buh ban long ha Panchkula, Haryana naduh ka  3 haduh ka 14 tarik u nai Jylliew u ban wan.
Shuh shuh na ka liang ka jong u bah Banteidor, u la iathuh ba ha ka jingialang kaba dang shen bad la ki ophisar jong ka tnat, na ka liang ka jong u, ula ban jur ia ki ba kin khmih bad peit bniah, kiei ki bynta ne ki kyndon kiba la dep ban pruid dak ha ka sports policy, kiba lehse kiban lah ban pyntreikam noh ia ki khnang ban lah ban ai ia ki lad jingiarap ia la ki jong ki khun samla.
Nalor katta u bah Banteidor u shim ia kane ka kabu ban kyntu ruh ia baroh ki skul bad ki kolej kiba don hangne hapoh ka jylla, ba kin shim khia noh na ka liang ka jong ki ba maki ruh ki la dei ka por ban nang sdang ban pyntreikam noh ia ka sports policy ha ki jaka pule ki jong ki bad lada don kino kino ki jingkwah jingtip kiba shai shuh shuh, ki nongialam ia ki skul bad kolej, ki lah ban ia kynduh ia ki ophisar jong ka tnat sports.
U Ma Moonlight Pariat uba khot ieid Bah Hep uba long u president jong ka United Democratic Party (UDP) West Jaintia Hills District Unit ula pynbna ba un aireng biang iaka elekshon MLA 2023.
Ia kane ula ong haba pynskhem iaki nongkitkam primary Unit ka Jowai Circle jong ka UDP kiba haduh 29 tylli na ki 36 tylli haka jingialang kaba long ha iungwalieh ka dorbar shnong Dulong, Jowai haka sngi Saitjain.
U Ma Pariat haba kren ula ong u la rai ban iakhun biang ia ka MLA Election 2023 na Jowai Constituency na ka UDP bad ula ai shithi ruh ban pan iaka ticket UDP.
Ha kane ka jingpan ticket da kawei ka sur ka primary unit baroh kila ai ka jingkyrshan bad rai ban pynieng biang ia u ma Moonlight Pariat kum candidate jong ka UDP na Jowai Constituency.
U ma Moonlight, uba la long ruh u MDC ka JHADC la san samoi bad bad uba la iakhun ruh la lai sien ia ka MLA Electionm hynrei um pat ioh ia u soh ka jingjop bad ha kane ka kynti ula rai ban iakhun biang iaka elekshon ka dei na ka daw ba shah iehbien ka Jowai Constituency ha baroh ki liang.
U ma Pariat haba kren haka jingialang u la ong ruh kumba long mynta ka UDP ha Jowai ka long kum ka thei samla kaba bha briew kaba la dep ban pynbha pynmiat kaba la dep tah lipstick tah powder bad ki jingiwbih jong ka, kala khring ia kiba bun ban ioh ia ka.
Ula ong ruh ba ki don ki kyrtong na kiwei ki party kiba kwah iaka ticket party UDP bad kila pynbna ruh kin ioh iaka ticket, hynrei ka ticket UDP kam dei kaba lah ban ioh da kaba shu thied ne pynbiej ia u paidbah tang na ka daw ba bhabriew.
Ula ther tyngeh ruh ba tang ka election committee ym pat thaw hapoh ka party, hynrei kaba lyngngoh kumno kine ki kyrtong kiba kwah iakhun elekshon kila pynbna ba kin ioh iaka ticket naka Party UDP ban ia khun ia ka MLA Election 2023.
“Ngi kiba don hapoh ka party ngim tip ne ngim pat rai, hynrei ki Congress kaba don ar kynhun kila pynbna ba ki ioh ticket UDP kaba la pynjah burom iaki nongialam ka party," la ong u ma Pariat bad bynrap ba ka party ka don la ka por ba kan rai iaki kyrtong bad yn rai shuwa na primary unit jong ki constituency bapher bapher.
Ha kine 6-7 snem ki nongialam bad ki dkhot kila trei shitom met bad mynsiem ban pynkhlain iaka party, hynrei ki sniew bok ba ki duna MLA ka UDP bad kim lah ban poi sha ka thong wat haka MP elekshon kiba kynthup ia u Bah Paul Lyngdoh bad Jemino Mawthoh kila hap mad iaka jingrem.
Hynrei ka party kam shym la duh jingkyrmen bad ka party kan khie rasong ha kane ka elekshon 2023.
U ma Finelyness Bareh MDC ka Rymbai uba long ruh u president UDP East Jaintia Hills District ula ong “Baroh ka dud ka ngap ha Jylla lah rah lut sha bar ne kiwei kiwei ki jylla bad kane ka jia long hadien bala kylla National Party ka NPP.
" “Kum ka National Party ban pynkhlain iaka party ia kaei kaba ioh na kane ka Jylla kala rah lut shawei bad ka Jylla pat kala kylla tyrkhong," la ong u ma Finely bad kyntu iaki paidbah nongkyrshan UDP ba “kim dei ban shah pynbiej bad shah phon shah pah ne shah riam ha kiwei ki party namar ba ka UDP lada wan haka bor jait ba dei ka party trai ri ne regional party ka dud ka ngap kan neh kan sah ha kane hi ka jylla.
" Shuh shuh ula kitbok kitrwiang bad ai mynsiem iaki primary unit Jowai Constituency, ka constituency kaba don burom ba kin trei shitom ban poi sha ka thong.
