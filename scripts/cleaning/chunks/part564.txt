Shillong:   Ka kynhun ka Lawmali SC ka la rah ia ka nam lahduh ha ka lympung ialehkai  phutbol ki shipai ka Assam Rifles Invitational Football Cup 2020’ ba la pynlong da ka HQ Assam Rifles, Shillong.
Ka Lawmali ka la pynliem ia ka Umphrup SC da 5-0 kol ha ka jingiaknieh ia ka nam lahduh myn hynnin ka sngi ha madan ialehkai ki shipai ha Laitkor, Shillong.
U Myntri rangbah ka Jylla u Conrad K Sangma u la long kum u kongsan ryngkat ka jingdonlang u MS Rao, IAS, Chief Secretary ka jylla.
Ia u Myntri rangbah la pdiang bad pynkup burom da u Director General Assam Rifles, u Lieutenant  General Sukhdeep Sangwan ha ka jingdonlang ki heh shipai Assam Rifle.
Haba ai jingkren ha kane ka sngi, u Conrad u la iaroh ia ka Assam Rifles kaba la pynlong ia ka tournament man u snem ula ong ba kane ka tournament kam dei tang ban plie lad ia ki khynnah ialehkai ban pynpaw ia la sap ka talen jong ki hynrei ka long ruh ka lympung ban lum lang ia ki paidbah ha ka imlang sahlang.
‘Ban kyntiew ia ka kam ialehkai ha ka jylla.
ha ki ar snem ban wan ka sorkar kan pynlut kumba T.
450 klur ban shna ia ki jaka ialehai bapher bapher kylleng ka jylla.
ka sorkar ka la pynkhreh bad shim khia ban kyntiew kyrdan ia ka P.
A.
Sangma stadium ha Tura sha ka Integrated Sports Complex.
Kan long ka jaka ialehkai ba heh ha ka jylla bad kumjuh ia ka phutbol, ula ong.
Ka sorkar ka don jingthmu ban kyntiew ia ka phutbol ha ka jylla u myntri rangbah ula bynrap ba ka jingpynhkreh ia ka iaid ban shna ia ka international football academy ha nongbah Shillong ban sei ia ka sap ka talen ki khynnah kynthei bad shynrang ha ka phutbol.
U Director General ka Assam Rifles ula ai khublei ia u myntri rangbah uba la pyllait por ban donlang ha kane ka sngi pynkut kum shibynta ban ai mynsiem ia ki rangialehkai phutbol ka jylla.
Ula ai mynsiem ruh ia ki khynnah kiba la shim bynta ha ka lympung, ki coach bad manager jong ki kynhun bapher bapher.
U la pynbna ruh kum shibynta ban kyntiew ia ka jingialehkai ha ka thain lam mihngi, ka Assam Rifles ka la shah jied ha ka sorkar pdeng ban pynlong ia ka Assam Rifle Public School, Shillong ka slem ai jinghikai ban bei pisa hapoh ka skhim ‘Khelo India’.
‘Ka long ka skul ba-ar ha ka ri kum ka Sports School Rai, Sonepat (Haryana) ka long ka jingsarong ia ka Assam Rifles bad ka jylla’, ula bynrap.
Ka  Lawmali ka la rah ia ka khusnam lahduh da ka song pisa ba T.
1,00,000/-kaba ka Umphurp kaba wan ba-ar ka ioh rah ia ka song pisa ba T.
50,000/- ryngkat ka khusnam.
Jowai:   Ki riew paidbah jong ka shnong Mihmyntdu, West Jaintia HIlls ki la lap ia ka met i khyllung ba dang kha ba la bret da ka kmie da kaba thep hapoh Plastic.
Ia itei i khyllung la lap na kawei ka khlaw kaba la tip kum ka Langkadur kaba hap hapoh u pud u sam ka shnong Mihmyntdu.
Ka kjat itei i khyllung shiliang kam don shuh bad la suba jur ba la bam ki ksew.
Na ka liang ki pulit ka Jowai ki la leit ban shimti ia ka met itei i khyllung na ka bynta ban leh ia kaba donkam katkum ka ain bad ha ka juh ka por ki dang pynlong ia ka jingtohkit ban lap dien ia ka kmie kaba la bret dusmon ia itei i khyllung.
Shillong:  Ka lympung ialehkai ka NEHU Inter College Cricket (Men) Tournament 2019-20 ka la iaid sha ka sngi kaba lai kaba la long ha madan ialehkai ka NEHU, Mawlai, Shillong.
Ha ka jingiakhun myn hynnin ka sngi, ka Shillong College ka la pynliem ia  ka NEHU, Tura Shillong College da 19 ron.
Ha kawei ka jingialehkai, ka NEIAH, Shillong ka la pynliem ia ka St.
Edmund’s College, da 8 run.
Lashai ka sngi, ka jingialehkai kan long NEHU, Shillong v/s K.
L.
Bajoria College bad NEIAH, Shillong versus Shillong College.
Shillong:Ka liang pyrshah (Congress) ka sorkar Meghalaya ha ka ing dorbar ka jylla ka la pyrshah ia ka jing kren lyngkot u Lat ka jylla u Tathagata Roy ha ka sngi sdang jong ka dorbar mang tynka.
U lat ka jylla Meghalaya ha shwa ba un sdang ban ai jing kren kum shibynta ban plie ia ka dorbar mang tyngka, u la ong ba na kadaw ba u la kyrkieh ban leit sha Kolkata, un nym kren lut baroh hynrei un shu kren tang ia ki mat ba kongsan.
Na ka liang pyrshah ka ing dorbar thaw ain ka jylla, la ieng da u shabuk rangbah ka liang pyrshah u P.
T Sawkmie ban pynpaw ia ka jing pyrshah ia ka jing kren lyngkot u Lat ka jylla hapoh ka ing dorbar.
“Kane ka jing kren lyngkot u Lat ka jylla u Tathagata Roy, ia ka sngi plie ia ka dorbar mang tyngka ka pyni ba um burom ia ka ing dorbar ne ia ka jylla Meghalaya baroh kawei bad ngin a ka liang pyrshah hapoh ka ing dorbar ka jylla ngin nym pdiang satia" la bynrap u P.
T Sawkmie.
Shillong: Myn hynnin ka sngi ki dkhot ka Khasi Student Union (KSU) lyngba ka tnat ‘Education Cell’ ha ka jing ialam da u secretary u Raymond Kharjana ki ;la leit ban ia kynduh ia ki nong pyniaid ka skul ‘Pine Mount School’ kaba don ha Barik Shillong na ka bynta ban ioh jing pynshai halor ka kot subjek ‘Sociology’ klas XII ka ba la pynthoh bria ia ka Jaidbynriew Khasi.
U general secretary ka Khasi Student Union (KSU) u Donald V Thabah u la iathuh ba na ka liang ki nong pyniaid skul ‘Pine Mount’ ki la iathuh ba ka skul kan nym pyniaid da kane ka kot kaba la pynthoh bria ia ka jaidbynriew Khasi da u nongthoh u ba dei na bar jylla bad u bym don jing tip wat ia ka ‘map’ ka jylla Meghalaya ruh.
U Donald V Thabah u la ong ruh ba ka KSU kan sa ia pynbeit kam bad ka KSU Delhi unit na ka bynta ban phah da ka jing thoh sha ki bor pyniaid ka ‘Board ISC’ kaba don ophis sha nongbah Delhi na ka bynta ban dawa weng noh syndon ia kane ka kot skul.
Shillong: Ka dorbar mang tyngka ka jylla ka la sdang myn hynnin ka sngi kaban neh haduh ka 25 tarik mynta u bnai.
Kane ka dorbar mang tyngka ka dei kaba lyngkot sngi bha, ha kaba ki MLA kin iakren ia ki mat bapher bapher kiba ktah ia ka jylla.
Mynta ka sngi, ka dorbar ka la sakhi ia ka jingwanrah ia ka Indian Stamp (Meghalaya Amendment) Bill 2020, ka Meghalaya GST (Amendment) Bill 2020, ka Meghalaya Passengers and Goods Taxation (Amendment) Bill 2020, Megha laya Identification, Registration (Safety & Security) of Migrant Workers Bill 2020 bad kumjuh ia ka Meghalaya Residents Safety and Security (Amendment) Bill 2020.
Ka iing dorbar ka la sakhi ruh ia ka jingwanrah ia ka kaiphod jong ki tnad sorkar bapher bapher.
Shillong:   U general secretary ka Khasi Student Union (KSU) u Donald V Thabah myn hynnin ka sngi u la ong ba ka KSU kan sa sdang ban pynlong biang ia ki jing ialang paidbah pyrshah ia ka Citizenship Amendment Act 2019 (CAA) bad ban dawa pyn treikam ia ka Inner Line Permit (ILP) hapoh ka jylla Meghalaya hadien ba la kut ka eksamin ki khynnah skul klas X bad XII.
Na ka liang u Donald V Thabah u la ong ba ka seng hadien ba kut ki eksamin kan sa shong jing ialang shwa na ka bynta ban pyrkhat ia ki mat jingiakhih pyrshah CAA bad dawa pyntreikam ILP hapoh ka jylla.
“Hadien ki eksamin, ka KSU kan sa leit pynlong jing ialang paidbah biang sha kylleng sawdong ka jylla Meghalaya na ka bynta ban pynsngewthuh paidbah halor ka jing ma jong ka CAA 2019 bad ka jing donkam ban pyntreikam ia ka ILP hapoh ka jylla" u la bynrap.
U general secretary ka KSU u Donald V Thabah u la ong ruh ba ka seng wat la da kala duh noh ia uwei u dkhot hapdeng ka jing pyrshah ia ka CAA, ka seng kan nym kynran dien hynrei kane ka ka jing duh noh ia u dkhot kan nang ai mynsiem shuh shuh ia ka seng ban pynlong ia ki jing ialang paidbah sha ki jaka ba kham bun ki bar jylla kam pher lada dei biang ha Ichamati.
U Donald V Thabah u la ong ba ka KSU nangne sha khmat kan long ba pynkhreh lypa, lada ki jing ialang paidbah ki long sha ki jaka ba kham bun ki bar jylla.
Jowai: Ki shipai iada pud kiba don ha thain Dawki bad Muktapur ki la ioh ban kurup haduh 290 tylli ki masi ha une u bnai bad ha u bnai ba la dep.
Mynta u bnai ki shipai iada pud ki la ioh ban kurup haduh 105 tylli ki masi katba ha u bnai ba la dep la ioh ban kurup haduh 185 tylli na ka thain Muktapur bad Dawki.
Ia kitei ki masi la aiti sha ki pulit na ka bynta ban leh ia kaba donkam bad na ka liang u SP ka West Jaintia Hills, u bah Lakador Syiem u la kyntu ia ki trai ban wan kam ia kitei ki masi ha Dawki Police Station.
Ka jing khaii tuh ia ki Masi lyngba ka East bad West Jaintia HIlls ka jur bha ha kaba da ki phew phew trok shisngi la shallan ia ki masi na thain Muktapur, Kuliang bad Kwator.
Shillong:  U president jong ka seng Shillong Manipur Student Union u Chong tham Thanggamba Meitei bad u president ka Bho laganj Meitei Development Society u Soraijam Ashok Kumar myn hynnin ka sngi ki la wan ia kynduh ia ki nong ialam ka Khasi Student Union (KSU) ha nongbah ban pynshai halor ka jing mih khubor ba don bynta lang ki jaidbynriew Manipuri Meitei ban thombor ia ki dkhot ka KSU ha Ichamati ha ka janmiet jong ka 28 tarik rymphang 2010.
Kumban shu pynkynmaw ha ki kyndiat sngi ba la dep ki la mih khubor lyngba ki ‘Social Media’ ba ki jaidbynriew Manipuri Meitei ha ka jing ialam da u ‘Subo Singh’ ki ia don bynta lang ban thombor ia ki dkhot ka KSU.
U president jong ka seng Shillong Manipur Student Union u Chongtham Thanggamba Meitei haba kren bad ki lad pathai khubor u la iathuh ba ka jaidbynriew Manipur lem bad ka jylla hi baroh kawei ka ju ia treilang bad ka seng KSU na ka bynta ban pyrshah ia ka CAA 2019 bad ban dawa pyntreikam ILP hapoh ka jylla Meghalaya bad Manipur naduh ki por mynshwa.
“Ka jing kam jong u (Subo Singh) ha ki ‘social media’ ba ki jaidbynriew Meitei ki don bynta lang ban thombor ia ki dkhot ka KSU kam dei satia namar kum ka seng kam ithuh satia ia u bad lada u dei shisha ruh, um don bynta ei ei bad ka seng ne bad ka jaidbynriew ka jylla Manipur" u la bynrap.
Na ka liang u president ka Bholaganj Meitei Development Society u Soraijam Ashok Kumar ruh u la kam ba wat lada ki jaidbynriew Meitei ki bun sha ki thain Majai, hynrei haduh mynta ym don ba ithuh satia ia uta u Subo Singh, u ba la kam ialade ba u dei na ka jaidbynriew Manipuri Meitei.
U Soraijam Ashok Kumar u la ong ruh ba na ka liang ka seng bad ka jaidbynriew Meitei ka pynrem jur ia ki bar jylla ba thombor ia ki dkhot ka KSU ha Ichamati.
Nongpoh: Ha kawei ka jingjia pluhing kaba la jia hynnin ka sngi hapoh ka shnong Umjarasi, Nong poh, kawei ka iing kaba dei ka iing jong ka Kong Islin Makri bad u Bah Mishalli Khardewsaw, ka la kem ding kynsan tad haduh ba katei ka ding kan da bam lut khait ia baroh ki jingdon jingem hapoh jong katei ka iing.
Katkum ka jing iathuh da ki trai jong katei ka iing, ka ong ba katei ka jingjia kaba sngewsih, ka la jia hynnin ka sngi ha ka por 2 baje ei ei janmiet, kata ha ka por ba ym shem la don mano mano hapoh katei ka iing.
Haba kylla halor ka daw jong katei ka jingpluh, ki trai iing ki suba jur ba ka daw kaba la pynlong ia katei ka jingkem ding, ka lah ban dei na ka jingthut ha ki bor ding Ilektrik ha katei ka iing.
Ki la iathuh ruh, ba ha katei ka jingpluh ka la wanrah ia ka jingduhnong kaba khraw, namar baroh ki jingdon jingem ki la julor lut khait bad da ioh shuh wat tang ia kawei ka tiar.
Donbok ha katei ka jingjia kam shem la wanrah ia kano kano ka jingjia kaba sngewsih ne kaba wanrah ia ka jingmynsaw bad jingduh ia ki mynsiem birew, hynrei ka jingjulor ka long beit tang ia ki tiar ki tar bad ki jingdon jingem hapoh katei ka iing.
Shillong:  U Lat ka jylla u Tathagata Roy u la ong ba ka sorkar ka la kut jingmut ban tih ia u dewiong bad ki marpoh khyndew da ka juk stad saian bad ka ban nym ktah ia ka mariang ha ka jylla, da kaba bud ia ki kyndon ain ka sorkar bad ban buh ruh ia ka jingshngain jong ki nongtih paw.
Ha ka jingkren ha ka sngi sdang ka dorbar mang tyngka ka jylla, u Lat u la ong ba ka sorkar ka la pyrshang ban weng ia ki jingeh jong ka jingshah khang tih dewiong bad ban pynskhem ia ka rai jong ka kashari Supreme Court ia ka hok jingling trai ia ka khyndew ka ka shyiap jong ki riew shimet ha kane ka jylla.
U la ong ba ka Kashari ka la shah ban tih dewiong katkum ka kyndon Mines and Minerals (Development & Regulation) Act, 1957 bad ka Mineral Concession Rules, 1960 kaba don ka mining plan bad katkum ka Mines Act 1952 bad ka Coal Mines Regulations 2017.
Ha kajuh ka por, u la ong ba ka sorkar ryngkat ka jingiasyllok bad ki stad ki jhad, ka la pynlong ia ka jingpynshai paidbah halor ka rukom tih dewiong kaban iadei dur bad ka jingiada bad pynneh ia ka mariang.
Ia kane ka jingpynshai paidbah la pynlong ha West Jaintia Hills ba la wan iashim bynta ki trai par, ki nongtih dewiong bad ki nongshong shnong ba kin tip shaphang ka jingdonkam katkum ka MMDR Act, 1957 bad ka Mineral Concession Rules, 1960.
U la ong ba ka sorkar ka la lum 10 per cent na ka jingshalan ia u dewiong katkum ka hokum ka Supreme Court bad ka NGT bad ka la buh ia kane ka pisa ba la ioh sha ka Meghalaya Environment Protection and Restoration Fund (MEPRF) ban pynbha biang ia ki jaka ba la tih dewiong.
“Ka sorkar ka la pynkhreh na ka bynta ban pynwan dur biang ia ki jaka ba la mong na ka jingtih dewiong bad la sdang ruh ha ki katto katne ki jaka", u la ong.
U Lat u la ong ba ka sorkar jylla ka la pynbna ia ka jingpyntreikam ia ka pisa na ka MEPRF.
U la ong ruh ba ia ka District Mineral Foundation la dep pynbna bad pyntreikam ha ki 8 tylli ki district ban pynthikna ban iada bad kiar na kaba pynjot ia ka mariang na ka jingtih dewiong bad kiwei ki marpoh khyndew.
Ka World Health Organisation (WHO) ka khot ia ki ri bapher ba kin shim ia ki lad ki lynti ban iakhun tyngeh ia ka jingpang kynsha  coronavirus, kaba la pynioh pang ia bit ia  1,40,000 ngut ki briew bad kaba la pyniap ia 5hajar ngut ha kylleng pyrthei haduh mynta.
Ki jingkhein kiba kham bniah, ki iathuh ba kiba iap ki la poi sha ka 5,400ngut haduh mynta ha satlak ka pyrthei bad kito kiba ioh ia katei ka jingpang, ki don ka jingpang khieshoh kaba jur, ka don ka jyrhoh rkhiang bad kiwei kiwei.
Da ka jingiap sa kawei pat ka briew, kaba 68 snem ka rta ha  Ram Manohar Lohia (RML) Hospital, kumta ki la don arngut kiba iap na katei ka jingpang ha India bad la iathuh ba u khun jongka, uba dang shu wan phai na shabar Ri, u don ia katei hi kajuh ka jingpang.
Shillong: Ka Seng samla Nongdawah ha ryngkat ka jing iatrei lang bad ka Nehru Yuva Kendra (NYK) Shillong East Khasi Hills District ka la pynlong ia ka awareness programme ha ka 28-02-2020 ha ing skul dong Nongdawah Mawryngkneng.
Ha kane ka sngi I Kong S.
Myrboh I ba long I resource person na bynta kane ka awareness I la ai jinghikai shaphang ka jinglehkhuid, ila ong ba ka jingkhuid jingsuba ka long kaba donkam ha ka jingim jongngi iwei pa iwei bad kumjuh ruh ha ka imlang ka sahlang hi baroh kawei namar ka Jing lehkhuid ka pyllait na ki jingpang jingshitom bad kalong ruh ka spah kaba kordor tam ha ka pyrthei bad ila bynrap shuh ba ka Jinglehkhuid ka iaid ryngkat ryngkat bad ka Jing shakri Blei, kumta na ka liang jongi, ila kyntu ia ki samla ban kitkhlieh na ka bynta ban rat dyngkhong ia ka jing jakhlia khnang ba ka shnong ka thaw bad ka ri kan long kaba khuid bad kaba itynnad.
Shillong: Ka Hynniewtrep Youths’ Council Sengkmie ryngkat ka HYC West Khasi Hills District ka hiar ha Langpih ban pynlong Meeting ha katei ka skul ka Raid Mynsaw Secondary School Langpih, ia kaba la seng iakane ka skul 2017.
kaba haduh mynta ki dang ioh jingkyrshan tang ka UP school.
Haba ai jingkren kren na ka liang u bah Robertjune Kharjahrin u president ka HYC sengkmie u la ong ba u Thomas Jones da ki hajar mile u wan ban tbeh jing shai balei ngi ki para khasi ngim lah ban iarap lem iaki paradoh parasnam ba don haki border area.
U la ong ruh ba na ka liang ka seng ngim lah ban shu sngap ba ka Jaitbynriew ka donkam kumta ka jingwan jong ki kalong ban kyrshan ia uwei u nonghikai ia kane ka MC ba ka skul kan iaid shakhmat ban iaka jingsiew kan siew ka HYC Sengkmie man u Bnai.
Na ka liang u bah Robertjune la pynbna ruh ka seng kan iarap T110000 man la ka Snem na ka bynta ki nonghikai da ka jing synniang ki shipai ka HYC.
Haka juh ka por u la kyntu ia ka Thain kam dei ban ia pait iapra hynrei ka dei ban dei ban ia tylli, bad u la ong ba lada ka thain Langpih ka jot ka KHADC ka dei ban ban bah khlieh ia kane.
U Samla Lumlang Kharsyiemlieh President HYC West Khasi Hills District,uba la la ong u ai khublei kyrpang ia ki nonghikai namar kila len lade wat hapdeng ki jingeh ha kine ki jaka hynrei ki tur shaphrang namar ba ki ieid iaka jaitbynriew.
U la ong ruh ba haki Border area ngi donkam ban nang ban stad khnang ngin ialeh ia ki jingeh da jing stad.
Haka tei ka sngi la donlang u Samla Distarborlin Wanniang President HYC Rimulliang Circle, Chester Kharbani president HYC Nongstoin Circle bad Samla Wanteibok General Secretary HYC WKHD.
Na ka liang ka District ka lah ioh ruh ban pynkup burom ia i kong Kweskelda Lyngdoh Marshillong bad i kong Sngewbhalin na ka shnong Umwali kumjuh ia ka Dorbar shnong Umwali ha kaba na ka liang kitei ki longkmie ki la ieng rangbah ban ialeh pyrshah ha ka 19 Rymphang 2020 ia ka jingthmu jong ki Pulit Assam ban shna Police Out ha ka kper ka jong ki ha shnong Umwali da Kaba kim salia na ka bynta ka jaka lade ki ieng rangbah khlem jingtieng haduh ba ka la pynlong ia ki Pulit Assam ban phet noh na katei ka jaka.
Kumjuh ia ka Dorbar shnong kaba ia don ryngkat lem bad ki khlem kynrandien ha katei ka sngi kane ka pyni ia ka jinglong shlur ka jing ki bad ka long ruh ha kajuh ka nuksa kaba bha ia ka Ri jong ngi kiba la pyni ia ka nuksa kum ka Phan Nonglait kaba long ka nongialeh ia ki dohlieh ha ki por mynshwa kiba kine ki dohlieh ki mut ban knieh ia ka hok jong ngi.
Shillong:  Ka kong Ilarishisha Marbaniang ka kmie jong u Rueben Marbaniang mynta ka sngi ka la wan ban pynshai ha lor ka jingshah kynnoh ia ka jing pynsaphriang ia ka Voice Massage ka ba kynthoh ia ka seng Khasi Student Union  ha social media da ka ba ong ba u Rueben u khlem pynsaphriang satia ia kane ka voice Massage.
Haba ia kren bad ki lad pathai khubor na ka liang ka kong Ilarishisha Marbaniang, ka la pynshai na ka liang ki jong ka, ka pdiang ia ka jingbakla u khun jong ka ha ka ba u la kren bakla ha ka ktien ka thylliej bad kum ka kmie ka dap da ka jingsngewsih bad jing khia ka mynsiem ba ka jia kumne.
Ka la ong ruh ba ka kwah ban pynshai ba ia ka voice massage ka ba kynthoh ne pynmong ia ka seng KSU ha social media kam dei ka ba la pynsaphriang da u Rueben.
Ka la iathuh ruh ba ka long tang ka jingiakren shiparalok ha ka por ba u dang khreh kot,bad ka long tang ka jingiakren shi paralok khlem da poi pyrkhat ba ka voice massage kan saphriang.
Ka la iathuh ruh ba katba ki dang ia chatting la don ka jingia kren ka ba la pynmih ia ka jing ia kawang ktieh hapdeng jong ki, ha kaba u Rueben  u khlem lah ban teh lakam ia ki kyntien bad u la kum kren bakla lyngba ka voice massage.
Ka kong Ilarishisha ka la ai khublei ruh ia u president ka KSU Central Body u bah Lamboklang Marngar ba ha ka jingiakynduh jong kiba ha iing u Rueben bad ki nongialam ka KSU ha ka 10 tarik u lber 2020 na ka liang u president u la ai ka jingkyrmen bad ka jing kular ba kan ym mih shuh kano kano ka jingeh ha kane ka phang namar kadei tang ka jingiabakla khynnah.
Shillong: U bah Kennedy C Khyriem mynta ka sngi u la thep kyrteng kum u kyrtong ka Congress na ka bynta ka elekshon MP Rajya Sabha kaban long ha ka 26 tarik mynta u bnai.
Ia u bah Kennedy la synran lang u nongialam ka Congress u Dr Mukul Sangma lem bad ka kynhun ki MLA ka party katba u dang thep kyrteng ha u Secretary ka Assembly.
Haba kren sha ki lad pathai khubor u Bah Kennedy u la ong ba ka Congress kan pyrshah beit ia ka Citizenship (Amendment) Act 2019 kumba la dep pyrshah naduh kham mynshwa.
“Ngi ka Congress ngi ieng pyrshah ia ka CAA bad ngin iai pyrshah ia kino kino ki kam pyrshah ka sorkar BJP ia ka jaitbynriew", la ong u bah Kennedy.
U la bynrap, “Ngan ieng na bynta ka ri bad ka jaitbynriew bad nga kyrpad ia ki paralok MLA na ka MDA ba kin ai ka jingkyrshan ia nga", la ong u bah Kennedy.
U la kyrmen ba kiwei ki paralok MLA na ka kynhun ka MDA kin pyrkhat shwa ban jied.
Shwa ia kane, u Dr Mukul u la ther ia ka NPP kaba la kyrshan ia ka CAA kumba la paw ha ka jingkren ka MP ka Tura ka Agatha K Sangma ha parliament ha ki bnai ba la dep.
U la ong ba ka NPP ka iadei shi mynsiem bad ka BJP bad kane ka la paw tyngkrein lyngba ka jingkyrshan ka MP ka NPP na Tura.
U la ong ba u bah Kennedy u la thep kyrteng ban iakhun na ka bynta ki paidbah ka jylla bad la khmih lynti ba kiwei ki paralok na MDA kin ai ka jingkyrshan ia u ha kane ka kynti ba un jop kum u MP sha ka Rajya Sabha.
Kumba ka long mynta, ka jingiakhun na ka bynta ka MP sha ka Rajya Sabha kan long hapdeng u kyrtong ka kynhun Meghalaya Democratic Alliance (MDA) u Dr WR Kharlukhi katba u bah Kennedy C Khyriem na ka Congress.
Lada kam don ka jingkylla da kumwei pat, u Dr Kharlukhi uba kyrshan ka MDA kaba don 41 ngut ki MLA un jop suk namar ba ka Congress ka don tang 19 ngut ki MLA ha ka iing kaba don 60 ngut ki MLA.
Shillong: U Lat ka jylla Meghalaya u Tathagata Roy haba kren hapoh ka iing dorbar thawain ka jylla ha ka sngi sdang jong ka dorbar mang tyngka, u la pynpaw bad kadei ka kamram jong ka sorkar ban iada ia ki nong shong shnong ka jylla baroh kawei.
U Lat ka jylla Meghalaya u Tathagata Roy u la kren halor ka jing mih ki jing klumar hapoh ka jylla namar ka jing iakhih pyrshah ia ka Citizenship Amendment Act 2019 (CAA) bad ban dawa pyntreikam ia ka Inner Line Permit (ILP) hapoh ka jylla.
“Ka sorkar lyngba ka tnat pulit ka la ialeh kat ba lah ban ai jing iada ia baroh ki paid bynriew ka jylla Meghalaya khlem da thew iano iano ruh" u la bynrap.
U Lat ka jylla Meghalaya u ha ka jing kren sdang hapoh ka ing dorbar u la pynpaw ruh ia ka jing sngewsih halorka jing klad noh 3 ngut ki mynsiem briew hadein ka jing ia kynnad hapdeng ki dkhot ka Khasi Student Union (KSU) lem bad ki bar jylla ka ba la sdang na Ichamati.
“Nga kyntu ia ka sorkar bad ia ki bor pulit lem bad ia ki paidbah ka jylla baroh kawei ba dei ban kyntiew ia ka shong suk hapoh ka jylla bad lada don kano kano ka jing iapher jingmut dei ban iawer ban ia kren pynsngewthuh" u la bynrap.
U Lat ka jylla Meghalaya u la ong ruh ba ka jing shah bom shnong jong ki 9 ngut ki samla ba leit bam khana sha Syntung ka long kaei kaei kaba pynthoh bria bad pynjah burom ia ka jylla baroh kawei namar ia ka jylla Meghalaya la tip kum kawei ka jylla ba itynnad tam bad ka ba lah bha ban khring ia ki nong jngoh kai pyrthei na ka ri India bad na kylleng sawdong ka pythei.
Na ka liang u Lat ka jylla u Tathagata Roy u la kular ruh ba kadei ka kamram jong man ki sorkar ban iada ia ka hok long briew man briew ki paidbah hapoh ka ri India.
Shillong: U Lat ka jylla u Tathagata Roy ha kane ka sngi Thohdieng u la ong ba ka sorkar ka plie ia ka jingkhang ban iakren bad ka seng kiengatiar ka Hynniewtrep National Liberation Council (HNLC) lada ka sengeh shwa ia ki kam beain.
Ha ka jingkren maitphang jongu ha ka sngi sdang ka dorbar mang tyngka ka jylla, mynta ka sngi, u Lat u la ong ba ka kam ba khmat eh ka sorkar ka long ban iada ia ki nongshong shnong.
“Ki kam pyntriem ha ka jylla, kila duna bha bad ka sorkar ka la lah ban tehlakam.
Ka HNLC ka don sa tang khyndiat ngut ki dkhot kiba rieh ha Bangladesh bad ki kam jongka, ruh ki shu long tang da kaba pynlait kyrwoh, bad thep ia ki jingthoh ha Social media", la ong u Lat ka jylla.
U la ong ba ka seng ka la pynpaw ba ka kwah ban iakren bad ka sorkar hynrei ka sorkar ka pynthikna ba ka dei ban sangeh shwa ia ki kam beain.
“Ka sorkar ka la ju ong barabor ba ka jingkhang ban iakren ka plie lada ka HNLC ka sangeh ia ki kam beain" la ong u Roy.
U Lat u la ong ba ka la pyntreikam ruh mynta ia ka song iarap ia ki dkhot ba pyndem wait hapoh ka skhim ‘Revised Scheme for Surrender-cum-Rehabilitation of Militants’ ka Dong Mihngi.
Ha kine ki sngi jong ka jing ia her mynsiem, halor ka jingtriem jong ka jingpang coronavirus, la pynmih paidbah biang ia ka tweet jong u snem 2013 bd kaba la pynkyndit paidbah shi katdei.
Katei ka tweet, ka dei kaba la pynmih da uwei u briew, uba ai kyrteng ialade  Marco_Acortes bad ha katei ka jingthoh jongu, ha ka 3tarik Jylliew 2013, ula ong  “Corona virus….
its coming.
"Kam dei tang kata, hynrei ka la don kawei ka kot, kaba la thoh  The Eyes of Darkness, ba la thoh da U  Dean Koontz ha u snem 1981, ha kaba ula thoh shaphang ka jing kynsha, kaba ula ai kyrteng Wuhan-400.
Ha katei ka kot, la thoh, ba ka dei ka jingpang kaba la shna khnang ba kan long kum ka thma ban ialeh pyrshah ia ki nongshun bad la thoh, ba katei ka jingpang, ka dei kaba la shna, da ki shipai China lane kaba la ong ba ka dei ka  biological weapons program.
La iathuh ba katei ka karkhana shna ia katei ka jingpang, ka dei ha  Wuhan bad la ai kyrteng Wuhan-400.
Nga wad iakane ka post ymdon ha Twitter Jong uGoogle ‘twitter 2013 image’, all the profile pictures are rectangular not circular.
That’s why you need to upgrade each and every apps.
?.
New Delhi: Ka iing dorbar jong ka Delhi, ka la shim ia ka rai ban pyrshah jur halor ka jingthmu ka sorkar India, ban pyntrei kam ia ka  National Population Register (NPR) bad ka National Register of Citizens (NRC).
Ha katei ka jing shong dorbar kaba shisngi ban iakren halor ki ar tylli ki mat, U Arvind Kejriwall, myntri rangbah, ula kyrpad ia ka sorkar India, ba kan weng noh ia kitei ki ar tylli ki ain.
“Ma nga, ka lok jongnga, ki myntri jongnga, kim don sertiphiket sngi kha ban pyni ia ka jinglong nongshong shnong jongngi bad kumta iangi yn sa set phatok" la kylli u myntri rangbah ka Delhi.
U Kejriwal u kob ruh ia ki myntri sorkar pdeng, ba kin pyni ia ki sertiphiket sngi kha jongki, ba la ai da ka tnat sorkar.
Ha katei ka iing dorbar, U Kejriwal, ula ong ruh ia ki MLA kiba don ha katei ka iing dorbar baroh 70ngut, ba kin rah kti, la ki don sertiphiket sngi kha ne em, ha kaba tang 9ngut, ki don kiba rah kti bad ula ong “Hynriew phew wei ngut na ki dkhot jong kane ka iing, kim don syrnot sngi kha" bad “Ia kine yn set noh ha ki detention centre?" kylli shuh U Kejriwal.
Shillong: Ka FKJGP Central body ka pynrem jur ia u nongthoh jong ka kot Indian School certificate Sociology Class XII, u Manjir Ghosh bad la pynmih, da kompeni Kalyani bad ha kane ka kot ka la thoh shaphang ka shongkha shongman jong ka jaidbynriew khasi.
Ha kane ka kot sla numbor 1.
37 & 1.
38 ka  la don ka jingthoh shaphang ka jaidbynriew Khasi ia kaba ym shem la iahap satia wat khyndiat ruh bad ha ka juh ka por ka la ktah mationg bad pynthohbria ia ka jaidbynriew, namar la batai ha kane ka kot ba ka kynthei khasi ka lah ban ioh lok bun ki shynrang, kumjuh ruh la thoh ba lah ban ia shongkha shi iing shisem (shi bahaiing) bad u shynrang hadien ba u lah iathoh u wan tang ha ka por miet bad mynsngi um ju leit bad la ong ruh ba u shynrang u lah ban buh bun ki  kynthei shawei nalor ka lok bad ia  kane ka kot la thoh  pyrshah ia ka ain bad ka dustur jong ka jaidbynriew khasi.
Te kumta ka seng ka dawa na  ka sorkar Meghalaya ban shim khia ha kaba iadei bad kane ka kot, namar ka wanrah bad pynsgewthuh bakla ia ki khynnah kiba pule ha ki class XII  bad ia kiwei ruh kumjuh shaphang ka jaidbynriew khasi bad ha kane ka  kot ruh la thoh KHASHI haka jaka KHASI.
Ha kajuh ka por ka seng ka dawa na ka sorkar bad kumjuh ruh ia ki nonghikai ba shuwa ban pyndonkam ia ka kot sha ki khynnah ki la dei ban pule (study) shuwa ialade khnang ban lah ban  sngewthuh la ka kot ki biang ne em ban pyndonkam ia ki khynnah.
Ka Seng ka pynrem jur ia une u nongthoh Manjir Ghosh bad ka dawa na ka sorkar ba dei ban pynshitom bad ban kem ia une u briew uba lah pynjah burom ia ka jaidbynriew khasi jong ngi baroh kawei.
Lada ka sorkar kam shimkhia na ka liang ka seng kan khang jubor ban pyndonkam ia kane ka kot ha ki school baroh kiba pyndonkam ia ka, ong ka  kyrwoh na u Reginald Thabah, Education Secretary, FKJGP Seng kmie.
Shillong: U Lat jong ka jylla u Tathagata Roy mynta ka sngi u la weng noh ia ka jingpynjari Administrator Rule hapoh jong ka Khasi Hills Autonomous District Council.
Haba ia kren bad u bah Aldous Mawlong Secretary jong ka tnad District Council Affair la iathuh ba u Lat jong ka jylla u la ai ka jing mynjur ia ka  jingai jingmut ban weng noh ia ka Administrator rule ha KHADC.
Na ka liang jong u Secretary jong ka KHADC ba dei peit ia ka Legislative, u la iathuh ba ka jingkhot ia ka dorbar jong ka KHADC kan long ha ka  17 tarik u Lber 2020 bad ha ka 18 tarik u Lber 2020 yn jied ia u Chairman bad ia u Chief Executive Member jong ka KHADC.
Ha ka 17 tarik u Lber 2020 yn pynlong ia ka elekshon ban jied ia u  Chairman ka KHADC ha ka por 10 baje mynstep bad ha ka 18 tarik u Lber 2020 yn pynlong ia ka ilekshon ban jied ia u CEM jong ka KHADC ha ka por 11.
00 baje mynstep.
Kum ban shu pynkynmaw ba ia ka Administrator Rule  la pynjari hapoh jong ka KHADC ha ka 7th Rymphang 2020 bad ha ka 8th Rymphang 2020 ka Deputy Commisioner ka kong Matsiewdor War Nongbri ka la wan ban shimti ia ka kam ban peit ia ka KHADC.
Ka jingdon kiba pang Corona ha India, ka la kiew sha ka 81ngut bad kitei ki kynthup ia 16 ngut ki nong Italy.
Kitei ki kynthup ia 64ngut ki nong India, 16ngut ki nong Italy bad uwei u nong Canada.
U Manish Sisodia, myntri rangbah ba ar ka Delhi, ula iathuh ruh ba yn nym shah ban pynlong jingialehkai IPL ha ka nongbah Delhi, na ka daw jong ka jingdon katei ka jingpang Corona.
Kawei pat ka khubor, ka iathuh ba kiba iap na katei ka jingpang ha kylleng ka pyrthei, ki la poi sha ka 5,043ngut bad kiba iap ha China, ki don 3,176ngut, ha Italy 1,016ngut bad ha Iran 514ngut.
La iathuh ba kiba pang na katei ka jingpang, ki don  134,300 ha ki 121 tylli ki Ri jong ka pyrthei.
Shillong: Kat kum ka jing ujor ejahar ba la ioh na u SI E.
Pohchen jong ka Phramer Traffic Cell, la ong  ba ha ka 12tarik Lber 2020, katba ki dang pynlong ia ka jingiaid  pahara ha ki bynta jong ka National highway bad ki jaka jong ka Phramer kumba 11:00 baje mynmiet, ki la ioh ban kem ia ki 3 tylli ki trok kit dewiong beain.
Ki pulit ka Traffic cell ki la ioh ban kem ia 2 ngut ki briew kiba long ki nongniah jong kine ki trok, kat ba uwei pat u la ioh ban phet noh na kane ka jaka.
Kine ki trok ki don ia u number AS 01 DD 4251 ba la niah da u Mohesh Ray u ba dei na Goalpara, Assam, NL 01 Q 1949 ba la niah da u  Mataf Uddin Guwahati, Assam bad ML 05 U 4389.
Kine ki 3 tylli ki trok ki dei ki ba kit dewiong beain bad la kem ia ki namar ba ki la pynkhein ia ki kyndon jong ka NGT ban khang ia ka jing shalan ia u dewiong.
Baroh ki ne ki trok mynta ki dang don ha Phramer Traffic Cell, na ka bynta ban leh ia ka jingtohkit ka ba bniah bad ia ka jing ujor ejahar la phah  sha  Jowai Police Station ban registar ia ka  case.
Ka jingiap briew ha Iran, na ka jingpang Corona, ka la poi sha ka 429ngut, da ka jingiap jong ki 75ngut ha ka sngi palei ba ladep bad mynta ki don 10 hajar ngut kiba ioh ia katei ka jingpang ha katei ka Ri.
Ha Spain, ka jingpang, ka la kiew sha ka 3hajar ngut bad kiba iap ki la poi sha ka 84ngut bad la iathuh ba ka myntri jong ka Spain, ka  Irene Montero, ka la ioh ialade ruh ia katei ka jingpang Corona.
Kiba ioh pang thymmai ha South Korea, ki don 120ngut bad mynta ki don baroh 7,869ngut kiba ioh ia ka jingpang Corona bad sa 66ngut kiba iap ha South Korea, ong ka khubor.
Ha China, kiba iap ki don sa 11ngut bad baroh kiba iap ha katei ka Ri, ki la poi mynta sha ka 3,169ngut.
Shillong: Ka ophis treikam jong u District Sports Officer, East Khasi Hills, Shillong ha ka 11 tarik U Lber, 2020, ka la pynlong ia ka jingiakob “Jingkyntip bad Tyrko" ba la ai kyrteng da ka “East Khasi Hills District Level Inter School Quiz & Debate Competition 2020" ha U Soso Tham Auditorium, Shillong ba la sdang naduh ka por 11 baje mynstep.
Ki la don haduh 16 tylli ki skul kiba wan ban ia shim bynta ha ka Debate bad 17 tylli ki skul kiba la ia shim bynta ha ka Quiz.
Ha ka jingiakob ia Tyrko halor ka phang “Fit India Movement is the need of the hour to make the people of the country healthy", ka jingiakob ka la long kaba iakhaid haduh katta katta ha kaba iwei pa iwei I nongiashim bynta ki la long kiba da pynkhreh janai bad da tih bniah bha, kaba la pynlong ia ki nongbishar bad kumjuh ia ki nongsngap ruh ban shong sngap sha shkor bha haduh kaba kut.
Hadien ka jingiatai nia kaba khluit bad kumjuh ruh kaba sngewtynnad ban sngap kaba la neh haduh lai kynta tam, la bishar ia ki nongjop bad ia ka nam jop la rah da i samla Da-e-mitre Pariat na ka skul B.
K Bajoria School, ba ar la ioh rah da i samla V.
Drishti Rao na ka skul St.
Edmund’s Higher Secondary School bad ba lai ka leit sha i samla Naveda Noor Kharnongrum na ka skul Pine Mount School.
Ha kaba iadei bad ka Quiz, ban jied tang hynriew tylli ki skul ki ban rung sha ka jingiakob halor rynsan, la pynlong shuwa da kaba ki skul kiba iashim bynta kin hap ban thoh ia ki jubab jong saw phew tylli ki jingkylli bad kiba dei bun ki jubab kin sha jied.
Naduh ka jingiaknieh shah jied bad haduh ka jingiakhun ba khatduh ka la long kaba thmit bha.
Ia ka nam lah duh la rah da ka skul Meghalaya Police Public School, ba la mih khmat da u samla Johanan Warjri bad u samla Adriel N.
Syiemlieh, ka kyrdan ba ar la rah da ka skul Pine Mount School ba la mih khmat da i samla Tridipsha Das bad i samla Ishita Tharad bad ka kyrdan ba lai ka leit sha ka skul St.
Mary’s Higher Secondary School ba la mih khmat da I samla Kashish Samee bad I samla Shreyohee Paul.
Kiba jop ha kane ka jingiakob kin ioh ban mih khmat ia ka district sha ka jingiakhun ban sa pynlong shen da ka Directorate of Sports & Youth Affairs, Meghalaya, Shillong ha kine ki sngi ki ban wan.
I Bah Peter T Passah, MCS ba dei ruh I E.
A.
C bad kumjuh ba long ruh u B.
D.
O jong ka Mylliem Block bad Mawlai Block, I ba la long kum u Kongsan ha kane ka sngi I la ai jingkren kaba iahap bad kane ka prokram bad I la ban ruh ba ki khynnah kim dei ban shu kut tang ha ki sawdong kynroh jong ka kamra pule, hynrei ki dei ban ioh lad ban iashim bynta ia kiba bun jaid kiwei pat ki jingiakob ki ban iarap shuh shuh ha ka ban tei ia ka lawei jong ki.
Ha kaba khatduh, I Bah Daniel Dan, District Sports Officer, Shillong, I la ai khublei ia u Kongsan Bah Peter T Dkhar, ia u shongknor na bynta ka Debate Bah Mark Challam, MCS, E.
A.
C bad ba peit ruh ia ka tnad Revenue bad Registration Department, ia ki nongbishar jong ka debate Bah Arky Nongrum, CEO, Meghalaya Football Association, Bah Gideon Kharkongor, Secretary Meghalaya Cricket Association bad ia I Dr.
Kong B.
Kharjana, Chest Specialist R.
P Chest Hospital bad kumjuh ruh ia u nongpyniaid Quiz Bah Badskhem Rapsang bad Bah Paia B Synrem bad I la ai khublei ruh khamtam eh ia baroh ki skul kiba la wan ban ia shim bynta.
Nyngkong nyngshap nga pynrem jur ia uto u briew uba kyrteng John Nongrum uba comments ha FB bad u ong ba ki Lyngam ki long nongbam briew daka u thoh kumne" Lyngngam bad Syntung ki long para nong bam doh briew".
Nga kyrpad ia ka bor Jong Ka Aiñ ym dei ban ailad ia kum  kine ki briew kiba kynnoh khlm nongrim kiba pynrit mynsiem ia ki para jaidbynriew Hynniew trep Hynniew Skum Jong ngi.
Ia U John Nongrum, dei ban kem bad ai jingsneng mardor ia u  bad u dei ban pan map ruh ia ki jaidbynriew lngam baroh kawei.
Dei ban tip ba ki lngam ki long ki briew kiba kyrpang ba don ha west bad South West khasi Hills.
Ki dei ki briew kiba la kyrkhu kyrpang da ki spah mariang ba bun jait.
ki dei ki briew kiba dang bat bad bha iala ka tynrai, ki shim jait bat jait na ki kmie, bad Ka riti dustur  ba  khlain bha, ki lngam kim ahah ban shongkha bad ki khyllah, lada ki lap kin pynduh lut iaka jingiohnong, ka khyndew ka shyiap,bad ki tait kur mardor khlm jingmap.
Ki lyngam watla ki duk raitoi katno2 ruh kim ju phah shong shakri iingbriew, ki lah ban bylla kyntoi jakpoh ban iada na kaba trei mraw ha iing ki briew.
Bun ki briew kiba dei naka jylla bad nabar jylla ruh kiba la pyrshang ban thoh shaphang ki lyngam, hynrei kine ki nongthoh ki khlem wad jingtip ba bniah shaphang ki lyngam hynrei ki shuh thoh tang ba pyndep rukom ban ioh iaka kyrdan PhD lade Doctorate certificate hynrei ki jingthoh Jong ki Ka wanrah jingsniew bad  iabishni pynban para “Hynniew trep Hynniew Skum".
Bad kane Ka kyntien lyngam bam briew naduh ki longshuwa manshuwa ki mynbarim Jong ki lyngam haba ngi wat jingtip bha ngim pat Shem ba ki ong hoid , baroh2 ki ong ba ki dei tang ki jingkynnoh bakla Jong ki briew.
Kane Ka kyntien lyngam Bam briew Ka ktang mationg iaka longrynïeng man rynïeng Jong ki Khun lyngam hi baroh kawei… Haba phai sha Ka jingthoh Jong u P.
R.
T.
Gurdon haka kot Jong u " The Khasis" 1906, u ong kumne hakaba iadei bad ki lyngam ," The Lyngngams Posses no head hunting customs" Kaba mut ba ki lyngam Kam don dustur ban khet khlieh bad kñia khlieh briew.
Namar kata kane Ka kyntien lyngam Bam briew Kam don nongrim haei haei ruh, kadei tang Ka jingkynnoh ban pynthohbria iaka jaidbynriew lyngam hi baroh kawei.
Nga ong Shai ia kane ba hapoh Ka bri u Hynniew trep Hynniew Skum hi baroh kawei Kam pat don ki ba bam doh briew, hoid ki Menshohnoh ki don ha kylliang ka bri u Hynniew trep Hynniew Skum hynrei ki nongbam dog don briew pat haduh mynta pat don.
Khnang ban lait naka huri hura bad  para Hynniew trep Hynniew Skum ngim dei ban pyndonkm bakla iaka social media da kaba kynnoh khlem nongrim.
Kum ki Para samla ngi dei ban pyndonkam ia ka jabieng, ngi dei ban long ki briew kiba iar ki jingmut jingpyrkhat, ngim dei ban long riewdum Shi lynter Jingim Jong ngi.
From,Joiningstar RongrinPresident, All  Lyngam Youths Shillong unit.
Uwei u tymmen uba 76 snem ka rta, uba iap ar sngi mynshwa ha Karnataka, ula thikna, ba u dei uba iap na ka jingpang Corona, ong ka khubor.
Mynta kiba don ia ka jingpang COVID-19, ki la poi sha ka 74ngut bad kitei ki kynthup ia 16ngut kiba na Italy bad uwei na Canada.
Ka sorkar Delhi, ka la khang lut ia baroh ki iing Cinema, tad haduh ka 31tarik Lber 2020 bad ki skul ruh, ki bym don eksamin kin khang mynta baroh shi bnai.
Shillong:   Ka sorkar jylla ka la rai myn hynnin ka sngi ban wanrah ia ka jingpynkylla ia ka ain shongwai ka Meghalaya Residents Safety and Security Act (MRSSA) 2016 ha kane ka dorbar mang tyngka kaban sdang naduh mynta ka sngi.
Ha ka jingshisha, ka sorkar kham mynshwa ka la pynbna da ka Ordinance da kaba bsuh ia ki kyndon hapoh kane ka Ain hynrei ka la shu sah khlem treikam namar ba u Lat ka jylla, u Tathagata Roy, um shym la soi ia ka Ordinance da kaba ai daw,ba ka don ka jingiatyngkhuh bad ka ain ka sorkar pdeng.
U Myntri ka tnad bording ka jylla haba kren hadien ba la wai ka jingialang, u James K Sangma u la iathuh ba ka ordinance kaba la shu sah khlem treikam namar bym treh soi u Lat ka jylla, ka la kut namar ba ka sorkar kan wanrah da ka Bill ha iing dorbar.
Kane ka ain ka long ban tehlakam ia ka jingwan shongwai ki briew ha kane ka jylla.
“Ka sorkar (cabinet) ka la rai ban wanrah ia ka jingpynkylla ia ka MRSSA ha kane ka dorbar mang tyngka bad ka Ordinance kaba la pynbna kham mynshwa, ka la kut noh ha kaba ka la don ruh ki katto katne ki kyndon ba dang bsuh thymmai ha kane ka MRSSA", la ong u James.
Kawei pat kaba ka sorkar ka la mynjur ban thaw ia ka Meghalaya Drug Abuse Prevention Policy 2020 ba la wanrah da ka tnad Social Welfare ka sorkar jylla, khamtam kaba iadei bad kumno ban tehlakam ia ka jingsniew ha ka imlang sahlang kaba mih na u drok kaba la ktah ia ki samla ka jylla.
Ka sorkar ka la mynjur ka sorkar ka long ka Meghalaya Identification Registration Safety and Security of Meghalaya Workers Bill 2020.
Ia kane ka mat la wanrah da ka Labour Department bad kane ka Bill ka long ban don ka ain ban ai ka bor ban rejister ia baroh ki nongbylla sngi da kaba ai da ka ID ban wanrah ka jingshngain ia ki nongbylla haba don kano kano ka jingjia.
Ka sorkar ka la pynkylla ruh ia ka Meghalaya Passengers and Good Taxation Act 1972 kaba iadei ka long ban lum khajna na ki kali bad ki mar ki mata.
U James u la ong ba ia ka khajna la siew tang haba aplai ban pynthymmai ia ka permit bad ki don ki kali kamai kiba khlem siew ia ka khajna khlem pynthymmai ia ka permit.
Ban tehlakam ia kane, la pynkylla ia ka kyndon da kaba pynkylla ia ka kyndon 9a, 22 jong kane ka ain ban pynshitom ia kiba khlem siew ne pynslem hapoh 15sngi.
La iakren ia ka Draft North East Water Management Authority ba la leh da ka Jalshakti ka sorkar India, kaba la pan jingmut na ka sorkar jylla ban pynneh ia ki um ki wah bad la thaw ia ka komiti ba la khlieh da u symbud myntri rangbah ba la don lang kiwei ki tnad, ban ai jingmut sha ka sorkar India.
La mynjur ruh ia ka jingkren u Lat lashai ka sngi ha iing dorbar bad kiwei.
Ka Corona Virus, ka la sdang ban trei mynta sa ia ki longheh long hain bad ha kane ka kynti, ka la trei ia ka Sophie Gregoire, kaba dei ka kurim jong u myntri rangbahduh ka Canada, U  Justin Trudeau.
U Trudeau, um shym la ai dak eiei ruh em ba u don ia katei ka jingpang Corona, ong ka khubor na ophis u myntri rangbahduh ka Canada.
Ka Sophie, kan don ha ka jingshah sumar bad U Justin ruh, un don ha ka jing shah sumar ban iada na katei ka jingpang, na ka bynta 14 sngi kynthih, ong ka khubor.
Kawei pat ka khubor, ka iathuh ba U  Mikel Arteta, u manager ka Arsenal, ula ioh ia ka jingpang Corona bad lyngba ka jing ioh jong U Arteta ia katei ka jingpang, ka kynhun ialehkai jongu baroh kawei, ka don ha ka jing artatien ia ka koit ka khiah jongki bad baroh ki nongialehkai kin don ha ka jingshah sumar ban peit bniah, na ka bynta 12 sngi kynthih.
has tested for coronavirus – putting the rest of the Premier League season in doubt.
Ki nong pyniaid jong ka English Premier League, kin ia kynduh kyrkieh mynta ka sngi, na ka bynta ban pyrkhat, ban sangeh shwa ia ki jingialehkai ha ki sngi ban sa wan bad ka jingialehkai ha ka Sngi Saitjain hapdeng ka Brighton pyrshah ka Arsenal ruh la pynsangeh noh shwa.
Shillong:  U Myntri Rang bah ka jylla u Conrad K Sangma u la ong ba u Chief Secretary ka jylla u la thoh sha ka sorkar Assam, na ka bynta ban iakynduh jong ki myntri rangbah jong kine ki ar tylli ki jylla ban iakren halor ka kam iaknieh jaka ha khappud.
Haba pyntip ia kane myn hynnin ka sngi, hadien ka jingialang baroh ki seng sain pyrthei, u Conrad u la ong, “U Chief secretary u la thoh sha ka sorkar Assam ban iakynduh halor ka kam khappud bad kyrmen shen ngin iakynduh".
Ha kane ka jingialang, la bun ruh kiba ai jingmut ha kaba ia dei bad ki jingjia ha Langpih ban don ka Coordination Committee, bad ka jingiakynduh hapdeng ki myntri rangbah jong ki ar tylli ki jylla ka Assam bad Meghalaya.
U la iathuh ia kane hadien ba la wai ka jingialang jong baroh ki seng sain pyrthei, kaba la long mynta ka sngi.
Ka sorkar ka la khot ia ka jingialang baroh ki seng sain pyrthei ban iakren bad ai shibun ki jingmut kumno ban pynneh ia ka shongsuk shongsain hadien ba la mih ka jingshong syier na ka jingjia ha Ishamati.
Katkum ka jingong u Conrad,ka All Party Meeting kala iakren ia ka jinglong jingman ha ka jylla bad la iathir na ka bynta ban wanrah ia ka shongsuk shongsain ha Ishamati bad ha Shillong bad kumjuh ha ka jylla.
U la ong ba ka sorkar Meghalaya thoh sha ka sorkar Assam da u Chief Secretary ban don ka jingialang ban iakren halor ka kam khappud bad shen yn iakynduh halor kane.
U myntri rangbah u la ong ba la iakren halor ka kam khappud kum ha Langpih ha kaba la ai jingmut ban thaw ia ka Coordination Committee ban buddien ia kane ka kam iakajia pud bad ban wanrah ka shongsuk shongsan.
U la ong ba ha ka jingialang la iakren ia ka jingkhang ia ka kor internet, ka jingpynjari ia ka korphiw kaba ktah ia ki paidbah bad la iakren ruh ia ka jingdonkam ka jingiatreilang bad ki bor shnong ban wanrah ia ka shongsuk shongsain.
U myntri rangbah u la ong ba la ai jingmut ruh ban thaw shuh ia ki iew ha ki jaka nongkyndong ban lait ki paidbah na ka jingeh haba jia kum kane ka jingpynjari ia ka korphiw.
Ha kajuh ka por, ka MLA ka Congress ka kong Ampareen Lyngdoh ka kyrshan ia ka sorkar ban wanrah bad pynneh ia ka shongsuk shongsain ha ka kylla.
Ka la ong ba ym lah ban iapein bad ka jingsuk.
Ha kane ka jingialang, la wan iashim bynta ki seng sain pyrthei bapher bapher kynthup ka Congress kaba don ha ka liangpyrshah ha iing dorbar.
U Conrad u la pynpaw ia ka jingsngewnguh ia baroh kiba la wan ban ia shim bynta ha kane ka jingalang.
Baroh ki seng sain pyrthei, kila wan ban iashim bynta ha kane ka jingialang kynthup ka Congress ruh kaba don ha ka liangpyrshah.
Shillong:  Ka Meghalaya High Court kan bteng ia ka jingshim bishar ia ka mukotduma ba la ujor da u CEM barim ka Khasi Hills Autonomous District Council (KHADC) bah Latiplang Kharkongor pyrshah ia ka jingpynjari da ka Administrator Rule ha KHADC.
Ka High Court kaba shong bishar mynta ka sngi, kan bteng biang sha ka sngi Balang ban wan.
Lah ban kdew ba u CEM barim ka KHADC u Latiplang u nongialam ka United Democratic Front (UDF) u la leit ban mudui sha ka ing bishar High Court ka jylla Meghalaya halor ka jing shah pynjari ‘Administrator Rule’ hapoh ka KHADC.
Kumba shu pynkyn maw u Lat ka Jylla u Tathagata Roy ha ka 7 tarik Rymphang 2020 ula mynjur ban pynjari da ka synshar ‘Administrator Rule’ ha Khasi District Council hadien ba ka sorkar Meghalaya ka iohi ia ka jingiaknieh bun paid hapdeng ka United Democratic Alliance (UDA) ba lam khmat da u Teinwell Dkhar bad ka UDF ba lam khmat da u Latiplang Kharkongor.
Na ka liang u Latiplang Kharkongor lyngba ka jingmudui hapoh ka ‘Meghalaya High Court’ u la pynpaw ia ka jingbym hun ia ka jingpynjari AR hapoh ka KHADC.
Lah ban kdew ba ka United Democratic Alliance (UDA) ka la kynduh ia u Lat u Tathagata Roy hynnin ka sngi ban pyni ia ka jingbun paid bad kila kyntu ruh ia u ban weng noh ia ka jingpynjari ia ka Administrator Rule ha KHADC, bad khot ia ka dorbar kyrpang ban jied ia u CEM khnang ban wanrah biang ia ka synshar khadar kaba iaid beit.
Ka UDA ha ka jingialang dang shen, ka la jied ia u bah Titosstar Well Chyne ban long kum u nongïalam bathymmai jong katei ka kynhun synrop kaba lamkhmat da ka seng UDP.
Shillong:  Ki 2 seng kiba kynthup ia ka a Joi Bangla Samsad bad Ka Jatiya Bangla Sammelan myn hynnin ka sngi ryngkat bad ki plakad ki la leit ban pyni ia ka jing pyrshah ha khyrdop ka ‘Meghalaya House’ kaba don ha ka jylla West Bengal, Kolkata halor ka jing shah thombor ki paid Bengali ha ka jylla Meghalaya.
U general secretary ka Jatiya Bangla Sammelan u Siddhabrata Das u la ong ba ka seng ka la kyntu ia u myntri rangbah ka jylla Meghalaya u Conrad K Sangma ban ai jing iada ia ki paid Bengali khamtam hadien ba ka seng kieng atiar ka HNLC ka la byrngem ban kput ia ki (Bengali) lada kim mih na Ichamati.
Na ka liang u Siddhabrata Das u la ong ba ka seng kan ap ia ka rai na u Conrad K Sangma, bad lada ka sorkar Meghalaya kam leh ei ei, na ka liang ka seng kan sdang biang ia ka jing iakhih.
Dang shen ka seng Amra Bangali ka la phah shithi sha u myntri rangbah ka jylla Meghalaya ban dawa ai jing iada ia ki paid Bengali kiba don hapoh ka jylla.
Very funny.
Why don’t they mind their own business.
If they are so concerned, they should call them back in lieu of lesser hostile conditions.
Nongpoh:  Ki nongialam bad dkhot ka HANM na Warmawsaw, hynnin ka sngi ki la leit ban khynra ia ki bar kiba la wan ban trei bylla ha ki shnong kiba don ha ka thain Warmaw saw bad ha katei ka jingleit khynra mynder, ki la ioh ban pynher krad ia 9 ngut ki suba mynder, kiba la wan trei bylla ha katei ka thain, khlem da don ia ki kot ki sla kiba biang.
Ha katei ka jingleit khynra ia kitei ki bar jylla kiba la wan ban bylla ha ki shnong kiba don ha katei ka thain Warmawsaw, ki HANM ki la pan ia ki kot jingpynshisha na kitei ki bar jylla, kiba kynthup naduh ka ka Trading, Labour License lem bad kiwei ki kot jingpynshisha, hynrei kitei ki bar jylla kim shem la lah ban pyni ia ki kot jingpynshiaha bad kaba la pynlong syndon ia ki nongialam ka HANM ba kin pynher krad noh na katei ka jaka.
Ia katei ka kam khynra bar jylla, la ialam da u Bah Rajesh Syngkli, President ka HANM Warmawsaw Unit lem bad ki dkhot, kumta ha katei ka jingleit khynra jong ki hapoh ka shnong Bakhlapara, ki la lap ia kitei ki 9 ngut ki briew nabar bad ki bym don ia ki kot ki sla kiba biang, la ka long ha ka Trading bad labour license, hynrei kim don wat ia ki kot ki sla kiba pynshisha ba ki dei ki nong India.
Halor kitei ki briew kiba la HANM ka la lap bad pynher krad na katei ka jaka, la suba jur ba ki lah ban dei ki briew kiba wan na Bangladesh, ha kaba ki la wan ban trei bylla ha katei ka thain kaba long nongkyndong, ka long tang ban ioh ban riehtngen bad ban lait na ka jingshah khynra.
Shillong: Kan  long kaba bha ia ka tnat PWD ba kan lah ban  aiti biang ia ka jingtei kaba la dep shna   mynta la bun snem.
Kane ka jingleit  aiti  la wan  ai da u EE Engineer jong ka tnat PWD Building u Bah Ransom Sutnga ha ka jing iadonlang jong ka Principal jong ka Skul KJP Higher Secondary School, ki heh na ki pyniaid skul.
Ha kane ka sngi la ioh ruh ia ka jingkren na ki bor pyniaid Skul  ba kynthup ia ki bor pyniaid skul  na lor kiwei pat ki bor.
Na ka liang jong ka tnat PWD Building ha kane ka sngi ka la aiti ruh ia kumba bun tylli ki skul kiba lah ioh ki jingiarap na ka ADB  bad la iathuh  ruh ba ha kane ka sngi lah aiti ia ka skul Pilangkata  Secondary School kaba la aiti mynta ka sngi.
Ha kaba iadei bad kane na ka liang jong ki skul kiba lah ioh ia ki jingiarap ha kaba iadei bad kane ka bynta ki la pynpaw ia ka jingiaroh bad ki la ong ruh bad kane ka jingiarap  jong ka tnat kan long ka jingmmyntoi kaba khraw.
Shuh shuh halor kane ka kam kaba la plie mynta ka sngi na ka liang jong u Bah Ransom ula ong ba kane kan long ka jingsdang ka ban lah ban iarap bad na ka liang jong ka tnat kan sa shim khia ban iarap ha kaba iadei bad kane ka bynta jong ka jingiarap ha kaba iadei bad kane ka bynta.
Ha kaba iadei bad kane ka jingaiti ia kane ka skul la ong ruh ba ka jinglut ha kaba iadei bad kane ka kam ka la kot da ki klur bad kan dang donkam ia ka jingiarap jong ki bor ba dei peit ha kaba iadei bad kane ka bynta.
Ha kane ka jingaiti lah don lang ki heh sorkar ba kynthup ia ka tnat Pule puthi bad kiwei kiwei kiba la donlang ha kane ka sngi.
Ha kaba iadei bad kane na ka liang jong kiba la don lang ki la kyntu ia ki bor ba dei peit ba kin shim khia ha kaba iadei bad kane ka bynta.
Shuh Shuh ha kaba iadei bad kane na ka liang jong ka tnat ka la pynpaw ruh ba kan dang aiti shuh shuh  ia ki jingtei jong ki skul nangne sha khmat ha kaba ha ki por ba la dep la dep ban aiti.
Ha ka sngi palei, ka BJP, ka la jan ioh ban knieh noh ia ka Executive Committee ha Garo District Council (GHADC), hynrei ka la shu lait salit, da kaba shah rem tang shi vote ha ka jing ia tynjuh bor bad kata ruh ka long, da ka bor jong u lamphang katei ka dorbar, uba pynneh jubor ia ka Executive Committee jong ka NPP ha ka Council.
Ka jing shah khanglad ban thaw ia ka EC, ka la pynlong ruh ia u dkhot ka BJP, ba un ujor ejahar ia ki pyrshah ia U CEM jong ka GHADC, halor ka jing kynnoh, ba u dei uba bamsap bad na kitei ki jingjia, la iohi shai ba ka jing ia ing makhir ha Garo Hills, ka long pleng kaba la jubor than hapdeng ka NPP bad ka paralok jongki ka BJP.
Ngim tip, ka dei ka jingbha ne ka jingsniew nusip ia ka Garo hills, namar ba ka duh synshar ka BJP ha  ka Council, hynrei lada jia ba ka ioh lad ban pyniaid khlem pep, kan lah ban pyni lut ia la ki jong ki buit ki sap jongka, ha kaba niuma, kin lah ban theh ruh da ka dud bad ka ngap bad ka ksiar suda, ban pyn paw nam ia ka EC, kaba nyngkong jong ki ha ka Jylla.
Kam dei tang katta, hynrei ka mat kaba dei ban iakren, ka long ba ka don daw aiu eh, haduh katne, ha kaba ka BJP kan ia shut ing makhir pyrshah ia ka NPP, kaba dei ka paralok kaba ki ju ia iaid lang ryngkat ryngkat bad kaba ki ia trei lang ruh ha ka sorkar Jylla, hynrei lada ka BJP, ka khor bha, kumba ka long ha kine ki sngi, la imat, kumba kam slem shuh, ba kan nang tynruh bad pynthut ia kane ka sorkar synrop ha ka Jylla ruh bad lada ka long kumta, ka pyni ba ki sngi jong ka NPP, kin long kiba eh shibun nangne shakhmat.
Ka NPP, ka hap ban sngewthuh ba ka donkam ia ka BJP, kum kawei na ki paralok kaba khlain ba kan kyrshan radbah ia ka, ha ki jingdonkam jongka, ha ka sain hima sima, ha ka roi ka par bad kiwei ki jingdonkam ba bun; hynrei lada ki dak ki shin ki paw, kumba ka la jia ha kine ki sngi ha Garo Hills, kumta kan long kaba eh ia katei ka seng, ba kan tyllun marwei ban iakhun pyrshah ia ar tylli ki seng heh ka Congress bad ka BJP.
Ha ki khyndiat bnai ba ladep, la iohi ba U Bah AL Hek, uba dei u myntri jong ka sorkar MDA, ula kren shai ba ka seng BJP, kan synshar hi marwei ha ka elekshon MLA 2023 bad lada ka long kumta, kine ki jingjia kiba jia ha Garo Hills, ha Jaintia Hills, kin long tang kum i phliang dih, i ban sa nang klang suki ha ki bnai ban sa wan.
Mairang: Ka Revolution- Ïada la ka Ri, ha ka sngi balang ka la pynlong ïa ka jingïalang paidbah kaba nyngkong eh, hadien ban la sdang ïa ka ha ka 6 tarik u Rymphang mynta ka snem.
Ïa kane ka jingïalang la pynlong ha ïew Langstieh, Pyndengumïong, Mairang, ha kaba u Bah Ardent Basaïawmoit, u la khot ïa ka jingïalong kawei, ka jingïatylli jong ka jaidbynriew ban ïada ïa la ka jong ka ri.
“Lada ngi ïatylli lang kawei kum ka jaidbynriew, ka sorkar India kan hap ban shah shkor ïa ki jingdawa jong ngi", u la ong.
U la pynshai ruh ba balei ba ma u ryngkat bad ki katto katne ngut ki riew rangbah, ki khraw pyrkhat ki hap ban mih shakhmat ban pynmih da kane ka Revolution- Ïada la ka Ri.
“Ngi la hap ban mih shakhmat hadien ba bun ki riew rangbah, ki riew donburom ki la ïakynduh ïa u ba ym pat dei ban iehnoh ïa ka kam ban shakri ïa la ka ri bad ka jaidbynriew, namar kane ka khep kaba donkam tam ïa ka Jaidbynriew Khasi", u la ong.
Kawei pat ka daw ka long ba bun ki paidbah ki la thnum ba ki jingïakhih la katta snem kim ju poi shano shano.
“Dei namar kane ka daw ba mynta ka kynti, ngin klet noh ïa ka jingsngew seng saiñpyrthei, ka jingsngew sengbhalang, hynrei ngin ïakhih kum kawei ka jaidbynriew hapoh ka lama jong ka jaidbynriew", u la ong.
U la ïathuh ba ka jingthmu jong ka Revolution kadei ban wanrah ka jingkylla ha ka jylla bad ka kyntien Ïada la ka Ri kam dei satia ka kynhun ne ka Seng, hynrei kadei ka kyrteng jong ka jingïakhih ha kaba uwei pa uwei u Khasi udei ban ïadon bynta ban ïada la ka ri.
Ki bynta ba kongsan jong kane ka Revolution ki long ka jingïakhih ban dawa pyntreikam ïa ka Article 371 jong ka Riti Synshar ka ri India, kaba long ka kyndon kaba la ïoh da ki Naga, ki Mizo bad kiwei kiwei, kaba ai bor ïa ka jylla ba kino kino ki aiñ ka sorkar pdeng kim lah ban treikam ha ka jylla ba don ka article 371, lada kita ki aiñ ki ïatyngkhuh bad ka riti ka dustur ne ka kolshor jong ki trai shnong kata ka jylla.
Nangta u la pynshai ruh ba ka Revolution kan ïaleh ban ithuh bad pynkup bor ïa ki Rangbah Shnong ne ïa ki Dorbar Shnong da ka aiñ ne ka Riti synshar ka ri.
Nangta ka Revolution kan ïakhun pyrshah ruh ïa ka jingbamsap bad kiwei kiwei de ki mat jinghikai ban ïatylli bad ïa ieit ïa burom para Khasi.
U Bah Ardent u la ther ruh ïa ka sorkar jylla kaba la ïalam bakla ïa u paidbah lyngba ka Resolution kaba la mynjur da ka ïingdorbar thawaiñ jong ka jylla ha ka 19 tarik u Nohprah u snem baladep, kaba khynñiat noh ïa ka jingkitkhlieh ban pyntreikam ïa ka ILP sha ka sorkar pdeng.
U la buh jingkylli ruh ïa ki 36 ngut ki MLA na Khasi Jaiñtia Hills balei ba kim shym la pynpaw ka jingpyrshah ne ong eiei haba ka sorkar pdeng ka la weng noh ïa ka kyntien Khasi Jaintia District na ka Eastern Bengal Frontier Regulation Act 1973 kaba aibor ïa ka sorkar jylla ban pyntreikam ïa ka Inner Line Permit ha Khasi Jaiñtia.
“Kane ka pyni ba kadei ka jingïasuh buit ban lait ïalade ban pyntreikam ïa ka ILP, namar ba kim mon satia, hynrei ki shu mynjur ïa ka Resolution namar ka jingshah pynbor ha u paidbah", u la ong.
Da kaba sot ïa ka jingkren u Chairman ka NEDA, ka kynhun ïatreilang ka BJP, ka NPP bad ki Seng Riewlum ha North East, u Hemanta Biswa Sarma, ba u Amit Shah Myntri kam pohïing jong ka sorkar India, u la kren shai ba ïa ka ILP yn nym lah ban pyntreikam ha Meghalaya bad Assam ha ka por ba leit ïakynduh u Conrad bad ki Myntri ïa u.
Hynrei u Conrad Sangma, u la ïalam bakla da kaba ong ba ka sorkar pdeng ka dang jurip ne ka dang eksamin hana ïa ka ILP.
“Namarkata ngin hap ïeng tylli kum ki paidbah, kum ka jaidbynriew ban ïakhun ïa kine ki jingdawa, lym kumta ka sorkar India kan nym sngap ïa ngi", u la ong.
Ïa ka jingïalang la pynïaid da u Bah L.
Nongrang, Secretary ka Dorbar Shnong Pyndengumïong bad la ïoh jingkren na u Bah Gilbert Laloo, Secretary ka Synjuk Rangbah Shnong Upper Shillong, Bah Grossper Ryntathian, uwei na ki riew rangbah ka thaiñ Mairang.
La ïadon lang ruh ki Sordar na ki Shnong bapher pher jong ka thaiñ Mairang.
Ha katei ka jingrakhe, la hikai ia ki shipai kynthei ba kin hap ban ktha ia ki bsein kiba im, ia ki rabit bad ba kin ia shoh ruh bad ki para shipai jongki, kiba dei ki shynrang.
Ki shipai Peshmerga, ki dei kiba ia khun tyngeh pyrshah ia ki ehrang ISIS ha u snem 2014, ha ka por ba kitei ki ehrang ki hiar thma ia katei ka thain.
Kitei ki Kurds Peshmerga ki paw nam bha, ha ka jingdon ki shipai kynthei kiba triem shi katdei bad kitei ki shipai kynthei, ki la ju khyrwit pynjem khnap ia ki ehrang ISIS ha ka nongbah Kobane bad ka dei lyngba jongki, ba ki la ioh ban kurup biang ia ka nan um ba pawnam ha Mosul, kaba la pyniaid da ki ehrang ISIS.
Ki shipai ISIS, ki sngew jem daw bha, lada ki shah pyniap ha ki shipai kynthei, namar ba ki shim ba ka jingshah pyniap ha ka kynthei, ka dei ka jing jah burom kaba khraw bad ba kim ioh lad satia ban leit shong leit sah ha Paradise, ha kawei pat ka jingim.
4 ngut ki samla shynrang ki la ngat ha ka jing jia aksiden ha ka ba 3 ngut ki  la khlad ha shen bad uwei u la mynsaw jur hadien ba ka kali ka ba dei ka local taxi ka ba don ia u number ML04-A-9678 ka la leit tynrah hi nadien  ka trok ka ba don ia u number NL01-G-6757 ha ka por 3 baje mynstep ha Umsning.
Kine ki ba khlad ki long u Pynshai lang Ryntathiang, u ba 28 snem ka rta  bad u Banshanlang Ryntathiang,u ba 26snem ka rta ki ba dei shipara bad ki dei ki khun jong u bah  Yearly Khongwar na Lumshyiap, Shillong bad u wei u Alwinly Khongwar, 32snem ka rta u khun jong u  Demion Khongngia ba  Jaiaw, Lane Salane, Shillong.
Kat ba uwei napdeng jong ki pat u ba kyrteng u Wankitbok Kharmawlong, 28snem ka rta u la mynsaw jur ha kane ka jingjia ha kaba la rah noh sha Civil Hospital,ban sumar.
Shillong: Myn hynnin ka sngi ki pulit ka South Garo Hills ha ryngkat ki pulit ka SF-10 ki la leit ban khynra ha ka shnong Bolbokgre ha South Garo Hills ki jaka ki ba ki suba ba ki don ki leh noh.
Ha kane ka jing khynra, ka la don ka jingiasiat ka ba shyrkhei na ki briew ki bym lah ban ithuh satia ha ka ba ki pulit ka South Garo Hills bad ki pulit ka SF-10 ki la pynphai kylla bad hadien kane kine ki briew ki la phet noh na ka ne ka jaka.
Hadien ka jingphet kine ki briew ha ka jingkhynra ki pulit ki la ioh ban kurup ia ka kawei ka AK 81 Rifle, magazine bad ki kuli, 2 tylli ki smooth bore Rifle bad 3 tylli ki pistols bad ki kot ki sla ba donkam na kane ka jaka.
Kine ki briew ki ba la ioh ban phet ha ka por ba ia siat mar kylliang, la suba ba u dei u Deputy Commander-in-Chief jong ki lehnoh ULFA u Drishti Rajkhowa.
Shillong: Mynta ka sngi u Myntri rang bah ka jylla u Conrad K Sangma u la iathuh ba ka National Green Tribunal (NGT), ka la pyllait ia ka jingpynbna ban ai ka jing mynjur ban pyllait noh ia ka jingshalan ia u dewiong 2 lak metric ton  na u 32 lak metric ton ha jylla Meghalaya.
Na ka liang u Myntri rang bah u la iathuh ba ka jing pyllait ia une u dewiong kan long ha ki saw tylli ki district kata ha East khasi Hills 75000  ha West khasi hills  50000, ha South West Khasi Hills 25000 bad South Garo Hills 500000 bad ka jinglilam  bad shalan kan sa sdang noh shen.
Ka kompeni MSTC Ltd kan sa pynlong ia ka die ia u dewiong lyngba ka online bad  kan sa buh ia ki jaka theh dewiong ha ki bynta bapher bapher jong ka jylla namar ba ia ka jingdie ia u dewiong yn leh lyngba ka kompeni MSTC Ltd.
U myntri rangbah u la iathuh ruh  ba ka MSTC Ltd kan shim ia u dewiong u ba dang don mynta bad kan die ia u kat sha kiba lah dor.
Na kane ka jingdie ka Coal India Limited kan shim 10% na ka jingdie, yn khate ia ka bai shallan bad ia ka ba tam ym ai sha ki trai dewiong.
Na ka liang ka sorkar jylla kan shim ia ki lad ki lynti ban pynthikna ba kan ym don kano kano ka jingkhaii ne  ka jingtih tuh ia u dewiong bad la bthah ia baroh ki bor sorkar ba ki dei ban beit bha ban ym don ka jingkhaii tuh bad lada lap ia kiba khaii tuh yn set patok san snem katkum ka kyndon  21 jong ka MMDR Act.
U myntri rangbah u la iathuh ba ha ki shallan kiba thymmai yn buh da ka GR Code ban pynthikna ba kan ym don ka jingkhaii tuh ne shna tuh ia ki shallan.
U myntri rangbah u la pynpaw ia ka jingsngewnguh ia ka Kommittee jong ka NGT kaba la shim ia kane ka rai bad da kaba ong ba kane kan iarap ban pyniohnong ia ka  jylla kum ba T.
30 klur bad lada ioh ban die lut ia baroh 32 lak MT u dewiong ka jylla kan ioh T.
500 klur tyngka.
Shillong: Mynta ka sngi u kyrtong monlang ka United Democratic Alliance (MDA) u Dr.
W.
R Kharlukhi u la thep kyrteng na ka bynta ban ia khun ilekshon MP sha Rajya Sabha ha khmat u Returning Officer (RO) u F.
G Momin hapoh ka Meghalaya Legislative Assembly.
Ia u Dr.
W.
R Kharlukhi la synranlang da u symbud myntri rangbah ka jylla u Prestone Tynsong bad u myntri Lambor Malngiang lem bad kiwei ki MLA ka kynhun MDA.
Na ka liang u symbud myntri ka jylla u Prestone Tynsong u la kyntu ia ka liang pyrshah (Congress) ba kam dei ban thep kyrteng na ka bynta ka ilekshong MP, hynrei ki MLA ka Congress ki dei ban kyrshan ia u Dr.
W.
R Kharlukhi namar u dei u briew ba ibit u biang ban long u MP na ka jylla Meghalaya.
U Bah Prestone Tynsong u la ong ruh ba ka kynhun MDA ka don jing kyrmen bha ba u Dr.
W.
R Kharlukhi un poi sha ka jing jop namar ka MDA ka don 41 ngut ki MLA.
Shillong: Ki nongialam jong ka  Hill Farmers Union, ki la kyndit thret ba ka khlem don kano kano ka jing pynbna,  hadien ba u myntri rangbah, u la dep pynbna ia u 2020 kum u snem ki Nongrep naduh u bnai December 2019.
Ka Seng ka la don ha ka jinpynkhreh lyngba ki prokram kiba pher mynta u snem ha kaba iadei bad ka jing rakhe ia u ne u snem 2020 kum u snem jong ki Nongrep.
Hadien ba ka Seng ka la leit ban ia kynduh ia ki ophisar jong ka rep ka riang, ka lap pynban ba kam don kano kano ka jing pynbna, kaba la pynmih na ka sorkar ha ka ban ithuh ia u snem 2020 kum u snem jong ki Nongrep.
Kumta ki nongialam kiba ha khmat duh  ka seng kim banse ban hap leit ai biang da ka jingthoh sha u Chief Minister ba un sngewbha ban pynkynmaw ia ka department ban leh ia kaba donkam.
U General Secretary ka Seng u bah Allfondbirth Kharsyntiew, u la ong ba ki Nongrep ngin nym ngeit shuh ia ka jingkren, kaba tang da ka ktien bad khlem ka jingthoh.
Ha kajuh ka por ka Seng ka la dawa ba ka sorkar ka dei ban da mang da ka bhah kaba kyrpang na ka bynta une u snem ha kaba iadei bad ka department ka rep ka riang  khnang ba kan long ka jingkyrkhu ia ki Nongrep ha ka jylla  hi baroh kawei.
Shillong: Mynta ka sngi u myntri rangbah ka jylla u Conrad K Sangma  u la khot ia ka All Party Meeting ban ia mir jingmut halor halor ka jinglong jingman bad ban wad ia lad ki lynti ban wan rah ia ka suk ka sain ha ka jylla.
Haba ia kren bad ki lad pathai khubor, na ka liang u Myntri rangbah u Conrad K Sangma, u la iathuh ka jingialang ka la long ka ba seisoh bad u la pynpaw ruh ia ka jingsngewnguh ia baroh kiba la wan ban ia shim bynta ha kane ka jingalang.
Na ka liang ki party baroh ki la ai ka jingmynjur ba kin ia snoh kti lang bad ka sorkar ban wan rah ia ka suk ka sain ha ka jylla ha ka ba ki la pyn sngew ia ka jingsngewkhia ha kaba ia dei bad ka shong suk shong sain ha ka jylla baroh kawei.
Ha kane ka jingialang, ki la pynpaw ia ka jingsngewkhia halor ki jingjia ha kine ki khyndiat sngi  khamtam ha kane ka nongbah Shillong bad ia ka jing jia ha Ichamati, ka jingpynjari ia ka korphiw ha kane jylla bad kum juh ka jingkhang ia ka Internet.
Ha kane ka jingialang la don ruh kiba ai jingmut, ba dei ban don ki iew ha man ki District.
Ki la ai jing mut ruh halor ka jingjia ha Langpih ba dei ban don ka Coordination Committee bad ka jingiakynduh hapdeng ki myntri rangbah jong ki ar tylli ki jylla ka Assam bad Meghalaya.
Na ka liang jong u Myntri  rangbah, u la iathuh ba na ka liang jong u Chief Secretary la phah shithi sha Assam bad shen ki ar ngut ki myntri rangbah kin sa ia kynduh ban ia kren halor ki kam khappud.
U Myntri rangbah ka jylla u la ong ba wat la ki don ha ki seng sain pyrthei bapher bapher, hynrei ki don tang kawei ka thong bad kata ka long ban wanrah ia ka jingsuk ha ka jylla.
Na ka liang ka MLA ka Congress ka  Dr Ampareen Lyngdoh ka la iathuh ba na ka liang ka Congress ki long shai kdar ba kin ym lah ban shu peit, hynrei kin ia trei lang bad ka sorkar ban pynneh ia ka shong suk shong sain.
Shillong: Ka Kong Ampareen Lyngdoh ka MLA jong ka Congress party mynta ka sngi, ka la kyntu ia ki party  riewlum ba kin kyrshan ia u kyrtong ka Congress U bah Kennedy Khyriem ha kane ka elekshon ban jied ia u MP ka Rajya Sabha.
Haba ia kren bad ki lad pathai khubor ka la ong ba kum ba ki la ioh i ba ka party NPP ka kyrshan ia ka CAA kumta ka kyntu ia baroh ki party riewlum ba kin jied ia u kyrtong ka Congress, namar ka jing kyrshan ka NPP ia ka CAA ka pynpaw shai kdar ba ka dei ka party ka ban ym lah ban wanrah ki jing myntoi ha kane ka jylla.
Ka la ong ruh ba kin ym lah pdiang ba kin ioh ia u briew u ban ym lah ban kren ha ka ia dei bad kino kino ki bill ki ba wanrah ha Rajya Sabbha.
“Ngi kwah  wan rah ia u MP u ba lah ban pynpaw ia ki jingdonkam jong ki paidbah kane ka thain bad u kyrtong ka Congress u long u ba biang ban leit sha Rajya sabha" ka la ong shuh shuh.
U Kapil Sibal, nongialam ka seng Congress, ula ther tyngeh ia kane ka sorkar U Narendra Modi mynta ka sngi, da kaba u kynnoh ba kane ka sorkar, ka la pheil, ha kaba iada ia ki jingim briew ha ka nongbah Delhi.
Ha ka jingkren ha ka dorbar Rajya Sabbha, mynta ka sngi, U Sibal, ula ong ba ka seng BJP, ka ieid bad iada kyrpang tang ia ki masi, hynrei kam iada satia ia ki briew.
U Sibal, ula kynnoh ba U Narendra Modi, myntri rangbahduh, u sngap jar, haduh 70 kynta bad nangta sa ki pulit, kiba pynduh pynjot lut ia ki sakhi, kiba iadei bad kitei ki kam pyntriem ha ka nongbah Delhi.
U Sibal, u ong shuh ba kiba iap ki la poi sha ka 53ngut, hynrei kam don kano kano ka jing ejahar, wat la ki don ki jingshisha ba ki pulit ki pynshit ia ki nong pynkulmar shnong.
U Sibal, ha ka jingkren jongu, u kynnoh ba ki pulit, ki don kiba pynshit ia ki kam pyn kulmar shnong bad kumta ki iap ei, kito ki bym don bynta eiei ruh em, ha ki kam pynkulmar shnong.
Ka jing ia kynad ha north east Delhi, ha u bnai ba ladep, ka la pyniap ia 53ngut ki briew bad nangta sa 200ngut kiba mynsaw bad katei ka dei ha ka jing ia ktah kti da kito kiba pyrshah bad kiba kyrshan ia ka ain  Citizenship Amendment Act.
Shillong: Mynta ka sngi ka seng HSPDP, ka la pynlong ia ka jing ia lang ha kaba da ka wei ka sur ki la mynjur ia ka rai ba la shim da ki MDC ka United Democratic Alliance  ban jied ia u bah Titustarwell Chyne kum u CEM ha KHADC.
Haba ia kren iakren bad ki lad pathai khubor, na ka liang u bah KP Pangniang u president ka HSPDP u la iathuh ba ka jingong jong u MDC na ka seng HSPDP ia ka jingbymtreh ban kyrshan ia u bah Titostrawell Chyne lada u long CEM kam don shuh kum katta, hadien ka jingiakren hapdeng ka MDA bad baroh ki MDC kiba don ha ka kynhun jong ka UDA.
U bah Renikton Tongkhar u MLA ka Mawkyrwat u la ong ba namar ba nyngkong ka jingbym mon ka long ba kim pat ioh ia kajuh ka rai na baroh ki MDC ki ba don ha KHADC, hynrei namar mynta ba ki la iajied lang ia u bah Titostarwell, kumta ki ruh ki la ia mynjur lang ia kata ka rai jong ki.
Na ka liang u bah Martle Mukhim u MDC ka Mawkynrew  u la ong ba ym dei tang ka HSPDP kiba kwah ban jied ia u briew ba ki mon hi ki MDC, hynrei  kiwei ruh ki pynpaw ia ka jingkwah da kaba  kyrshan ia la u jong u jong u briew hynrei hadien ka jing pynlong ia ka jing ia lang jong baroh ki MDC kiba don ha ka kynhun jong ka UDA, ki la ia hun lang ia u bah Titostarwell Chyne kum u CEM ka KHADC.
Shillong: Ka Shillong Khasi Jaintia Church Leaders Forum [SKJCLF] kaba sngewkhia na ka bynta ka jingshongsuk shongshngain ha ka imlang sahlang, ka la pynlong kyrpang ia ka jingduwai na ka bynta ka Meghalaya myn Sngi Palei 12tarik u Lber 2020 por 930 mynstep ha Pinewood Hotel, Shillong.
Palat 30 ngut ki nongialam jong ka Jylla ki la iashimbynta ha kane ka jingduwai – kynthup ia u Chief Minister, Deputy CM, Speaker jong ka iing Dorbar Thaw Ain, Leader jong ka Liang pyrshah, Chief Advisor ia ka Sorkar, ki Minister bad ki MLA ryngkat bad ki dkhot ka SKJCLF.
Kane ka long ka sien kaba nyngkong ba la pynlong ia ka Jingduwai kum kane ryngkat bad ki nongialam jong ka Jylla ba ka SKJCLF ka la pynbeit, ban duwai na ka bynta ka jingialam U Blei ia ki nongialam ha ka Sorkar, ki Balang bad ka imlang sahlang ban aiti ia ka jingshakri jong ki na ka bynta ka jingroi bad jingkyntiew ia ki briew bad ka Jylla jong ngi.
Ka Forum ka duwai na ka bynta ka jingsuk bad ka jingialong shipara ha ka Jylla bad ka ri baroh kawei, bad ha kajuh ka por ruh na ka bynta kito kiba la ngat ha ka jingpang Corona virus bad ki jingktah jong kane ka jingpang ha kylleng ka pyrthei.
U Tom Hanks (63) bad ka tnga jongu, kaba dei ka aktres, ka Rita Wilson, ki ioh ia ka jingpang coronavirus, baroh arngut bad la iathuh da U Tom, uba dei u aktor ba khraw jong ka hollywood.
U Hanks, u iathuh ba kitei ki don mynta ha Australia bad ki don ka jing khieshoh, ka jingktha ka met bad haba ki la phah test, ki lap ba ka dei ka jingpang Corona, ong U Hanks.
Shillong:  U MLA ka Maw phlang uba SK Sunn u la pynpaw ba u Dr WR Kharlukhi yn nym shet ia ka jaitbynriew ynda u la jop kum u MP sha ka Rajya Sabha.
Ka elekshon jied ia u MP ka Rajya Sabha kan long ha ka 26 tarik mynta u bnai bad na ka liang ka kynhun synrop ka sorkar ka Meghalaya Democratic Alliance (MDA) ka la jied ia ban pyniakhun da u Dr WR Kharlukhi na ka shap ka NPP.
“Ka jingsngew jong nga shimet, la long u kyrtong ka MDA ne ka Congress, u dei u Khasi.
Kum u Khasi um nym pyrkhat than ia ka party hynrei un pyrkhat ia ka jaitbynriew", la ong u bah Sunn haba kren mynta ka sngi.
U bah Sunn uba iasoh kum u MLA ka UDP hadien ba la jop elekshon, u la ong ba ka jingkyrshan ka shong ha kato ka sngi ban thep vote.
Halor ka jingshah kynthoh ka MP ka NPP na Tura ka Agatha K Sangma ba ka kyrshan ia ka Citizenship Amendment Act (CAA) 2019, u bah Sunn u la ong, “Ka jingkren jong ki briew ba kawei ka MP ka kyrshan ia ka CAA hynrei u Dr WR Kharlukhi u dei u Khasi bad nga ngeit skhem ba un nym leh ia kano kano ka rai kaban ktah ia ka jaitbynriew", u la ong.
Ka MDA ka don 41 ngut ki MLA kaba synshar ia ka jylla hapoh ka jingialam ka NPP kynthup ka UDP 7, NPP 21, HSPDP 2, BJP 2, PDF 4, NCP 1, KHNAM 1, bad MLA shimet kynthup bah Lambor Malngiang katba ar ngut kata u Samuel M Sangma bad u bah SK Sunn ki MLA shimet, kila iasoh kham hadien sha ka UDP.
Shillong:  Ka sorkar jylla ka la pyllait ia ki nonghikai skul na ka kam thoh khanasumari hadien ba ka seng ki nonghikai ka KJDSTA bad ka GHADC ki la kyrpad ban pyllait namar ba ka ktah ia ka jingpule ki khynnah skul lada ki nonghikai kin jah haduh 3-4 bnai na skul sha ka kam thoh khanasumari.
Ka tnad pule puthi naduh u Principal Secretary bad ka ophis ka Directorate of School Education and Literacy (DSEL) ka la shim khia ia kane ka jingkyrpad ki nonghikai bad mynta ka sngi ka la pynmih ia ka jingthoh ban nym teh pyrkhing ia ki nonghikai.
Ka tnad pule puthi ka la phah jingtip sha u president ka KJDSTA Babu Kular Khongjirem mynta ba ka sorkar ba ka la pyllait ia ki nonghikai na kaba leit thoh khanasumari tangba ki principal/Headmaster/Headmistress jong ki skul kiba kwah ban pyllait ia ki nonghikai na ka kam thoh khanasumari, ki dei ban ai jingthoh sha ka bor ba dei peit ba kan leh ia kaba donkam, namar ba la don bun ki nonghikai kiba la ioh pdiang shithi ba la pynngat ha ka kam thoh khanasumari, nalor ba kila ngat lypa ban hap leit korek ia ki paper jong ki khynnah matrik bad klas XII.
Na ka liang ka KJDSTA bad ka GHDSTEA ka la pynpaw ia ka jingsngewnguh ia ka sorkar khamtam ia ka tnad pule puthi kaba la shim khia ia kane ka jingud jongki na ka bynta ka bit ka biang ki khynnah pule.
Ka tnad pule puthi ka la thoh sha ki Deputy Commissioner ban pyllait noh ia ki nonghikai na ka kam thoh khanasumari, la ong u Babu Kular.
Shwa ban thep vote, ngi iohi ba ki politician ki wan lehrit ban khroh ban kjor ia ki paidbah la kum ki paralok ba ia ieit bad ba ia jan eh bad ki.
Ki ju kular ban ai ia ka bneng bad ka khyndew lada ki paidbah ki donkam.
Ki kular bad smai ruh ha ka kyrteng ka Hok ne ha ka kyrteng u Blei(kim salia) kam pher ha ki.
Phewse, mar sien jop ia ka election, ki la sdang ban kiew skong ha u ‘lang tylli.
Mar sien ioh lei ia ka bor bad ioh ia ka shuki,tang kata kim kynmaw shuh ia ki paidbah bapli kiba pynjop ia ki ha ka por election.
Ki paidbah ki kylla long tang kum u brut shut ing.
Katba ki politician ki dang donkam ban shut,kata,ki pyndonkam ia u hynrei ynda kim donkam shuh uto u brut ki bret sha rud sha kyndong bad poi shaduh nala syndon.
Bun ki paidbah pat wat la ki la shah thok bunsien man la ka election,hynrei kim kyndit bynriew hi namar mar ia poi ka election, kijuh ki politician ki wan thong bad ai pisa ia ki ha ban da biang da biang.
Baroh ngi ia tlot palat ha ka bor jong ka pisa.
Sniew bad iap ka ri bad ka jaitbynriew jongngi katne ruh kim  patiaw satia ki paidbah.
Ha ki katto katne lei kiba ia jan bha bad ki politician(Political agents),katba nangjot ka ri bad ka jaitbynriew, katta ki nang kmen bad nang shong shit namar ka pla jongki ka nang dap nang dap,katba ki paidbah bapli pat ki nang duk nang kyrduh bad ka jinglong kordit khait.
Dei hangne kein ba ngim tip shuh iano ngin ia kynnoh,ia ki politician ne ia u paidbah ne?Ha ka jingshisha,dei ban da iit ne bishar bniah shwa ia lade shwa ban bishar ia kiwei.
Peit kein mynta,ki paidbah ki kwah da kumwei katba ki politician pat ki leh da kumwei.
Ki paidbah kin hap ban shu kohnguh beit bad shu pynhun beit katba rai ne kwah kita ki ‘Lei san snem.
Kine ki ‘lei san snem kim  da salia than ia ki paidbah namar ki lah lum spah lah biang bha kat haduh ba ki ia tei bun ki ing pali dulan ha man la ki dong jong ka sor bad ki flat ha man la ki nongbah ka ri India.
Don kiba don  flat wat shabar ka ri India ruh.
Na kata ka daw,kim da salia than ia ki paidbah.
Ki shim beit(they take for granted)ba ki paidbah kidei ki niangkohnguh ne ‘si samkhmut jongki.
Ki leh ne pyniaid katba ki mon shwa ban poi ka election.
Lada ki paidbah jongngi kin iai long ha kane ka dur, ka ri bad ka jaitbynriew jongngi kan nym  poi ne kylla shuh lano lano ruh sha ka roi ka par ne ka bha miat.
Ha ka jaka ba kan iaid shakhmat,i kumba ka nang iaid pyndan da dien.
Kine ki briew(politician) ki tieng sa tang lada wan  u snem 2023, lait nangta kim salia.
Lada ki paidbah ki nang ban pynkhuid noh ia ki,kata  dang don jingkyrmen ia ka ri bad ka jaitbynriew jongngi.
Ka long kaba ma namarkata, ba ioh ki paidbah kin kyndit bynriew noh shisha ban sloit noh ia ka bor bad ka iktiar jong kine ki politician ha u snem 2023.
Lada jia ba kumno re kumno ki shah sloit  kha ma kha ha u paidbah, kin kylla riew madan biang kumba long mangi ki paidbah.
Ka ktien ka ju ong ba ‘ynda la sloit ia ka iktiiar( da u paidbah),wat u syiem ruh u kylla riew madan.
Shillong:  Ki pulit ka East Jaintia Hills haduh mynta ki la ioh bat haduh 23 tylli ki trok na kylleng ka district East Jaintia Hills.
Ha ka 10 bad 11 tarik lber 2020, ki la ioh bat 12 tylli ki trok kit dewiong beain ha ka shnong Kuliang, Lumshnong bad ha Sonapur-Umkiang.
Ki pulit ka East Jaintia Hills ki kem bad la pyn ngat pyrshah ia ki nong niah trok hapoh ka thanat Lumshnong na ka bynta ban   tohkit bniah.
Shillong:  Ka long ing jong u Mono Areng kiba sah ha Nagrabil Ribhoi district ki la kyrpad ia ka sorkar ba kan ai ia ka jing iada ia kane ka longing, hadien ba ki la shah byrngem ha ki katto katne ngut ki briew ka shnong, hadien ba  u Mono Areng u la leit ban buh ruh ia ka jingujor pyrshah ia ki 23 ngut ki nongshong shnong ka tei ka thain ba ki donkti ban byrngem byrsit ia u bad ka ing ka sem jong u.
Kane ka long ing ka la dawa na ka sorkar ba kan ai ia ka jingiada ia ka ing ka sem jong ki bad kumjuh ruh ban kem ia ki a don kti ban pyniap ia u khun jong ki, ha u snem ba la dep bad ruh ban kem ia u Marcus Lapasap u ba na ka shnong Umtyrnga Ribhoi District, halor ka jing pynsaphriang ia ka khubor lamler ba u Mono Areng u don ia ka pisa ka ba 78 klur ha ka ba ka jing pynsaphriang ia kane ka khubor lamler ka la wan rah ia ka jingshah byrngem kane ka longing.
Haba ia kren bad ki ladpathai khubor, na ka liang U Mono Areng u la iathuh ba Vice Secretary ka shnong u Robinson Areng bad ki khynhun jong u mynta ka kynti ki la wan ban  byrngem markhmat da ka ba ong ia u ba un ai ia ki 1 klur tyngka lem kumta kin sa shim ia ka jingim jongu  ne jong  ki bahaing  jong u  baroh.
U la iathuh ruh ba ka jingsdang ban shah byrngem jong u ka long hadien  ba ki nong shong shnong jong ki 3 tylli ki shnong ka ba kynthup ia  ka Nagrabil, Pillangu A bad B ki la ai ia ki jaka  jong ki ha ka kyrteng jong u Mono Areng ban ioh ban die ia ki jaka jong ki ha ki  tnad shipai BSF.
Ka jing shah byrngem ia u Mono Areng ka long ruh ba hadien ka jing pynsa phriang ia ka khubor lam ler  ba u Mono Areng u la ioh ia ka pisa ka ba long 78 klur na ka ba u la die ia ka jaka ha ki tnad shipai BSF ha kaba u khun jong u, u ba dang 16 snem ka rta ha ka 4 tarik u Nohprah 2019 u la shah rah bor bad ha ka 7 tarik u Nohprah 2019  la wan ka phone ka ba ki la dawa pisa na u Mono Areng ban siew ia ka pisa ka ba long 1 klur hynrei ha ka 16 tarik u Nohprah 2020 u ne u khynnah u ba shah rah bor u la shah pyniap bad la lap ia ka met iap jong u.
Ha kaba iadei bad ki laioh kem ia u Darius Marak bad haduh mynta kim shem la pat ioh ban kem ia baroh ki ba donkti ban rahbor bad pyniap ia u khun jong u ha ka ba kine ki juh ki briew ki la byrngem biang ia ka ing ka sem jong u da ka ba ki la pan biang 1 klur tyngka bad byrngem ba kin pyniap ia ki bahaing jong u.
Na ka liang u Mono Areng bad ka ing ka sem ki la dawa na ka sorkar ba kan shimkhia ia kane ka kam bad ba kin phah kem ia kine ki ba byrngem bad kumjuh ia u ba pynsaphriang ia ka khubor lamler ba u Mono u la ioh ia ka pisa ka ba long 78 klur.
Shillong: Ki dkhot ka seng Hynñiewtrep National Youth Front (HNYF) myn hynnin ka sngi ki la leit ban ia kynduh ia u myntri rangbah ka jylla u Conrad K Sangma ban pyni ia ka jing pyrshah halor ka jing thmu ka sorkar pdeng ban weng noh ia ka ophis treikam ka North Eastern Electric Power Corporation Limited (NEEPCO) na ka nongbah Shillong khlem da ia suhbuit shwa bad ka sorkar Meghalaya.
Ka HNYF ka la pynpaw ka jing lyngoh ia ka jing thmu ka sorkar pdeng ban weng noh ia ka ophis treikam ka NEEPO khlem dap phah jing tip sha ka sorkar Meghalaya.
Ka HNYF ka la kam ba lada wng noh ia ka NEEPCO na ka jylla kan wanrah jing duhnong shibun ia ki paidbah ka jylla namar ka NEEPCO nalor ba ka dei ka tnat ai bording hapoh ka jylla, ka la iarap shibun ia ka samla paidbah ka jylla na ka bynta ban ioh kam ioh jam.
Ha ka ‘Memorandum’ ba la ai sha Conrad K Sangma ka HNYF ka la kyntu ia ka sorkar Meghalaya ban tuklar halor ka jing thmu ka sorkar pdeng ban weng noh ia ka ophis, nalor ba ka NEEPCO ka la dep mang jaka lypa ha Mawdiangdiang na ka bynta ban tei ia ki ophis complex bad ki jaka sah na ka bynta ki nongtrei jong ka.
Nongpoh: Ka Seven Brother Football Club, ka la ioh ban khur ia ka nam lahduh ha ka 6th Invitation Football Tournament, ka lympung ialehkai phutbol kaba la pynlong da ka Bhoirymbong Social Cultural & Sport Club, kata hadien ba ka la lah ban pynliem noh pyrshah ia ka 7wasa Football Club da 2-0, ha ka jingiakhun phainal kaba la long hynnin ka sngi ha madan ialehkai Kurkalang, Bhoirymbong.
Khyndiat haba phai sha katei ka haba phai sha katei ka jingiakhun, ha ka kylla step jong ka jingiakhun, wat hapdeng ka jingiakhun kaba iakhaid  bad kaba itynnad bha, hynrei haduh ba kut  jong ka kylla step ka la kut noh ha ka jingiakhaid kaba ym don kiba lah ban pynkhih jar.
Haba bteng ka kylla miet jong ka jingiakhun, da shisha ka la nang pynshongshit ia ki hajar ngut ki paidbah kiba la leit ban sakhi ia katei ka jingiakhun bad khamtam eh haba iadei bad kitei ki kynhun kiba la poi sha ka thup jong ka phainal bad kiba la kwah ym tang ban rah ia ka nam lahduh ha katei ka lympung, hynrei na ka bynta ban khur ia ka song Pisa kaba T.
2 lak.
Hynrei katba ka jingiakhun katba ka jingiakhun ka la nangiaid shakhmat, ki rangialehkai ka Seven Brother, ki la lah ban ialehkai kham bad ioh ruh ia ka kabu na ka bynta ban pynkhihjar lyngba u Daniel Pyngrope ha ka minit kaba 55, kaba la wan ha ka dur jong kaa Penalty, katba ia kawei ka shikol la ioh ban thep da u Shanbok Nongsiej ha ka minit kaba 67 bad kaba la pynthikna syndon ia ka Seven Brother FC ba kan ioh rah ia ka namlahduh ha katei ka lympung ialehkai football ka BSCSC.
Ka Seven Brother, kaba la ioh ban rah ia ia ka namlahduh ha katei ka lympung, ka la ioh ban khur ia ka song pisa kaba T.
2 lak lem bad ka Trophy, katba ka 7Wasa FC, kaba la shah rem noh ka la ioh ban khur ia ka song pisa kaba T.
1 Lah, nalor ka khusnam sha ki kynhun lahduh la sam ruh ia ki khusnam shimet, ha kaba ia ka nam Man of the match la ioh da u Teibor Siangshai na Seven Brother bad ia ka nam Best Goalie la ioh da u Emetre Dan na 7Wasa FC.
Ha kaba pynkut ia katei ka lympung, la sakhi da ka jingdon u Bah Bantei Sawkmie, uba la long kum u Kongsan, ha ryngkat ka jingdonlang kiwei ki riew rangbah kiba kynthup ia u Bah H Lyngdoh, u Bah Scalling Basawiamoit, President ka BSCSC, u Bah Babit Nongrum Secretary, u Bah Isynei Hinge kum u Manager ka BSCSC lem bad kiwei kiwei ki riew pawkhmat ka thain Umroi hi baroh kawei.
Shillong:  Ka lympung ialehkai ka NEHU Inter College T20 Cricket (Men) Tournament 2019-20 ka la sdang mynta ka sngi ka 11 tarik u Lber ha madan ialehkai ha NEHU Permanent Campus, Shillong.
Iakane ka jingialehkai la pynlong da ka  Sports Department ka North Eastern Hill University.
Ki don baroh 11 tylli ki kolej ba iashim bynta ha kane ka jingialehkai.
Ia ka jingialehkai ba nyngkong la long hapdeng ka K.
L.
Bajoria College pyrshah ia ka Umshyrpi College, ha kaba ka K.
L.
Bajoria College ka la pynliem ia ka Umshyrpi College da 29 runs.
Ka jingialehkai kaba ar, ka NEHU, Shillong ka la pynliem ia ka Kiang Nangbah Government da 27 run.
Lashai ka sngi, ka jingialehkai kan long BBS College, Shillong versus NEHU, Tura bad ka Synod College, Shillong versus NEIAH, Shillong.
Shillong: U MDC ka Bharatiya Janata Party (BJP) u Bhupendra Hajong u la ujor da ka FIR pyrshah ia u Chief Execuitve Member (CEM) ka Garo Hills Autonomous District Council (GHADC) u Dipul Marak da ka ba kynnoh ba u leh thok na ka bynta ban ioh jing kyrshan ia ka EC hapoh ka Distrcit Council.
U MDC ka BJP u Bhupendra Hajong ha ka FIR ba la ujor hapoh thanat Tura u la ong ba u CEM ka GHADC u Dipul Marak u la phah soi muhor ia ha ka kopy sada bad u la pyndonkam da ka kot thok na ka bynta ban pyni ba kyrshan ia ka EC ba lam khmat da ka seng NPP.
“Nga la dep weng ia ka jing kyrshan ia ka EC jong ka NPP ba lamkhmat da u Dipul Marak, hynrei ha ka por ba nga don bad u (Dipul Marak) u la phah soi ha ka kot sada bad nga la ioh jing tip ruh ba u chairman u Denang T Sangma u la pyndonkam da ki kot thok na ka bynta ban pyni ba nga kyrshan ia ka EC jong ka NPP" la bynrap u Bhupendra Hajong.
Na ka liang u Bhupendra Hajong u la ong ba kum u MDC un nym pdiang ia kot kiba wanrah da u chairman namar ba ki dei ba la leh thok da u CEM.
Shillong:  U MLA ka Maw phlang u bah SK Sunn u la pynpaw ia ka jingsngew khia ia ka jingshlur ka Assam ban wan kyntu pud sha jaka ka Meghalaya katba ka Meghalaya ka paw ba ka shu sngap.
Haba pynpaw ia kane, u bah Sunn u la iathuh mynta ba un rah ia ka kam iakajia pud ka Meghalaya bad ka Assam ha kane ka iing dorbar thawain ban sdang naduh ka 13 tarik mynta u bnai.
“Ngi la wan na Langpih, la iohi ba ka Assam ka wan tur katba ka Meghalaya kam nud ban tur.
Lada u Assam u nud, balei shu sngap", la ong u bah Sunn haba kren myn  hynnin ka sngi.
U la ong ba un wanrah bun ki mat ban buh jingkylli ia ka sorkar ha kane ka dorbar mang tyngka nalor ki jingeh khappud ka India bad ka Bangladesh lyngba ka jingker sainar shiah ha Meghalaya.
U bah Sunn u la ong ba un kren ruh ia ki mat kiba iadei bad ka konstitwensi jongu kaba sahdien khamtam ha ka liang ka surok.
“Nga ju rah ia ki mat ka konstitwensi kawei ka surok na Mawphlang sha Weiloi, ka jingsniew ki surok ha kiba bun ki shnong bad kiwei", la ong u bah Sunn.
Shillong: Ki kynhun ka Langsning FC kan iaknieh ia ka Mawnianglah SC ha ka por 12:30 baje shiteng sngi bad katba ka semifinal ba-ar kan long hapdeng ka Laitkor  SC pyrshah ia ka Sohryngkham SC ha ka por  2:30 baje.
Ka lympung ialehkai bol ki khynnah hapoh 14 snem ba la pyniaid da ka Shillong Sports Association ka U-14 FT League ka la jam sha ka semifinal la shai ka sngi Palei ha madan Polo, Shillong.
Kine ki kynhun kin iakhun mynta ka sngi ban iaknieh rung sha  ka phainal.
Nga iahab jingmut ia kaei kaba i Kong Agnes Kharshiing bad kiwei ki 136ngut, kynthei bad shynrang, ki riew pyrkhat bad ki riew shemphang kiba la iasoi lang bad pynmih ha ki kot khubor ba ngi dei ban-Pynrem bad Pyrshah ia ka Jingiashoh- iapyniap, halor ka jingjia ha Ishamati dang shen.
Kaba nga iahab palat ka long ka jingai jingmut jong ki, ba “ki Dorbar Shnong, Raid, Hima, District Council, Sorkar, Municipal kin khmih ban pyniaid hok ia ki kam, kaba kynthup ruh ia ka shong ka sah kaba shngain ia baroh.
Dei ban pyntreikam hok ia ki Ain khlem da niew shiliang khmat iano-iano ruh bad katkum ki Riti Synshar ka Ri.
"Ym baroh, hynrei don ki Hima, ki Raid bad ki Shnong ki thaw kiba la leh bun ki kam palat pud, ba la poi mynta ka um ha ryndang lajong.
Haba nga la poi nyngkong sha ki thain Patharkhmah, nga la kylli kai da ka jingkmen ba ka pynthor kba kaba heh bha, kiei ki trai jong ka.
Ki nongshong shnong kiba ia don hangta hajan dukan sha, ki la iathuh ba kata ka pynthor kba phewse kadei jong ki khyllah jait, ba la ai ki Khlieh Nongsynshar Hima naduh ki phew snem mynshuwa.
Kum kine kiei-kiei, ki don ha bun ki Hima, kiba dang jia dang ha ki khyndiat snem, wat mynta ruh sha ki thain border Bangla bad border Assam, kine ki kam die khyndew sha kiwei, ka dang iaid bha wat haba la don ka ain mana ban die khyndew sha ki khyllah jait.
Ki thain border Shella kum ka Kalatek, nangta sa ka Ishamati, Majai, Bholaganj bad sa kata kawei ba ngi shane ngi jer da ka kyrteng Nongthymmai, shatei pat ki la ai kyrteng syndon da ka Nayabasti, kaba baroh ki dei ki dkhar bad kiba hap lut hapoh ka Hima Sohra, na kaba la kha ia ka thymmei jong ka ktien, ka akor ka burom jong ngi.
Nangta ha shi lynter u pud ka Ri Khasi-Bangla naduh khap Dawki ter-ter shaduh border Sohra-Shella, nangta ki shnong Betkuna, Ringku kiba hapoh Hima Mawdon, Mawsynram ter-ter shaduh thain Balat, ki shnong kiba hab hapoh ki Hima Bhowal, Maharam, Langrin bad suh syndon sha thain Lyngngam na Nonghyllam hapoh Hima Langrin, shaduh Maheshkhola, border Garo Hills, kaba hab hapoh Hima Nongstoin, la bun da ki jaitbynriew ba iakhleh, kynthup ia ki Hajong bad ki dkhar babun rukom.
Ki paid Garo ruh ki ia bun bha sha border.
Ka donkam ban pyndonkam ia ki nongrim bad ki jingbnoh ka ain, haba ai jaka shong jaka sah, die-thied khyndew bad ban phai ruh sha ka jingsngew katei ka kynhun 137 ngut, ha kaba iadei bad ki kam iakhih jait bynriew ban phikir bha ia ka bynta jong ka ain, haba kiei-kiei ki la long-la paw kumba ki long mynta.
Dang shen la iohi ia ki jingjia ha thain Balakhwa shajan Kyrshai ba la shah thang ka ing u Secretary ka Hima Nongspung.
Nangta ym da jngai than shuh nangne, sa sha thain Langpih jong ka Hima Nongmynsaw bathymmai ruh kaba iakhap bad u pud u sam ka Kamrup Assam, ka Assam ka la leh donbor, haba ka la shu thep donbor ha thain Umwali ia ki khyllah jait kibym don shnong don thaw, ba kin rung shnong sha kane ka thain, da ka jingthmu ba kan kam jaka ei.
Donbok ba ki don ki heh pulit jong ngi mynta, kiba nud ban pyni ia la ka iktiar halor ka nongrim ka hok.
Katba ka sorkar u Dr Mukul mynshuwa pat kam shym leh ei-ei ban dawa kem bad pynsaja ia ki pulit khawpud ka Assam kiba la siat bein ia ki saw ngut ki rangbah briew ha Langpih ha u snem 2010, haba ki iada ia u pud u sam ka Hima Rambrai bad Jirang, kiba kynrum-kynram sah ha ka jingiakajia pud bad ka Assam.
Ha Raid Marwet lei la ishyrkhei ka jingioh lad ki khyllah.
Dei ban leh ei-ei ha kane ka Raid.
Ban phai pat khyndiat sha ka jingkynthoh man ka por jong kito kibym sngewthuh, hana ba la pdiang ia ka jylla Meghalaya khlem da pynbeit ia u pud u sam, nga ruh ha kaba sdang, nga mut kum kitei hi.
Hynrei ynda la ngam bha, nga sa sngewthuh ba lada ap haduh ban da dep pynbeit ia u pud u sam, katta ka Meghalaya ka la leit lut ha ki kti badonbor ka Assam.
Nga iahab pura bad kitei ki 137 ngut, kiba sngew ba ki bor sorkar, District Council, Municipal, ki Hima, ki Raid bad ki Dorbar Shnong, ki dei ban pyniaid hok ia ki kam kiba ki dei peit.
Ha u snem 2000, ngam banse ban shim ia ka rai ban weng ia u Sirdar ka Hima Jyrngam, hadien ba la lap lyngba ki jingtohkit (enquiry) ba ula don kti ban ai katto-katne ki jaka ka Hima sha ka Assam.
Nga sngew ba ki bor District Council, kumba sngew kitei ki 137 ngut, ki dei ban imsngi lang, ban synshar hok, khlem jingshah liang ban pynskhem ia kiba dei hok bad kiba trei khuid ia ki kam bad ban pynshitom ia kiba dei pat ban pynshitom, khamtam ia ki Khlieh Nongsynshar Hima, Raid, Shnong kiba leh kulmar.
Haba nga dang don ha Cabinet kum u Minister Mining, nga la leit jngoh ia ki jingtrei kitei ki kharkhana bad haba nga iohi ba baroh ki nongbylla ki dei ki bar jylla suda, nga la kylli na u Doloi ynda la iamih lang, ba balei tang uwei u trai shnong ruh ngam shym iohi ha kitei ki kharkhana.
U Doloi ula jubab, mano na ngi uban trei shuh kum ia kitei ki kam, namar ngi te ngi dei ki (malik) nongai kam bad kiba pynbiang (supply) ia ki mar ki mata ba donkam ki kharkhana.
Nga la kmen shibun haba nga iohsngew ia kitei ki khubor na utei u Doloi, ba ngi dei shisha ban long kita ki malik ha la kajong ka ri.
Ki nong Ishamati, Majai bad kiwei ruh ki dei ban shim nuksa na utei u Doloi, ba ki nongbylla ki long beit ki nongbylla.
Lada ki leh malik noh, kat haduh ban pyni bor kylla ia ki malik, kata te ka la dei ka jingbieit hi ki trai.
Ki Phareng kiba la synshar sha ri Khasi-Jaintia te ki la nam, ki la iaroh ia ka jinglong, jingstad-jingshemphang ka jaitbynriew Khasi-Pnar.
Pule ia ki kot u P.
R.
T.
Gurdon, u Kantlie bad kiwei.
Hynrei ha ka kam synshar Jylla te, ki paid nongjied, lait noh tang hangne bad hangtai, ki la shet hi ialade ha ka bor ka tyngka.
Ki don bun kiba nud ban sakhi halor kane ka bynta, lada ki nongpyniaid ilekshon ki khot.
Ka por ka la dei ba ki bor pyniaid ilekshon ki dei ban khot ia kito kiba kloi ban sakhi.
Lymda kumta, kiba biang ka jingnang ka jingtip kin nang jah, katba kito pat kiba biang tang ka spah, kin nang bun.
Ki Balang ki la pyrta ki la sneng, hynrei bun ki ngop ha ka iohei.
U (Late) Archbishop Dominic Jala u ju ban bha ban jied ia ki nongialam babha.
Kumjuh u Rev.
N.
S.
Phawa ka KJP Assembly, shuwa ka ilekshon 2018, ula pynmih syndon da ka jingthoh, kumno ban jied ia ki riew rangbah bad ki riew shemphang.
Shano ki don ki nongialam bad ki Seng ialam paidbah, haba ka kynhun ba kham bun bad ba kham shemphang, ka shah kyntait lynter ym tang ha ki nongwei iohi jngai, hynrei ha u paid lalot sbai khamtam.
Ki thain border Shella kum ka Kalatek,Nayabasti kine kiba hap hapoh ka jingpeit ka Dorbar Shnong Shella ia kine ki jaka ngi kum ki trai jaka ngi khlem die haki bar jylla hynrei ngi shu aiwai haki namar ki don la ki jong ki jong ki trai jaka lane malik (Khasi) kiba peit ia kine ki jaka bad ki hap ban siew bai wai manla u snem haki trai jaka.
Nyngkong nyngshap na ka liang ka Dorbar shnong Jongksha ngi pynrem jur ia ka jingleh riewkhlaw ha ka jingjia kaba la jia ha ka miet 8 tarik Lber, 2020 ha Lad Mawlang kat haduh ban da shim ia ka mynsiem bakordor u Samla Macmilan Kharshandi bad pynmynsaw ïa kiba wanlang bad u, hadien ba ki la wanphai na ka jaka jngohkai kaba don ha Syntung.
Na ka liang ka Dorbar Shnong Jongksha ngi pynshai ba ngim don kano kano ka jingdonkti ha katei ka kam, ym kumba la don kiba pynphriang khubor lyngba ki social media.
Na ka liang ka Dorbar shnong ngi phah ka khubor sngewlem sha i mei i pa bad kiba ha ing ha sem jong utei u samla uba la duh noh ïa ka jingim, bad ngi kitbok kitrwiang ruh ïa kiba mynsaw ba kin ïoh noh kloi ka jingkoit.
Ngi na ka liang ka Dorbar Shnong ngi kyntu jur ïa ki bor jong ka ain ban tohkit bniah ban lap ïa ka tynrai bad ka daw bah kaba pynlong ïa kane ka jingjia kat haduh ba la duh noh ïa ka mynsiem bakordor bad pynmynsaw ïa kiwei pat tang namarba don ki nongpynshit.
Na ka liang ka Dorbar shnong ngi ai khublei kyrpang ruh ia ki pulit ka Thanat Madanrting hapoh ka jingïalam u Sir Barman, kiba la iarap lem ha kum kato ka khyllipmat ba ka jingdum ka synshar ïa u paidbhur.
Khublei ShibunBah Olet KharsahnohSordar Shnong Jongksha.
AIS SujaKi por ba shitom ki long mynta kein.
Lyngba u Mynsiem jong u Blei u Apostol u la thoh ia kine kiei kiei ha ki snem 64 – 66 A.
D, haba la set byndi ia u na ka bynta ka kyrteng u Jisu Khrist, nangne u tip ba ki por kiba shitom ki la sdang.
Katba ki spah ki snem ki nang iaid, kita ki sngi kiba shitom ki la nang jur.
Naduh ki por u Apostol Paul haduh mynta, kita ki por kiba shitom ki la nang jur.
Kiba kumno kita, ki por kiba shitom? U Apostol Paul u ong – “Namar ki briew kin long kiba ieit tang ialade".
Ka juk kaba ngi im mynta ka long ka juk kaba shitom tam – namar ki dei ki sngi bakhadduh.
Ki briew ha ka pyrthei kim don por shuh ban ieit ia ki para briew.
Ka long kein ka juk beh spah, juk beh jingstad, juk beh burom, juk beh bor, bad kumta ter ter.
Kane ka jingiabeh ka jia khnang ban ioh ia ka thong halade, dei nangne kein ka mih ka jingieit tang ialade, ka mih ka jingrhah lada ka dei ha ka spah ne burom ne bor ne jingstad namar ka dei ka juk (competition) ban tam ia kiwei pat.
Kiba ieit sbai (ieit spah) ki kwah spah tang ialade, wat da ki lynti bym dei ruh ki thom ia ka sang ka ma tang ban ioh spah.
Kiba kren sarong, ki kren sarong pyrshah ia kiwei pat ki para briew sngew ba dap ba biang ialade.
Kiba lehkhraw, ki sngew kat ki ym don shuh uba halor ia ki.
Kiba kren sniew: ki kren ki tien sih tien sang wat hakhmat ki briew da kaba bein khoh artad.
Ki bym kohnguh ia ki kmei ki kpa: ki kmie ki kpa ki hap ban kohnguh ia ki kat kaba ki ong ne dawa.
Ki bym sngewnguh: kiba ym ju don jingsngewnguh haba la pynbha ia ki, ki ong matdep shato, ki bymkhuid: ki briew ki bym khuid ka dohnud dap tang ki jingmut sniew suda ia ki para briew, kiba khlem ieit ia la ka kynja: ki briew ki bym ieit ia ka jaid ka kynja.
Ki bret, pynhap ia ki, kiba khlem map: ki briew ki bym don mynsiem jingiamap para briew haba bakla tam ne duna.
Kiba kren siar: kren pyrshah ia kiwei ha rieh ha rieh, hajan leh kumba bha.
Ki bym suidniew: ki bym bna ei ei shaphang ka jingbha ne kylla bamut.
Kiba runar: kiba runar ka mynsiem kum u mrad kynsha bym burom ia u briew ne sheptieng ia u Blei.
Ki bym ieit ia kaba bha: wat haba ki tip ia ka lynti ka jingbha hynrei ki kyntait ia ka.
Ki nongdie lok: kiba hajan da kumwei ha jngai da kumwei ki shet kylla bad die paralok ban iada ialade.
Kiba hangamei: kiba sngewkat ki ym don shuh.
Kiba leh meng: ka mut hi ba ki leh sarong khlem da sngap ia kiwei pat: kiba ieit ia ki jingsngewbha ban ia u Blei: kham lah ia ki ban leh pop leh awria leh sngewbha pynhun ia ka doh ne kano kano ka jingsngewbha bad kim ju pule ia ka kiten u Blei kim ju duwai, ki pynlut por ha ka enjoy pyrthei ban ia ka kaba ki wad ia u Blei ha ka jingim.
Ki don ka dur ka jingriewblei: ki don te ki don ka dur riewblei dur angel hynrei ki kam pat kiba shyrkhei, ki len ia ka hok bad ka jingshisha.
Kumta ka dur te ka dur jingriewblei hynrei ka dohnud ba kynsha.
2 Timothy 4:1-5.
U Apostol Paul u ong – “To phai noh na kine ki jinglong jingman, to thaw dur thymmai noh ialade, phai na kine ki rukom jinglong, namar ka pynsngewsih palat ia u Blei.
Ka juk ba ngi im ka long ka juk kaba kum kata.
Ka juk kaba  khadduh, ki por kiba shitom ban sneng ban kren ban hikai ban pyni namar ki daw jong ki jingsngew (feeling), ki sngewba kaba biang hynrei baroh kaba bakla suda.
Haba ngi iohi ia kaba kum kane kajuk nangne ngi tip ba ngi im ha ka juk bad ki sngi ba khadduh tam eh.
Ka juk ba ngi im ka long ki por bakhadduh namar ka jingtip jingstad ka roi palat ki briew kiba biej ruh ki la stad lang.
Kane ka jia namar ba yn pyndep ia ka ktien u Blei kaba la ong ha u Daniel – “Haduh ki por kaba kut kein: bun kin long kiba phet shane shatai, ka jingtip (jingstad) kan roi" Daniel 12:4.
Ka juk jingstad; hynrei ha ka longbriew manbriew pat ka pyllong bun ki jingsngewsih.
Ka daw ka long baroh tang uba stad suda um donkam ban shah shkor ia ka jinghikai jingsneng kiwei pat.
Hangne ka mih kata ka por kaba eh, ka por ba shitom.
2 Timothy 3:1.
Bad kata ka por ka long mynta bad ka ban sa kut artad ha shuwa ba ka pyrthei kan rung sha kata ka jingjynjar bah ka bym pat ju long mynno mynno bad kan ym long shuh ruh.
24:21.
Shillong: Mynta ka sngi, la leit rah ia ka mat bym shaniah ha iing dorbar jong ka Garo hills District Council bad ka BJP, ka kynnoh, ba ia katei ka mat, la leh da ka kam kaba hak dak shibun eh.
Ka kyrwoh khubor, na U Bah Ernest Mawrie, ka kynnoh ba u lamphang ka dorbar GHADC, ula khanglad ia ka BJP, ba kan jop ha ka jing ia kob, tang da ki minit bad la iathuh ba ki don ki MDC, ki bym tip satia ia katei ka jing ia tynjuh bor ha katei ka dorbar.
Ha ka jing ia tynjuh bor U Chairman, uba dei ruh u dkhot ka seng NPP, ula shu niew khlieh bad um ailad ban ia thep vote buhrieh, wat la ka la don ka jing kyrpad na kiba bun ki MDC.
La iathuh ba ka jing ia tynjuh bor ka sdang ha ka por 11baje mynstep bad la ai jingtip ia ki dkhot ha ka por 10baje mynstep bad ha katei ka jing ai jingtip dier por, uwei u dkhot ka BJP, ula poi slem bad um ioh lad shuh ban ia shim bynta ha ka jing ia tynjuh bor.
La ong shuh shuh ba ka NPP, ka la jop ha ka jing iakhun da 15 la 14 vote, ha ka jingdon briew kaba 30ngut, wat la ka dei ban don ym duna ia ka 16ngut ki dkhot ha ka iing.
Ka BJP, ka byrthen ba kan shim ia ki lad ki lynti ban khanglad ia katei ka jingleh jong ka seng NPP bad la dawa ruh ban pyntrei kam noh da ka synshar Administrator ha Garo District Council.
Ka State Bank of India, ka la rai ban ai sut tang 3 percent ia baroh kiba buh pisa ha ka Savings Bank ha katei ka Bank bad ka Bank, ka la rai ruh ban weng noh ia ka jing dain kuna ia kito kiba bun pisa duna hapoh Bank.
Mynta la ju siew 3.
25 percent ia kito kiba buh pisa haduh T.
1lak bad 3 percent ia kito kiba buh duna ia ka T.
1lak.
Haduh mynta, la buh kyndon ba kito kiba buh pisa hapoh Bank, ki dei ban don ym duna ia ka T.
3,000 ha ki metro  bad T.
2hajar ha ki jaka ba kham sor bad T.
1,000 ha ki jaka nongkyndong bad kito ki bym buh thikna ia katei ka pisa, kin hap siew ia ka kuna kaba T.
5 haduh T.
15 lem bad ka khajna.
Shillong: Ki 6 ngut ki samla na  Madanriting,  kiba shah thombor ha ki paidbhur, katba ki dang wan phai na ka jingbam khana ha ka Shnong Lad Mawlang  ha ka 8 tarik u Lber 2020, ki la wan mynta ka sngi ban pynrem jur bad dawa ruh na ki pulit ba ki dei ban kem ia u sordar ka shnong Syntung u bah Robert Pale halor ka jingdonkti lang jong u  ha ka kam thombor ia ki haduh ba u wei na ki 9 ngut ki samla u Macmillan Kharshandi u la duh ei ia ka jingim.
Ki 6 ngut ki samla kiba kynthup ia u Alfredy Sohtun, u Vishal dev Verma,u Bijay Singh,Rohit Suting, u Banteilang Kharumnuid bad u Pappu Deka mynta ka sngi ki la  pynrem jur ia u sordar ka shnong Syntung, halor ka jing thet kti jong u na ka ne ka jing jia bad ki la dawa ruh na ki pulit ba ki dei ban kem noh mar dor, ba u la donkti lang ban thombor ia ki.
U Bantei lang Kharumnuid u la iathuh ba lyngba ka jing iakren kotkhubor    hynnin ka sngi na ka shnong Syntung ki la ioh I ia u bah Robert Pale bad ithuh ba u dei u ba donkti lang ban  thombor ia ki 9 ngut, namar ha ka por 3:30 baje eiei ki 4 ngut ki la ioh ban phet noh sha ka kali  pulit, hynrei na liang  u Alfredy Sohtun bad u Pappu Deka ki la phet la ka jong ha kaba mynstep ki ne 2 ngut ki la shah kem biang ha U Sordar ka shnong Syntung bad shah tohkit ha ryngkat ka shoh bad kynjat biang ia ki.
U Alfredy Sohtun u la iathuh ba ki la ia mih na khlaw mynstep bad poi biang sha shnong ha kaba u sordar ka shnong Syntung u la bat biang ia ki bad shoh bad dat ia ki sa shisien da ka ba kylli ruh ba ki sah shaei baroh shimiet bad la iathuh ba ki briew na katei ka shnong ki la wan biang bad rah da u dieng bad ki la mut ruh ban teh ha  u post, hynrei ki donbok ba ha kata ka por ki la kloi ba wan noh ki pulit bad ki la ioh pyllait ia u.
U Pappu Deka u la iathuh ba ha ka por ba ki la mih na khlaw ki la leit biang sha shnong bad  u sordar ka shnong syntung u ba la bat biang ia ki mynstep bad ki la thap bad shoh biang ia ki.
Ka jing ong jong u sordar ba u la ialeh ban iada, ka long kaba bakla na mar ba ym don kiba kwah ban iarap, hynrei ki la shu thombor bad shoh,  haduh  ba uwei u la khlad ha ka jingthombor, la ong u Banteilang.
U la iathuh ruh ba ka jingthmu ban phet, ka dei ba ki la tieng namar ka jing wan ki briew da ki kali  ha ryngkat ki tiar pynmynsaw bad ki thmu beit ban thombor bad ban shim ia ka jingim jongki.
La iathuh shuh shuh ba ka jingwan iarap jong ki pulit ruh ka dei ka jingioh phah khubor jong uwei na pdeng jong ki, u ba la ioh ban phet sha khlaw bad kam shem la don kano kano ka jingpyntip na ka liang ki sordar shnong ka Syntung bad ka jingtip jong ki pulit ruh ka dei kaba ki la phah ia ka jaka kaba ki don lyngba ka phone.
Ka kong Wanri Nongrum kaba leit ban synran ia ka kmie jong u MacMillan Kharshandi sha Lad Mawlang, ka la iathuh ba ha ka por ba ki la leit ban shaw ia kine ki samla na kane ka shnong ki la lap ba ha ki lynti lynti la don da ki maw bad ki dieng kiba la kah lynti ia ka surok bad ha ka por ba ki la poi ha kane ka jaka ba shah thombor; kine ki nong shong shnong ki la kynnoh menshoh noh lang ia ki, hynrei da ka jingdon ki pulit ki la ioh ban wan ialam noh ia ki baroh.
Ka jingiap briew, na ka jingpang Corona ha Iran, mynta ka sngi, ka poi sha ka 63ngut bad baroh kiba iap ha katei ka Ri, haduh mynta, ki la poi sha ka 354ngut ha katei ka Ri.
Ha India, uwei u briew, uba 76 snem ka rta, ula khlad noh na ka jingpang jong ka Corona bad katei ka dei ha  Kalaburagi, jong ka Jylla Karnataka.
La iathuh ba utei uba iap, dei U  Mohammed Hussain Siddiqui.
Utei u briew, u dang shu wan phai shen na Saudi Arabia, na bynta ka jingleit kam niam jongu.
Shillong: Kane ka long ka jingpyntip paidbah ba ka  tnat ka koit ka khiah jong ka sorkar jylla ka la ioh jingtip na ki bor pyniaid jong ka NEIGHRIHMS ba ha kaba iadei bad ka case ba la suba ba ka dei ka COVID-19, la dep pyndep ia ka test bad la shem ba kam dei jingpang COVID-19.
Ia kane la pyntip da ka Secretary jong ka tnat ka koit ka khiah jong ka sorkar jylla.
Lyngba katei ka jing pyntip jong ka NEIGHRIMS, ka la shai mynta ba uwei u rangbah briew, uba thiah pang ha katei ka Hospital, um don satia ia katei ka jingpang Corona, kumba la paw ha ki social media ha ki khyndiat sngi ba ladep.
Ka jingtieng ia ka jingpang Corona, ka la ktah shi katdei ia ki nongri syiar ruh bad katei ka jingduna ki nongthied, ka la pynlong ia U  Najeer Ahmed Makandar ha Belgavi jong ka Jylla Karnataka, ba un tep im ia 6hajar tylli ki syiar jongu.
U Makandar, uba shong ba sah ha Gokak taluka ha Nulsoor, u iathuh ba ula duh nong jur ha kine ki sngi, namar ba ym don ba thied shuh ia ki syiar jongu bad u iathuh ba mynshwa, u ju die hapdeng T.
50-70 shi kilo, hynrei na ka jingpang corona, ka dor ka la hiar sha ka T.
5-10 shi kilo bad u iathuh ba lada u iai ri ia kitei ki syiar, kumta un hap ban duhnong haduh T.
6lak bad kumta, ula sngew dei ban shu tep im noh ia ki baroh 6hajar tylli.
AIS SujaKi 70 Taiew, Daniel 9:20-24, ki 69 taiew, (7 taiew + 62 taiew) ki la kut noh ha u snem 32 A.
D ne hadien u Khrist.
Ki la kut ha ka sngi ba u Jisu u la poi ha Bethany ka sngi kaba u leit sah ha iing u Lasaros ia uba u Jisu u la pynmihpat na kiba iap" Ioannis 11:38-44.
Kumta ka sngi bakut ki 69 taiew ka long ka sngi kaba u Jisu u leh kambah bad ka sngi kaba u iathuh ia ka pharshi shaphang ialade da kaba ong – “La don uwei u briew, uba kynja syiem, uba la leit sha ka ri kaba jngai ban ioh halade ka jingsynshar bad ban wanphai pat.
Te haba u la khot 10 ngut ki shakri jong u, u la ai 10 ki Rupa bad u ong ha  ki – To phin khaii tad ynda nga wan.
Hynrei ki raiot jong u ki la shim ia u bad ki la iaphah ia ki nonglam ktien nadien jong u ki ong – ngim mon ia une ban synshar halor jong ngi" Loukas 19:11-14.
Kane ka thew ia u Jisu hi.
Namar u la wan sha kane ka pyrthei, ula wan sha la ki jong hynrei kita kiba dei la ki jong kim mon ia u kim pdiang ia u" Ioannis 1:11.
Ki Jiw ki la kyntait noh ia u Jisu ban long u syiem jong ki.
Hadien kane pat u ong – “Khie leit sha katai ka shnong kaba hamar pyrshah jong phi te haba phi poi hangta, phin shem u khun kadda ba la teh u bym pat ju shong briew mynno mynno ruh.
Te lada kita ki briew kin kylli ia phi, hato balei phi pyllait ia u khun kadda? Te phin ong – Naba u Trai u donkam ia u.
Ka la jia thik kumta kumba u Jisu u la batai ia ki.
Kita ki trai kadda ki la ong “Hato balei phi pyllait ia u khun kadda? Ki la jubab “U Trai u donkam ia u".
Ha kata ka sngi, ki Jiw ki la siang la ki jain kup halor u khun kadda ki pynshong ia u Jisu halor ki da shad kmen bad iaroh ia u Blei, ki ong – Long ba la kyrkhu ia u syiem uba wan ha ka kyrteng u Trai, ki Pharisi ki la ong – Ko Nonghikai to sneng ia ki synran jong me, u Jisu  u ong – “Lada kine kin shu sngap  jar, ki maw kin sa kyang buk".
“Dei ha kane ka sngi ba la dap 90 taiew ba u Jisu u la iam na ka bynta ka Jerusalem u ong – “Ah lada pha (Jerusalem) la tip lypa mapha ruh shisha ha kane ka sngi ia kiei kiei kiba dei ka jingsuk jong pha! Hynrei mynta la buhrieh ia ki na ki khmat jong pha!" Loukas 19:29-42.
U Jisu u ong shuh shuh ha kane ka sngi “Naba ki sngi jong pha (Jerusalem) ki nongshun jong pha kin iatih kharai sawdong ia pha kin ker tawiar ia pha kin set kut ia pha sawdong, kin pynkyllon ia pha (Ko Jerusalem) ia ki khun jong pha kin ym ieh noh halor jong pha u maw halor u maw; naba pham shym la ithuh ia ka aiom ka jingwan jngoh jong nga ia pha" Loukas 19:34-44.
Kane ka jingong u Jisu ka la wan urlong hadien ba um don shuh hangne ha pyrthei.
Ki Jiw kim shym la ithuh ia ka aiom ka jingwan jngoh u Messiah jong ki ia ki.
Shisha latih kharai sawdong ia ka Jerusalem.
La hiar thma ia ki Jiw bad ia ka Nongbah Jerusalem ha u snem 70 A.
D (Hadien u Khrist) hapoh ka jingialam u Rangbah shipai u Titus ka hima bah Roman.
Ym shym la iehnoh maw halor u maw, la pynjot thiaw ia ka Jerusalem bad ia ka Temple ha Jerusalem kein.
Naduh kane, ki Jiw ne Israel ki la jot noh kumba a dep ong da u Nongiathuhlypa Hosia – “Ia u paidlang jong nga la pynjot noh namar bym don jingtip my people are destroyed for the lack of knowledge: Naba me la kyntait ia ka jingtip, NGA RUH NGAN KYNTAIT IA ME ba men ym long Lyndoh satia ha nga" Hosia 4:6.
Ki Israel ki la kyntait, ki la duh noh ka jinglong Lyngdoh (Priest) haduh mynta.
La pynjot ia ka Jerusalem, la ialam mraw kylleng ia ki.
Ki Israel ki la jied ia ka jingtim (Cursing) naduh 70 A.
D.
Deuteronomi 28: 15-68.
La pynkut ia uba la sleh (la ot noh).
Daniel 9:26 tang shu la kut ki 7 taiew + 62 taiew ban long 69 taiew, namar u la kiew sha bneng.
Ki kam ki Apostol 1:10-11.
Mynta ka shai kdar ba ka jingiathuhlypa u Daniel shaphang ki 70 taiew.
Daniel 9:20-26 la pyndep.
La pyndep 69 taiew.
Ha ka jingshisha te kan wan noh ka shitaiew (1 taiew).
Hynrei u Blei u u ai por ba ka ktien jong u (Bible) kan iaid sawdong pyrthei.
Ka por ban iathuh sha ki Jentil ia ka jingieit bah u Blei ia ki briew ha ka pyrthei kaba la iaid 2000 snem tam mynta naduh hi ba u Jisu u la wan longbriew sha ka pyrthei.
U Blei u kwah ba baroh ki ri ka pyrthei kin pdiang ne iohsngew ia u Jisu khrist u Nongpynim ka pyrthei, kumba ong ki Nongsamaria – “Une u long shisha u Khrist u Nongpynim ka pyrthei".
This man really is the Saviour of the World" Ioanis 4:42.
Ki por ki la long kiba jrong, ki por ka jingaiei.
Kaba hadien ba u Jisu Khrist u la leit noh sha bneng, hynrei u la phah pat da u Mynsiem Bakhuid ban pynkynduh ia ki briew shaphang ka pop ka hok bad ka jingbishar de.
Kane ka por jingaiei lajan ban kut noh.
Mynta ruh u Blei u dang ailad ba ki briew kin ia kylla bamut.
“U Blei u leh kum bym tip, hynrei u hukum ia ki briew kylleng ban kylla kaba mut" ki kam Apostol 17:30-31.
Kumta ynda kut ka por jingaiei ia ki Jentil kaba mynta la sdang ban kut namar u Blei u la phai sha ki Jiw ban pynim pat ia ki.
Ka jingaiei kan kut noh.
Ka shitaiew kaba khadduh kan sdang mar ia pynbna ba yn pynieng ia ka Temple ba Lai ha Jerusalem.
Ba kumta kan ioh long noh 70 taiew.
Ki dak ka por ki don sawdong ha shuwa ban sdang ka 1 taiew.
Ki jumai ki khlam, jingiapthem jingshlei um ki la long ha sawdong pyrthei mynta kine ki long ki DAK (Signs).
Kumta 7 taiew + 62 taiew + 1 taiew = 70 taiew.
Daniel 9:24-27.
Kine kein dei kita ki jingiathuhlypa shaphang ki 70 taiew ia kiba u angel Gabriel u la iathuh ha u Daniel ban iathuh sha ka pyrthei na ka bynta kine ki por kiba khadduh.
Daniel 9:20-23.
Shillong:  Ka All India Football Federation ( AIFF) ka la rai ban pynsangeh shwa ia ka wat kaba khatduh jong ka National Football Championship (Santosh Trophy) kaba la thmu ban pynlong ha u bnai ban wan ha Aizawl.
Ka jingpynsangeh ka long na ka daw ka jingkhie ka jingpang Coronavirus kaba la saphriang kylleng ka pyrthei, kynthup hapoh ri India.
Ka kyrwoh na ka Mizoram Football Association ha ka lah sngi U Blei lyngba ka sla Facebook, la ong ba ka AIFF ka la pynbna ban pynsangeh ia ka Santosh Trophy na ka daw ka jingkhie ka Coronavirus bad ia ka tarik kaba thymmai yn sa pynbeit pat hadien.
Kumba ka paw ka Meghalaya ka la ioh rung sha ka wat kaba khatduh jong kane ka lympung bad ki rangialehkai ki la long ba la pynkhreh na ka bynta kane ka lympung.
Ka AIFF lyngba ka website jong ka, ka la pynbna ba ia ki lympung iaknieh jong ka FIFA World Cup Qatar 2022 bad ka AFC Asian Cup China 2023, ia kiba la thmu ban pynlong mynta u Lber bad Jylliew, la hap ban pynsangeh noh tang haduh ban da pynbna pat da kumwei.
Ha kane ka lympung ka India kan pynkhreh ban iakhun ia ka lahduh jong ka dewbah Asia, ka Qatar ha Bhubaneswar ha ka 26 tarik mynta u bnai.
Kumjuh ha u Jylliew kane ka kynhun kan pynkhreh ruh ia ki ar tylli ki jingialehkai pyrshah ia ka Bangladesh ha Dhaka ha ka 4 tarik u Jylliew hashwa ban iakhun pyrshah ia ka Afghanistan ha Kolkata ha ka 9 tarik u Jylliew.
Shillong:  U Sub Divisional Magistrate Sohra u la weng noh ia ka korphiw ha baroh ki jaka ba hap hapoh ka Sohra naduh 10 baje mynmiet jong 10 tarik lber 2020, hynrei ki jaka ba ha ha hapoh ka thanat Shella, Tyllap bad ka ‘Bholaganj Police Check Post’ ka korphiw kan dang iaid beit kat kum ki por ba la buh.
Ki jaka ba hap hapoh ka thanat Shella ka korphiw miet kan sdang naduh 9 baje baje mynmiet haduh 6 baje mynstep naduh ka 11 tarik lber 2020 kat haduh ban da pynbna da kumwei pat.
Ki jaka ba hap hapoh ka thanat Tyllap ka korphiw kan sdang naduh 4 baje janmiet haduh 8 baje mynstep naduh ka 11 tarik lber 2020 kat haduh ban da pynbna da kumwei pat.
Ki jaka ba hap hapoh ka ‘Bholaganj Police Check Post’ ka korphiw kan sdang naduh 4 baje janmiet jong ka 11 tarik lber 2020 kat haduh ban da pynbna da kumwei pat.
Na ka liang ka ophis treikam jong ka Sub Divisional Magistrate, Sohra Civil Sub Division ka la pynbna ba yn pynbiang nongbud (escorts) ia ki khynnah ba leit thoh eksamin hapoh ka thain Mawlong kiba wan na bar Mawlong.
Ka MP jong ka British, ka Nadine Dorries, kaba dei ruh ka myntri ka tnat ka koit ka khiah jong ka sorkar ha katei ka Ri, ka la ioh pang coronavirus.
Ym shym la tip, naei ka ioh ia katei ka jingpang ia bit ba kynsha bad ki bor sorkar jong ka England, ki dang wad ia ki jingshisha halor katei ka jingjia.
La iathuh ba ka Dorries, ka la ia kynduh dang shen bad bun phew ngut ki briew, ba kynthup ruh ia U Boris Johnson, myntri rangbahduh ka England.
Ki khubor ki iathuh ba ha China, ki la don sa 22ngut kiwei pat kiba dang shu iap na ka jingpang corona bad kaba la poi baroh sha ka 3,158 ngut, haduh mynta ka sngi.
Shillong: U MLA ka Mawphlang u bah SK Sunn u la ai jingmut ia ki Engineer ka PWD ba kin phah khubor sha ka sorkar ba lada ka dang slem ban pynbha ia ka surok ha shnong Traw ba la shah pynjot ha kompeni BSC-C&C JV, kin ai No Objection Certificate (NoC) ha u, ba un sa pynshna lem na pla lajong.
Myn hynnin ka sngi, u bah SK Sunn lem bad ki Engineer ka PWD Shillong South Division, ba ialam u bah WR Lyngdoh u Executive Engineer, ki nongkitkam shnong ki shnong Marbisu, Traw bad kiwei, u la pynlong ia ka jingjurip ia kane ka surok ha shnong Traw bad Pdengshnong Marbisu, Mawpyllun, Tyngkhit, Kreit Marbisu, Saitkhlieh, Lwai bad Sohram, kiba la sniew bad jot namar ka jingpyndonkam ka kompeni ban pyniaid da ki JCB, ki Chain, Kali 10 shaka ha ka por ba ki shna ia ka surok arliang na Hynniewmer sha Nongstoin sha Tura.
Katkum ka jingiathuh ki Engineer, ka tnad PWD ka la phah sha ka sorkar ba kan mang pisa kumba 3 klur tyngka eiei ban shna ia surok.
Kane ka kompeni hadien ba la dep ia ka kam, ka la shu ieh beit kumto khlem shna pynbha biang nalor ka khyndew ba la bret pathar kaba la pynjot ruh ia ki tyllong um, haduh ba ka la wanrah jingeh kylla ia ki paidbah.
“Kine ki Engineer kin leit iathuh sha ka sorkar, sha u Secretary bad Chief Engineer ka PWD ba ka dei ban pyndep kloi ia kane ka surok bad lada ka PWD slem, bad lada ka kloi ban ai No Objection Certificate (NoC), nga kloi ban pynshna hi noh kum u MLA", la ong u bah SK Sunn, haba kren ha ka jingialang ha Marbisu ba la don lang ki nongkitkam shnong bad kiwei.
Kane ka surok ka don kumba 700 meter tam ka jingjrong naduh lad surok bah.
Kane ka jingkular u bah SK Sunn, ka la pynkmen ia ki paidbah.
Ki Engineer, ki dei ban leit pyntip sha ka sorkar ban pynbha noh ia ka surok hynrei lada ki slem, dei ban ai noh da ka NoC ha u ba un shna hi ia kane ka surok na pla lajong.
“Ym lah ban shu shna hi namar ba kane ka surok ka dei jong ka PWD, hap ban iaid katkum ka ain.
Lada ka shah ban shu shna hi, naduh mynno nga la le hi.
Lada ai NoC ka PWD ngan pynshna hi ma nga", ula ong.
U la bynrap ba ym dei ban shu leh politik ia kane ka kam, bad kane ka long ba dang shen, u MDC ka Sohiong bah Sherborlang Mawlong u la kam ba u MLA um leh eiei ia kane ka surok.
Ha kajuh ka por, u MLA ka Mawphlang u la iathuh ba hadien ba u la rah ia kane ka kam hapoh ka ing dorbar la ar sien, kam pat urlong satia, dang shen, u la thoh shithi sha u Chief Secretary ka jylla, ba lada ka dang pynslem ban pynbha ia ka surok, um banse ban leit tied jingkhang noh sha Kashari.
“Dang shen, nga la thoh shithi sha u Chief Secretary da kaba ai por shi taiew ban leh ia kane ka kam bad nga la ong ba ngan leit sha kashari lada ka sorkar kam leh eiei", la ong u bah Sunn.
Hadien kane, u Chief Secretary u la khot iakren ia u ban iakren, ha kaba u la kyrpad ban iai ap shipor ar por namar ba ka sorkar kan shim khia ia kane ka kam.
U la iathuh ba u la dep rah ia kane ban pynsngew sha ka sorkar haduh ka iing dorbar naduh u snem 2018 bad kumjuh ha u snem 2019 kaba la iaid ar snem eiei, hynrei haduh kine ki sngi, ka sorkar kam shym la leh eiei.
Ha ka por ba u buh jingkylli hapoh ka iing dorbar, u symbud myntri rangbah bah Prestone Tynsong u la ong ba ka sorkar jylla lyngba ka PWD kan sa pynbha ia ki surok, bad kam dei ban leh da ka kompeni, hynrei haduh kine ki sngi, khlem long kam satia.
Na ka liang u Executive Engineer ka Shillong South Division, u bah WR Lyngdoh u la iathuh ba la dep phah sha ka sorkar ban mang pisa naduh u snem 2018 ban pynbha ia kane ka surok sha shnong Traw ha ka jinglut kaba T.
3 klur eiei hynrei haduh mynta khlem pat ioh pisa bad na kata ka daw, ym lah ban sdang ia ka kam.
Ha kajuh ka por, u Rangbah Shnong ka Kreitmawshaton, Marbisu bah JP Sunn, u la iathuh ba ka jingwan ka surok arliang ka la pynsniew lut ia ki tyllong um, ki surok shnong kila jot lut ha kaba ka sorkar kam pat pynbha biang ia ki haduh kine ki sngi.
“Ngi la dep thoh shithi sha ka PWD na ka por sha ka por ban pynbha biang ia ka surok shnong hynrei khlem pat leh eiei namar ba ha ka por ba shna, ki ophisar ka PWD kila wan pan ban shah ban iaid ki kali ki kompeni bad ba kin pynbha pat", u la ong.
Ha kajuh ka por ha kane ka sngi, u bah SK Sunn u la iakynduh ruh ia ki nongialam ka Joint Action Committee (JAC) ki 14 shnong naduh Lad Mawreng sha Pomlum ba la don u chairman ka JAC bah Jlan S Lyngdoh, ki Engineer ka Shillong South Division, bad dawa ba ka sorkar ka dei ban shna biang ia ki lynti iaid kjat, ki jaka ap kali, kiba la pynjot ka kompeni.
U Executive Engineer bah WR Lyngdoh u la iathuh ba ka sorkar ka don ka jingmang ban shna ia ki jaka iaid ki paidbah hynrei haduh mynta dang ap ban ioh ia ka pisa.
U MLA lem bad ki nongialam ka JAC, haba kren ha kane ka jingialang kila pynpaw ba ka jingshah pynpra lut ki lynti iaid kjat ka la buh ka jingma ia ki khynnah skul bad ia ki paidbah khamtam ba ki kali kila pynher sted bha na ka jingbha ka surok.
Kumjuh ki paidbah kila shem jingeh namar ba ia ki jaka ap kali la pynpra lut bad kila dawa ba dei ban shna biang ia ki kloi katba lah.
Shillong:  Ka Ryntih Sports Club na kane ka nongbah Shillong, ka la pynkhreh ban leit shut reng ha ka lympung bah ialehkai phutbol ki klob barit ha ka ri, ka Second Division I.
League.
U President jong ka klob u bah Wallam Kharpran uba dei ruh u President ka Seng Samla Mawlai Mawdatbaki, u la iathuh ia kane, ha ka jingialang pynkyup burom ia ki rang ialehkai hadien ba ki la ioh ba kin rah ia ka nam lahduh ka lympung ialehkai phutbol ba la tip ia ka kum ka 9th All India Chief Minister Gold Cup international Football Tournament 2020, kaba la long ha ka u bnai Kyllalyngkot mynta ka snem ha Sikkim.
Ha ka jingiakhun ia ka phainal, ka Ryntih SC ka la lah ba kan pynliem noh ia ka Oil India da 2-1 bad ia kine ki artylli ki kol jong ka Ryntih SC la thep ia ki da u Hardycliff Nongbri bad u  Banpynkhrawnam Nongkhlaw.
Dei hadien ka jinglah ban ioh rah ia ka nam lahduh jong kane ka lympung, hynne ka sngi Hatmajai jong ka taiew, ka klob ka la lah ba kan da pynlong syndon ia ka jingialang ban pynkup burom ia ki player, ha ka jingialang ba la pynlong ia ka ha Shillong Polytechenic Auditorium.
Kongsan  ba la wan ban don lang ha kane ka sngi dei u MDC Mawlai Constituency u bah Teiborlang Pathaw, ryngkat ka jingiadon lang u Rangbah Shnong, u Secretary Shnong, ki dkhot nongkit kam jong ki sengbhalang ka dong bad kiwei kiwei.
Shillong: Myn hynnin ka sngi ki nongshong shnong ka Sohra kynthup ki long kmie, ki rangbah kila ai jingthoh sha u Myntri Rangbah ka jylla u Conrad K Sangma ban dawa ba ka sorkar ka dei ban ai jingiada ia ki Khasi ba sah ha Shella Police Station, Tyllap bad Majai Police Outpost hadien ba la mih ka jingjia ha Ichamati.
Ha ka dorkhas, ki la dawa ruh ba ka sorkar ka dei ban kem mardor hapoh shi taiew ia baroh kiba donkti ban wanrah ia ka jingkulmar ha Ichamati bad ban pynshitom katkum ka ain katkum ka jingpaw ha ki video.
Ki la dawa ruh ban siew bailutksan ia baroh kiba mynsaw bad ia kiba shah pynjulor ia ki mar ki mata.
Kawei pat ka long ba ka sorkar ka dei ban ai kam ia kiba haiing kiba shem lanot ha ka jingjia.
Shillong:  Ka Iingkashari jong ka District Council Court, lyngba ka hukum jong ka High Court Meghalaya kaba 13.
12.
19, kan sdang noh ia ka jingtohkit kaba iadei bad ka jingshah kynnoh jong u Syiem ka Hima Mylliem kata u Paiem Latho Manik Syiem halor ka phang jong ka jingkynrum kynram ha ka synshar khaddar ha poh ka Hima Mylliem kaba la sdang naduh ka snem 2015 ha kaba na ka liang jong ki katto katne ngut ki myntri ki la da khol da ka jingthoh kaba 20.
01.
15 hakhmat jong ka Executive Committee jong ka KHADC, Shillong pyrshah ia u Latho Manik Syiem ha ryngkat lang bad u Thwelson Manik Syiem, Syiem Khynnah halor ki kam leh donbor bad beain jong ki ia ki jaka puta jong ka Hima kaba don ha khlaw Mawpat bad ha Umbir (UCC) da kaba die noh ia ki bad ka jingpyndonkam bakla ia ka pisa jong ka Hima na ka bynta ka jingmyntoi kaba shimet ha kaba ia kane ka kam u Paiem Latho ula don ruh hapoh ka jingshahweng kaba shipor na ka shuki Syiem Hima Mylliem.
Ha kaba iadei bad kane, ka tyllong khubor ba la ioh lum la iathuh ruh ba na ka liang jong ka nongbishar jong ka KHADC ne ka District Council Judge kaba la khmih teng ia kane ka jingujor ha ki por mynshwa, lyngba ka jinghukum jong ka High Court, kan sa sdang noh ia kane ka jingbishar ha ka 12 tarik une u bnai.
Lah ruh ban pynkynmaw hangne ba ka Executive Committee jong ka KHADC ka la pynmih ia ka hukum (Order) tarik 21.
04.
16 da kaba weng noh shi por ia u Latho Manik Syiem na ka shuki Syiem Hima Mylliem bad ba ka EC jong ka KHADC hadien jong katei ka hukum ka la thaw ia ka Tribunal ba la pyniaid da ka kong S B Laitthma kum ka Presiding Officer iba la long ruh ha katei ka por kum ka Presiding Officer jong ka Subordinate District Council Court Shillong.
Halor kane ka kynrum, la iathuh ruh ba dei haba u Latho Manik Syiem ula leit ban dakhol da ka writ petition hakhmat ka High Court Meghalaya ha kaba ka la pynsangeh shi por ia katei ka Tribunal kaba tarik 05.
10.
16.
La iathuh ruh ba ynda ka kam ka la iaid katto katne por ka High Court badonburom, ka la pynmih sa ia kawei pat ka hukum ha ka 13 tarik u Nohprah, 2019 kaba pynlah ia ka KHADC ban pyniaid noh ia ka jingtohkit (enquiry) hapoh ka Tribunal pyrshah ia u Latho Manik Syiem bad ka Executive Dorbar khnang ba baroh ki jingpyrshah ia u kin shai na ka bynta ka jingbha jong ka synshar khadar hapoh ka Hima bad na ka bynta ka jingbit jingbiang bad jingsuk jingsain uba bun ba lang hapoh ka Hima.
Ha kaba iadei bad kane, la ioh ruh ia ka jingtip ba ki la don bun ngut ki Myntri jong ka Hima Mylliem kiba la ia soi ia ka shithi kaba ki la phah sha ka kong Matsiewdor War Nongbri Administrator ka KHADC kaba long ruh kum ka jingpyntip khnang ba katei ka heh sorkar kan leh ia kaba donkam.
Ha ka shithi kitei ki Myntri ki la ong, “U Ainam Manik Syiem uba bat mynta ia ka shuki Acting Syiem jong ka Hima u dei u pyrsa trai jong u Paiem Latho Manik Syiem, kumta ka long kaba beain ba u Ainam Manik Syiem un dang bat kum u Acting Syiem jong ka Hima haba ka jingtohkit hapoh ka Tribunal ka la iaid bad kan sdang pyrshah ia u Paiem Latho uba long u kni trai jong u Paiem Ainam Manik Syiem," ong ka shithi ba la phah da kitei ki Myntri sha ka Administrator jong ka KHADC.
Na ka liang jong kitei ki Myntri ki la kyrpad ruh ia ka kong Matsiewdor ba kan pdiang ia katei ka jingkyrpad jong ki ym na ka bynta jong ka jingmyntoi shimet hynrei ban iada ia ka burom ka ijot jong ka Hima Mylliem bad ban ioh ia ka synshar khaddar kaba khuid ba suba bad ba iaid beit iaid ryntih hapoh u Pud u sam jong ka Hima Mylliem.
Shuh shuh katei ka shithi ka la iathuh ruh da kaba ong, “Ban lait lait na ki kynrum kynram kiba lah ban mih hapdeng ka jingpyniaid (proceeding) ia ka kam hapoh ka Tribunal bad ban khang lad ia ka jingsynshar beain hapoh ka Hima ladei ban weng noh ia u Paiem Ainam kum u Acting Syiem ka Hima Mylliem bad ban thung bujli noh da uwei pat ha ka jaka jong u namarba ka ain bad ka riti Dustur kim shah ia u ban dang bat ia katei ka shuki mynta".
“Khadduh khatwai, ngi da kyrpad jur ia ka burom jong phi ba phin pyndonkam ia ka aktiar bad ka bor ba la pynkhamti haphi na ka bynta ka jingiaid beit ka jingbishar hok bad ban ai ruh ia kino kino ki hukum kaba sngewbit," ong ka shithi ba la soi da kitei ki myntri ka Hima Mylliem.
Shillong:  Myn hynnin ka sngi ha ka jing ialang jong ka Meghalaya Pradesh Congress Committee (MPCC) ka la shim ia ka rai ban pyn iakhun da u MLA barim jong ka Mawphlang u Kennedy Khyriem ha ka MP ilekshon sha Rajya Sabha ka ban sa long ha ka 26 tarik lber 2020.
Kumban shu pynkyn maw dang shen ki la mih ki khubor ba ka Congress kan kyrshan ia u Jemino Mawthoh na ka bynta ka ilekshon MP sha Rajya Sabha.
Ka shuki MP ka Rajya Sabha ba mynta, ka Wansuk Syiem na ka seng Congress kan kut noh ha ka 12 tarik iaiong 2020.
Shillong:  Myn hynnin ka sngi ka Hynniewtrep People Front Ribhoi circle ka la leit ban jurip dam Umiam ka ba don ha ka shnong Umtangling ka ba shna da ka tnad Irrigation ban pynpoi um sha ki 5 tylli ki shnong, hynrei kane ka dam ka la pait noh na duh u snem 2005 ha ka ba ka la wanrah ia ka jingkyn duh jingeh ia palat 400 tylli ki ing ki ba im ja da ka rep ka riang ha kine ki thain.
Ka jingpait noh jong kane ka Dam kala ktah ia ki 5 tylli ki shnong ki ba kynthup ia ka Umtang ling,Mensain,Pynthor, Umshaw,bad Umsyntung ki ba ju shaniah ia ka um ba wan poi na kane ka dam ban ioh ban rep ha pynthor jong ki.
Ha ba iakren bad ki lad pathai khubor na ka liang u General Secretary ka HPF u Justine kharbuki u la iathuh ba ka jingshna ia kane ka dam kala long ka jingpynsyrwa ia ka pisa u paidbah namar ba kane ka dam ka khlem lah ban ai ka jingshakri ia ki paid nongshong shnong kat kum ba ka jing khmied lynti jong ki nong shong shnong namar tang katto katne snem ka ne ka dam ka la pait noh na ka jingtrei torti jong ki.
U la dawa na ka sorkar lyngba ka ain ba ka dei ban phah kem ia kito ki ophisar ki ba donkit ban shna torti ia kane ka dam namar ba ka jing pait noh kane ka dam tang katto katne snem ka pynpaw ia ka jingtrei torti jong ki ,u la kyrpad ruh na ka sorkar Jylla ba ki dei ban shim khia ban pynbha ia kane ka dam khnang ba ki nongshong shnong ki ba im ja da ka rep ka riang kin ioh jingmyntoi na kane ka dam.
Na ka liang public secretary ka HPF u bah Kording Nongbsap u la pynpaw ia ka jing sngewkhia halor ka jingshna torti ia ka ne dam u la iathuh ruh ba na ka liang ka HPF kala buddien ia ka ne ka jing trei torti ban shna ia ka ne ka dam ki la lap ba ka long ka jing pyndonkam bakla ia ka pisa.
U bah Nongbsap u la ong ruh ba ha ba shu peit ia ka rukom shna ia ka ne ka dam la ithuh ba ki la shu shna ia ka ne ka dam da ka cement bad u mawria suda khlem da pynskhem da ki narrot ki ba lah ban pynskhem ia ka ne ka kynroh ka ba khang ia ka um.
U la dawa ruh ba ki ophisar ki contractor Engineer bad ki ophisar project ki ba la pynlait ia ka bill baroh ki ba donkti ban pyntrei ia kane ka dam kidei ban shim ia ka jingbahkit khlieh namar kat kum ka jing peit ka sorkar kam shem la don ka jingkit khlieh eiei ha ka ba ia dei bad kane ka Project jong ka Irrigation ha ka ba ka ne ka dam ka la shu bthei noh tang shiteng por ha ka ba ka la ktah ia kumba 400 tylli ki ing.
U la iathuh ruh ba kane ka dei ka project ka ba heh duh ha Ribhoi na ka tnad Irrigation bad ka sorkar ka dei ban shim ka jingtohkit ia kine ki ba donkti ban shna torti ia kane bad lada kam lah ban pynshitom ka ladei ka jingduh nong ym tang ia u paidbah hynrei wat ia ka Sorkar ruh.
U la iathuh ruh ba kumba 2 snem ki la don ruh ki jingsdang ban pyntrei biang ia kane ka Dam hynrei kine ruh ki la shu jah noh tang shiteng por bad u la dawa ruh ba ka sorkar kadei ban shim khia ia kane ka project namar ba ka wanrah ia ka jingmyntoi ia u paidbah baroh.
Ka jingiap  briew ha Iran, na ka jingpang Corona, ka la kiew sha ka 291ngut, ha kaba mynta ka sngi hat majai, kiba iap ki long 54ngut bad la iathuh ba kiba pang ha katei ka Ri, ki don 8,042ngut.
Ha India, ka sorkar Kerala, ka la rai ban khang lut ia baroh ki skul, na bynta u Lber 2020 lem bad ki iing Cinema, namar ka jingnang jur ka jingpang Corona ha katei ka Jylla.
Ka sorkar Jylla, ka la ai jingmut ruh ia ki riew ngeit hindu, ba kin nym pat leit sha ka jaka mane blei ha Sabarimala, na ka bynta ban kiar na ka jing ia khleh para briew.
Katei ka jaka mane blei, ka dei kaba ju plie shisien shibnai.
Shillong: Ka jingialang ka kynhun United Democratic Alliance (UDA) kaba la long, myn hynnin ka miet ha iing u Myntri Rangbah ka jylla u Conrad K Sangma, kala mynjur ia ka kyrteng u bah Titosster Well Chyne ban shimti ia ka shuki CEM ha KHADC.
Hadien ba la iathir bad hapdeng ka jingiapher jingmut, la lah ban pynhun ia kiba pyrshah ba kin pdiang ia u MDC ka Sohra bah Titosster ban long kum u CEM.
Ki don 18 ngut ki MDC kiba wan sha kane ka jingialang kynthup na NPP, UDP, HSPDP, MDC shimet.
“Ka UDA kala iakynduh ha kaba la iadonlang u Myntri Rangbah, u Lamphang ka iing dorbar thawain bad ngi la kylli na iwei pa iwei i dkhot jong ka UDA kiba don 18 ngut bad da kawei ka jingmut kila jied ia u nongialam uban shimti iaka kam CEM da u Bah Titosstarwell Chyne" ong u Bah Prestone Tynsong hadien bala wai ka jingialang.
Ha kajuh ka por, u bah Prestone ula ong ba ka jingiateh mynshwa ban iakylliang mar 2 snem hapdeng u bah Paul Lyngdoh bad u bah Titosster Well Chyne kam don shuh ha kane ka jingiapynbeit thymmai.
“Kam don shu kata ka jingiapynbeit, shiphang shawei shiphang shawei hynrei ka jingiatehkular jong baroh ki MDC ka UDA ka long ban jied beit da u Bah Titos kum uban iakhun iaka elekshon CEM", la ong bah Prestone.
Ha kajuh ka por, u Bah Titos, u la pynpaw ka jingkmen ia ki MDC kiba la rai ban bynshet ha u kum u nongialam.
“Nga ai khublei ia baroh ki dkhot ka UDA, u Myntri Rangbah ka jylla, u Symbud Myntri Rangbah ka jylla bad u Lamphang haduh ban lah ban pynwandur kumne", la ong bah Titosster.
U Bah Titos u la ong, “Ngi la mad ha ki snem kiba la dep, ki don shibun ki jingduna bad ka don ka jingong ba lyngba ka jingduna bad jingbakla, ngi nang ban pynbeit shuh shuh bad nga kyrmen ba da ka jingaimir jingmut lang, nangne shakhmat kane kan long kaba skhem".
Lashai ka UDA ka lah ban leit iakynduh ia u Lat ka jylla ban pyni iaka jingbun paid ban ioh ban thaw iaka EC ha KHADC.
Ha kaba iadei bad ka jingdawa kaba la mih shipor ban jied nohialam da u Bah Martle Mukhim ne Bah Paul Lyngdoh, na ka liang u Bah Martle Mukhim, u la ong, ba kin bteng ban trei kumba ki ju ia trei bad kadei ka jingsngew jong ki katto katne bad ha ka riti synshar paidbah ym lah ban pynhun 100 na ka 100, hynrei ha ka jingialang kaba myn hynnin ka miet, ha kaba kut baroh ki wan sha kawei ka jingmut jingpyrkhat ban jied ia u Bah Titos kum u nongialam.
Shillong: Mynta ka sngi ki nong shong shnong ka shnong Madanriting  ki la pynlong ka jing khang shnong, kum ka dak ban pynpaw ia ka jingsngewkhia ha lor ka jing shah pyniap dusmon jong u samla Macmillan Kharshandi, ha ki paidbhur jong ka shnong Lad Mawlang  ha ka miet jong ka 8 tarik u lber 2020, katba u dang wan shangkai sngewbha bad ki 8 ngut ki paralok.
Ha kane ka jingjia u Macmillan u la khlad noh ha shen katba  ki 2 ngut ki paralok jong u, u Ricky Dkhar bad u Teiborlang Kharbangar,  ki la mynsaw jur ha kane ka jingjia bad  ki 6ngut ki la lait im, da kaba ki la phetrieh noh sha Khlaw.
Ha kane ka sngi la sakhi da ki hajar ngut ki paid jongka shnong Madanriting bad kiwei kiwei ki la ia donlang ban pyntngen ia kane ka ing kaba la duh ia u ne u khun samla.
Haba kren ha ka sngi na ka liang u Rangbahdong jong Ka Madanriting block A ula pynpaw ba u samla Macmillan ha ryngkat ki paralok jong u ki dei ki samla kiba ka shnong hi baroh kawei shim ia ka jingkitkhlieh namar ki dei ki samla kiba kamai kit um.
U la ong ba ka jing kynnoh ia ka kali jong ki, ba ka dei ka kali menshohnoh, ka long ka ba bakla shibun namar ba kane ka kali ka dei ka kali kaba ki ju kamai kit um man ka sngi ha ka shnong Madanriting.
La iathuh ruh ba u  samla Macmillan u dei ruh u khun shynrang ba ju pyndap ia ka iing ka sem da kaba shu bylla kit um.
Haba ai jingkren ha kane ka sngi u paiem Balajied Sing  Syiem u la pynpaw ka jingsngewsih kaba jur halor kane ka  jingjia ia u samla Macmillan ryngkat ki paralok jongu bad u la pynrem jur ruh ia ki paidbah jong katei ka thain  ki ba la nud haduh ban bthat jubor ia ka jingim jong ne u samla  da kaba kynnoh menshohnoh.
U Paiem u ong ba ka ne ka jing jia kam dei ban long kumne, namar ba ki samla khasi ki ba dang lah ban ia sngewthuh ha ki ktien ki thylliej ban ia kren, ha kaba u ong ba   ki samla ki ladei ban da tohkit bniah bha shwa, ym ban shu sngap iaki katto katne  ngut ki nongpynshit.
U la ong ruh ba kaei kaei kaba la jia  ia kine ki samla ka long ka bym lah ban pdiang bad na ka liang u Paiem Balajied u la kular ba un shim khia  shimkhia bha halor kane ka jingjia.
Ia ka met jong u samla Macmillan Kharshandi la  tep donburom noh ha u lum jingtep jong ka balang Presbyterian Madanriting.
Shillong: La iathuh ba mynta ka sngi, ka la don ka jing ia kynad biang ha Langpih hapdeng ki pulit Assam bad ki pulit Meghalaya.
Ka khubor jong ka Inside NE, ka kam ba katei ka jing ia kynad, ka dei hadien ba u pulit Meghalaya, uba kyrteng U Wandronath Kharbani, ula siat ia ki VDP kiba don ha katei ka shnong, hadien ba ula maham, ba kim dei ban ialum paidbah ha katei ka jaka.
Hynrei haba kitei ki jaitbynriew Nepali, kiba don ha katei ka jaka, kim shym la sngap satia, kumta la iathuh ba U Bah Kharbani, ula siat shi kuli ha kitei ki paidbah kiba ia lum lymbung, tangba ym don mano mano ba mynsaw satia.
Lada ka dei ka jingsiat pyntieng ban khanglad ia ki na ka jinglum te ka dei hok namar ym lah ban tip ioh na kito ki jinglum jong ki ka wanrah ia ka jing ia huri huraDei ka ba phi ongNii haba ym don ba mynsaw sa lej aiu dng lah ba shlur kum ma i u ba trei hok ia ka kam ym kum kiwei ki pulit meghalaya ba ioh pisa na ki khar poieiDon bun ki pulit khasi dei te dei pulit khasi hynrei i dil pat ieit plt ia dkharAi ba u Blei un pynlong SI iang ngn rat diengkhong beit brh Ki bym dei.
Shillong: U Secretary jong ka Seng Hima Phra Mawlong, lyngba ki lad pathai khubor u la pyntip  ba ki para shnong jong ka shnong Hima Mawlong, kiba shong ba sah hapoh Shillong ki pynrem jur ia ka jingjia kaba la jia ha Ichamati myn ha ka 28 tarik u Rymphang ha kaba uwei u samla uba kyrteng u Lurshai Hynniewta u la duh ei noh ia la ka jong ka jingim ha kane ka jingiakajia.
Ka seng ka phah ka jingsngewlem sha ki kmie ki kpa, i lok bad ia baroh ki bahaiing hasem.
Ka Seng ka pynpaw ruh ka jingpynrem kaba jur ia ka jing pynmynsaw ia u Sordar ka Umwai da ki khar poiei bad kumjuh ka seng ka khmih lynti ba ki bor ka ain kin pynshitom ia ki runar kiba donkti ha katei ka jingjia.
Ka dei Phira ym dei phra.
sngewbha pynbeit.
Pyniap u khasi bn peit new lathait hynrei pyniap u dkhar pat ha ichamati ym ioh syndon iakita dkhar ba pyniap kari ka ba don sha lyndet.
Shillong: Ka Revolution- ïada la ka ri, ka la sdang ban ïoh jingkyrshan na sha Rilum Jaiñtia Hills, haba ki Nongsynshar Shnong na ki thaiñ Namdong bad Amlarem, ki la ai jingkyrshan ïa kane ka jingïakhih ban wanrah jingkylla ha ka Ri.
Ha ka sngi Saitjaiñ, u Bah Ardent Basaïawmoit, uba long u nongïalam ka Revolution, u la hiar sha ka thaiñ Namdong, ban pynlong ka jingïakynduh bad jingïasyllok bad ki Nongsynshar Shnong katei ka thaiñ.
Na ka liang u Bah Ardent u la pynshai ba kane ka Revolution, ka mut ban wanrah ka jingkylla, da kaba ïakhih ban dawa pyntreikam ïa ka Article 371 jong ka Riti Synshar ka ri India, kaba long ka kyndon kaba la ïoh da ki Naga, ki Mizo bad kiwei kiwei, kaba ai bor ïa ka jylla ba kino kino ki aiñ ka sorkar pdeng kim lah ban treikam ha ka jylla ba don ka article 371, lada kita ki aiñ ki ïatyngkhuh bad ka riti ka dustur ne ka kolshor jong ki trai shnong kata ka jylla.
Nangta u la pynshai ruh ba ka Revolution ba la ai kyrteng ïada la ka ri, kan ïaleh ban ithuh bad pynkup bor ïa ki Rangbah Shnong ne ïa ki Dorbar Shnong da ka aiñ ne ka Riti synshar ka ri.
Nangta ka Revolution kan ïakhun pyrshah ruh ïa ka jingbamsap bad kiwei kiwei de ki mat jinghikai ban ïatylli bad ïa ieit ïa burom para Khasi.
Hadien kane ka jingpynshai na u Bah Ardent, ki Rangbah Shnong ki la pynpaw ka jingkyrshan bad ban ïatrelang ryngkat bad ka Revolution.
Ha ka sngi ba ar pat, u Bah Ardent bad ka kynhun, ki la hiar sa sha Amlarem na ka bynta kane kajuh hi ka thong.
Ha Amlarem la pynlong ïa ka jingïakyduh bad jingïaphylliew jingmut bad ki Nongsynshar Shnong katei ka thaiñ, kiba la ai ai jingkyrshan kaba tylli na ka bynta kane ka jingïakhih kaba thymmai ban wanrah ka jingkylla ha ka jylla.
Shillong: Ka Khasi Students’ Union (KSU) Narpuh Circle ka kyntu ia ki nongwan jngohkai pyrthei sha Chympe, Khatdum ban kiar na ka jingpynjakhlia mariang da kaba pynkhuid ia katei ka jaka hadien ba la dep bam.
Ka jingkhuid ka mariang ka long kaba donkam tam ia ngi iwei pa iwei.
Ka seng ha ka jingleit jngoh  ia katei ka jaka ba itynnad ba don ha Khatdum, la lap ba ka jingpynjakhlia ka long ka bymitynnad.
Ka seng ha shwa ban mih na katei ka jaka, ki dkhot ki la pynlong ka jingpynkhuid da kaba lum ia ki plastic, ki bilor um bad kiwei kiwei ba la bret pathar da ki nongwan jngohkai bad la pynlang shi jaka bad thang ha ding.
Ia kane la leh da ki dkhot ka seng hapoh ka jingialam u Bah KS Suchiang President KSU Narpuh uba long ruh u Environment Secretary ka KSU JHDU, u Sanatomba Bamon General Secretary, ha ka jingiadon lang u Bah Ohibait Dkhar President KSU JHDU bad kiwei de ki dkhot.
Kane ka jingpynkhuid kan long ka jingpyni nuksa ba bha ia kiwei, khnang ban phikir na ka jingleh pathar ban pynjaboh ia ka mariang.
Shillong: Ka kynhun jong ki nongsynshar shnong ka shnong Syntung lem bad u sordar ka Raid ka Lyngshing, mynta ka sngi ki la wan ban pynshai paidbah halor ka jing jia ka ba la jia ha ka 8 tarik u Lber 2020 ha ka ba 9 ngut ki samla na Madanriting, ki la shah thombor ha ki paidbhur ha ka shnong Lad Mawlang ha ka ba uwei na ki u la duh ei ia la ka jingim bad 2 ngut ki la mynsaw jur.
Haba ia kren bad ki lad pathaikhubor u sordar ka Raid Lynshing u bah Wanshempor Lyngshing, u la iathuh ba ka khubor hamsaia kaba la mih ba kine ki Samla  kiba wan bam khana ha Syntung ki dei ki menshohnoh ka la mih nyngkong na ka shnong Mawsna, da ka ba ki la phah khubor lyngba ka phone ha baroh ki shnong kiba marjan bad ki la kynnoh ba ki briew ba wan da ka jeep ki dei ki menshohnoh.
U la iathuh ba na ka liang jong u haba tohkit ban lap ia ka jingshisha ba naei ka mih  kata ka jingkynnoh menshohnoh ia kine ki 9 ngut ki samla,  u Rangbah Shnong ka shnong Pashangnamar u iathuh ba ia ka kali ki la phah bat ha ka Shnong Pashang.
Na ka liang U Rangbah Shnong ka Pashang  u la iathuh ia u ba ki don ki briew ki ba phone na ka shnong Mawsna bad ki la bthah ia u ba un phah bat ia kane ka kali  namar ba ka dei ka kali menshohnoh.
U la iathuh ruh ba haba tohkit ba mano ba phone na ka shnong Mawsna ba phah  ban bat ia kane ka kali u rangbah shnong ka shong Pashang u la jubab ba um tip, namar ba um ithuh ithaw shuh ia u number phone u ba wan ha kato ka sngi, hynrei u tip ba ka khubor ba kynnoh menshohnoh ia kine ki 9 ngut ki samla ka mih na ka shnong Mawsna.
U la iathuh ruh ba kat kum ka jingioh jingtip jong u ka long ba ha kato ka sngi kine ki 9 ngut ki samla na Madanriting ki la mih na Syntung ha ka por 5:00 baje eiei bad haba ki la wan phai ki la kum rung bakla sha ka shnong Mawsna bad ki la  kylli lynti ban leit sha Shillong, hynrei  ynda ki la mih na kane ka shnong bad poi ha ka shnong Pashang ki la shah bat ha ki briew na shnong da ka ba ong ba ki briew na ka shnong Mawsna ki la phah bat ia kane ka kali bad ba kin ia kren ynda la poi kita ki briew ki ba phah bat ia kane ka kali.
Katba ki dang ap ia kita ki briew kiba phah bat ia ka kali kine ki samla na Madanriting ha Pashang; ki paidbah na kiwei ki shnong ki la wan ha ki kali bad ki trok  ki la wan poi lang bad kine ki samla ki la ia shong beit ha kali, hynrei ynda ki la wan kiwei pat ki kynhun ki la sdang ka ktah kti ia u nongniah kane ka jeep.
U la iathuh ba wat la ki katto katne ki nongshong shnong ki la ialeh ban iada  ia kine ki samla,  hynrei ka jingwan ki paidbah da ki kali ka la pynsheptieng ia kine ki samla ha kaba la pynlong ia u nongniah  ia ka kali ban thmu ban phet noh na kane ka jaka.
Ha ka jingtieng u la ioh kum lymbub  ia ar ngut ki khynnah  kiba dei na ka ne ka shnong.
La iathuh ruh ba kine ki samla ki la ioh ban phet na kashnong Pashang, hynrei ha ka jing bym ithuh lynti kine ki samla ki la poi biang sha Lad Mawlang ha kaba ki ne ki paidbah ki la beh ia ki na ka shnong Pashang sha Lad Mawlang dei hangta ba kine ki samla ki la  shah shoh bad u Macmilan kharshandi u la khlad noh bad u Ricky Dkhar bad u Teiborlang kharbangar u la mynsaw jur.
Na ka liang kine ki nong synshar shnong ki la pynrem jur ia kane ka jingjia bad ki la kular ruh ba kin  ia trei lang bad ki pulit ba kin ioh ban kem ia kine ki nongthombor ia kine ki 9 ngut ki samla.
Shillong: Halor ka jingshah thombor jong ki 9 ngut ki samla kiba  sah ha Madanryting kiba leit bam khana haka shnong Syntung bad shah thombor ha ka shnong lad Mawlang, na ka liang u Sordar ka shnong Syntung u bah Robert Pale, mynta ka sngi u la wan ban pynshai da kaba ong ba ka jingthombor ia ki 9 ngut ki samla ka la  jia  ha ka Shnong Lad Mawlang, ym ha Syntung ka ba jngai 10 km na Syntung.
U Sordar u la kyntait ruh ia ka jingdonkti jong ki nongshong ka shnong Syntung ban thombor ia kine ki 9 ngut, da kaba ong ba um shem la  ithuh  iano iano ruh kiba thombor ha kato ka sngi.
U Sordar u la iathuh ba u la  poi, ha kane ka jaka ba shah thombor haka por kumba 8:00 baje eiei, hynrei u la kyntait  ban pynpaw ia ki kyrteng jong ki briew ki ba thombor ia ki 9 ngut ki samla kiba leit bam khana ha ka Shnong Syntung, da  kaba ong ba  um ithuh wat ia tang uwei ruh na ki 1000 ngut ki paidbhur ki  ba donkti ban thombor ia kine ki samla daka ba ong  ba ki dei kiba wan na kiwei ki Shnong.
