U Sordar, ula kyntu namarkata ia kito kiba leit khwai, kiba leit ha u pud u sam ka Raid Mukertila, ba kim dei ban siew pisa, namar ba u ong “Ka dohkha, ka dei kaba ai U Blei" bad u ong ba ki don da ki hajar ngut kiba leit man ka sngi sha Wah Umngot ban khwai dohkha, kaba dei ka kam kaba ki nong shong shnong sha katei ka thain, ki ju sngew tynnad eh.
Nongpoh:U Myntri ka tnat PHE hapoh ka sorkar jylla u Bah Samlin Malngiang, mynta ka sngi u la leit ban plie paidbah ia kawei ka jaka sam umbam umdih (Water Supply Scheme) kaba don hapoh ka shnong Lumshyiap, Umroi.
Kaba la tei ha ka jingpynmang tyngka kaba la kot kumba T.
86.
85 lakh, na ka bynta ban pynpoi um sha ki 65 tylli ki longiing, 2 tylli ki iingmane bad kawei ka Aganwadi Centre, kiba don hapoh katei ka shnong.
Kiba la donlang ha katei ka sngi ba la plie paidbah ia katei ka jaka sam umbam umdih, ki kynthup ia u Bah George B Lyngdoh MLA ka Umroi Constituency, ka kong RM kurbah Deputy Commissioner ka Ri-Bhoi District, Bah CR Challam Additional Chief Engineer ka tnad PHE bad kiwei kiwei ki ophisar bad ki riew rangbah na katei ka shnong.
Na ka jingplie paidbah ia katei ka jaka sam umbam umdih ha katei ka shnong, ka la long shisha ka jingmyntoi ia ki paidbah hapoh katei ka shong, ha kaba ki paidbah na katei katei ka shnong, ki la ai ka jingiaroh ia u Myntri ka sorkar jylla, uba la wan hi dalade ban plie ia katei ka jaka sam umbam, ha kajuh ruh ka por ki la ai ka jingiaroh ia u Bah George B.
Lyngdoh, namar ka jingtrei shitom ka jong u ban pynurlong ia katei ka jaka sam umbam umdih sha ki paidbah jong katei ka shnong.
Shillong: Namar ka jingdon jong kiba ioh pang Covid 19 lane kiba don jing iadei bad kitei kiba don ia katei ka jingpang, kumta ka Deputy Commissioner, East Khasi Hills District, ka la rai ban khang dam, naduh hynnin ka sngi, ia  ka jaka sah U Vinod Khemka, kaba don ha ka iing  ka kong B Khongwir, Dunhill Road, Harisabha Laban.
Nangta la pynbna ruh hynnin hi ka sngi, ban khang dam ia ka iing jong U  Bipul Bhawan, Kalyani Dhar, Bijan Dhar, Nihar Dhar bad Buli Roy (hajan Puja Mandap), Jail Road, na ka daw jong ka jingdon kiba don ia ka khlam covid 19.
La pynbna ruh hynnin ka sngi, ba la khang dam ia ka  Flat No-104 jong ka  Ferndale Complex, Shillong bad nangta la khang dam ia ka mala kabar ar bad kaba lai jong U Ma RD Pala, Howell Road, Laban bad nangta la khang dam ia ka mala ba sah U Ma P Roy Shylla, kaba don ha ka iing ka Dr Sunita Shylla ha Wahdienglieng; nangta la khang ia ka Second Floor jong ka Bharti Bhavan, ha Lower Mawprem, naduh hynnin ka sngi bad la weng noh ia ka jingkhang dam ia ka iing jong ka kong Berina Shabong, ha Lumpdeng, Lawsohtun, Block II bad la weng ruh na ka jingkhang dam ia ka iing ka kong D Lamin, Riat Laban East, Madan Laban naduh hynnin hi ka sngi bad la weng shuh shuh ia ka jingkhang dam ia ka iing jong ka kong Highly L Lamare, ha New Kench’s Trace, Bishnupur, naduh hynnin hi ka sngi bad la weng ruh ia ka iing jong ka kong Pololi Lyngdoh ha Rilbong Dunoon Compound, kaba don hajan Meghna Marak Building, katba ka iing U Arjun Kumar Rai, U Debu Sarkar bad U Moon Biswa ha Oxford Hills, Maxwelston Estate, Rilbong ka dang neh ha ka jingkhang dam.
U Batman, un nym lah her shuh satia ha ki sngi ki ban sa wan bad ka daw, ka long ba ka la trei ka khlam Coronavirus.
U Robert Pattinson, un nym lah ban ring phlim ha ki khyndiat sngi ban sa wan, namar ba ula ioh ia katei ka jingpang khlam.
U Robert, uba don 34 snem ka rta, ula ioh ia katei ka jingpang, ha shwa ban sdang ia ka jingring biang ia katei ka phlim, kaba remdor bha.
Ka dong wahumrem kaba hap hapoh ka shnong nongmadan shat sngi, pynursla civil sub division la palat 5 snem tam eiei ka khlem ioh shuh la u transformer lajong naduh ba ula duh noh,bad mynta kane ka dong kala shu pyndonkam lang noh da ka light kaba na ka shong ur ksew wah pathaw.
Bawanpynskhem Khongmalai.
Shillong: Ka tnad pulit jong ka jylla, shen kan sa  charge-sheet pyrshah ia ki 39 ngut ki briew kiba la leit sha ka  jingkhawai iathoh shongkurim kaba la long ha Greenwood Resort, Assam  halor ka jingpynkheiñ ia ki kyndon ba la bthah da ka sorkar jylla ban pyrkhing ia ka jingsaphriang u khñiang jingpang COVID-19.
Kum ban shu pynkynmaw ki Deputy Commissioners jong ka East Khasi Hills bad jong ka Ri Bhoi district, ki la dep ban ujor ejahar pyrshah ia ki 48 ngut kiba leit shah ka jingkhawai iathoh ha Greenwood Resort ha Khanapara ka ba ka long haka 27 tarik u bnai Jylliew 2020 ha kaba 39 ki nongleit iathoh ki dei na East Khasi Hills bad 9 ngut ki dei na Ri Bhoi District.
Haba iakren bad u Superintendent of Police jong ka  East Khasi Hills, u bah Sylvester Nongtnger mynta ka sngi u la iathuh ba u kine  ki briew ki ba la leit sha jingkhawai  shongkurim ki la dep ban pyndep ia ka jingshong quarantine jong ki bad na ka liang u investigating officer (IO) ba dei khmih ia kane ka case u la dep ban tohkit ia  ki  35 ngut.
U bah Nongtnger u la iathuh ruh ba na kine ki ba la leit ingkhawai, 2 ngut ki dei kiba dang hap ha ka rta kaba dang rit kumta kim lah ban lum jingtip ia ki.
Kumjuh u bah Nongtnger u la iathuh ruh ba shen ki pulit kin sa shim ruh ka jingtip,  na u nongniah kali u ba la leit lang sha kane ka jingkhawai iathoh shongkurim, namar ba mynta u dang don ha Karbi Anglong, Assam.
U la iathuh ruh ba ka jingtohkit halor kane ka case ka dang iaid shakhmat haduh mynta bad ka jingtohkit ia kane ka Case kan dei hapoh ka 90 sngi.
“Ngi la kyntu ia u in charge Officer  ban pyndep noh ia ka jingtohkit bad ban ujor noh kham kloi da ka chargesheet".
U bah Sylvester Nongtynger u la iathuh ruh ba ia ka daw tynrai ba la ujor pyrshah ia ki nongiathoh yn sa tip hadien ba ladep ai da ka charge-sheet hakhmat ka ingbishar.
Kum ban shu pynkynmaw, ka Deputy Commissioner  jong ka East Khasi Hills, ka kong Matsiewdor War Nongbri, ka la iathuh ba ia ki car pass ban leit sha jingkhawai iathoh shongkurim  la ai tang na ka bynta 5 ngut, hynrei haduh 11 tylli ki kali ki la leit sha ka jingkhawai iathoh bad ki la pynkheiñ lang ruh ia ka hukum ka sorkar ban khang ban rung ban mih sha kiwei pat ka jylla (inter-state movement).
Ka Deputy Commissioner ka la iathuh ruh ba ia ka pass ba kin wan phai, ym shem la ai da ka district administration.
Na ka liang Ka Deputy Commissioner ka la iathuh ba yn sa pynshitom tyngeh ia kine kiba pynkheiñ aiñ hadien ba ladep tohkit da ki pulit.
Haba kylli ba kumno kine ki briew ki ioh lad ban ai ia ka slip sha ka enforcing authority ha ka checkpoint kaba don ha Byrnihat, por ba ki wanphai sha Shillong, U bah Nongtnger, u iathuh ba ia kane ka bynta ruh ki dang pynlong ka jingtohkit bad kane kan hap ka jingtohkit ha RiBhoi District, namar ba ka check point ka don ha RiBhoi District.
Ha kajuh ka por, na ka liang ka sorkar jylla ka la bthah ia ki ne ki briew  kiba pynkheiñ ia ki kyndon ba kin hap ban siew ia ka bai quarantine kaba long  T2,000/- shi sngi.
Shillong: Ka Shillong All Faiths Forum (SAFF), ka la rai ban iakynduh biang bad ka sorkar jylla, ha shwa ban rai khatduh halor ka jingplie biang ia ki jaka mane Blei bad ki iingmane ha ka jylla.
Ka SAFF kan sa iakynduh bad pynlong jingialang bad ka sorkar ha ka 7 tarik Nailur 2020.
Kane ka kynhun jong ki nongialam niam ki la shim ia kane ka rai mynta ka sngi ha ka jingialang jong ki ha Umshyrpi College hapoh ka jingialam jong u Bishop Purely Lyngdoh.
U joint secretary jong ka SAFF u Naba Bhattacharjee u la iathuh baka kynhun ka la dep iathir jingmut bha hapdeng ki nongialam jong baroh ki nongialam jong ki kynhun ka balang bapher bapher ban rai ban leit kynduh biang sa shisien ia ka sorkar jylla la sngi nyngkong kata ka 7 tarik khnang ban ioh ban iapyrkhat sani shuwa ban plie biang ia ki jaka mane Blei bad kiwei pat ki jingdonkam ha kum kine ki por.
Shillong:Ki lad khubor, ba dang shu ioh lum, ki iathuh ba ki don lai ngut, kiba ioh pang Covid 19 na Main Secreteriat.
Na kitei ki lai ngut, la sngewthuh ba uwei u dei u peon jong ka Finance Department, katba arngut kiwei pat, ym shym la lah ban tip thikna satia, tangba la iathuh ba baroh 3 ngut ki dei kiba don ha Main Secreteriat.
Ka case kaba nyngkong eh ha secretariat la lap ha ka 2 tarik u Nailur, 2020.
Kiwei pat ki lad khubor, ki iathuh ba ka don sa kawei ka briew, kaba khlad na ka jingpang khlam covid mynta ka sngi.
Katei ka dei kaba shah sumar ha NEIGHRIMS, Shillong bad ktei ka la khlad mynta ka janmiet, ong ki lad khubor.
Nongpoh: Ka Deputy Commissioner jong ka Ri Bhoi District, ka la pyntip sha baroh kito kiba la leit ban shimbynta ha ka Written Test ha ka 27 tarik bad Personal Interview kaba la long ha ka 29 tarik u Nailar, na bynta ka post Staff Nurse under COVID-19 kaba la long ha ophis District Library bad District Medical & Health Officer, la kyntu ia ki ba ki dei ban shong Home Quarantine 10 kynthih, kata da kaba sngapthuh ruh ia ka koit ka khiah ha ka met ka phad jong ki.
Ka nongrim kaba la pynlong ia ka DC Ri Bhoi ban pynmih ia katei ka jingkyntu, ka dei hadien ba la don na kitei kiba la leit ban shimbynta ha katei ka Post Staff Nurse, ki la paw ba ki la ngat ha ka khlam COVID-19.
Ka DC Ri Bhoi, ka la kyntu ia kitei ki briew ba ki dei ban phikir ialade bad ba ki dei ban deng ia ki jingda khmut, nalorkata lada ki sngew ialade ba ki don ia ki jingsngew shitom, kum ka jyrhoh, shitmet bad jynjar ha kaba ring ne pynhiar mynsiem, ki lah ban pyntip sha ki briew ka koit ka khiah, da kaba phun sha u number 03638232028/1077 lane helpline number 8797520449.
Nongpoh: Namar ba la don ki briew kiba la ioh ia ka khlam COVID-19 bad kiba la leit ban rung hapoh ka Axis Bank bad Meghalaya Rural Bank Borbhuin Byrnihat ha Ri-Bhoi naduh ka 25 tarik Nailar, ka Deputy Commsssioner ka Ri-Bhoi District, ka la bthah ia baroh ki paidbah kiba la rung ha kitei ki Bank, ba ki dei ban shong Quarantine ialade kumba 10 sngi ei ei, kata ruh ki hap ban peit bha ia ka koit ka khiah ialade.
Ka DC Ri Bhoi, ka la kyntu ba kito ki briew kiba la leit ban rung sha kitei ki Bank hadien katei ka tarik, ki hap ban sngapthuh ia ka koit ka khiah halade bad pynjngai ruh na ki briew bad bahaiing, lada ki shem ialade ba ki shem jingeh ha kaba ring mynsiem, jyrhoh bad shitmet, ki lah ban pyntip sha ka District Control Room No.
03638232028/1077 bad Health Help Line No.
8797520449.
Shillong: Mynta ka sngi 03 tarik Nailur 2020 ka UHM (United HyniewtrepMovement) ka la leit ia kynduh ia u Director jong ka DHS,hadien ba ka la ioh ia ki jingud jingnam jong ki nongtreicontract Basis jong ka Health Department halor ka jingbymioh tulop jong ki la lai bnai kynthih, wat hadien ba ki latrei shitom bha hapdeng kane ka jingpang khlam Covid -19.
Ha kane ka jingiakynduh ia u Director jong ka DHS u lakular ban pyllait noh ia ki tulop hapoh shisngi ar sngi.
Te kumta na ka liang ka UHM ka kyrmen skhem ba uDirector ka DHS bad ka health department kan shim khiahalor kane ka mat.
Shillong: U Dr.
Aman War, DHS(MI) u la iathuh ba na ki 109 ngut kiba ioh ia u khñiang jingpang COVID-19 ha ka kylla, ha East Khasi Hills ki don 78 ngut bad na kine, 63 ngut ki dei ki high risk contact kiba kynthup 10 ngut na ka armed forces, 2 ngut ki dei ki Influenza Like Illness(ILI), iwei i dei ki SARI case bad 2 ngut ki dei ki health worker.
Ha Ri Bhoi ki don 13 ngut kiba kynthup 6 ngut kiba wanphai na shabar, 6 ngut ki high risk ba iwei i Influenza Like Illness(ILI).
Ha West Garo Hills ki don 15 ngut kiba kynthup 6 ngut ki high risk, 8 ngut ki armed forces bad 1 ba wanphai na shabar.
Ha West Jaintia Hills I don tang iwei iba dei I draibar trok bad ha South Garo Hills ki don 2 ngut kiba dei ki draibar trok.
La iathuh ruh ba haduh mynta ki la don haduh 69 ngut kiba shah sumar ha ki hospital ha kylleng ka jylla bad kine ki long 25 ngut kiba sumar ha Shillong Civil Hospital, 16 ngut kiba sumar ha RP Chest Hospital, 10 ngut ha NEIGRIHMS, 9 ngut ba shah sumar ha Tura Civil Hospital, 6 ngut kiba sumar ha Resubelpara bad 3 ngut ba shah sumar ha Ampati.
Shillong: Ka ophis ka Deputy Commissioner, East Khasi Hills, Shillong, ka la pynbna ban khang dam ia ka dukan Manoj Hardware Store, kaba don hajan Sohra Bus Stand), Mawlonghat, Shillong bad ka jingkhang, ka long ban iada na ka jingpur ka khlam corona virus.
Katei ka hukum, ka mih naduh mynta ka sngi, ka 3tarik Nailur 2020.
Shillong: U myntri ba dei peit ia ka tnad ka koit ka khiah u bah Alexander L Hek, u la ong ba  ki khynnah kiba hap ban leit ialeh ia ka eksamin NEET ha Unversity of Science and Technology and  Management  kaba don ha 9 mile Ribhoi District, kin pyndonkam da ka AdmitCard lane kano kano ka kot ka ba pynshisha ba kin leit ban thoh ia ka Eksamin  National Eligibility cum Entrance Test (NEET).
Haba ia kren bad ki lad pathai khubor u bah Hek, u iathuh ba hadien ka jingioh ia ka jingujor na ki khynnah bad na ki kmie ki kpa ba ki la pynpaw ia ka jingsheptieng ba kin hap ban iaiad lyngba ia ka entry point kaba don ha Byrnihat, kumta u myntri,  u la ong ba kino kino ki khynnah kiba thmu ban leit ban ialeh ia ka eksamin NEET ha USTM kaba don ha 9 Mile Ribhoi District; kumta ka admit Card card kan dei kum ka pass na ka bynta jong ki bad na ka bynta kiba ha ing kiba leit ban synran ia ki sha kane ka jingleit ban ia leh ia ka Eksamin.
U bah Hek u la ong ruh ba kino kino ki khynnah kiba dei na Garo Hills District ne na West khasi Hills District ne East khasi Hills ne na  Jaintia Hills ki lah ban leit leh ia ka eksamin ha USTM khlem kano kano ka jingwit ne kano ka no ka jing sheptieng namar ka ba donkam ka long ba ki khynnah kin pynleit jingmut tang ha ka jingpule.
U bah Hek u ong ruh ba ynda ki ladep ban thoh ia ka ne ka Eksamin ki khynnah ki lah ban wan beit shah ing khlem da donkam ia ka jingleh quarantine  lane ban donkam ban test ia ki khynnah ne kiba ha ing kiba leit ban bud ia ki sha ka jaka thoh eksamin ha USTM Ribhoi District.
Na ka bynta ki jaka ban leh ia ka eksamin NEET ka ba don ha Shillong na ka liang u bah Hek u la iathuh ba na ka liang jong ka sorkar ka la dep ban bthah ia ki briew ka tnad ka koit ka khiah ban pynkhuid bad ban synreit dawai lut ia ki jaka kiba hap ban leh ia kane ka esamin NEET.
Shillong: U Director ka tnad ka koit ka khiah u Dr Aman War, u iathuh ba na ki 1220 ngut ki briew kiba don ia ka jingpang Covid -19 ha ka jylla, 69 ngut ki briew ki dei kiba don ia ka dak ka shin jong ka jingshitom Covid -19 (symptomatic).
Haba ia kren bad ki lad pathai khubor, u Dr War u la iathuh ba kine ki 69 ngut ki briew kiba phah sumar ha ki hospital ki kynthup ia ki 25 ngut ha Civil Hospital Shillong, 10 ngut ha NEIGRIHMS Hospital, 16 ngut ha RP Chest Hospital, 9 ngut ha Tura Civil Hospital, 3 ngut ha Ampati Civil Hospital bad 6 ngut ha Rusubelpara Civil Hospital.
U Dr War u iathuh ba kiwei kiba don ia kane ka jingpang ki dei kiba shait ba khlain bad ki bym don ia ki dak ki shin ba ki don ia kane ka jingshitom (asymptomatic) bad bun na ki, ki dei kiba sumar hi ha la ki ing ki sem bad ha ki Corona Center.
Halor ka jingtest naphang ha Khyndai lad, u Dr War u la iathuh ba mynta ka sangi la test ia ki 79 ngut ha kaba 13 ngut na ki long Covid positive, hynrei ia kine ym pat shim ha ka jingkhein, namar ba ka jingtest naphang, ka dang iaid sha khmat.
Shillong: Kiba ioh thymmai ia u khñiang jingpang coronavirus ha ka jylla ki la don haduh 109 ngut bad haduh mynta kiba don ia une u khñiang jingpang ki la kiew shaduh ka 1,220 ngut.
Ha East Khasi Hills District 78 ngut kiba ioh thymmai ia une u khñiang jingpang kiba kynthup 10 na ka armed forces bad 68 ki riew paidbah, ha West Garo hills ki don 15 ngut kiba kynthup 8 ngut ki armed forces bad 7 ngut ki riewpaidbah, ha Ri Bhoi district ki don 13 ngut kiba kynthup 2 ngut, ha West Jaintia Hills don tang iwei, ha South Garo Hills district ki don 2 ngut.
La iathuh ba na kine ki 2,220 ngut, ha East Khasi Hills ki don 833 ngut kiba kynthup 173 ngut ki armed forces bad 660 ngut ki paidbah, ha West Khasi Hills District ki don 44 ngut, ha Ri Bhoi district ki don 84 ngut kba kynthup 8 ngut ki armed forces bad 76 ngut ki riewpaidbah, ha West Jaintia Hills district ki don 3 ngut, ha East Jaintia Hills district ki don 23 ngut, ha West Garo Hills district ki don 121 ngut kiba kynthup 75 ngut ki armed forces bad 46 ngut ki riewpaidbah, ha South West Garo Hills district ki don 3 ngut, ha South Garo hills ki don 21 ngut kiba kynthup 11 ngut ki armed forces bad 10 ngut ki riewpaidbah, ha East Garo Hills district ki don 83 ngut bad ha North Garo Hills district ki don 5 ngut.
Kiba la jem na u khñiang jingpang coronavirus mynta ka sngi ki la don haduh 75 ngut.
Na kine ki 75 ngut, 58 ngut kidei na East Khasi Hills kiba kynthup 38 ngut kiba na ka armed forces bad 20 ngut kidei ki riewpaidbah, ha North Garo Hills ki don 4 ngut, ha West Garo Hills ki don 12 ngut kiba kynthup 11 ngut ki armed forces bad iwei i riewpaidbah bad ha West Khasi Hills tang iwei.
Kyllum lang baroh kiba la jem ki long 1,393 ngut.
Ki samples kiba la phah ban tes mynta ka sngi ki la don haduh 93,817 ha kaba 90,516 ki long negetive bad 675 tylli ki sample kiba dang ap ia ka resol.
Ki la don haduh 33,009 ngut kiba wanphai na shabar haduh ka 2 baje mynta ka sngi.
Shillong: Ka District Magistrate, East Khasi Hills, ka la rai ban khang dam ia ka iing jong ka kong Sunita Sohtun bad U P.
N.
Jaiswai, kaba hap ha ka iing U bah LB Rapthap, ha pyrshah ka  Benz Residency, Central Bishnupur, naduh hynnin ka sngi.
Ha kawei pat ka hukum, la iathuh ba la khang dam ia ki iing ha Rilbong bad kitei ki kynthup ia ki iing jong U  Gopal Thapa, Laxmi Sunar, Roma Devkota, Pooja Thapa bad Nimmi Chettri ha Nepali compound, Rilbong bad katei ka trei kam naduh hynnin ka sngi.
Ha kawei pat ka khubor, la rai ban khang dam ia ka iing ojng ka Kong C Nongpyiur, Clary’s Cottate, Dong Shilliang, Lower Lumparing bad kate ka trei kam naduh hynnin ka sngi, ka 2tarik Nailur 2020.
La iathuh shuh shuh ba la khang dam ia ka iing jong U R Bhattacharjee, Rajendra Bhavan,  Riat Laban East, Madan Laban, naduh hynnin ka sngi.
Nangta la rai ban khang dam ia ka iing jong ka  kong L Wann (second floor), Streamlet Road, Laban naduh hynnin ka sngi bad nangta la weng ia ka jingkhang dam ia ka  Mathura Compound ha Jhalupara, nduh hynnin ka sngi bad kumjuh ka iing jong U Nirmal Ghosh ha Rilbong, naduh hynnin ka sngi, katba ka iign ka Shipra Paul ha Rilbong, ka dang iai bteng ban hap ha ki kyndon jong ka jingkhang dam.
Shillong: Hynnin ki sngi, ki shipai BSF, ki la ioh kurup ia ki jain, ki nep kiba shongdor T.
17lak na ka jaka pahara jongki, kaba don ha Hartoli Borghat jong ka Muktapur, West Jaintia hills.
La iathuh ba la pynieng ia katei ka kali, da ka jingsuba ba ka dei kaba kit tiar ban khaii sha Bangladesh bad hangtei la lap ia ki patlun, ki sari, ki sopti bad kiwei kiwei.
Ha katei ka kali, ki don ar ngut ki briew, kiba kyrteng U  Wanglangki Phawa (20) bad U Sankryang Lamin (20), ha kaba la kem ia ki, da ki BSF.
Na ka daw jong ka khlam covid, ka jing ia jan para briew, kam long kaba bha bad katei ka dei kaba la maham da ki stad jong ka koit ka khiah, hynrei ha kane ka kynti, ka la mih sa ka jing ai jingmut ba ym dei ban ia thiah lok kulmar kat shaba lap ba shem, lane ia ki bym ia ithuh ithaw, ong ka Theresa Tam, ha ka jingpynmih khubor mynta ka sngi.
Lada don kito kiba hap leit thiah lok bad ki riew phylla, kim dei satia ban ia doh bad ki dei ban deng da ki mask, kaba kah ia ka shyntur bad ka khmut bad la maham ruh ba kim bit satia ban ia dih buaid, ong ka Tam.
Ka la ong shuh, ba ka jor, kam dei satia, ka jingma ba kan kylla sha ka khlam corona, hynrei ka ai jingmut hi ruh ban pyndonkam da u condom.
Kane kam dei satia ka sien ba nyngkong ia ki doktor, ba kin ai jingmut halor ka kam ia thiah lok, ha ka por jong ka khlam corona bad khyndiat sngi mynshwa, ki stad na England ruh, na ka Terrence Higgins Trust, ki la pynmih ia kitei ki jingai jingmut, ba ki briew kin sngewthuh ia katei ka jingma, na ka jing ia jan than para briew, khamtam ia ki riew phylla.
Shillong: Mynta ka sngi, ka ophis jong ka iing dorbar Jylla, ka la pynlong ia ka jingtest corona, ia ki dkhot ka iing dorbar, lyngba ka  Rapid Antigen Test.
Ki don saw ngut kiba la shah test bad kitei ki long U Bah  Gavin Mylliemngap, U Marcuise Marak, ka Ferlin C.
A Sangma bad U Brening A.
Sangma.
Kitei ki baroh saw ngut, ki la ioh da ka result, kaba long negative.
Ka result jong katei ka test, ka dei kaba lah ban ioh tang hapoh 15 minit.
Shillong: Ka  Magistrate jong ka West Jaiñtia Hills District, ka Sneha PD Sangma, ka la iathuh ba hapoh saw bnai dei ban pyndep iaka jingtohkit ia kino kino ki khynnah kiba leh ia ki kam beaiñ.
“Ka Juvenile Justice Act 2015 ka kdew shai ia ki lad jingiada ia ki khynnah kiba leh bakla pyrshah ia ka aiñ.
Ha ka Juvenile Justice Act ym lah ban pyndonkam iaka ktien ban kem, hynrei dei ban pyndonkam da ka ktien bat bad ym lah satia ban khum ban teh ia ki khynnah da ki kynjri bad haba tohkit ia ki khynnah dei ban ai jingtip ia ka District Child Protection Unit bad ban rah hakhmat ka Juvenile Justice Board (JJB)," ong ka Sneha haba kren ha ka jingiathir jingmut ki pulit bad ki nongthoh khubor haka prokram kaba la tip kum ka Interactive Session on Juvenile Justice (Care and Protection of Children) Act, 2015.
Ia kane ka jingai jinghikai la pynlong ha conference hall jong ka ophis treikam u Superintendent of Police West Jaintia Hills District mynta ka sngi.
Ka Sneha ka la ong “Kaba kongsan dei ban pynthikna iaka rta jong u/ka khynnah bad lada artatien iaka rta jong ki khynnah dei ban ioh jingbit naka JJB ban pynthikna ia ka rta katkum ki kyndon jong ka aiñ.
Kum ki pulit kiba tohkit ki donkam ban wad ia ka tynrai ia ka jinglong jingman u/ka khynnah bad kaei ka daw kaba pynlong ia/u ka ban leh iaka kam sniew.
"Ka la ong ba ha kane ka aiñ ka donkam ban ai jingiada iaki khynnah la ki long ki lanot ne ki nongleh khnang ban ioh pynbeit bad iasyllok bad ki ban ioh pynkylla iaka jinglong jong ki ba kin ioh iaka lawei kaba bha kaba miat.
Ha shuwa ban sdang ia kane ka jingiathir jingmut la don ka jingialang kaba lyngkot kaba pyniaid da ka Deputy Superintendent of Police (Crime), ka Kong Crescency Lyngdoh.
La ioh jingkren na u Superintendent of Police West Jaintia Hills Bikram D Marak uba la ong ba da ka jingkiew ki kam sniew pyrshah iaki khynnah, ka donkam bha ia baroh ki ophisar pulit ban ioh ki jinghikai bad ban iaid katkum ki kyndon jong ka aiñ khnang ba ki khynnah kin ioh ka lad jingiada.
La iadonlang ha kane ka jingiaphylliew jingmut naduh ki dkhot ka JJB ka kong V.
Hadem bad ka kong A Passah ka ophisar kaba la shongthait ha ryngkat u Additional SP B Chetri, MJ Marngar, Dy.
SP Headquarter bad ki Officer Incharge jong ki thanad na kylleng ka West Jaintia Hills District.
Ha kine ki khyndiat sngi ba la dep,ki kot khubor bapher bapher ki la report halor ki dak ki shin jong ka jingbym itynnad satia hapoh ka sorkar MDA.
Don ki khubor kiba la antad(presume) ba kane ka sorkar MDA ka la sdang khih phloh napoh napoh khlem pat paw pen ryngkew satia.
Don pat ki kot khubor kiba la report ba namar ka sorkar MDA ka la kynjoh ia ka ar snem shiteng mynta u bnai,ki don ki party kiba ia long paralok lang(coation partners) ha ka sorkar MDA kiba ia kut sop sop khlem ka jingiakut da ka jingthoh(written agreement) ban ia bhah lang(share) ia ka kam minister mar ar snem shiteng khnang ba ki paidbah jong kito ki constituency ba ki mih khmat kin kham ioh kabu lem ha ka roi ka par(development).
Don ruh ki MLA kiba ia beit bad ia suk ban ia bhah shuki minister bad ban ai noh sha ki paralok jong ki.
Hynrei,don pat kiba ia khun hi triang ioh duh shuki bad ka jwat hi tiaw ban aiti ia ka shuki minister sha kiwei pat ki para MLA(colleagues) jong ki khamtam ba kane ka por ar snem shiteng ka ban wan kan dei ruh ka por ba kin ia kynduh ban ia khun biang ia ka MLA election ka ban sa long ha u snem 2023.
Kine kiei kiei ki la pyn artatien lut ia ki para MLA kiba don ha ka shakri jong ka sorkar synrop jong ka MDA.
Ki party ba kham heh paid ha ri India pat,kum ka BJP bad ka Congress ki la woh kjat ia ka UDP ba ka leit ai dorkhas ne memorandum sha u Chief minister haba ki ruh(UDP)ki dei ki paralok jong ka sorkar MDA.
Nalorkata,ki kynnoh ba ka paw biej hakhmat ka pyrthei ba ka party kaba don lang ha kajuh ka sorkar, kaba don bynta lang ha kajuh ka cabinet kin leit ai jingthoh sha u chief minister haba ki ruh ki dei hi ka sorkar(part and parcel)jong ka sorkar Meghalaya.
Ym tang kata,ki mat jingdawa jongki, kilong ka Border problem,ka Department kaba bat hi u minister na UDP,ka lynti rel,kaba ka home department ka don bynta lang.
Ka home dept ruh ka dei hi ka Dept kaba bat hi na ka UDP.
Sa kawei pat ka mat kadei ka jingpynkloi ia ka jingpynrung ia ka ktien khasi ha ka bynrap kaba phra(Eight schedule).
Ia kane la dep mynjur(passed) da ka special session jong ka Assembly mynta hi u snem bad ka dei sa ka kamram jong ka sorkar Meghalaya bad ki MP na Meghalaya kiba la jied lang shrup baroh ki MLA kiba donlang ha ka MDA kiba la pynjop donburom ia ki ba kin nang ban leit ktik ia kane ka kam hakhmat ka Delhi.
Lada ioh da ki MP ki bym nang ban ktik,kata,ka Delhi kan nym patiaw ei ei ruh khamtam ba ki ia don tang iwei ar ki MP kim da suidniew than.
Dei na kum kine ki daw kein ba kiwei ki party kum ka Congress bad BJP ki woh kjat ia ka UDP.
Jin lada ki UDP kin shu ia kren ne ia syllok hi sop sop bad u Chief minister khlem pynpaw pyrthei halor kine ki mat ba donkam,kane ka kam, kam da long eh ka mat ban ia tip paidbah(public issues).
Hynrei,namar ba ki kwah pynpaw pyrthei(exposed) ban kham ioh burom hakhmat ki paidbah,na kata daw,don beit kiba woh kjat bad don ruh ki ban kyrshan.
Kim dei pat ban sngew da kumwei pat namar ha ka democracy kan jia beit kum kine ki jingjia.
Wat la ki kynnoh ba kim sngewthuh ne kham biej bad bym tip ia ka jingmut(meaning) ka memorandum hynrei don ruh bun ki khep ha kaba teng teng kiba stad ruh ki dang leh biej pynban.
Haba leh biej kiba biej ka dang biang hynrei lada kum leh biej kiba stad, ka kham i danda bad ithamula pynban.
Ka NPP te ka rieh tngen ha ka jaka ba shngain(plays a safe side),ka ong, ba dei beit ka kam ing ki party rit bad ka dei ka kamram jong ki ruh ban ia pynbeit para ma ki ia kata.
Hynrei lada bakla tiak,bym lah pynbeit halor kane ka kam u rit u ria,kiba heh kin sa khyllem syndon kdur ha ka kam kiba kham rit.
Kynmaw bha,’uba rit ruh udon la kajong ka kylla, lada leh bein ne niew bein ia u,kalong kaba triem ynda u la khie thiah’.
Ka  Union Health Ministry, ka pynshai mynta ka sngi, ba kam shym la bthah satia iano iano ruh, kiba shong kali marwei, ba kin deng mask.
Haba kren sha ki kotkhubor mynta ka sngi, U Rajesh Bhushan, Secretary ka tnat ka koit ka khiah ka sorkar India, u iathuh ba kaba dei ban deng mask, ka dei lada shong cycle lane ia iaid kai step bun ngut, hynrei lada jia ba niah kali marwei lane ba shong saikil marwei, ym donkam satia ban deng mask.
La iathuh shuh shuh ba ka khlam corona, ka jur bha mynta ha ki san tylli ki Jylla, ha kaba ka jingdon ki nongpang na kitei ki jylla, ka long 62 percent bad kitei ki kynthup ia ka  Tamil Nadu, Uttar Pradesh, Karnataka, Andhra Pradesh bad Maharashtra.
Nongpoh: U Superintendent of Police, Ri Bhoi District, Nongpoh, u la pyntip paidbah ba ki Pulit ka Ri Bhoi, ki la ioh ban tam ia kawei ka metiap jong uwei u briew, kaba la per ha sla um jong ka waha Umkhen, Thadrang, Ri Bhoi District.
Ki Pulit ki la antad ba katei ka metiap jong utei u briew bym ithuh ia kaba la iohtam na katei ka wah, ka dei ha metiap jong u briew ha ka rta kumba 20 ne 21 snem eiei, ha kaba la antad ruh ba ka dei ka metiap jong u Khasi.
Katei ka metiap kaba la lap naduh ka 31 tarik u Nailar, la buh ha ka jaka buh metiap ha Civil Hospital Nongpoh bad kat haduh mynta ym pat don kiba wan kam, namarkata kino kino ki briew kiba kwah ban leit peit lane shimti ia katei ka metiap, ki lah ban wad jingtip da kaba phun ha u O.
C ka Umiam Police Station 8837321890.
Shillong:Ha ka jingiakhun hynnin ka sngi, ka Langsning FC ka la ioh ban khur ia ka jingjop kaba nyngkong jong ka ha ka lympung Shillong Premier League 2023 da kaba pynliem ia ka Nangkiew Irat SC da 4-1 ba la ialeh ha SSA Stadium Polo.
Ki kol jong ka Langsning ki la long lyngba u Maxderidoff Wahlang ha ka minit kaba 7, Kitboklang Pale ha ki minit ba 20 bad ba 24 bad u Ambilstar Sun ha ka 73 minit.
Ka Nangkiew pat ka ioh tang kawei ka kol ia kaba la thep da u Flavius Lalruatkima ha ka 63 minit.
Ha shuwa ka jing iakhun hynnin ka sngi, ka Langsning ka la mad ar sien ka jingshah rem ha ka Shillong Lajong FC and Mawlai SC.
Ka Nangkiew pat ka la shah rem ar sien kynthih ha ka Nong thymmai SC hynrei ka shu ioh noh ban lum 3 poin ha ka jingjop kaba nyngkong jong ka pyrshah ia ka Sawmer SC.
Hadien ba ka jing pyrshang kaba nyng kong jong ka Lang sning kam shym la seisoh, u Maxderidoff u la shim ka lad ban pyr shang da kaba kynjat itynnad bha ia ka bol kaba la suh beit beit lyngba ki nongialeh ka liang pyrshah kiba bun hakhmat jong ka bad kam shym la ailad ruh ia u nongap uba la rynsied ban kem ia ka bad rung jlang tang ha ka minit kaba hynniew.
Ka kol kaba ar ka la long hadien ba ka Langsning ka la ioh ia ka free-kick kaba la wan beit beit sha u Kitboklang uba la ieng lypa hapoh ka bok bad khlem jingbakla u la pyndei tiak ban pyn rung ia ka bol sha poh ka jar.
Tang hadien saw minit, haba u Banteilang Lyngdoh ula ioh ban rah ia ka bol hapoh ka bok jong ka Nangkiew bad pas sha u Kitboklang uba la pynap ia la ka jat-diang ban pynrung ia ka kol kaba ar jongu.
Na ka liang jong ka Nangkiew, u Abhi shek Verma ula ioh ban pyrshang ha ka kylla step hynrei ka bol jong u ka la suh beit beit sha ka kti u nongap kol ka Langsning u Surjay Kumar Pariyar.
Hadien katei ka jingiakhun, mynta ki la don lai tylli ki kynhun kiba ioh mar 3 poin – kata- ka Langsning, No ngthymmai bad Nang kiew Irat.
Namar ba ka SSA Stadium kan pdiang ia ar tylli ki jingiakhun jong ka I-League 2023-24 ha ki sngi ban wan, kumta ka SPL 2023 yn pynsangeh shuwa shi por tad haduh ba kan bteng biang naduh ka 8 tarik Iaiong ha kaba ha katei ka sngi ka jing iakhun kan long ha pdeng ka Ryntih SC pyr shah ia ka Rangdajied United FC naduh ka por 3 baje janmiet.
Shillong: U bah E.
K Wahlang Vice president UDP na Mawryngkneng Konstitwensi u la ong ba mynta ki la mih ki seng saiñ pyrthei kiba ong ba ki ieid jaitbynriew, hynrei pynban ki long tang ki dalal jongno re jongno bad ka dei tang ka niam polictik bad kim don kata ka nongrim ka ba skhem.
Ia kine u bah Wahlang u la pynpynpaw sha ki lad pathai khubor ha ka ophis treikam ka NPP, hadien ba u la wan ban pyniasoh noh ialade ha ryngkat bad ki katto kattne ngut ki nongkyrhsan sha ka sem jong ka NPP.
Haba ioh ban iakren bad ki lad pathai khubor, u bah Wahlang u la ong, ba ka daw ka ba pynlong ia u ban pyniasoh noh  noh sha ka party NPP ka long, namar ba ka party NPP kadei ka party National bad kaba don ruh ia ka nongrim kaba skhem.
U la ong ruh, ba ki don kiwei ki nongialam na kiwei ki party  kiba beiñ ia ka jaitbynriew bad hadien ki ong ba ki ieid ia ka jaitbynriew, bad ki ba kwah ban synshar ia ka jylla, hynrei haba kim lah ban pynshai ia ki paidbah kumno pat kin kynnoh ba ka party NPP ka dei kaba bamsap, kaba tuh ba thim.
“Katba phi nangkren ka jaitbynriew kan dangim namar ba phi hikai ia kaba bakla, namar ka jingkhih jong kiwei ki party ka long tang ban shu pynkulmar ia ki paidbah  bad kumta ngi hap ban peit kano ka party kaba lah ban synshar bha ia ka jylla", la bynrap u bah Wahlang.
Shillong 02 Ïaiong: Ki 2 ngut ki dkhot ka seng KSU ki ba la shah kem kiba kynthup ia u Samla Shanborlang Shati u ba la don 26 snem ka karta uba na shong Wah utip bad u samla Medasapbor Khembil na Saitsohpen , kuba la shah rah ha ki bor pulit ha ka mier jong ka 2 tarik u iaiong 2024, ban tohkit halor ka jingsuha ba ki don kti ba  pyniap ia ki bar jylla ha Ichamati.
Kane ka jingjia shah pyniap ki 2 ngut ki bar jylla ha ki thain Ichamati kadei ka ba la jia ha ka 27 tarik jong u bnai lber.
Hadien ki pulit ki la rah noh ia kine ki 2 ngut ki samla sha Sadar Police Station, Shillong mynta hi ka step  bad ki pulit ki la rah sa sha District Court ban tian jingbishar iaki.
Nakaliang ka iingkashari ka la aipor ia ki bor pulit ban tohkit 7 sngi ia kine ki 2 ngut ki dkhot ka seng  KSU.
Shillong 02 Ïaiong: Ki nongialam kiba  hakhmat eh jong ki seng saiñ pyrthei ba kynthup ia ka party Congress ,United Democratic Party (UDP),ka Trinamool Congress (TMC) mynta ka sngi baar ka 2 tarik u iaiong 2024,ki la wan ban rung bad pyniasoh noh sha ka partyNationals People Party (NPP), ha ka jingiadonalang u State working president ka NPP u bah Hamletson Dohling, bad u nongaiktien  jong ka  NPP u bah HM Shangpliang , District President bah Gavin  Mylliem bad u MDC ka Mawryngkneng bah Pynïaid Sing Syiem, ha ka ophis treikam ka party ha nongbah Shillong.
Haba kren sha ki lad pathai khubor nakaliang u bah Shangoliang u nongaiktien ka NPP u ka ing, ba  ki don haduh 100  ngut tam eiei ki ba la wan ban pyniasoh  bad ka party NPP, bad u la pyntip  ba kin dang don shuh shuh kiban sa wan pyniasoh biang bad ka party ha kine ki khyndiat sngi ban wan.
U bah Shangpliang u la ong ruh, ba nakaliang ki nongialam jong kine ki 3 tylli ki seng kina la wan pyniasoh bad ka party NPP, Kki la ong,  ba ka jingthrang jongki ban ia dobynta noh bad ka NPP  namar ba ki sngewthuh ia kane ka party bad kaba don ha ka jingsynshar ha ka sorkar ka la trei borbah ia ki kam ban pynroi ha kane ka thaiñ.
" Ka jingwan jong ki, ban oyniasph bad ka party jong ngi ka NPP, ngin dangioh ban shakri khambha shuh shuh nakabynta jongki bad nakabynta ki nongbud ki ban sa wan pyniasoh noh shen bad ka party NPP, La bynrap u bah Shangpliang.
Shuh shuh u bah Shangpliang u la pynpaw, ba ka jingwan pyniasoh jong kine ki 3 tylli ki seng na ka Konstitwensi Mawryngknengn kan dwng aibor shuh shuh ia ka party NPP  bad kan dang ai mynsiem de ia i kyrtong jong ngi i kong Ampareen Lyngdoh bad ym tang mynta ka sngi hynrei ngi la dep ban pdiang ruh ia u MDC ka Mairang u bah Batskhem Ryntathiang ryngkat bad ki nongkyrshan jongi, bad  ia i bah Karnes Shushiang i ba dei i MDC ka Mawkyrwat ryngkat bad ki nongkyrshan jongi bad kin dang don ter ter ki ba ka party kan sa ioh ban pdiang.
Shillong: Ki ar ngut ki samla shynrang kiba dei ki dkhot ka Khasi Students Union, kila shah kem ha ki pulit ka Sohra, ha ka shiteng synnia jong ka 02 tarik u iaiong 2024 ha kapor kumba 1 baje eiei ia kiba la suba ba ki dei kiba la donkti ban pyniap ia ki bar jylla ha Ichamati.
Hadien ka jingrah ki pulit ka Sohra la shimti ban rah ïa kitei ki ar ngut sa ki pulit ka Shillong ban rah ha Sadar police station.
Kine ki ar ngut ki dei ki dkhot ka KSU ïa ka jingpynshisha kiba ha iing jong uwei uba la tip kyrteng u Samla Shanborlang Shati 26 snem ka karta uba na shong Wah Utim, katba uwei pat ym pat ioh satia ia ka kyrteng hynrei la ioh jingtip ba u dei na ka shnong Saitsohpen.
Kane ka jingrah ki pulit ïa kitei ki ar ngut ki dkhot ka KSU ka dei ban ban shu tohkit halor ka jingjia kaba la jia ha ka thañ Ichamati ba ar ngut ki bar jylla ki la shah pyniap ha ka 27 tarik u Bnai Lber.
Haba ioh ban ia kren bad kiba ha ïing u Shanborlang, katkum ka jingiathuh ki pulit ki la leit kem ia u na ïingsah ha ka por shiteng synnia bad la pynkit sha thanat ha Sohra bad mynta la wanrah sha Shillong, bad kine ki bahaïing ba kynthup ia ka kmie bad Hynmen, ki dang ap ha Sadar Police Station ban ioh iakynduh ia la u khun.
Haduh ba wanrah ia kane ka khubor ki pulit kim pat pyntip eiei halor ka jingshah kem bad yn dang buddien na ka bynta ka khubor kaba bniah.
Ka Ri India jong ngi ka dei ka Ri synshar paidbah kaba ai ia ka hok ba laitluid ia ki nongshong shnong ka Ri ban jied ia ki nongmihkhmat sha ki iingdorbar thawain ka Ri ne ki Jylla bapher bapher.
Ka Article 324 jong ka Ri ka pynkupbor ia ka Election Commission jong ka Ri ban pyniaid ia baroh ki kam kiba ia dei bad ki kam elekshon naduh ka jingpynbna ia ki tarik ba ki kyrtong kin thep kyrteng, ka sngi thep vote,ka sngi ñiew vote bad kiwei kiwei ki bynta.
Ka dei ka tnat kaba long laitluid ne Autonomous Body khlem da shah teh kyndon satia ha ki bor sorkar ha ka jingpyniaid ia ki kam elekshon.
Na ka por sha ka por ka ju wanrah ki mat ban pynlong ia ki kam elekshon kiba jop bad seisoh bad khamtam ban pynshlur ia ki nongshong shnong ka Ri ba kin mih shakhmat ban pyndep hok ia la ka kamram jied nongmihkhmat ban leit sha ki polling station ha ki sngi thep vote ba la pynbeit.
Kumno ki paidbah ka Ri pat ki ioh ia kane ka Hok laitluid ban jied Nongmih khmat.
Ka Constitution ne Riti Treikam ka Ri lyngba ka Article 326 ka pynkupbor ia baroh ki nongshong shnong ka Ri kiba la kynjoh 18 snem shajrong ka rta ban pynrung kyrteng ialade ha ka electoral roll ha ka konstitwensi ba ka jaka sah jong ki ka hap.
Dei lyngba kane ka Article ne Kyndon ba kum ki nongshong shnong ka Ri ngi ioh ia ka Hok laitluid ne iktiar ban jied ia ki nongmihkhmat ha man la ka san snem la ka long sha ka iingdorbar thawain ka Ri ne sha ki iingdorbar thawain ki Jylla ne kiwei kiwei ki bynta.
Ka long kaba kongsan ba kum ki nongjied nongmihkhmat ngin sngewthuh ia kane ka bynta ba ngi dei ban ñiewkor ia kane ka jingkyrpang ba ngi ioh da kaba ngin pyndonkam hok ia la ka kamram ne fundamental duty bad ruh ka fundamental rights ne hok ba ngi ioh, ym ban kheiñ dewthala , khnang ba ngin ioh ia ki nongmihkhmat kiba kylla long ki nongsynshar kiba ngi hun, lym kumta kam don jingmut ban khñium ia ki nongialam, lada ialade pat ngim pyndep hok ia la ka kamram ban leit sha ki polling station ne jaka thep vote ban thep ia ka vote ha ka tarik ba la pynbeit da ka Election Commission ka ri.
Ka Voting ne ka jingthep vote ka dei ka iktiar ia ngi kum ki nongshong shnong ban wanrah ia ki jingkylla ha ka synshar khadar da kaba ngin jied biang ia ki juh ki nongmihkhmat kiba ju mihkhmat ha baroh sansnem ne jied thymmai noh da kiwei.
Ka synshar paidbah ka dei kata kaba ngi ju ong ba ka dei ka sorkar u paidbah,da u paidbah bad na bynta u paidbah.
Kane baroh kan urlong ne long kaba jop, tang lada iwei pa iwei na ngi, ngi ñiewkor bad sngewthuh ia kane ka jingkordor jong ka hok laitluid ba ngi ioh ban jied nongmihkhmat khlem da shah ialam bakla ne shah pyndonkam bakla hano re hano hynrei ngin shim ia ka rai ban jied napdeng ki kyrtong ban long kum ki nongmihkhmat jong ngi da ka jingsngewthuh bad jingshemphang.
Ka Election Commission ka Ri na ka por sha ka por ka ju pynshlur ia ki paidbah nongshong shnong ban pyndep hok ia la ka kamram ne ka hok ba ki ioh da kaba leit ban thep ia ka vote ha ka sngi thep vote.
Ka jingjop jong kane ka bynta ka shong ha ka jingsngewthuh jong ngi, ba haduh katno ngi ñiewkor ia kane ka hok laitluid ba kyrpang ba ngi ioh.
Kyntang iawai kum ki nongshong shnong ka Ri bad Jylla to ngin ñiewkor ia kane ka bynta da kaba ngin mih ryntih ha ka 19 tarik mynta u bnai Iaiong ,2024 ha ka jingjied thymmai ia ki nongmihkhmat ne MP sha ka iingdorbar thawain ka Ri sha Lok Sabha ban pyni ba ngi long ki nongshong shnong kiba don jingkitkhlieh ia ka lawei ka Ri ne Jylla.
Shillong: U Chief Electoral Officer, Meghalaya, u pyntip, ba katba kum ki kyndon jong ka  Model Code of Conduct, na bynta ka jingpynkhreh ia ka elekshon Lok Sabha, 2024, la ioh kurup ia bun bah ka pisa, ki droks, ki jingai sngewbha ha ki bynta bapher jong ka jylla.
Naduh ka 16tarik Lber haduh ka 31tarik Lber 2024, la ioh kurup ia ka pisa kaba T.
18lak 92hajar bad phra tyngka, ka kyiad kaba long 16,206.
69 litar, kaba shongdor T.
28.
94127, u droks, la ioh kurup 123936.
91 grams bad kaba shongdor  T.
139.
0892; ki jingai sngewbha, ki don 1083 bad kiba shongdor  T.
0.
4865.
Sa kiwei ki jingioh kurup, ki long 334755.
75 tylli bad kiba shongdor T.
200.
7196.
Haduh mynta haba khein lang, ka jingioh kurup pisa bad ki mar bapher, ka poi sha ka T.
388.
1566.
Shillong:Ka jingkhie eriong bad hap phria, ka la pynjulor ia ki 30 tylli ki ing ha shnong Wahkdait bad nangta sa 14 tylli ki kali rit, kiba pynieng ha katei ka shnong bad katei ka dei, na ka jingkhie eriong bad hap phria, hynnin ka miet, ha ka por 9baje mynmiet kaba la jia ha katei ka thain hi baroh kawei.
U Bah July Khongstia, Rangbah Shnong Wahkdait, u iathuh ba kitei ki 30 tylli ki iing, kim long shuh ban shong briew bad kiba shong ha kitei ki iing, ki la hap ban mih kyrkieh bad leit wad jaka rieh shimiet shimiet sha kiwei pat ki para shnong ne ki para marjan.
U bah Khongstia, u iathuh ba ym don satia kiba mynsaw na katei ka jingjia ba sngewsih.
Ha katei ka jingjia, la iathuh ba ka iing mane jong ka Balang U Blei ruh, ka la julor.
Hynnin ka miet, ka don ka jinghap phria, kaba jubor bha sha ki shnong bapher ka thain Riwar Mihngi.
Na ka jingioh lum khubor, ka shnong Mawryngkang, kaba don hajan Wahkdait, ka la mad ia ka jingshah lynshop kaba jur ha u phria, ha kaba la iathuh, ba u phria, uba heh kat ka bol kriket, ula ther jubor bad pynpei lut ia ki tin sop iing jong ki briew ha katei ka shnong.
Ym tang katta, la iathuh ba ki iit kali ruh, ki la bun kiba pait, na katei ka jingther jong u phria, kaba la neh, kumba katto katne minit ha katei ka shnong.
Ym tang katta, ki don ruh ki syiar, kiba ju thiah ha jrong dieng, ki la iap noh, namar ka jingtied lynter jong u phria, uba heh bad uba la neh la bun minit, ha katei ka shnong.
Ha ka jingkhie eriong bad hap phria kaba jur, ha ka miet jong ka Sngi U Blei, ka iing jong ka kong Nosibon Khongsit, kaba ha Mawryngkang, ka la shah pynjulor, namar ba ka eriong, ka la paswut tyngeh ia katei ka iing bad nangta, sa ka jinghap phria kaba jur, haduh ba ka iing, ka la julor bad ki tin sop iing, ki la pei thliew lut.
Ka jinghap phria, ha katei ka miet, ka la neh kumba katto katne minit bad u phria, uba heh kat ka bol kriket, ula pynjulor ia katei ka iing bad ia shibun ki iing briew ha katei ka shnong.
Haduh mynta, katei ka iing, kam long shuh ban shong bad la hap ban maramot shwa, ong ka khubor.
Shillong:U Myntri Rangbah ka Jylla, u Conrad Kongal Sangma u la pyntip ba ka Sorkar ka la aiti laitluid ha ki Deputy Commissioner ba kin phah ia ki jingïarap sha ki lanot ba shah lynshop ha ka ‘erlangthari, bad pyntip ruh ba u Chief Secretary u la lum jingtip halor kane ka kam bad la khmih lynti ba hapoh 48 mynta yn lah ban pynpoi ia baroh ki jingïarap sha ki lanot.
U Conrad u la ong ba ka Sorkar ha u snem ba la dep ka la wanrah ia ka policy ban mang ia ki jingdonkam ba kyrkieh ban iarap ia ki lanot bad ki Deputy Commissioner kim donkam shuh ban wan sha ka Sorkar, haba don kum kine ki jingjia lynshop Mairang, hynrei ki long laitluid ban leh ia kaba donkam da kaba phah ia ki jingïarap sha ki lanot.
Hynnin ka janmiet sngi u Blei, ka ‘erlangthari ka la syllad naphang ha kylleng ka Jylla, kaba la wanrah ka jingmynsaw ia bun ngut ki nongshong shnong bad kumjuh ka jingjulor ia ki ïing briew bad ki lyngkha.
Haduh mynta ym pat lah ban ioh jingkheiñ ia baroh ki jingjulor bad jingmynsaw jong ki nongshong shnong, hynrei katkum ka khubor ba la ioh lum, na kane ka jingwan lynshop ka bor Mairang uwei u Heprit na ka shnong Laitdom Mairang, Eastern West Khasi Hills u la duh ei ia la ka jingim.
Shillong:U kyrtong MP ka Congress na Shillong Parliamentary constituency u bah Vincent H Pala u la ong ba ki paidbah ki dei ban husiar ban jied ia ka NPP namar ba ka dei ka kti ka kjat jong ka BJP.
U la ong ba ka BJP ka iarap ia ki sorkar jylla ban pyntreikam ia ki kam pynroi da kaba pyndap ram katba ha ka por ba synshar ka Congress ka shu iarap ei beit khlem da pynkit ram.
Haba kren ha ka jingialang ialap elekshon ha Laitumkhrah mynta ka sngi, u bah Pala u la ong ba ka jylla Meghalaya ka dei kaba duk bad ki politishian ki ngop ha ka jingriam ka BJP.
U la ong ba ka BJP kam ai ia ka jingiarap ne grant hynrei ka BJP ka ai da ka ram kum na Japan International Corporation Agency-JICA, Asian Development Bank (ADB), World Bank bad na kiwei ki tnad ban pynkit ram ia ki jylla.
U la kam ba ha ka por ba synshar ka Congress ka ai kumba 56 hajar klur ia ka thain shatei lammihngi ka India khlem ka ram bad dei na kane, la ioh ia ka surok na Shillong sha Jowai, na Shillong sha Dawki bad kiwei.
Ha kajuh ka por, u la kynthah ia ki nongialam ka Congress kiba ieh ia ka party na bynta ka jingmyntoi shimet jongki, ym na bynta u paidbah.
U la kam ba ka Congress ka long kum ka shlem kaba hikai bad pynmih ia ki riew sain pyrthei bad kumba ka long ha kane ka sorkar ba mynta ruh, mar shiteng ki myntri sorkar, ki dei kiba phet na ka Congress kynthup ka kyrtong ka NPP kaba dei ka MLA na East Shillong.
U la kynnoh ba ka jingbuh thong ka BJP ban iatreilang bad kiwei ki party kum ka NPP ka dei namar ba ki angnud ban ioh 370 ngut ki MP ban pynkylla ia ka riti synshar ka ri ban pynduh ia ka jinglong laitluid ka jingmane blei ha ka ri bad ki angnud ban pynbna ia ka India kum ka ri Hindu.
U la kam ruh ba ka BJP kam kwah ban iakhun MP ha Meghalaya namar ba kam sngew poi sha ka thong ha ka elekshon sha ka Lok Sabha hynrei ka pyndonkam da ka NPP, ban pan pat ia ka MP sha Rajya Sabha, khnang ba kan lah ban leh katba ka donkam ha Rajya Sabha.
Shillong:Na ka jingkhie kynsan ka eriong erngit ha ka miet sngi u Blei, ka la wanrah ruh ia ka jingduh ia ka mynsiem briew bad shibun ka jingjulor ki iing briew ha ki shnong ha Eastern West Khasi Hills District.
Uwei u khynnah ba dang 3 snem ba kyrteng kum u Vicky Lawriniang uba dei u khun I kong S Lawriniang, na ka shnong Mawroh Laitdom.
Ki shnong ba shah ktah jur ha ka jingiaid lynti ka eriong ki long Lawkynter, Thangmaw bad ka shnong Mawroh Laitdom.
Ka kong S Lawriniang, ka la iathuh ba ha ka por ba wan ka eriong, ka la shim ia ka mobile ban pynmeh ding namar ba la dum ngain ban peit ia ki saw ngut ki khun hynrei la shah rah noh sha surok ha ka eriong bad kam tip briew shuh bad dei ynda ka la kyndit briew ba la iohi ki khun kila shah tap ha ka dieng bad u heprit uba khlad ula rah sha jrong ka iing.
Haba kren bad u sordar ka Mawroh Laitdom, u bah Sbun Lyngdoh Mawnai, u la iathuh ba kynsan kysan la dum ngain bad kumta hi la wan kynsan ka eriong, ma u uba dang iaid lynti da kali, u la leit wad jaka rieh noh wut ha syndan ing briew bad katba u dang rieh u la ioh sngew ia ka jingsawa tham tham kaba long kumba 5 minit eiei bad ula ioh sngew ia ka jingiam briew bad kumta, ula mih na katei ka jaka rieh hynrei ula sahkut ban iaid sha diang ne sha mon ruh bad ula shu pyntip ia ki para shnong ban iarap lem ia kiba shah ktah.
Katkum ka jingong u sordar kumba 30 tnum iing eiei, ki la shah ktah jur ha kane ka shnong ha ka jingwan iaid lynti ka eriong.
Katba u sordar ka Thangmaw, bah T Lyngdoh u la iathuh ba ka eriong ka wan ar sien ha ka por 7 baje eiei bad kaba ar ka wan ha ka por 9 baje duna eiei janmiet.
Ha kane ka jingwan syllad ka eriong, ki iing ki sem kumba 48 tylli eiei kiba shah ktah, nalor ki sem sniang bad ki jingthung jingtep.
Shillong:Ka jingwan ka eriong ka long ka jingtynjuh ia ka MeECL U chairman-cum-managing director ka Mehalaya Energy Corporation Limited (MeECL) u Sanjay Goyal ula ong ba wat la ka thong ban pyndep ha u bnai Jylliew hynrei, la kumno kumno yn lah ban pyndep ia ka jingmaramot ia ka jingkieng dam ha u bnai Jymmang mynta u snem.
Haba kren sha ki lad pathai khubor mynta ka sngi, u Goyal u la ong ba ka jingkhang ia ki kali heh ban iaid kan long naduh 31 tarik Lber haduh 9 tarik Iaiong U la ong ba namar ba ka dei ka kam kaba hap ban bud ryntih thik pa thik ia ka rukom shna, kam long ban leh kyrkieh hynrei hap ban iaid beit thik.
U la ong ba ka jingneh ka jingkieng kan long kumba 35-40 snem eiei hadien ba la dep maramot.
Ha kajuh ka por, u la ong ba ka jingkhie kynsan ka eriong ha ka miet sngi u Blei, ka la long ka jingtynjuh ia ka ia ka tnad, kaba la wanrah ka jingthut ka jingsam bording sha ki bynta bapher bapher ka jylla.
Haba kren mynta ka sngi, u Goyal u la ong ba ki jaka kiba kham ktah bha ki dei ha East Khasi, Ri-Bhoi, Eastern West Khasi, Jaintia Hills bad kiwei, ha kaba ki don ki Transformer kiba julor hynrei, na ka jingtrei shitom ki nongtrei, la lah ban maramot biang.
U Goyal u la iathuh ba khnang ban ym thut ki kam ki jam jong ki paidbah, ka MeECL ka la pynsted ia ka jingmaramot ia ki jingjulor kloi katba lah watla ka la don ka jingpynlip ding ha ka por ba dang shna.
Hynrei, ha ka jingjia hynnin ka sngi, kam da don than ka jingduh kaba jubor lait noh ka jingshah ktah ha ki lain ba pyniaid ding, bad katto katne ki transformer.
Shillong:Ha ka lympung Shillong Premier League 2023, ba la ialeh hynnin ka sngi ha SSA Stadium Polo, ka Mawlai kaba dei ka lahduh jong ka samoi ialeh ba la dep ka la pynbam ia ka Sawmer SC da 7-2 kol.
Ha kane ka jing ialeh u Donlad Diengdoh u la ioh ban thep hat-trick ha ka minit kaba 22, 24 bad 57 minit, katba u Robert Khongriah u la ioh ban thep ha ka 34 minit, Fairming Suting ha ka 74 minit, Kevin Rym bai 75 minit bad u Dajiedlang Wanshnong 86 minit.
Ka Sawmer pat ka la ioh ban thep ar tylli ki kol lyngba u Diego Khriam ha ka minit kaba 10 bad u Mark Austin Wanswett ha ka 88 minit.
Da katei ka jing jop, ka Mawlai ka la ioh ban ieng ha ka kyrdan kaba hajrong duh da 7 poin, wat lada ka la ioh ban ialeh kham bun tylli ki jinglehkai haba ianujor bad ka Shillong Lajong FC bad ka Rangdajied United FC kiba dang ioh mar 6 poin ha ka miej iakhein poin.
Da ka jingbym peit bha ka Mawlai ha kaba sdang jong ka jinglehkai, u Diego jong ka Sawmer u la ioh bol hapoh ka bok bad da ka jingbym khmih na ka liang pyrshah u la ioh ban thep nyngkong ia ka kol ha kane ka jing iakhun.
Ka kol kaba nyngkong jong u Don lad ka la long da ka jing pyntyngkhuh khlieh hadien ba u la ioh bol na ka kornar bad tang 2 minit, hadien u la lah ban iakhun bad u nong iada ka Sawmer kum juh ruh ia u nongap jong ka, u la ioh ban thep jlang ia ka kol kaba ar jong u.
Ka kol kaba lai jong ka Sawmer ka la long hadien ba ka Sawmer ka dang iapas bol ha ka phang ba shadien, kaba la leit tur sha u nongap jong ka, hynrei haba u Edison Suna uba dei u nongap kol ym shym la ioh bat skhem ia ka bol bad kumne u Robert u la ioh ka lad ban knieh kynthet bad pynrung ia ka kol kaba lai jong ka kynhun.
Ha ka minit kaba 57 u Austin u la ioh ban kynjat tyngeh ia ka bol sha pyrshah u nongap ka Mawlai u Lam bha miki Lamare haba u la ioh ban kyndat noh sharud.
Tang kumne ka Mawlai ka la shim ka lad ban pyrshang sa ma ka lyngba u Donlad uba la ioh ban thep sa ia ka kol kaba lai jong u.
Ka kol kaba san jong ka Mawlai kaba long ha ka minit kaba 74 hadien ba u Robert u la ioh ban pyrshang hynrei ka la shah kyn dat noh da u nongiada jong ka liang pyrshah, hynrei haba ka bol ka dang shad tyllun u Fair ming u la ioh ban kynjat tyngeh da ka jat-diang jong u kaba la rung lyngba u Edison.
Tang katto katne minit pat ka la dei ka pali jong u Kevin ba un ioh thep hadien ba u la ioh knieh ia ka bol na ka liang pyrshah.
Ha shuwa ban kut ka jinglehkai u Dajiedlang u la ialeh ban ioh sa kawei ka kol na bynta ka kynhun, hynrei ha ka jingiakhun bad u Mark Austin u la ioh ban thep ia ka kol kaba ar jong ka kynhun jong u kaba long ha ka minit kaba 88 kaba long da kaba pyntyngkhuh khlieh.
Ka Mawlai kaba khur jingjop ka la ioh ban ieng ha khmatduh jong ka miej iakhein poin, katba ka Sawmer kaba la shah pynliem jur ka la hiar noh shapoh duh ha ka kyrdan kaba phra.
Ka jingiakhun mynta ka sngi kan long hapdeng ka Nangkiew Irat SC pyrshah ia ka Langsning naduh ka por 3 baje janmiet.
Shillong:Ka All India Junior Boys Selection Committee (U-19 Boys) jong ka BCCI ka la jied saw ngut ki nongialehkai cricket jong ka jylla ban iashim bynta ha ka U-19 Boys National Cric ket Academy (NCA) ca mp ka ban sdang naduh ka 26 tarik Iaiong ha duh ka 22 tarik Jym mang 2024 ka ban pyn long ha ki jylla ba bun jong ka ri.
Kitei ki saw ngut kiba lah shah jied ki kyn thup ia u Angkit Ta mang, Pushkar Raj Singh, Kishlay Vishlux bad u Shavian P Blah.
Kitei ki nong ialehkai ki la shah jied halor jong ka jingleh bha jong ki ha ki tournament bapher bapher jong u snem 2023-24 kaba kynthup ia ka Vi noo Mankad Trophy bad ka Cooch Behar Trophy.
U Shavian bad u Angkit kiba dei ki nongkawang bol ki la ioh 26 bad 25 ngut ki wicket na ki hynniew tylli ki jinglehkai ha kitei ki tournament.
Na ka liang kiba tied bol u Pushkar u dei uba la ioh century ha ka semi final, katba u Kishlay u dei uwei uba don sap ha kaba tied bad kaba ka wang bol kumjuh.
Kitei ki saw ngut kin ioh ban iashim bynta ha ki camp bapher bapher, ha kaba u Shavian un ioh ha Mohali (Punjab), Kish lay ha Rajkot (Gujarat), Pushkar’s ha Salem (Tamil Nadu) katba ia u Angkit yn dang pynbeit shuwa ha kano ka camp ba u dei ban don bynta.
Na ka liang jong ka Meghalaya Cricket Association ka ai ka jingkhublei bad ka pynpaw ka jingsngew sarong ia kine ki samla ka jylla ha ka jingshah jied jong ki sha katei ka NCA Camp.
Shillong: Hynnin ka sngi, u slap ula ther jur ha Sohra, ha kaba ka jinghap slap, ka poi sha ka 84.
4mm.
Hynnin ka sngi, ka jinghap slap ha Shillong, ka long 13.
2mm, katba ha Umiam, ka long 7.
8mm.
Ha ki 24 kynta ki ban wan, kan don ka jinghap slap kaba malu malu lane kaba kham jur, ha ka nongbah Shillong bad ki jaka ba marjan jongka, katba sha kiwei pat ki bynta jong ka jylla, kan don ka jinghap slap, ka jinghap phria bad ka jingkhie eriong, ha kaba ka jingstet, kan long hapdeng ka 40 haduh 50 Kilometre ha ka shi kynta.
Shillong: Ki Khynnah ialehkai (Sambo) ka jylla, hapoh ka  Lama jong ka Sambo Association of Meghalaya,Ki lah mih ban wanphai noh sha la iing na Haryana’ hadien ba ki lah ioh ban khur haduh 7tylli ki takma ba kynthup 3tylli ki Takma ksiar Bala khur da u  Amaziah Syiemlieh, Dame Hector Marboh, Samuel  Mukherjee, 3tylli takma Rupa lah ioh khur da i Iaphilabet Rani, Hriday Tamang bad u Mewanshan Kharsyiemiong, kumjuh 1 takma Runong ba la ioh da u Nangkitboklang  Diengdoh, naka lympung 14th National Sambo Championship 2024 kaba la pynhap pyrda noh hynnin ka sngi  ka 31 tarik lber 2024.
Kine ki khynnah ialehkai  SAMBO ki la mih na jylla Haryana hynnin ka miet bad mynta ki dang don ha lynti ban poi Sha nongbah Shillong.
Kumta naka liang ka Synjuk jong ka Sambo Association of Meghalaya lyngba u  Bah Eric Swer u ba dei u General Secretary , u la pynpaw ka jingsngewsarong  kaba khraw  halor ka jinglah ban lehbha ki khynnah ia lehkai ka jylla hakatei ka lympung kaba heh haka  jingialam u Samla Elton swer U badei u Head Coach  ha kajuh kapor uba dei ruh  President ka Association.
Shuhshuh  u la buh ka jing kyntu sha ki khynnah bakin dang trei shitom nangne  shakhmat ‘ khnang ba kin shah jied bad  ioh mihkhmat  sa sha ki kyrdang ki baheh kum ka South Asian game , Asian game  bad kaba kham kongsan eh ban ioh shim bynta haka Olympic kaba baroh ngi ia angnudLah pyntip ruh  ba kine khynnah ia lehkai kin wanpoi sha shillong  lashisngi, kata haka 3 tarik mynta u bnai iaiong 2024.
Shillong:  Ban rakhe ia u mawmer jong ka jingdap 3 snem jong ka seng, Mynta ka sngi ka 1 tarik u Ïaiong 2024, ka Seng Hynniewtrep Integrated  Territorial Organization (HITO) ka la pynlong ia ka jingai jingsumar ei ia ki khynnah Khunswet kina don ha ka God’s Dream Home ha pynthorbah.
Ia kane ka jingai jingsumar mynta ka step la plie da u Pastor C.
Marbañiang ha ka jingiadonalng ki Doktor, ki Nurse, bad ki nongialam jong ka seng HITO.
Haba kren ha kane ka sngi nakaliang u President ranghah ka Seng u Bah Donnok Dkhar u la ong, ba ka jingwan ka Seng ban iadonlang ha kane ka sngi kadei shibynta ban rakhe ia u mawmer jong ka jingdap 3 snem ba la seng ia ka.
Ka seng ka la mut ban rakhe ha ka 3 jong mynta u bnai iaiong hynrei namar ba ka dei kapor long skul bad ka iatyngkhuh bad ka sngi longskul ki khynnah, kumta ka seng ka la iadonlang noh mnyta ka sngi namar kadei ka sngi shuti kaba ki ong ka"Easter Monday " Kum ka dak ban noh synñiang Sha ki khynnah, la bynrap u hah Donbok.
U bah Donbok u la bynrap ruh da kaba ong, ba ka jingpynlong ja kane ka jingai jingsumar ei ia ki khynnah kalong shibynta ban iarap ia ki.
“Nangne shakhmat kum ka seng kan ai ka jingiatreilang  bad ki khynnah kiba long ka rishot ia ka jaitbynriew bad kumjuh ruh bad ki pastor ban kyntiew ia ka jaitbynriew da kaba ianoh kti kamon kti kadiang",  la bynrap u President.
Shillong: Hynnin ka miet, ka don ka jinghap phria, kaba jubor bha sha ki shnong bapher ka thain Riwar Mihngi.
Na ka jingioh lum khubor, ka shnong Mawryngkang, kaba don hajan Wahkdait, ka la mad ia ka jingshah lynshop kaba jur ha u phria, ha kaba la iathuh, ba u phria, uba heh kat ka bol kriket, ula ther jubor bad pynpei lut ia ki tin sop iing jong ki briew ha katei ka shnong.
Ym tang katta, la iathuh ba ki iit kali ruh, ki la bun kiba pait, na katei ka jingther jong u phria, kaba la neh, kumba katto katne minit ha katei ka shnong.
Ym tang katta, ki don ruh ki syiar, kiba ju thiah ha jrong dieng, ki la iap noh, namar ka jingtied lynter jong u phria, uba heh bad uba la neh la bun minit, ha katei ka shnong.
Shillong:Ka Hynniewtrep Integrated Territorial Organisation (HITO), ka la phah da ka jingthoh sha U Deputy Commissioner, East Khasi hills, ha kaba ka sngew pyrshah jur, halor ka jingai jingbit ia U SK Choudhary, uba dei na ka seng MLMDF, halor ka jingthmu jongu ban shong kyrain, kum ka jingpyrshah halor ka jingshah pyniap jong ki arngut ki bar jylla ha Ichamati.
Katei ka seng, ha ka shithi sha U Deputy Commissioner, ka pynsngew halor ka jingialeh jong u khun Khasi, kaba la bteng la 76 snem kynthih, lyngba ka jingwan thombor ki briew kiba nabar, ha ka kamai kajih bad ka ioh ka kot bad nangta ka jing bym burom ruh ia ki lai tylli ki jingiateh soskular, kiba kynthup ia ka Annexed Agreement, ha kaba iasoi ia ka Instrument of Accession bad kaba la mynjur da ka sorkar India bad sa ka National Commission for Schedule Tribes (NCST) kaba la pynmih da ka sorkar India, ha u iaiong 2012, kaba la thoh sha ka tnat kam poh iing ka sorkar India bad ka tribal affairs, ha kaba la mynjur ban pynrung ia ka Annexed Agreement hapoh ka riti synshar jong ka Ri India, hynrei ia katei ruh la kyntait noh da ka sorkar India bad ka sorkar Jylla bad kaba la pynkhein noh ia Article 338A jong ka riti synshar ri.
Ka HITO, ka ong shuh shuh ba ka seng kam pyrshah ia katei ka jingshong kyrain jong ka MLMDF, hynrei ha kajuh ka por, ka HITO, ka dawa, ba lada yn shah ia katei ka seng, ba kan shong kyrain, kumta dei ban shah lang ia ka HITO ruh, ba lum lang ha katei hi kajuh ka sngi, ban pyrshah halor ka jingshah pyniap jong u bah Lurshai Hynniewta, ha kajuh ka sngi, ba yn shah ia ka MLMDF, ba kan shong kyrain ha Shella/Sohra lane ha Shillong, ong ka kyrwoh na U bah Donbok Dkhar, President bad U bah Wanbun N Dkhar, Secretary jong ka seng.
Balei ki bar jylla ki ioh ban shong ban sah junom ha Meghalaya?.
Balei ki bar jylla baroh kiba don ha Meghalaya Kim nud ban leit shong shnong sha Tamil Nadu? Balei ki shynrang bar jylla bym dei ki jaitbynriew Tamil kim nud ban iashongkha bad ki kynthei Tamil?.
Balei ki bar jylla ki leh baheh ha Meghalaya katba ha Tamil Nadu kim nud leh baheh ? Ki ba bun ki dukan ha Tamil Nadu kiba shong dukan ki dei ki shynrang Tamil.
Ki jaitbynriew Tamil para jait ki iada katba ha Meghalaya ki long markhongpong.
Mawlyngod:U President ka HSPDP East Khasi Hills u bah Martle N Mukhim uba dei u MDC, ula takraiñ tyngeh ia ka jingiasaid thma jong ki rangbah ban ai jait sha u shynrang.
Haba kren ha ka jingialang elekshon ia u kyrtong MP ka Regional Democratic Alliance (RDA) u bah Robertjune Kharjahrin ha Mawlyngot mynta ka sngi, u bah Martle uba dei ruh u MLA barim, ula ong ba ka jingai jait ka dei ban leit sha ka kmie kumba la saindur u longshwa manshwa.
Haba maham ba ka jingai jait sha u shynrang kan pynkhynra ia ka riti dustur bad kan wanrah ia ka shongsang ha ka longing longsem, u bah Martle ula ong ba kane ka jingai jait sha u shynrang, ka dei kaba shyrkhei haduh katta katta bad kan pynjot ia ka jaitbynriew bad kan wanrah ia ka sang ka ma.
“Ka jait ka kynja kam dei ban leit sha u Martle, sha u Ardent, sha u Reming, hynrei ka dei ban leit sha ka kynthei", la ong u bah Martle.
U la ong, ba ki don kiba pyrshang ban pynjot ia kane ka riti dustur ban ai jait sha ka kmie ha kaba u President ka seng sain pyrthei ka Voice of the People Party, u la ai jait ia la ki khun sha lade.
Ha kajuh ka por, haba kyntu ia ki paidbah ban jied ia u kyrtong ka RDA ha ka shap ka bom, u bah Martle ula ong ba don kiba batai stad, un leh aiu uta u kyrtong ka seng riewlum marwei, hynrei ki lah klet imat ba u Prof.
GG Swells marwei u iasaid ban wanrah ia ka skulbah North Eastern Hills University- NEHU, ka hospital NEIGRIHMS, bad kiwei.
Ula kyntu ia ki paidbah ban khan ban bishar bha, ym ban leh shongshit kulmar.
La ioh ia ka jingkren na u bah Remington Pyngrope u MLA barim, uba la kyntu ia ki paidbah kim dei ban jied ia u MP da kaba shongshit namar ba sngew jingrwai ne ba don kiba pynshit.
Ka jingaijait sha ki kynthei ka pynlong ia kiwei ki shynrang jaitbynriew bym dei ki hynniewtrep ba kin tur ba kin ioh iashongkha bad ki kynthei khasi bad ban ioh klun ia ka spah ki jaka jong ki khasi.
Ki ba bun ki jaitbynriew bym dei ki khasi ka jingmut jingpyrkhat jong ki ki long mental.
New Delhi:Uno uno u lyngdoh niam u lah ban ai ia ki syrnot ban pynshisha, ia ki nongshong shnong, kat kum ka kyndon aiñ Citizenship Amendment Act 2019, ban pynshisha ia ka niam jong u nong pynrung kyrteng, katkum ki jingtip ba la ioh lum na ka tnad Ministry of Home Affairs.
Kane ka syrnot, ka dei kaba donkam ia baroh ha ryngkat bad ka affidavit bad kiwei pat ki kot donkam ba ki nong pynrung kyrteng ki don kam ban pyndap lyngba ka website jong ka CAA portal, ka daw ba kine ki briew ki kwah ban long ki nong shong shnong jong ka india hap ban batai.
Ha ka 11 tarik Lber, shi sngi hadien ba la dep ban pynbna ia ka tarik ban pynlong ia ka elekshon Loksabha, ka Ministry ka la pynmih paidbah ia ki kyndon ban pyntreikam ia ka citizenship amendment rule 2024, ban ailad ia kane ka ai ba kan treikam pura noh hadien saw snem tam ba la ai jingmynjur.
Ha ka 21 tarik lber ka ministry ka la pyllait ruh ia u helpline number 1032 na bynta ban twad jingmut bad jingiarap haba iadei bad CAA ha kaba ki nong pynrung kyrteng ki lah ban phone khlem jingsiew na kino kino ki bynta jong ka india naduh ka por 8 baje mynstep haduh 8 baje mynmiet.
Nongpoh: Ha ka jingjia aksiden kaba la jia mynta ka janmiet sngi u Blei ha surok Shillong bypass bad kaba hap hapoh u pud u sam ka shnong Umroi Madan, u nongniah lem bad uba shong ha kawei ka Scooty kaba don ia u number ML-05-AB-5721, ki la khlad noh hashen, kata ka dei hadien ba ka Scooty kaba ki shong, ka la leit ban rung sha khrum trok bad ba kitei ki arngut, ki la shah iuh ha ki taiar dien jong ka trok kaba don ia u number ML-11-8622.
Katei ka jingjia ka la jia ha ka por 3:30 baje eiei janmiet, ha kaba la ong ba katei ka Scooty ym tip ba ka dei kaba wan na kano ka jaka, hynrei ka don ha ka liang ban leit sha Umiam, hynrei haba la poi ha katei ka jaka, katei ka Scooty ka la thmu ban knieh iaid shakhmat ia kiwei ki kali, ha kaba katei ka Scooty ka la syllad ruh ia ka Bumper jong kawei ka kali Hyundai Eon bad hadien kata katei ka Scooty ka la rung pat sha ki bynta jong ka Taiar dien ka Trok, kaba la pynlong ruh ia u nongniah bad uba shong ha katei ka Scooty ba kin shah iuh ha katei ka Trok, kaba la pynlong ruh ia ki ba kin khlad noh hashen.
Kitei kiba la khlad noh ki dei kiba la tip kyrteng kum u Khrawbor Pakma, uba dei ruh u nongniah jong katei ka Scooty lem bad u David Sajem, uba shong hadien jong katei ka Scooty.
Tang mar ia tip halor katei ka jingjia, ki Pulit ki la leit mar mar sha katei ka jingjia bad ia ka metiap jong kitei ki arngut la pynkit noh sha Nongpoh Civil Hospital, na ka bynta bna leit ia kaba donkam baroh.
Shillong: Ka samla Twinklely grace Iawrod, kaba dei na ka shnong Kynbah Malai East Khasi Hills District, ka ba hap hapoh  ka  Mawsynram konstitwensi, ka la poi ha ka Grant Final jong ka Indian Talent Fight seoson-3.
Kane ka samla ka dei kaba la don 19 snem karta, bad ha kane ka jingioh rung sha ka Grant Final,ka dei ka sien ka ba nyngkongeh ba katei ka samla ba kan poi haduh kane ka rynsan iakop rwai.
Ia kane ka Grant Final Indian Talent Fight yn sa pynlong ha ka 2 tarik u iaiong 2024,ha Dehradun kaba dei ka sngi baar.
Ka samla Twinklely hadien ba ka la poi haduh katei ka rynsan ka la pynpaw ka jingsngewkmen, namar ba ka hap ban leit iakhun bad kiwei pat ki briew ba nahar ha katei ka Final.
Kala pynpaw ia ka jingaikhublei ia u Symbud Myntri Rangbah ka jylla u bah Prestone Tynsong, ia ka kong Ampareen Lyngdoh, bah Alan Sing Suiñ MLA ka Mawsynram, bah Alvin Sawkmie MDC ka Mawsynram bad ruh ia u bah HM.
Shangpliang, ha kaba ki la ai ka jingkitbok kitbrwiang  bad ban ai mynsiem ban iohrah ia ka nam jop.
Na ka liang ki kmie ki kpa jong katei ka samla Twinklely ki la ong, ba kane ka long kum ka jingphoh sniew ba ka khun jongki kan poi kat haduh kane ka rynsan.
“Ka jingpoi jong ka samla Twinklely ha kane ka rynsan, kadei namar ba ka treishitom, ba haba ka treikam  ka ju rwai ruh artad  bad ruh haryngkat ka jinglam lynti jong ka All Meghalaya Dancer Association (AMDA), ba ka la poi haduh kane ka Grant Final jong ka Indian Talent Fight", la bynrap u KpaYm tang katta hynrei u Kpa jong kane ka samla Twinklely, u la kyntu ia haroh ki samla ka jylla kiba don ka sap ba kin shim ia kane kum ka lad ka lynti jong ka jingialam ka AMDA ban oynpaw  pyrthei ia ka sap ka phong ba ki don.
Kum ban shu kyrtiang dien, ba ka samla Twinklely ka la poi ha kane ka rynsan, da kaba pynlong nyngkong ia ka Phlangwanbroi Talent Show, ba la ioh ban sei ia ka samla Twinklely  beit beit sha ka Semifinal jong ka Indian  Telent Fight bad mynta kane ka samla ka la poi haduh  ka Grand Fianl.
Nongpoh: Ki la don shibun ki longiing kiba don hapoh ka shnong Umsalani bad Umsaliang, ki shnong kiba hap ha Jirang C&RD Block, ki la shah ktah bad shah pynjulor eh na ka jingwan ba kynsan ka ‘erlangthari kaba jur, kaba la wan ryngkat bad u slap, kaba la jia mynta ka sngi u Blei ha ka por 4 baje eiei janmiet.
U Dr.
Pabitra R Hajong, uba dei u Block Development Officer ka Jirang C&RD Block, u la ong tad haduh ka por janmiet, la ioh jingkhien ba ka jingdon jong ki iing kiba la shah pynjulor, ki la don haduh 44 tylli eiei ki longiing, ha kaba ki iing ki sem jong ki, ki la shah rad lut ha katei ka Erlangthari, kaba la wan kynsan kynsan.
La ioh jingtip ruh ba ka surok kaba leit sha ka shnong Umsaliang, ka la shah khangdam syndon na ka jingshah pynkyllon jong kiba bun ki dieng ki siej ha ka ‘erlangthari kaba la wan kynsan kynsan mynta ka sngi.
Shillong: Lashai ka sngi, ka lah ban don ka jinghap slap, kaba malu mala lane kaba kham jur, ha ka nongbah Shillong bad ki shnong ba marjan.
Ha kylleng ka jylla, kan don ka jinghap slap kaba jur, ha ryngkat bad ka  jingkhie eriong, ha kaba ka jingstet jong ka eriong, kan dei kaba hapdeng ka 30 haduh 40 Kilometre ha ka shi kynta, ha kiba bun ki bynta jong ka jylla.
Ka jinghap slap mynta ka sngi, ha Sohra ka long 3.
6mm, katba ha Shillong bad Umiam, kam don satia ka jinghap slap, katba kum ka kaiphod jong ka India Meteorological Department ka sorkar India.
Shillong: Ka Coordination and Welfare Committee jong ka Shella Bholaganj Block bad ki jaka ba marjan, ka la ujor sha U Conrad Kongkal Sangma, myntri rangbah ka Meghalaya, halor ka jingshah pyniap jong ki arngut ki bar jylla, kiba dei ki hindi, kiba kyrteng U Sushant Singh bad U Sujit Dutta ha Ichamati, ha ka 27tarik Lber 2024, ha ka por mynsngi mynshai bad katei ka komiti, ka dawa na u myntri rangbah, ba dei ban kem mardor ia kitei kiba donkti bad ban siew bai lutksan, ia ki longiing kiba iap bad kumjuh ban ai jingiada kaba biang ia ki bar jylla ha Ichamati bad ki jaka ba marjan.
Ha katei ka jing ujor, la iathuh ba ki arngut ki bar jylla, ki la shah pyniap ha ki dkhot jong ka Khasi Students Union (KSU) bad la iathuh ba ka Ichamati, ka dei ka jaka, kaba lait na ki kyndon jong ka CAA, namar ba ka dei ha u pud u sam jong ka Sixth Schedule bad la iathuh ba ha katei ka sngi, ka don ka jingialang paidbah jong ka KSU, ban pyrshah CAA bad kaba la ialam shaduh katei ka jingshah pyniap jong kitei ki arngut.
Katei ka komiti, ka kylli namarkata ba kumno ba la shah ban pynlong ia katei ka jingialang paidbah, haba ka don ka code of conduct jong ka elekshon Lok Sabha bad la kylli shuh, ba ki pulit jong ka jylla, shaei ba ki don ha katei ka por, ba ki wan ki paidbhur ha katei ka jaka ban wan thombor ia ki bar jylla bad pyniap ia uwei u khar Bengali bad uwei u advisasi kiba trei ha ka jaka tih maw ha katei ka jaka.
La kylli shuh “La ka sorkar Meghalaya, ka dei tang ia kawei ka kynhun jaitbynriew lane la ki ritpaid jong katei ka thain, kim dei satia ki nongthep vote ne ki nongshong shnong jong kane ka jylla?".
Katei ka komiti, ka dawa namarkata, ba dei ban kem mardor ia kitei kiba donkti ha katei ka kam pyniap briew bad lada ki pulit, kim lah ban kem ia kitei kiba donkti hapoh shitaiew, ba dei ban aiti noh sha ka NIA lane ka CBI, ba kan tohkit.
La dawa ruh ban buh ia ka ktem jong ki CRP lane kino kino ki pyrton ha Ichamati/Bholaganj, ka dorkhas, ba la phah da U Gopal Dey, President CWC Shella Block bad la ai kopi, ia katei ka dorkhas sha U Narendra Modi, myntri rangbahduh, sha U Amit Shah, myntri kam pohiing bad sha U Phagu Chauhan, U Lat ka Meghalaya.
Shillong 28 LberKa Dorbar Shnong Mawlai Syllaikariah, mynta ka sngi palei, kala dep rai ban ‘boycott’ ne ban ym iashimbynta shuh ha ka elekshon MP-Lok Sabha ka ban sa long shen ha ka 19 tarik Iaiong 2024.
Ha ka jingiakren bad ki lad pathai khubor mynta ka sngi palei ka 28 tarik u lber 2024, u Assistant Rangbah shnong ka shnong Mawlai Syllaikariah u bah A.
Kharkongor u la ong, ba ka jingshimrai kala mih namar ka jingbitar ia ka Sorkar MDA ba kam shym la sngap ia ki jingkyrpad jong ka Shnong ban maramot noh ia ka surok PWD, ki surok shnong bad ki lynti shnong, kiba ka Tnad PHE kala pynjot bad shu ieh lyngkrang hadien ka jingwan tih ban thep pipe um la palat shisnem shiteng.
U la ong ruh, ba khamtam ha kapor lyiur kane ka surok ka ktieh bad dap sa tang da ka um ha baroh ki bynta jong kane ka surok PWD bad ka jingsniew shaba palat na kane ka surok ki ba bun ki nongleit nongwan da ki kali arshaka kila kyllon bad don ruh kiba la mynsaw.
Ka Shnong hi ka dang shu dep ban siang dewbilat ia baroh arliang ka surok bad ka dang shu dep shna pynbha ia baroh ki lynti shnong khang ba ka shnong ka thaw kan ikhuid isuba bad lait na ka jingmih ki niut ki nier nalor ka long ruh kum ka jingpynheh ia ka surok ban pynsuk ia ka jingiaid ka ieng ki kali bad ki paid nongshongshnong, hynrei mynta la dep tieh lut baroh tang ban pynsniew bad watla ka Shnong ka la kyrpad ia kiba dei peit ban maramot noh hynrei kim shem la sngap bad ki shu pynsahteng beit haduh mynta.
U bah C.
Shullai ba dei u Rangbah Shnong ula iathuh “ Ba naduh u snem 2022, ka Tnad PHE kala wan ban tih ia baroh shi lynter ka surok PWD, ki shnong shnong bad ki lynti iaid kjat ha baroh ki kyndong kynshrot ka Shnong ba kan thep ia u pipe um rong blue (JNNURM), hynrei haduh mynta kala shu ieh lyngkrang bad khlem wan maramot shuh".
“Ngi la leit kyrpad la bunsien sha ka Tnad PHE, dep ai jingthoh bun tylli sha ki Engineer bad Chief engineer.
Ngi la dep ujor ruh da ka online sha ka Grievances Cell ka Sorkar, hynrei jar jar ym don ba patiaw bad ym don ba jubab ia kane ka jingkyrpad jong ngi.
Ngi leh ia kine baroh namar ngi la iohi ia ka jingeh u paidbah.
Ngi leh ia kine na ka bynta ka bit ka biang u nongshongshnong bad ka Shnong, hynrei ym don ba pynsngap satia" ula ong.
Kumta ka Shnong da ka jingsngewkhia namar ba kam shem la ioh ia ka jingiarap ka la rai ba ia mynta hi kum ka Shnong bad baroh ki nongshong shning ngi la iarai ba ngin nym ia shimbynta ha kane ka ilekshon MP Lok Sabha.
U bah A.
Kharkongor u la ong shuh shuh, ba lada ka sorkar ka pynlong ia kane ka ilekshon nakaliang ka shnong kan nym khang hynrei ka shnong kam don jingkitkhlieh eiei ruh em bad kan nym ia shimbynta.
“Kumta ka EC ka la rai ba ngin ym ia shim bynta ha kane ka election ka ban wan.
La kyrpad ruh ia ki nong shong shnong ba kin ia trei lang bad ka shnong" ula ong.
New Delhi: Ka  Nirmala Sitharaman, myntri pla pisa jong ka sorkar India, ka iathuh ha ka jingiakren ha kawei ka news channel, ba ka la kyntait ia ka jingtyrwa jong ka seng BJP, ban ialeh elekshon, namar ba kam don pisa, ban pynlut, na bynta katei ka elekshon.
Ka Nirmala, ka iathuh, ba U JP Nadda,  ula ai lad ia ka, ba kan iakhun ia katei ka elekshon na  Andhra Pradesh lane na Tamil Nadu.
“Hadien ba nga la pyrkhat bha, kumba shitaiew ne shiphew sngi, nga la leit ban ai jubab ba ngam lah.
Ngam don ia ka pisa, kaba nga dei ban pynlut na bynta katei ka elekshon.
Nga don ruh ka jingsngew khohnioh, lada ka dei na Andhra Pradesh lane na Tamil Nadu bad hangtei kan mih ka jingkylli, la phi dei na kano ka jaka lane na kano ka niam bad nga sngew ba ngam iahap satia ia kata" ong ka Nirmala, ha ka jingiakren ha ka prokram ka  TIMES NOW Summit 2024.
“Nga sngewkmen, ba ki la pdiang ia ka jingsngew jongnga bad kumta, ngam ialeh elekshon satia" ka la ong.
Haba kylli, ba kumno, kat ka myntri ka tnat pla pisa ka sorkar India,  hynrei, kam don pisa, tang ban ialeh elekshon bad ka la jubab bad ka pisa lane jong ka  Consolidated Fund of India, kam dei satia ka pisa jong ka shimet.
Ka ong “Ka tulop jongnga, ka jingioh kamai jongnga bad ka jingpynlum pynlang jongnga, ka dei ka bhah ka jongnga bad kam dei satia jong ka  Consolidated Fund of India".
Ka khubor, kaba dang shu ioh, ka iathuh ba u heh duh jong ka tnat shipai jong ki ehrang Hamas, ka Al-Nasser Salah al-Din Brigades, kaba dei ka shna shipai jong ki  Hamas, U “Raafat Abu Hilal" Abu al-Abd, ula shah siat iap, mynta ka sngi, ha ka jingther jong ki shipai Israel, ha kawei ka iing, kaba u dang riehtngen ialade ha  Rafah, Gaza.
La pynthikna, ia katei ka jingjia, da uwei na ki nongthoh khubor, na Ri Arab, uba buddien ia katei ka jinghiar thma ka Israel ha Gaza.
Kill them all come back victorious.
Tel Aviv:Ka jingiap briew, ha ka thma jong ka Israel bad ki Hamas, ka la poi mynta sha ka 3hajar ngut bad ka Israel, mynta ka sngi, ka la phah mesej sha ki riew paidbah, kiba don ha Gaza, ba kin phet noh mar mar sha Egypt, namar ba ki shipai jong ka Israel, kin khyrwit naphang ia ki ktem jong ki Hamas, kiba don ha Gaza bad ka mesej, ka kren shai, da kaba ong “Phim phet, da phi iap ruh dep".
Ki shipai jong ka Israel, ki la pynieng ia ki tup jongki, ki tiar ialeh bad sa ki phew hajar ki shipai, kiba la pynkhreh, ba kin ther naphang ia ki ehrang Hamas, ha ka thma ha ryngkew.
La iathuh ba ki shipai jong ka Israel, ki la buhrieh ruh, ia bun bah ki bom, ha k lynti iaid jong ka Gaza Strip, na ka bynta ban khang lynti ia ka jingiaid ka bam, ka um bad ka ding ilektrik, sha katei ka thain.
U Richard Hecht, u nongaiktien jong ki shipai Israel, u kren shai mynta ka sngi, ba ki riew paidbah, ki dei ban iaid lyngba ka khappud jong ka Rafah bad ba kin leit sha Egypt, hynrei kham hadien, ki shipai, ki pyntip, ba ki la khang mynta, ia ka lynti iaid bad mynta, ym don shuh mano mano ba lah ban rung ne ban mih, na Gaza.
Mynta, ki shipai jong ka Israel, ki don haduh 3lak ngut ha u pud jong ka Gaza bad kitei ki dang ap, ia ka hukum, ba kin leit hiar thma ha ryngkew, pyrshah ia ki ehrang Hamas.
Halor ka jingthmu jong ki Hamas, ban pyniap ia ki 150ngut kiba ki la ioh rahbor ia ki, ka Israel, ka pynphai ktien, da kaba byrthen, ba kan ther kput ia ki bynta jong ka Gaza Strip, da ki 600 tyllun ki liengsuin iapom jongka bad sa ki 300 tylli ki mashin ther bom.
Ki shipai jong ka Israel, ki la teh lakam, ia baroh ki jaka khappud jongka bad ki la lap ruh ia 1,500 tylli ki met iap jong ki ehrang Hamas, kiba don ha ki bynta jong katei ka ri.
Ka jingiap, ka la poi mynta sha ka 3hajar ngut ha Israel bad ha Gaza, naduh ka jingleit hiar thma ki ehrang Hamas, ha ki bynta ba shathie jong ka Israel, ha ka sngi saitjain ba ladep.
Shillong:Ka Federation of All School Teachers Of Meghalaya(FASTOM), ka Federation jong ki nonghikai skul adhoc ka la pynlong ia ka General Meeting lane ka jingialang paitbah ha ka 07tarik Risaw 2023 ha Madan New Nongstoin.
Ia ka jingialang la pyniaid da u Vice President ka Federation, u bah Sanborn Jungai bad ha kane ka jingialang la wan ban shim bynta, da kumba 5 hajar tam ki nonghikai skul Adhoc kata naduh LP skul haduh Higher Secondary School.
Ha kane ka sngi la ioh ban pynskhem ia ki nongkitkam ba pura jong ka FASTOM Central Body kata na ka bynta ka snem trei kam 2023- 2026.
Ki nongkitkam ba la pynskhem ki dei, U bah Diningroy Marwein, President, Bah Sainbor John Lyngdoh General Secretary, nalor kiwei pat.
Ha ka jingialang, la shim da ka sur jong u paitbah, ban ai por ia ka Sorkar ban pynurlong noh ia ki jingdawa jong ka Federation kata ban kyntiew deficit noh ia baroh ki Adhoc skul naduh LP haduh Hr.
Secodary Skul kata haduh bad la buh por, ban pynurlong, ha ka 30tarik Iaiong 2024.
Ka Federation ka la rai skhem ba lada ka sorkar kan iai leh mynthi haduh ka tei ka tarik, kan sa mih biang sha surok ban pynlong da ki jingiakhih ba kham tyngeh.
Shillong:Ka FKJGP Riwar Mihngi ka la pynkynmaw biang ïa ka NHIDCL ban sdang noh ïa ka kam mara mot ïa ka surok jot ha ka thaiñ Pynursla jong ka NH-40.
Ka seng ka la pynkynmaw ba ha ka jingïalang kaba long ha ka 26 tarik Naitung 2023, ha ka jingkhot ka SDO (C) Pynursla, ki nongmihkhmat na ka NHIDCL ki la kular ban sdang noh ïa ka jingmaramot ïa ka surok kaba la sniew palat tang shu kham rang ka bneng.
Mynta ka la ïaid sha ka lai bnai eiei hynrei khlem pat leh eiei bad ka surok ka la nang jot nang pra haduh ba ka la buh jingeh ïa ki paidbah ha ka leit ka wan.
Ka seng ka la ai jingthoh ha u Executive Director (P) ka NHIDCL Shillong ba ka kompeni ka dei ban bat ïa ka jingkular ha ka jingïalang ba la dep, bad ka la phah lang ruh ïa ka jingthoh jong ka jingïalang kaba la ïoh kopi na ka SDO Pynursla.
U President u Bah Evanfield Khonglam bad u Secretary Bah Eleazer Diengdoh ki la ong ba dei ban siang noh da ka rong ha ki jaka ba shu lape da ki maw bad khyndew ïa katei ka surok khnang ban pynsuk ïa ka leit ka wan.
Lah ban kdew ba ka KSU South Central circle ka la pynlong ïa ka jingïakhih ha ka 1 tarik Nailar 2023 ban pyrshah jur ïa ka jingsniew ka surokbah NH-40 khnang ba ka kompeni NHIDCL bad ka sorkar jylla kin shim khia ban maramot noh mardor ïa katei ka surok.
Shillong:Ka bor District ka East Khasi Hills, ka la kyntu ïa baroh ki Durga Puja Committee (DPC) ba kin aiti ïa ka thup kyrteng jong baroh ki nongbylla nabar Jylla kiba wan ban shna bad pyn itynnad (decoration) ïa ki pandal hapoh ka District.
Ka bor District ka la bthah ba dei ban aiti ruh ïa ki Voter ID lem bad ki Aadhaar Card jong kine ki briew.
Ïa kane ka rai la shim ha ka jingïalang kaba long hapdeng ki dkhot ka Central Puja Committee (CPC) bad ka Deputy Commissioner ka East Khasi Hills RM Kurbah.
La pynshai ba kane ka jingaiti ïa ki kyrteng kam treikam satia ïa ki nongbylla ba dei na Jylla ne ki nongïalam niam.
Katkum ka khubor ba la pyllait da u General Secretary ka CPC u JL Das la ong, “Ïa ki Nongkitkam bad ki Dkhot bala rangbah jong ki DPC yn shah ban synran ha ka jingïaid kjat ban leit bret Blei na State Central Library haduh Chief Secretary Point.
Baroh ki DPC ki dei ban bud ïa kane ka jingbthah bad pynshai ïa la ki dkhot halor kine ki jingpyrkhing".
Ula ban jur ruh ba baroh ki DPC ki dei ban bthah ïa ki dkhot ba kin long adkar bad pyni akor ha ka por ba ïaid leit bret blei ka ban long la 24 tarik Risaw.
Halor kane ka jingkyrpad jong ka kynhun ka CPC, ka Deputy Commissioner ka la kular ba kan sa pynmih ïa kawei pat ka hukum ka ban shah ïa ki DPC ki Nepali ba kin pynlong ïa ka Phoolpati Yatra ha ka 21 tarik Risaw bad ka Hama Kalratri Puja ka shiteng miet jong ka 22 tarik Risaw.
Ha kane ka jingïalang, ka Deputy Commissioner ka la ban jur ruh ba yn ym shah satia ïa ki nongleit puja ne ki puja committee ba kin pynngam blei lane buh ïa ki blei ha ki wah hapoh ka Greater Shillong.
La ong ba ka jingpynkheiñ ïa kane ka kyndon kan khring ïa ka jingpynsajia na ki bor District.
Shillong:Ka nongbah Shillong bad ka jylla Meghalaya kam dei shuh kaba lait na ki kam runar bad ki kam pyniap briew.
Katkum ka rekod na ka tnad pulit, ki don 72 tylli ki kam pyniap ha u snem 2022 ha kawei ka jylla katba kiba pyrshang ban pyniap ne shim ia la ka jingim, ki don 46 tylli.
Ha kane ka jylla ka don ruh kawei ka jingshah pyniap na ka jingdawa bai shong kurim ne Dowry ha utei u snem bad 4 tylli ki jingjia ba bret khunlung.
Kaba kham shyrkhei shuh shuh, ka long ba ki don haduh 139 tylli ki kam rahbor ha katei ka snem, katkum ka rekod na ka tnad pulit kaba la pynmih ha ka website bad ar tylli ki jingjia ba die ne pyniaid iew ia ki briew.
Ka la don ruh 75 tylli ki jingjia ba bat tnga jubor bad kumba 20 tylli kiba thmu ban bat jubor ha utei u snem ha kylleng ka jylla.
Ka kam tuh ka don haduh 925 tylli ki jingjia kiba la rejister ha ka tnad pulit.
Ki kam thok kam shukor ki don haduh 363 tylli ha utei u snem.
Napdeng baroh ki district, kaba bun tam ki kam runar, ka dei ha East Khasi Hills kaba sakhi haduh 1217 tylli ki kam runar bud sa ka West Garo Hills kaba don haduh 498 tylli, bud ka Ri Bhoi 374 tylli ha u snem 2022.
Baroh ki jingjia kam runar ha u snem 2022, kila kot sha ka 1914 tylli bad ka dei ka jingjia kaba jubor ha ka jylla kaba rit kum ka Meghalaya.
Tangba katkum ka rekod, ki kam runar ki kham jubor ha u snem 2021 kaba la kot haduh 2672 tylli ki jingjia.
Kane ka jingkhein, ka pyni ba ka jylla Meghalaya ka la jubor bha ha ki kam beain, ki kam runar bad kam duna shuh ban ianujor bad kiwei ki jylla.
Tel Aviv: “Ngim shym la sdang ma ngi, ia ka thma, tangba ngin pynkut pat mangi" ong U Benjamin Netanyahu, myntri rangbahduh ka Israel, haba kren, halor ka thma jong ka Israel pyrshah ia ki Hamas.
“Ngim shym la kwah ia kane ka thma, ba kan jia.
Hynrei, la pynbor iangi, ban ialeh thma, namar ba kane ka dei ka jingleh niewbein, kaba la palat liam ia ki briew jongngi.
Kumta, wat la ka Israel, kam shym la kwah ia ka thma, tangba ka dei ia ka Israel, ba kan pynkut ruh ia kane ka thma" ong U Netanyahu.
U Netanyahu, ula ong shuh shuh “Ki Hamas, ki la leh bakla palat bad katei kan dei ka jingjia, ka ban sah dak shi junom, da kaba ki hiar thma ia ka Israel bad kane kan dei ka jingjia, ka ba ngin siew, da ka dor kaba rem than bad ka ban sah kynmaw, da kito kiba ialeh pyrshah ia ka Israel, nangne shakhmat".
U myntri rangbahduh ka Israel, u ong ba ka jingpyniap bein ia ki briew, ha ki iing jongki, ka jingrahbor ia ki kynthei khynnah, ka jingleh kput ia ki riew lui lui bad kaba thang im ia bun bah ki riew paidbah, ki dei ki kam jaboh, ba la leh da ki ehrang Hamas, ong U Benjamin.
Nongpoh:Ka ophis u Superintendent of Police, Ri Bhoi, ka la ai ka jingkhublei kaba kyrpang eh ia u Bah Alan S.
Marbaniang, Pulit ka Ri Bhoi DEF, uba la lah ban khur ia ka Takma Ksiar ha ka jing ialehkai Arm Wrestling ha lympung ialehkai hapdeng ki Pulit bad kaba la tip kum ka 72nd All India Police Wrestling Cluster.
Ia katei ka lympung ialehkai ki Pulit, la pynlong ha Madhuban, Karnal jong ka jylla Haryana, hynrei ka la long pat ka jingsarong ym tang ia ki Pulit ka Ri Bhoi, hynrei ia ki Pulit ka jylla hi baroh kawei, ba u Alan S.
Marbaniang, u la lah ban khur ia ka Takma Ksiar ha ka Arm Wrestling bad kaba la wan iashim bynta lut da baroh ki Pulit hapoh ka ri India.
Ki Pulit Ri Bhoi, ki ai ka jingkyrkhu kyrdoh ia utei u samla, ba un nangkiew shuh shuh, katba nangmih ki sngi ki por ha katei ka kam ialehkai Arm Wrestling.
New York: Ka United States, ka maham tyngeh ia ka Iran, ba kam dei ban lushia, ha kane ka jingiakynad hapdeng ka Israeal bad ki Hamas bad u heh duh jong ka tnat shipai jong ka US, ula kren shai, ba um kwah satia, ban nang pynheh, ia kane ka jingiakynad.
Katei ka dei ka khubor, kaba la ai, hadien ba ki Hezbollah, ki la ther namding sha ki bynta, ba shatei jong ka Israel.
U General Charles Q Brown, uba dei u heh duh ki shipai, ula kren shai, da kaba ong “Husiar, wat lushia satia" bad katei ka dei ka jingkren jongu, kaba shai bha, ia ka Iran, ba kam dei ban tuklar, ia katei ka thma.
Ka Israel, ha ka Lah Sngi U Blei, ka la khyrwit ia ki ehrang Hezbollah, kiba don shatei jong katei ka Ri, ha kaba ki la don lai ngut kiba iap, ha katei ka jingther bom jong ka Israel.
Tel Aviv: Ka jingiap ha Gaza, na ka jinghiar thma jong ka Israel, ka la poi sha ka 680ngut bad ki don sa 3,700ngut, kiba mynsaw, na ka jinghiar thma kaba tyngeh jong ka Israel, sha katei ka thain, ha kine ki lai sngi ba ladep.
Ha kawei pat ka liang, la iathuh, ba ki don 900ngut kiba la shah pyniap ha Israel, ha kaba ki ehrang Hamas, ki la pyniap kput, ia ki kynthei, khynnah ruh, khlem jingsalia.
U Netanyahu, myntri rangbahduh ka Israel, ula ia nujor ia ki Hamas bad ki ehrang ISIS “Ki Hamas, ki dei ki ISIS bad kumta ki jaitbynriew bapher, ki iatylli, ban pynduhjait ia ki ehrang ISIS bad ki bor shipai jong ki ri, ka pyrthei, ki dei ban kyrshan ia ka Israel, ban pynduhjait ia ki Hamas" ong U Netanyahu.
Ka taiew ba nyngkong jong u December ka la wan bad ha kawei ka sngi kaba dei ka sngi palei, ki nongtrei ha ryngkat bad u manager (Peter) ki la ia bamja sngi lang haba dei sngi namar ba khriat.
Katba ki dang ia bam la mih shibun ki khana pyn pyngngad jabieng bad hateng hateng ka jingiarkhie.
Haba la bang ka khana uwei napdeng jong ki uba la kham rangbah u la ong kumne.
“Kane ka dukan ka iaid bha bad la jan baroh ki customer ki iaroh namar ba lah ban ioh lut ki tiar ki tar nangne.
U malik u iohnong bha haba shu peit sa ba ma ngi ruh ngi trei hok bad ngim ju pep tyngkhat eh ha ka pang ka shitom ne ki jingjia ba sngewsih“Hoid kein" la mynjur sa uwei uba kham samla“Jin lada u malik u ai Christmas gift noh teng teng katno ka jingkmen ia ngi" ong sa uwei pat bad u peit artat ia u Peter kum ban ong u sngew kumno.
“Kata ka shong ha u malik kein lada u sngew don mynsiem te ka bha palat ba ngin ioh thied cake ne thied doh shi kilo tang ban ia kmen shi iing" ong sa uwei pat uba la kham trei slem“Ap kan sa poi hi ka por ba u malik un sa pyrkhat" ong uba kren nyngkong“Lada i ai tang mar Rs.
500 tyngka ruh ngi la kmen palat" ban biang uba kham rangbah“I manager i shu sngap balei" kren kai uba kham samla“To … to kan sa kylla hi hadien" ong u Peter.
Haba la dap 2 baje ki la sdang ban kynrup biang la ka kam ka kam.
Ka por mih trei ka la kham kloi namar ba ka dei ka aiom tlang.
Kata ka sngi ka la khylliap noh bad baroh ki para nongtrei ki shu khmih lynti aiu u Peter u pyrkhat na ka bynta jong ki khamtam ba ki la pynsngew ha uHa kata ka miet u Peter u pyrkhat u bah Bok un sngew kumno lada u iathuh ia kaei kaba ki nongtrei ki iakren bad pynsngew ha u.
U la ong ha la ka mynsiem long katba long un iatuhuh beit ban lait na ka jingshah kynnoh bym don mynsiem sngewlem ba la heh tulop ia la jong.
“kpa shubuh mynta phi la kyrshan ram ia u Peter ban thied kali.
Phi pyrkhat kumno ia kiwei pat ki nongtrei kiba iatrei lang bad u?" buh jingkylli ka menkmie.
“Sngew kyndit kata ka jingkylli jong phi kmie" ong u menkpa.
“Ngan hap pyrkhat phi ia ki ruh tang kum ka dak" ong u menkpa“Da kano ka dak?" twad jingmut ka menkmie“Yn sa lap hi ka lad" ong u menkpa“Tangba phi hap leh ho kpa" kyntu ka menkmie.
“Kaei kaba phi sngewdei ngan leh beit menkmie" ong u menkpa bad ka wiat rymmuin“Ka dei kaba phi ong kmie namar lada ki tip ba nga kyrshan ram ia u Peter, lehse kin don ka jingsngew ba nga leh shiliang.
Sa kawei ruh u briew uba bha kum u Peter un iathuh beit ia ki lada ki buh jingkylli" pynpaw u menkpa“Haba leh bha leh ia baroh ym dei ban leh shiliang" pashat jingmut ka menkmie“Phi kren ha sohpdung, menkmie" ong u menkpa.
“To sa peit bad sa shu ap kaei kaba ngan leh wat lada long tang kaba rit eh ruh“ ong u kpa bad u rung noh sha kamra thiah“Haba ong tang ka dak lah sngewthuh hi kein" ong ka menkmieUto u soh apple u don halor miej bam kpa ioh phi klet bam" ong ka menkmie“Sngewbha wanrah shane seh" ong u kpa na kamra thiah“To ap ngan leit shim" ong ka lok“Une u dei u soh uba nga bang tam eh wat lada u remdor makna ruh ngan thied beit" ong u menkpa ha la ka menkmie.
“Ym dei tang ba bang hynrei u iarap bha ia ka met ruh phi kpa" batai ka lok“Phi ruh bam noh tang une kein ba u long kumta te" biria u menkpa“To phi wat nang than" pynphai ktien ka menkmie“La dei ka por thiah sa ban dap 11:30" ong u menkpa“Hooid, kein la dei ka por" ong ka menkmieKa miet ha kiba la san bad noh rta ka dei ka por thiah hynrei ia ki khynnah dang khie dang san ka dei ka por ba ki jngi ha ka pyrthei baiar bad hateng hateng i kumba la klet noh sa ka por thiah.
Ka pateng kaba la iapher bak-ly-bak bad ba ka jingtam sneng ka khie rasong.
Ha ka jingkynoi jong ki sla jingtip bapher bapher na ka mobile phun la iohi shisha ba ka la lah ban khate noh ia ka por thiah jong kiba bun.
Imat la tyllep lut kane ka bor kynsha kaba ym don shuh ka jingkhein por ia ka por ban pynshongthait ia la ka met.
Ka shkor ki khmat bad ki kti ka bunkam pynban ban pynhun ia ka jingkwah ka dohnud jong ki.
Tel Aviv: Hynnin ka sng, ki shipai Israel, ki la lap ia palat 100 tylli ki met iap, ha kawei ka jaka ri jingri bad la antad, ba ia kitei ki met iap, la pyniap dusmon, da ki ehrang Hamas, haba ki leit rung sha Israel, ha ka step jong ka Sngi Saitjain ba ladep.
Ha Gaza, pat, da ki phew phew hajar, ki la phet krad na la ki iing ki sem jongki, na ka jinghiar thma kaba jubor bha jong ka Israel, ha kaba la ther naphang ia ki iing kiba heh bad kiba bun mala, da ki shipai jong ka Israel.
Ki ehrang Hamas, ki la pynbna, ba kin pyniap naphang ia ki shipai, jong ka Israel, kiba, ki la ioh kem, lada ka Israel, ka dang bteng ban hiar thma sha Gaza.
Ka jingiap, ka la poi mynta sha ka 1,600ngut ha baroh arliang, hadien ka jingiakhun kaba lai sngi kynthih bad la iathuh, ba ki don bun bah ki met iap, kiba dang lap, na shibun ki jaka, ba la pyniap dusmon, da ki ehrang Hamas, sha ki bynta ba shathie jong ka Israel.
Tel Aviv: Ka Israel, mynta ka sngi, ka kren shai, ba kan khang syndon sbak, ia ka jingshalan ia ka bam ka dih bad kumjuh ia ka umphniang sha Gaza.
Ka Gaza, ka don mynta, ha ka jingshong dum, hadien ba la ot noh ia ka ding ilektrik, kaba leit sha katei ka thain, naduh ka Sngi Saitjain ba ladep.
Mynta ka Israel, ka la pynmih, sa ka hukum, kaba tyngeh bad kata ka long, ba kan nym ai ding, yn nym ai jingbam shuh, yn nym don umphniang kali shuh, sha katei ka thain.
U Yoav Gallant, myntri iada ri jong ka Israel, ula kren shai mynta ka sngi, da kaba ong “Nga la hukum, ban khang syndn sbak ia ka ding ilektrik, ia ka bam bad ka umphniang kali ruh.
Ngi ialeh thma pyrshah, ia ki briew, ba long kum ki mrad bad ngi leh ruh kumta hi".
Ka Israel bad ka Egypt, ki la khang lynti, ha ki bun bun rukom, ha ka leit ka wan sha Gaza, naduh ba ki Hamas, ki la shimti ia ka jingsynshar ia katei ka thain, na ki Palestine ha u snem 2007.
kadei ban leh kumta khnang ban sngewthuh.
Shillong:Ka surok National Highway kaba pynïasoh ïa ka Tura bad ka Dalu, kala ngam pura hapoh ka thaiñ Jenggitchakgre, mynta ka step sngi Nyngkong, kaba pyndkut syndon ïa ka leit ka wan ki kali.
Kat kum ki heh Sorkar, kane ka jingngam ka dei namar ka jingshah kthong ka khyndew namar ka jingpom dieng.
Ki briew kila pom lut ïa ki dieng kiba ju bat ïa ka khyndew ha kane ka surok, khnang ba kin ïoh pyndonkam ha kaban rep syrti.
Kane ka la wanrah ïa ka jingsynjor ka khyndew khamtam ka jingïoh khlong ka um ïa ka khyndew na ka por sha ka por.
Ki heh Sorkar, ki la pyntip ba kim lah satia ban khang ïa ka jingpynngat ïa ki dieng namar kane ka jaka ka dei jong ki Nokma kiba la sam hapdeng ki nongshong shnong ba kin ïarep syrti.
Kane ka surok Highway kaba sdang na Jenggitchakgre ter ter haduh Kherapara ka dei kaba la ithuh kum ka surok ba lah ban ngam namar ka jingshong synjor lut ka khyndew ba jur ka jingïapom dieng.
Shillong:Ki 27 ngut ki nong Meghalaya kiba sahkut ha Ri Israel, namar ka thma bad ka Palestine, ki la poi suk mynta sha Ri Egypt.
Ïa kane ka jing tip la pyntip da u Myntri Rangbah ka Jylla Conrad K Sangma ha ki rynsan social media jong u.
Myntri Rangbah ka Jylla ula thoh, “Kat kum ka jingtip ba khatduh bad lyngba ka jingtrei ba khlem shongthait ka Ministry of External Affairs (MEA) bad ka Indian Mission, ki 27 ngut ki nongshong shnong na Meghalaya, kiba sah kut ha ka jaka ïakynad ka Israel bad Palestine, kila jam suk sha shiliang u pud ka Ri Egypt," ong ka khubor.
Kine ki 27 ngut ki dei kiba leit pilgrim sha kane ka Ri ba khuid (Holy land) bad ki kynthup ruh ïa u MP ka Rajya Sabha ka Jylla Dr WR Kharlukhi bad ki bahaïing jong u.
Hashuwa kane, u Myntri Rangbah ula pyntip ha ka sngi Saitjaiñ ba 27 ngut ki nongshong shnong ka Jylla, kiba la leit pilgrim sha Jerusalem, kila sahkut ha Bethlehem namar ka jingkhie ka thma hapdeng ka Israel bad ka Palestine.
Ula pyntip ba ula ïakren bad ka Ministry of External Affairs ban pynthikna ïa ka jingwan phai suk jong kine ki nongshong shnong ka Jylla.
Katkum ka khubor, ïa kine ki nong Meghalaya la leit shaw bad leit on da ka India Mission sha Egypt hynne ka sngi U Blei.
Palat 500 ngut ki briew kila ïap ha baroh arliang- ha Israel bad Palestine na ka jingïaleh thma kaba la sdang da ka jinghiar thma jong ki kynhun lehnoh Hamas ka Palestine ha ka step sngi Saitjaiñ.
U Myntri Rangbahduh ka Israel Netanyahu ula ong ba ka Ri kan jam ha ka lynti jong ka thma kaba shimpor bad kaba eh bha pyrshah ïa ki Hamas.
Ula bynrap, “Ngin wanrah biang ïa ka jingshngaiñ jong ki nongshong shnong ka Israel bad ngin jop ïa kane ka thma.
".
Ka phlim Jawan, ka la khluit bha, ka jingkamai jongka, haduh ha kine ki sngi bad ia katei ka phlim, la pynmih lang da ka  Gauri Khan, kaba dei ka kurim jong U Shah Rukh Khan.
Ha kaba kum kane ka por, ka mih pyrthei biang ka interbiw, kaba rim jong ka Gauri Khan, ha kaba ka da kwah eh, ba ka phlim jong U Shah Rukh Khan, kan dei kaba phlop lane ka bym iaid iew satia bad ka daw, ka long, ba ka Gauri, ka bynnud palat ia U King Khan, ba un leit poi ha sor Mumbai.
Haba kylli, la ka Gauri, ka la long shisha, kum u diengbah, uba pynkhlain bor ia U Shah Rukh, hynrei, ka Gauri, ka a ong “Em, kam dei satia kumta" bad ka ong biang “Ngam da sngewkhuid mynsiem satia, ba U Shah Rukh Khan, un wan shong wan sah sha Bombay.
Kam ju rung satia ruh, ka jingmut hanga, ba U Shah Rukh Khan, u dei u khlur ak phlim bad nga sngew kyndit tang shu poi hangne, ia ka jinglong jingman ka jaka, ka shnong ka thaw, ka kam ak phlim bad sa shibun kiei kiei ruh.
Ka da dei shisha, ka por kaba eh than bad ngam ju kwah hi ruh, ba ki phlim jongu, kin iaid iew bad nga kwah bha, ba lada ki phlim jongu, kim iaid iew, kumta, ngin leit phai biang sha Delhi.
Phi tip hi, ngi ia poikha, dang ha ka rta kaba dang khynnah bha, dang 21 snem, kumta ki phlim bad ki jinglong jingman jong ka imlang sahlang, ki dei kiba thymmai palat ha ngi bad hanga, nga sngew ba kiei kiei kim dei kiba biang, hynrei, ki dei kiba sahdien bad ki bym don ba ibang satia".
“Ki don bun bah ki khep, ba ki phlim jongu, ki iaid iew bha, hynrei nga te ialade, ngam ju tip satia ia kita kiei kiei ruh.
Ka Deewana, ka dei kaba iaid iew bad nangta ka Dilwale, hynrei nga te ialade, ngam pat ju bna satia, ba ula dei u khlur ak phlim ba pawnam".
Ka Gauri, ka iathuh shuh shuh, ba U Shah Rukh, u don ia ka jingkut jingmut, kaba khlain bha, ha ka jingim jongu, naduh ba u dang khynnah.
“Ha skul, ha kolej, u ju wan beit shakhmat, lada ka dei ha ka phutbol, ka hockey, ka jingialehkai bad ia kaei kaba u ktah, ka shu dei kaba bha tam suda bad ia nga lei, kat kaei kaba u ktah, ka dei kaba da ka ksiar suda bad nga sngew thikna ruh, ba ka dei na ka jingshalak jongnga, ba nga la jied da u briew, uba biang tam bad nga sngew donbok shibun, ba nga ioh ia u" ong ka Gauri bad ka wiat sammuin halade.
Shillong: Saw ngut ki dkhot kawei ka longïing, ki la ïap hashen na ka jingshah taplup ha ka khyndew kaba twa bad tap ïa ka Ïing jong ki ha West Jaiñtia Hills District.
Kane ka jingjia ka la jia mynhynnin ka step ha ka shnong Pynthor Langteiñ.
Kine kiba shah taplup ki dei u Kpa, ka Kmie bad arngut ki Khun.
Ki Pulit ki pyntip ba ka jingther u slap ba khlem sangeh ha ka thaiñ kala pynshong synjor ïa kane ka khyndew kaba twa.
Ïa ka metïap jong kine ki briew la ïoh ban sei bad la pynkit noh sha Hospital ban pyndep ïa kaba donkam.
Ka Sorkar Jylla ka la bthah ïa u Deputy Commissioner ka West Jaiñtia Hills District ba un ai jingïarap pisa (exgratia) ba kot T.
16 lak sha ki bahaïing jong ki shi-ïing shisem kiba ïap na ka jingtwa khyndew ha Pynthor Langteiñ.
Katkum ka kyrwoh na DIPR, la ïathuh ba la bthah ïa u DC ka WJH ba un pyllait noh ïa ka song jingïarap pisa ba T.
4 lak shi khlieh sha ki bahaïing jong kine ki 4 ngut ba ïap.
Saw ngut ki dkhot jong kawei ka Longïing, kaba kynthup ïa u Kpa, ka Kmie bad arngut ki Khun, kila shah tep im ha ka khyndew kaba twa bad taplup ïa ka Ïing ka sem jong ki hynne ka step phyrngap ha Pynthor, Langteiñ, kaba hab hapoh ka Thadlaskeiñ Block.
Kine ki shi-ïing ki dei kiba la tip kyrteng u Bah Diangki Phawa ba 31 snem, ka kurim Kong Pynjanai Ryngkhlem ba 25 snem bad ki arngut ki Khun u heprit Edify Ryngkhlem ba 6 snem bad i heprit Wiladaroi Ryngkhlem ba 3 snem ka rta.
Lah bthah ruh ïa u Block Development Officer (BDO) ka Thadlaskeiñ C&RD Block ba un ai ïa kino kino ki jingïarap kiba donkam kyrkieh.
Kabul: Kiba iap, na ka jingkhie jumai ha Afghanistan, ki la poi mynta, sha ka 2,445, ha kaba ka dei ka jingiap, kaba jubor tam ha katei ka Ri.
Utei u jumai, u dei uba don ia ka thymmei jongu, kaba jngai, kumba 35 Kilometre shatei sepngi jong ka Herat bad uba khlain bor, da 6.
3 magnitued, ong ka US Geological Survey (USGS) bad une u jumai, u dei uba pyniap ia bun bah ki briew, ha ki snem, ba mynshwa, ba kynthup ia ka Turkey bad ka Syria, ha kaba la antad, ba ki la don kumba 50 hajar ngut kiba iap ha kitei ki ar tylli ki Ri, ha U Rymphang ba ladep.
U Janan Sayeeq, u nongaiktien jong ka sorkar Afghanistan, u iathuh, ba ka jingiap, ka la poi sha ka  2,445 ngut bad kham hadien, u pynshai, ba kiba mynsaw, ki don 2,000 ngut, wat la kham mynshwa, u iathuh, ba ki don 9,240 bad u iathuh, ba ki iing, kiba la julor thiaw, ki don 1,320ngut.
Ka jingiap, ka la jubor bha, ha kaba ka kiew sha ka 2,445ngut, na kaba la ioh jingkhein, tang 500ngut ha ka Sngi U Blei ba ladep.
Tel Aviv: Ka jingleit hiar thma jong ki ehrang Hamas, ha Israel, ha ka step jong ka Sngi Saitjain, ka la pyniap ia 700ngut ki riew paidbah ha Israel bad 44 ngut ki shipai, kat haduh ka jingioh jingkhein, kaba mynta ka sngi.
Baroh, kiba iap, ki la poi mynta, sha ka 1,100ngut ha Israel bad ha Gaza Strip, ong ka khubor.
Ha Gaza, la iathuh, ba ka jingiap, ka la poi sha ka 413ngut, na ka jinghiar thma jong ka Israel.
Ki ehrang Hamas, haduh mynta, ki la rahbor ia ki 100ngut ki riew paidbah, kiba dei ki nong Israel.
Ka tnat ka koit ka khiah jong ka Israel, ka iathuh, ba la ioh tam ia 260 tylli ki met iap, na ka jaka  ialeh kmen ki nong Israel, na ka jingleit hiar thma jong ki ehrang Hamas.
La iathuh ba ha kawei ka longiing, kaba don 19ngut, ki la iap ei baroh shi iing, ha ka jaka riehtngen ha Gaza, na ka jingther bom ka Israel.
Haduh mynta ka Israel, ka la hiar thma, ha ki 800 tylli ki jaka bapher ha Gaza bad kumjuh, ha ka nongbah Beit Hanoun.
Ha kawei ka khubor, U  Ziad al-Nakhala, uba dei u heh jong ka seng lehnoh, u kam, ba ki la ioh rahbor ia 30ngut ki nong Israel bad mynta, ki don ha ka jingset phatok jongki ha  Gaza Strip.
La kam ruh, ba ia kitei kiba shah set, yn nym pyllait satia, tad haduh, ba ka Israel, kan pyllait ia ki hajar ki nong Palestine lem bad dkhot jong katei ka seng kiba shah set phatok ha katei ka Ri.
Congratulations Rupang news ,ngi Kum ki nongpeit ngi ai ka jing khublei kitbok kit rwiang iaphi baroh kiba trei ha u Rupang ba phin nang lah shuh shuh ban nang ai ha ngi iaki jingtip kiba manla ka sngi,khamtam ki jing jia kiba jia hapoh ri khasi bad kumjuh ruh kiba dei nabar Jong ka jylla ka ri ruh kumjuh,nga dei u wei naki fan Jong u Rupang nangta Jong u kynjatshai ruh kumjuhNangtrei shitom na bynta ka jing bha Jong u babun balang.
Shillong:Ka seng kur Dkhar Jaiñtia Hills Central Body ka la pynshai paidbah, haba iadei bad ka jing shah kem jong uwei u briew, ba latip kum u Ratan Dkhar, uba la shah kem ha ki pulit haba iadei bad ka jingdonkti ka jong u, ban khaïi ia ki dawai jyrhoh phensydyl.
Kumba la mih ha ka khubor ha ka 01&02 tarik, une u briew u la kam ba u dei u Ratan Dkhar, hynrei ka seng kur Dkhar, hadien ka jingbuddien bad tohkit bniah, ki la lap ba u ne u briew um dei satia na ka kur Dkhar, hynrei u dei u bar jylla ha kaba ka jait ka jong u ka dei ka jait Sarkar.
Ka seng kur Dkhar Jaiñtia Hills Central Body, ka pynremjur ia u ne u briew bad la dawa, ba un weng noh shi syndon ia ka jingkam jong u ba u dei na ka jait Dkhar, na ki kot ki sla jong u baroh bad lada um leh kumta ka seng kur Dkhar kan leh da kaba tyngeh da kiwei pat ki sienjam.
Ka seng kur Dkhar, lyngba ki nongialam ba ha khmat jong ka seng kur Dkhar, lyngba U president jong ka, u H.
C Dkhar bad u H.
H Dkhar ki la maham tyngeh ia kito kiba ai kot ai sla ia u ne u briew ba u dei na ka kur Dkhar, khlem da ioh bor na ka kur bad kumta kito kiba shim ia ka jait jong ka kur ki dei ban weng noh shisyndon khnang ba kin lait na ka jing pynshitom na ka kur bad ki bor jong ka aiñ.
Ka jinglap jong ka kur Dkhar ba u Ratan Sarkar u shim ia ka jait Dkhar, ka dei hadien ba ka seng kur Dkhar Khliehtyrshi Circle ka la tohkit bniah ia u bad lap ba um dei satia na ka jait kur Dkhar.
Bynta- I“Riia, Riia.
" La khot ka Linda marsien iohi ia ka ha stand taxi.
“Are!! i Linda, phin leit shano?" La kylli ka Riia“Ngan leit sha ka jingkhawai sngikha jong i paralok jong nga.
" La jubab ka Linda“Mano ita mo.
?" la bniah ia Riia.
“I Deisy pat.
" La jubab ka Linda da kaba stet namar ka Riia ruh ka ithuh bha.
“O phi iajan bha ne bad i ba i khot kyrpang eh ia phi naduh na kham shajngai ban ia nga.
?" la kwah tip ka Riia.
“Hoid, ngi ia jan bha kein bad nga, ym tang bad nga hynrei bad ka iing ka sem hi ruh, i la ju wan kai te ma i ruh sha iing jong nga.
" La jubab ka Linda.
“Phi pat ngam ju poi kynmaw shisha ban kylli, phi sah shane seh sha Madanrting?" La kylli kylla sa ka Linda.
“Hooid, ngi lei ngi dei ki trai shnong hangne kein.
" La jubab ka Riia“O ngam pat kynmaw kylli watla ngi la ithuh ha klass kumto, ka mut phi ruh ha ka jingshisha phi iajan bha kein bad i Deisy ba ia sah lang shane " La bynrap ktien ka Linda“Hooid kein ha ka jingshisha ngi ju ia leit klass lang bad ia leit iew lang; tangba dang khyndiat sngi hi i khlem phone ne text ia nga imat ba dei ki sngi shuti.
" La jubab ka Riia.
“Ka mut phi khlem shah khot sha ka jingkhawai" La bniah ka Linda.
“Em" La jubab ka Riia“Kumno kumta ia nga pat naduh Mylliem i phah wan khnang ba i khawai sngikha.
" La kren lyngngoh ka Linda“Biang kein, ioh i kwah khot ia phi ba phin poi ha iing jong i kein.
" La pynkut ktien ka Riia.
“Ka lah ban dei kata ruh, ia phi ba para marjan i khlem khot shuh bapli lehse, i don la ka jong ka jingsngewthuh shaphang kata.
" La pynkut ktien lem sa ka Linda.
Ka Linda namar ba kam pat ju poi ha iing jong ka Deisy ka la hab ban kylli na ka Riia ia ka iing jong ka ba kan kdew lem.
Ka Riia ruh watla ka dei ka paralok ba jan eh jong ka Deisy bad watla ka khlem shah khot, ka leit ban kdew lynti lem ia ka Linda kaba ka paralok ba ia leit klass lang ha Shillong College.
Hadien ba ka la pynithuh ka sa wan noh sha iing bad ka Linda ka leit ban rung hi marwei.
Ka Deisy ka la kyndit bad kmen shaba palat ba ka Linda ka la poi hi sha iing jong ka, watla ka khlem phone ia ka ban wan shaw.
“Linda kumno phi ithuh iing? Nga la kmen eh ba phi poi ha kane ka iing jong nga, watla phi iohi hi ba nga sah tang ha ine i iing ar kamra.
" La kylli bad ong ka Deisy wut wut shaphang la ka jinglong jingman ka iing.
“Wat ong kumta Deisy haba shu sah wai, ka long kumne hi lada ma nga ruh lada nga long ka nongsah wai, ngan wad i iing barit kumne, khnang ban kham jem ka dor bad ruh kham suk ban pynkhuid.
Phi tip lada heh ka iing, ka jynjar bha wat tang ban pynkhuid ruh.
" La phai ktien ka Linda.
“Kumno sha phi ithuh ia ka iing jong nga.
" La kylli ka Deisy“Pynithuh i Riia" La jubab ka Linda.
“O phi iakynduh ia ka Riia kumno.
" La leh kyndit ka Deisy“Hooid.
nga dang hiar kali hangto ha stand, kyndit nga iohi ia ka bad nga khot.
Hangta ka wan ban kylli ia nga shano phin leit nga sa iathuh ba nga wan sha iing i paralok ba khawai sngikha.
Hangta ka kylli mano ita.
Nga iathuh ia ka kyrteng jong phi.
Bad i la sngew kyndit ba i im tip.
Hynrei hadien ka jingiaiengkai kaba katto katne minit.
Nga sa wer ia i ban pynithuh lem ia ka iing jong phi bad i wan kdew ma i, I sa leit noh.
" La iathuh ka Linda.
“Phi sah bad no hangne Deisy?" la kyndat noh ka Lynda ia ka phang kren.
“Tang bad i Para jong nga hi.
" la jubab ka DeisyKa Deisy ka khot ia la u para ban wan khublei ia ka Linda ka paralok jong ka.
“Bahnah, ale wan khublei ia ine i paralok jong nga.
" Ka la khot ia uKumta hi ruh u Bahnah u la wan mih ban khublei ia ka Linda.
“O phi dei ita i Linda ba ju iathuh i Deisy?" U la ong mar pyrshah“Hooid.
" La jubab ka Linda da ka jingphuh samrkhie.
“Phi pat phi kyrteng kumno?" La kwah tip ka Linda“Nga kyrteng u Donbok hynrei la shu khot ha iing da i Bahnah.
" la jubab u Bahnah.
“To phi nga ruh ngan shu khot lem ia phi Bahnah mo.
" La ong ka Linda“Ka biang hi kong.
" La u Bahnah“Te to nang iashong shuwa ma phi, namar nga dang donkam khyndiat mo.
" La ong u Bahnah.
“Hooid to ym lei lei khie trei la ka kam.
" La ong ka Linda.
Hadien ba u Bahnah u la leit nangta siaw siaw ki la sdang ban iathuhkhana tang arngut hi.
Ka Deisy ka la phai biang sha ka phang bad ka Riia.
“Ni nga lah sngew biej kata, namar nga khlem iathuh bad khlem khot hi ruh ia i.
Nga shu kwah khot tang ia phi ba phin ithuh iing kein bad i pat te ngi iakynduh man ka sngi khamtam ha ka por long klass.
" La pynpaw ka Deisy.
“Ym lei lei phi wat i ruh i sngewthuh kumta ha ka jingiakren bad nga mynne.
" La phai ktien ka Linda.
“Em phi shuh ngan shu phone, ia i lada i treh ban wan ngan wer mynta ruh mo ym lei lei namar ba phi don lang bad phi kan kham sngew tynnat namar ia phi ruh i ithuh bha te" La ong ka Deisy bad ka wad ia ka phone ban phone.
Tel Aviv: Ha ka video, la iohi, ia kawei ka longiing, ha Israel, kaba shah kerkut ha uwei u ehrang Hamas bad katei ka video, ka paw pyrthei mynta ka sngi U Blei.
La iathuh, ba ha katei ka longiing, kaba la shah set kut ha u ehrang Hamas, la pyniap ruh ia kawei ka khynnah rit, kaba dei ka khun jong katei ka iing.
La pyni ha ka video, ba u kpa, ka kmie bad uwei u khun shynrang, ki ia shong khop ha madan iing bad la iohsngew ha ka video, ba u khun, u kylli ia u kpa jongu, ia ka jingkhah snam ha ka kti jongu bad ha katei ka por, la iohsngew ia ka sur, kaba ong “Nga kwah ba kan dang im, hynrei, ka la iap noh pynban".
Ka kmie, kaba paitdohnud halade, kam ngeit, ba kum katei ka jingjia, kan jia, ia ka khun kynthei jongka, ka ong “Em kam jia satia kum kata" bad ha katei ka por, la iohi ruh, ia uwei u briew, uba kieng suloi, uba don ha katei ka iing.
Ka jingialeh thma, hapdeng ki shipai Israel pyrshah ia ki ehrang Hamas, ka dang jubor bha, hadien 24 kynta jong ka jingleit thombor jong ki ehrang Hamas, sha ki bynta ba shathie jong ka Israel.
Sha ka bynta ba shatei ruh, ki ehrang Hezbollah, ki dang iai bteng ban ther namding, sha u pud u sam jong ka Israel.
Ki lad khubor, kiba dang ioh lum, ki iathuh ba ki ehrang Hamas, ki la pyniap ia 500ngut ki nong Israel, katba ki shipai Israel, ki la ioh pyniap ia 313 ngut ha Gaza, ha ka jinghiar thma jong ka  Israel Defense Forces bad baroh kiba iap, ki la poi sha ka 813ngut.
Ka jinghiar thma jong ka Israel, ka dang iai bteng ha Gaza, ha ka Sngi U Blei ruh.
Ka Israel Defence Force (IDF), ka iathuh ba ki shipai, ki dang iai bteng, ban ia khun pyrshah ia ki Hamas, ha ki bynta ba shathie jong ka Israel, ba kynthup ia ka Ofakim, Sderot, Yad Mordechai, Kfar Azza, Be’eri, Yatid bad ka Kissufim.
Shillong: Hynnin ka sngi, ka jinghap slap, ha Shillong, ka long 17.
9mm, katba mynta ka sngi, ka long 2.
8mm.
Ha Sohra, ka jinghap slap, hynnin ka sngi, ka long 189.
2mm, katba mynta ka sngi, ka long 85.
6mm bad ha Umiam, ka jinghap slap mynhynnin ka sngi, ka long 9.
0mm, katba mynta ka sngi, ka shu long bniop bniop, ong ka kyrwoh jong ka tnat India Meteorological Department (IMD).
Lashai ka sngi, kan don ka jinghap slap, kaba kham jur, ha ka nongbah Shillong bad ki jaka ba marjan.
Ka tnat peit mariang, ka ai jingmaham ruh, ba kan don ka jingtied pyrthat, ka jingmeh leilieh bad ka jinghap slap kaba jur bad kaba jur bha, ha ki bynta jong ka jylla bad khamtam ha East Khasi hills.
Ha ka jingleit hiar thma, ki ehrang Hamas sha Israel, ka don ka jingjia, kaba triem bha bad kata ka long, ba ki la law lyngkhuit ia kawei ka kynthei, kaba na Germany.
Ym tang katta, hynrei, ki la ia bynthiew ia ka met jongka bad teh ia ka, hadien jong kawei ka truck.
Ka video, kaba la pyni, ia katei ka jingjia, ka paw, ba ki don da ki hajar ngut kiba ialum lymbung hajan jong katei ka kynthei, ha kaba la teh ia katei ka briew, ha ka kali ki ehrang Hamas bad kitei kiba iabud, ki ia hylla bad ki ia bynthiew ha ka met jongka.
Ki ehrang Hamas, ki kam, ba katei ka briew, ka dei ka shipai jong ka Israel, hynrei, ka Adi Louk, kaba dei ka nong Germany, ka kam, ba katei ka dei ka para jongka, ka Shani Louk bad la iathuh, ba ka dei ka nongdro tattoo, ong ka khubor jong ka New York Post.
Nongpoh: Ki riew dusmon ia kaba ym tip ba ki dei kiba naei, la suba ba hynnin ka miet ki la leit ban bret da kawei ka masi ba la iap, ha Wah Umran kaba hap ha u pud u sam ka shnong Nongthymmai bad kham harum ba don katei ka masi iap, la don pat ka Tyllong tan umbam, kaba sam sha ki shnong bapher bapher kiba don ha Sor Nongpoh.
Ia katei ka masi iap, la lap nyngkong da ki riew paidbah, hadien kata pat ki nongialam ka RBYF bad FKJGP Nongthymmai Unit, ki la leit ban jurip bad ki la lap shisha ia katei ka masi iap, kaba la neh ha Check Dam, ia kaba la suba ba ki riew dusmon ki la bret na ka Jingkieng ban leit sha ki thain Mawrong, ha kaba ki la lap ruh ia ki tylli ba la pyndonkam ha ka ban bret ia katei ka masi iap.
Haba iadei bad katei ka masi iap ba la bret ha katei ka Wah, na ka liang ki nongialam ka RBYF lyngba u Iaiapkular Kyrsian, Finance Secretary ka Nongthymmai Unit bad u Shem Makri, President FKJGP Nongthymmai Unit, ka ki la pynpaw ia ka jingsngewkhia eh, namar kham harum jong katei ka jaka ba la bret masi, la don ka Tyllong tan umbam ban sam sha Sor Nongpoh.
Shuh shuh, ki la pynpaw ruh ba ka jingleit bret ki riew Dusmon ia katei ka masi iap hapoh katei ka Wah, ka la kum ka jingleh dusmon bad khlem pyrkhat shuh ia kiwei bad khamtam eh ia ki briew ha ka thain Nongpoh, kiba hap ban pyndonkam ia ka um kaba tan na katei ka Wah.
“Ngi suba ruh ba katei ka masi, ka dei kaba la wanrah na kiwei ki jaka, hynrei haba ka la iap, ki briew ki sa leit ban bret hapoh katei ka wah, hynrei kaba ngi sngewsih, ka long ba ngim tip la katei ka masi ka iap na kino ki daw, hynrei jia ba ka dei kaba iap na kino kino ki jingpang, kan sa buh jingma namar kham harum ba don katei ka masi iap, la don ka tyllong umbam ban sam sha ki shnong ka thain Nongpoh" ong ki nongialam ka RBYF bad FKJGP.
Na ka liang ki nongialam ka RBYF bad FKJGP Nongthymmai Unit, ki la maham ia kino kino ki briew, ba kim bit shuh ban leh ia kaba kum katei ka kam leh dusmon bad lada kin lap, kim banse ban shim da ki sienjam kiba kham tyngeh, ki la bynrap.
Hadien ka jingleit jurip da ki nongialam ka RBYF bad FKJGP, la ioh jingtip ba la don ki briew kiba la leit ban tam noh ia katei ka masi na katei ka Wah bad kiba la leit ban tep noh ha khyndew.
Tel Aviv: Ki ehrang Hamas, ki la ioh kurup, ia ki bun phew ngut ki shipai Israel, hynnin ka sngi, hadien, ba ki la ioh ban rung tuh shapoh Israel, hadien ka jingsiat namding jongki, hynnin ka step, sha katei ka Ri.
Ki Hamas, ki la siat haduh 5hajar tylli ki roket sha Israel, hynnin ka step sngi saitjain.
Ki ehrang, ki la ioh kurup ia shibun ki nongleitkai sha katei ka Ri bad la iathuh ba 7ngut ki don ki khar Nepali, kiba la mynsaw ha ka jingshah hiar thma ha Israel bad sa 17ngut kiba la shah rahbor ha ki ehrang Hamas, ong u nongaiktien ka sorkar Nepal.
Ka khubor jong ka  Al Jazeera, ka pyni, ba ki ehrang Hamas, ki ioh ban kem bad ialam noh ia shibun ki shipai Israel.
Nangta la pyni, ba ki la ioh rahbor ia 3ngut ki riew paidbah, ha kaba la shim, ba katei ka dei ha ka bynta ba shathie jong ka Israel, kaba pyniasoh hapdeng jong ka Erez bad ka Gaza Strip.
Tel Aviv: Ka thma kaba triem bha, ka dang iai bteng, hapdeng ki shipai Israel bad ki ehrang Hamas, ha ki bynta ba shathie jong ka Israel bad katei ka dei hadien 24 kynta, ba ki ehrang, ki la hiar thma kyndit kyndit ia ka Israel.
Shatei jong ka Israel, ka don ka jingsiat namding na Lebanon, ha kaba ka seng Hezbollah, ka la khyrwit na ki bynta ba shatei jong ka Israel, mynta ka sngi.
Ki shipai jong ka Israel, ki iathuh, ba ki la siat namding, sha ki ktem jong ki Bezbollah, kiba don ha khappud ba shatei jong katei ka Ri.
Ha ka jinghiar thma, ki ehrang Hamas, hynnin ka sngi, ki la don 300ngut ki nong Israel, kiba la iap bad ka Qassam Brigades, kaba dei ka tnat ialehthma jong ki Hamas, ka kam, ba ka jingialeh, ka dang iai bteng, ha ki bynta ba shathie jong ka Israel.
Na ka liang ka Israel, ka kam, ba ki don 313ngut ki briew, kiba la iap ha Gaza, ha ka jingleit hiar thma, ba la ialam, da ka  Israel Defense Forces bad baroh, kiba iap, ha kine ki arsngi ba ladep, ki la poi sha ka 613ngut.
Ka Israel Defence Force (IDF), ka kam, ba ki shipai jongka, ki dang ialeh pyrshah bad ki Hamas, ha ki bynta ba shathie jong katei ka Ri, kiba kynthup ia ka  Ofakim, Sderot, Yad Mordechai, Kfar Azza, Be’eri, Yatid bad ka Kissufim.
Wat Lada pyrshang katno² ruh ka jingjop Kan long beit ka Jong ki Israelmynwei ruh la shun la isih ia ka Israel mynta ruh tang ba to tip God is their shelter and surely Israelite is the winner.
Ka jingkhie jumai, kaba jubor bha, ka la khie ha ka Sngi Saitjain, ha Afghanistan bad haduh mynta ka sngi, la ioh jingkhein, ba kiba iap, ki la poi sha ka 2hajar ngut, ong ka khubor, na u nongkren jong ka seng Taliban.
Katei ka dei ka jingkhie jumai, kaba jubor tam, ha katei ka Ri, ha kine ki arsphew snem ba ladep.
Hynnin ka sngi, u jumai uba 6.
3 magnitued, ula khie ha katei ka Ri, ha kaba ka la pynkhyllem ia ki iing ki sem bad ka la pyniap ia bun bah ki briew.
U Abdul Wahid Rayan, u nongkren jong ka  Ministry of Information and Culture, u iathuh, ba ka jingiap, kan nang kiew, na kaba la ioh jingkhein.
Ki don hynriew tylli ki shnong, kiba la julor thiaw, na katei ka jingkhie jumai bad sa bun bah, kiba dang shah ban, ha ka jingtwa kaba jubor.
Ka ophis jong ka United Nations, ka pyntip, ba ki don 465 tylli ki iing, kiba la jot thiaw, na ka jingkhie jumai bad sa 135 tylli, kiba la julor, na katei ka jingjia.
Nongpoh: Ka jinghap kaba la neh katto katne kynta, kata naduh hynnin ka miet sngi Thohdieng, ka la wanrah ia ka jingshlei um kaba jur hapoh ka shnong Lumbyrhing, Pahamrioh bad kaba la ktah ia ki iing ki sem hapoh katei ka shnong, nalorkata ka la wanrah ruh ia ka jingthut ha ka leit ka wan ki paidbah hapoh ka surokbah NH-6.
Haba ïadei bad katei ka jingshlei um, la ong ba ka daw tynrai hi ka dei ba ka um kam ioh ban iaid na ka nala ba ka dei ban iaid.
Lyngba katei ka jingjia shlei um ha katei ka shnong, ki la don bun tylli ki iing hapoh katei ka shnong, kiba la shah ktah bad nalorkata ki nongleit jingleit ruh ki la thut shaba palat.
U Benjamin Netanyahu, myntri rangbahduh (MRD) ka Israel, ula ai ka jingmaham kaba tyngeh, mynta ka sngi, ba ki shipai ka Israel, kin pynkylla dpei shisyndon, ia ka jaka rieh jong ki ehrang Hamas bad kumta, ula khot ia ki riew paidbah ha Gaza, ba kin phet kyrkieh noh, na kitei ki jaka, namar ba ka Israel, kan khyrwit tyngeh ia ki ktem jong ki Hamas.
“Ha baroh ki jaka, ba ki don ki ehrang Hamas bad ha kaba kum katei ka nongbah jong ki riew pyntriem, ngin pynkylla dpei shisyndon.
Nga khot ia ki nongshong shnong ka Gaza:Mih noh mynta, namar ba ngin nion, da kaba tyngeh ha kano kano ka jaka" ula ong ha ka tweet jongu.
Hynnin ka sngi, U Netanyahu,  ula maham, da kaba ong, ba ka Israel, ka don mynta ha ka jingialeh thma.
“Ngi don ha ka thma, kam dei satia, ka jingleit khynra lehnoh.
Ki Himas, ki la thombor ia ka Israel bad ki nongshong shnong jongka bad kumta, nga hukum, ba dei ban pynjot thiaw syndon ia kitei ki ehrang, kiba la riehtngen ha kiba bun ki jaka bad ki nongshun, kin siew, da ka dor kaba tyngeh, kaba kim pat ju mad satia" ong U Netanyahu, ha ka jingkren video, hynnin ka sngi saitjain.
Tel Aviv: 300ngut ki briew, ki la iap, ha Israel, ha ka jinghiar thma, kaba kyndit, da ki ehrang Hamas, ha ka step jong ka Sngi Saitjain, ong ka khubor.
Mar kumta hi, ki shipai jong ka Israel, ki la khyrwit kylla sha Gaza bad West Bank, ha kaba ka la pyniap ia 230ngut ki briew ha kitei ki bynta jong ka Palestine, lyngba ka jinghiar thma jong ka Israel, kaba la tip, da ka Operation Iron Swords.
Kat haduh ba thoh ia kane ka khubor, ka jingialeh, ka dang iai bteng, hapdeng ki shipai Israel bad ki Hamas, ha ki bynta ba shathie jong katei ka Ri.
La iathuh ba ka jingpynher roket, ka jingpynpah siren, ka dang iai bteng ha ki bynta jong ka Sderot bad ka Kibbutz Nir Am.
Ka jingtip, ba la ai da ka Israel, ka pynshisha, ba ki don 300ngut kiba iap, na ka jingther bom ki ehrang Hamas bad sa 1,600ngut kiwei pat kiba mynsaw, ha katei ka jinghiar thma, kaba heh tam jong ki ehrang Palestine.
Na ka liang jong ka tnat ka koit ka khiah ka Palestine, lane ka  Palestinian Health Ministry, la pynthikna, ba ki don 230ngut kiba iap ha ka jingther bom ka Israel ha Gaza Strip bad ki don ruh kiba iap ha West Bank.
Ki don 1,700ngut kiba mynsaw, ha ka jingther bom kynsan jong ka Israel.
Shillong: Ka sorkar jylla ka la pynbiang ïa ki jingpynbeit ban wan ïalam ïa ki nongshong shnong ka Jylla kiba dang sahkut hapoh ka Jylla Sikkim na ka daw jong ka jingjur palat ka jingshlei um bad jur slap ha katei ka jylla.
Ïa kane la ïa thuh da u Myntri ka sorkar jylla bad u Nongaiktien ka sorkar u Bah Paul Lyngdoh haba kren sha ki lad pathai khubor bad u la kdew ba la ai jingmut ïa ki samla pule ka jylla ban mih noh na katei ka jylla mardor bad ka sorkar jylla ka la pynbiang ki lad ki lynti ban wan ïalam biang ïa ki sha ka jylla.
“Hapoh ki arsngi ne laisngi baroh ki kam ba la pynkhreh bad pynbiang na ka bynta ka jingdonkam ban wan pynphai noh ïa ki nongshong na Sikkim sha Meghalaya kan sa pyndep noh," ong u Bah Paul uba la pynpaw ba ïa mynta yn ym pat lah haduh katno ngut ki nongshong shnong kiba dang sahkut ha katei ka Jylla.
Shillong: U don uwei u briew, uba ioh pang khlam corona virus ha  Unique, hajan DCIC, Polo short round road, Lawmawli bad ka jingwad ia kito kiba ula ia kynduh, ka dang iaid shakhmat.
Halor katei ka jingjia, kumta ka  Deputy Commissioner, East Khasi Hills, lyngba ka hukum kaba ha ka 1tarik Nailur 2020, ka la khang ia ka Unique, kaba don hajan DCIC, Polo short round road, Lawmawli, haduh ban da pynbeit da kumwei pat.
Ha kawei pat ka khubor, la iathuh ba u don uwei u briew, uba ioh pang covid 19 ha  Quality Auto Agency, Keating Road bad ka donkam ka jingwad ia kito kiba ula ia kynduh bad kumta la khang noh ia katei ka dukan, naduh ka 1tarik Nailur 2020, haduh ban da pynbna da kumwei pat.
Ha kawei pat ka hukum, la pynbna ban khang shwa ia ka  Elite Drugs Distributor, RPG Complex, Keating Road, naduh ka 1tarik Nailur 2020, na ka daw ka jingdon jong u briew, uba ioh pang covid 19 ha katei ka dukan.
Nangta la khang ruh shipor ia ka Photo Studio, kaba don ha pyrshah jong ka UCO Bank, GS Road, naduh ka 1tarik Nailur, na ka daw, ba u don uba ioh pang covid 19, uba leit rung ha katei ka dukan.
Nangta la khang ruh shipor, ia ka dukan jong ka RK Bros, kaba don ha Keatinge Road, naduh hynnin ka sngi, na ka daw ba u don uba ioh pang khlam corona virus, uba la leit rung ha katei ka dukan.
Guwahati:Iwei I Khunlung ba dang shukha, ïa iba la pynbna ïap da ki doktor ha ka hospital shimet, la ïathuh ba ila khie im biang ha shwa ban thang ïa ka metïap jong i.
Kane ka jingjia ba khyllah ka la jia hapoh Silchar District ka Assam.
Tang mar syn jia kane ka jingjia, ka kynhun ki briew na Malinibil Silchar, kila ïalum paidbah ha khmat ka Hospital bad ki la pynlong ïa ka jingïakhih pyrshah ïa ki bor pynïaid jong ka hospital.
Haba ïakren bad ki nongthoh khubor, u Ratan Das, Kpa jong ine I Khunlung ula ong, “Nga ïalam ïa ka Kurim kaba la pun hynriew bnai ïa I Khun ha kpoh, sha ka hospital ha Silchar ha ka janmiet sngi Ba-ar ha kaba ki Doktor, ki la pyntip ba ki don ki jingeh ha kane ka jingpunkhun bad ki kwah ban ïada ïa ka Kmie lane ïa I Khunlung na ka jingïap".
“Ngi la shah ïa ki ban pynkha ïa I Khun bad ki la ong ba ka Kurim jong nga ka la kha ïa I Khun ba la ïap.
Ha ka step sngi Balang, ka Hospital ka la aiti ïa ka metïap jong ine I Khunlung," ula ïathuh.
U Das u ong, “Ngi la ïoh ïa ka metïap ha ka song.
Hadien ba ngi poi ha jaka thang metïap ha Silchar bad katba ngi dang plie ïa ka song shwa ka jingleh niam khatduh, I khunlung ila ïam.
Ngi la mareh biang sha hospital bad mynta ine I khunlung I don hapdeng ka jingsumar".
Ha kajuh ka por, ki bahaïing hasem ki la ujor da ka ejahar pyrshah ïa ka hospital bad ïa u doktor ba pynbna ïap.
Ki nongshong shnong ki ong ba u doktor ula dei ban examin bha ïa I khunlung hashwa ban pynbna ïap.
“Ki buh ïa ki khunlung ba dang sah ha song la kum u ñiut da ki kynta khlem da examin bha ba I dang im," ula ong.
Ha kawei ka liang, ki bor pynïaid ka hospital kila ong ba kila buh ïa ine I Khunlung ha ka jaka khmih kyrpang haduh phra kynta, ha shwa ban pynbna ba ila ïap.
Shillong: Ki nongialam ka Khasi Students’ Union (KSU) Iooksi unit ha ryngkat ki dkhot ka Iooksi Youth Welfare Sport Club (IYWSC), ki la leit ban ia kynduh ia u Myntri ka tnad ka koit ka khiah jong ka Jylla, u Bah A.
L Hek ban dawa kyntiew kyrdan noh ia ka Iooksi Primary Health Centre (PHC) sha ka Community Health Centre (CHC).
“Ka Iooksi PHC kaba la pynioh ka sorkar naduh u snem 2002 bad kala ai ia ka jingshakri ym tang ia ka shnong Iooksi hynrei lajan 12 tylli ki shnong kumjuh ki shnong ba marjan kiba don ha khappud ka Jylla Assam bad ka kynthup ruh ia kumba 50 hajar ngut ki nongshong shnong," la ong u Landarson Sutnga.
Ha ka dorkhas ba ki la ai ha u bah A.
L Hek, la pynpaw ruh ba namar ka jingbun ki nongshong shnong katei ka PHC kam shym la lah ban ai ka jingsumar kaba paka ia ki paidbah naka jingduna ki doktor, ki staff nurse bad ki nongtrei.
Kane ka jingduna ki nongtrei ka ktah iaka rukom sumar iaki paidbah namar ki hap ban leit phah sumar ialade sha ki jaka ba jngai kum sha CHC Laskein bad sha Jowai Civil Hospital Ialong.
U Landarson ula ong ba dei halor kane ka nongrim kila dawa na u Myntri ka koit ka khiah ba un sngewbha ban kyntiew kyrdan iakatei ka PHC sha ka kyrdan CHC khnang ba katei ka jaka sumar iaki paidbah kan nang lah ban ai ka jingshakri kaba khambha iaki paidbah.
“Ngi ai ka jingiaroh ia u myntri ka koit ka khiah halor ka jingpynbna jong u ban kyntiew kyrdan ia baroh ki PHC bad CHC dangshen.
U Myntri ula pynsngew ruh ha ngi na ka bynta ban pynbha ia ka rukom treikam jong ki PHC da kaba kyntiew kyrdan iaki PHC sha ki CHC bad la aiti ha ki DMHO ban jied ia ki PHC ban kyntiew kyrdan bad yn jied ruh ia kito kiba la dei hok ban kyntiew kyrdan ," la ong u Landarson uba long ruh u Publicity secretary KSU Iooksi Unit.
“Na ka liang jong ngi, ngi la kyrpad ia u Myntri ban phai khmat nyngkong sha ka Iooksi PHC naka bynta ban kyntiew kyrdan iaka sha ka CHC," la ong Landarson.
Ka Facebook, mynta ka sngi, ka la pyn sangeh shipor ia ka account jong U T Raja Singh, uba dei  U MLA ka seng BJP, da kaba kynnoh, ba u pynkhein ia ki kyndon jong katei ka kompeni bad ba u pynshit bad pynmih ia ka jing sngew iapher jaitbynriew.
Ka jingthoh na ka facebook, ka ong “Ngi la pynsangeh ia ka peij jong U Raja Singh, namar ba u la pynkhein ia ki kyndon jong ka kompeni bad ba u pynmih ia ki jingthoh kiba wan rah ia ka jing ia shoh ia dat bad kiba pynmih ruh ia ka jingsngew iapher jaitbynriew".
Ka Facebook, ka don haduh 300 million ngut ki nongpyndonkam ha India bad ka la shah ujor jur, hadien ka jing pynmih khubor jong ka  Wall Street Journal (WSJ), ha kaba la kynnoh ba ka iashah sha ka liang sorkar ka seng BJP.
Ka Twitter, ka la pyn thikna, ba la don ba plie tuh ia ka account jong U Narendra Modi, myntri rangbah duh ka India bad la iathuh ba katei ka kynhun kaba plie tuh, ka dei kaba la tip kum ka  Bitcon scam.
Utei u nongplie tuh ia ka tala jong ka account u myntri rangbah duh, u dei uba la tip da ka kyrteng sin  ‘John Wick’.
John Wick, ka dei ka phlim iashoh ia dat, kaba la thaw da U  Chad Stahelski, ha kaba la pynmih ha u snem 2014 bad ba la thoh da U  Derek Kolstad.
Kiba ak ha ka phlim  John Wick, ki long U Keanu Reeves, U Michael Nyqvist, Alfie Allen, Bridget Moynahan nalor kiwei pat.
Katei ka dei ka phlim, kaba iathuh shaphang u briew, uba wad ban pynhiar kput ia kito kiba leit pynpra ia ka iing jongu, kiba tuh ia ka kali remdor jongu bad pyniap ruh ia u ksew jongu.
U John Wick, u dei u nong ia kura, uba triem bha, uba la sdang biang ban ia pyni bor ia kitei ki riew runar, hadien ba ula shongthait na ka kam.
Kiba ioh pang khlam covid 19 ha India, ki la poi mynta sha ka 38 lak ngut bad katei ka dei hadien ba ki don sa  83,833 ngut kiba ioh pang thymmai ha ki 24 kynta ba ladep bad kiba iap, ki long  1,043ngut bad baroh kiba iap, ki la poi sha ka 67,000 ngut.
Ka jingkhein kaba 83 hajar tam, ka dei kaba heh tam, na ka jingioh pang khlam ha India, ha ka shisngi.
Ka khubor na ka  Union health ministry, ka iathuh ba kiba ioh ia katei ka jingpang, ki la poi baroh sha ka 38,53,407, kiba dang shah sumar ki don 8,15,538 bad kiba la jem, ki long  29,70,493ngut.
Ka tnat ka koit ka khiah ka sorkar India, ka iathuh hynnin ka sngi, ba ki don 54 percent kiba dei ha ka rta 18 haduh 44 snem, kiba ioh pang corona bad ki don 51 percent, kiba la palat 60 snem ka rta bad kiba iap, ki long 1.
76 percent kaba long ka jingiap kaba duna eh ha ka pyrthei.
Ka jingia ha ka pyrthei ka long 3.
3 percent, ong ka khubor.
Kiba ioh pang thymmai ha Maharashtra, ki long  17hajar 400ngut hynnin ka sngi bad baroh kiba dang shah sumar, ki long palat 2lak ngut ha katei ka Jylla bad kiba iap ki la poi sha ka 25 hajar ngut.
Ha shwa ka elekshon President ha America, U Joe Biden, ula nang tam pyrshah ia U Donald Trump.
Ha ka jingshim jingkhein jong ka Grinnell College, U Biden, u tam ia U Trump, da kaba u ioh 49 percent, katba U Trump, u ioh 41 percent bad kitei ki vote, la iathuh ba ki dei kiba wan na ki kynthei bad na kiba na sha ki jaka kiba sha ki khap sor bah, kiba la ju shim ba ki dei kiba ju kyrshan bha ia U Trump, ha ka elekshon ba ladep.
U Biden, u ioh 56 percent ia ka vote jong ki kynthei bad U Trump, u ioh 34 percent, nangta ha ki khap sor, u ioh 58 percent bad U Trump, u ioh 35 percent.
Ha u snem 2016, ki dei kine ki khap sor, kiba la ai jingjop ia U Trump, hynrei kine ki juh ki nong vote, ki kyrshan noh ia ki Democrats ha ka elekshon 2018.
Kiwei pat ki nong pyniaid thep vote, ki ai ka jingjop sha ka liang U Biden, ha kaba ka Morning Consult poll ka ai 51 percent sha U Biden bad 43 sha U Trump, nangta ka USA Today, ka ai 50-43 bad ka Emerson Poll, ka ai 49-47.
Shillong: San ngut ki briew ki la shah kem mynta ka sngi halor ka jingdonkti ban thombor ia u Arnell Steward Nongdhar ha Goraline, Laitumkhrah.
Ia kine kiba la ioh kem kidei kiba la tip kyrteng kum u Sachin Singh 26 snem, Udham Singh 23 snem, Malkit Singh 19 snem, u Vikash Singh 20 bad u Rocky Singh 40 snem iathuh u SP jong ka East Khasi Hills, u Bah Sylvester Nongtnger.
U la iathuh ba u Arnell Nongdhar, uba sah ha Wahingdoh u la ujor da ka ehjahar ha u bnai ladep ba ha ka por kumba 4 baje janmiet hadien ba u la wan na Amazon office da ka kali jong u kaba don ia u number ML-05-P-6115 ban leit sha Laitumkhrah, bad ha ka por ba u poi ha Goraline, u la iohi ia uwei u briew ba pynieng ia ka thuk thuk hapdeng surok bad u la kyrpad ia u ban pynieng noh sharud, une u briew u la kiew jingbitar bad u la khot ia ki paralok jong u kiba don hajan bad tang shiphang la wan mih shi kynhun ki khynnah Punjabi kiba la sdang ban thombor bad shoh pynmynsaw ia u.
La pynkit mar mar ia u sha hospital ban eksamin, bad u medical officer u la iathuh ba ka la don ka jingmong ha ka bynta ka dur jong u bad ka la don ruh ki dak mynsaw ha ka met.
U SP u la iathuh ba da ka jingiarap katto katne ngut ki ba sakhi ia kane ka jingjia, san ngut ki briew ki la shah kem da ki pulit na ka jaka sah ka jong ki.
Ladep register case biang ia ki ha Laitumkhrah police station.
Kumba dei ka rukom jong ka Covid protocol, ia kine kiba shah kem la ialam ban leh ia ka Medical test bad ia ka COVID Test (RT PCR) bad la buh ia ki ha ka quarantine center haduh ban da ioh iaka resol ka jong ki.
U SP u la iathuh ba ki pulit, ki dang pynlong ia ka jingtohkit ban ioh kem shuh shuh ia kiba donkam ha kane ka jingthombor.
Shillong: U Bah FM Dopth, Deputy Commissioner, ka East Jaintia Hills, ula shah kynriah kam noh, ha kaba mynta, un leit kum u Secretary Department of Textile jong ka sorkar Meghalaya.
Nangta ka kong M War Nongbri, ka la shah kynriah kum ka Deputy Commissioner, East Khasi Hills bad kan shimti noh kum ka Secretary jong ka Information and Public Relations, Meghalaya, Shillong.
Nangta ka kong I Laloo, Deputy Commissioner, South West Khasi Hills District, Mawkyrwat kan shimti noh mynta kum ka Deputy Commissioner, ka East Khasi Hills District.
Ka kong C Kharkongngor, kan shimti noh kum ka Deputy Commissioner, jong ka South West Khasi Hills District bad U Bah E Kharmalki, Secretary ka tnat Urban Affairs, un shimti noh kum U Deputy Commisioner, ka East Jaintia Hills District.
Shillong: U Dr.
Aman War, DHS(MI) u la iathuh ba na ki 77 ngut kiba ioh ia u khñiang jingpang COVID-19 ha ka kylla, ha East Khasi Hills ki don 41 ngut bad na kine ki 28 ngut ki dei ki high risk contact, iwei i dei na ka armed forces, iwei i dei I Influenza Like Illness(ILI), 2 ngut kidei ki SARI case, iwei i dei na armed forces, 3 ngut ki dei ki staff nurse ha kaba 2 ngut ki dei na Ganesh Das bad iwei idei I Grade IV staff, 3 ngut ki dei ki security guard ha IIM bad 2 ngut kidei ba wanphai na shabar.
Ha South Garo Hills, ki don 2 ngut kiba wanphai na shabar bad iwei I high risk contact, ha East Garo Hills ki don 2 ngut kiba dei ki high risk contact, ha Ri Bhoi ki don 16 ngut ha kaba 14 ngut kidei ki high risk contact bad 2 ngut ki armed forces, ha West Garo Hills ki don 2 ngut kiba wanphai na shabar bad iwei i dei I high risk contact.
Lai ngut ki nong ialehkai ka Paris Saint-Germain, ki la ioh ia ka jingpang khlam corona virus.
Ka PSG, kam shym la iathuh kyrteng satia ia kitei ki nongialehkai, hynrei ka kotkhubor, kaba thoh ia ki kam ialehkai ka  Lquipe, ka iathuh ba U Neymar, u dei uwei na kiba ioh ia ka khlam corona.
Katei kajuh ka khubor, ka iathuh ba kiwei kiba ioh ia katei ka jingpang khlam, ki long U  Angel Di Maria bad U Leandro Paredes bad kitei ki don mynta ha ka jingleit kai pyngngad sha Ibiza, ka dew lynnong ha Spain.
Shillong: Arngut ki shijur kiba la suba ba ki dei kiba khaiï droks, ki la shah kem noh mynta ka sngi na Jingkieng Umshyrpi ha ka por kumba 5 baje janmiet.
Hadien ba ki pulit jong ka Anti- Narcotics Task Force ki la ioh jingtip lyngba ki nongsyntiat, ki la kthong ia ka kali kaba ki shong kaba don ia u number ML 05 E 7993 bad ha kane ka jingkthong la ioh ban bat noh ia ki bad ki pulit ki la ioh ban kurup kumba 46.
1 gram u drok heroin na ka met jong ki.
Ia kine ki shijur kiba la shah kem, la tip kyrteng kum u Lucky Jana 35 snem ka rta bad ka Klissida Nongkynrih 42 snem ka rta kiba shong ba sah ha Bishnupur.
Ha ka jingtohkit jong ki pulit, la iathuh ba kine ki shijur ki la thmu ban khaïi ia une u drok ha ka dor kaba 3.
6 lak tyngka.
Ia kine ki shijur, ki pulit ki la pynngat ha ka Narcotic Drugs and Psychotropic Substance Act 1985 bad ka rah noh ia ki sha thanad ban pynlong ia ka jingtohkit bniah.
Shillong: U Director ka tnad ka koit ka khiah u Dr Aman War u la iathuh ba ha duh mynta ka sngi ki briew kiba la khlad na ka jingpang Covid -19 ha ka jylla ki la poi sha ka 13 ngut kynthup ia uwei uba la khlad mynta ka sngi ha NEIGRIHMS HospitalUne u briew u ba la khlad u dei u ba la tip kyrteng kum u Dilbahadur Biswa 72 snem ka rta bad u ba shong ba sah ha Nongmynsong.
Une u briew u dei u ba don ia ka jingpang Covid-19 bad u la khlad na ka jingpang kaba ym lah ban ring mynsiem bad u don ruh ia ka jingpang Cronic Obstractive Airway Dissease(COAD).
Ia une u briew la wan rah sha NEIGRIHMS Hospital ha ka 1 tarik u Nailur 2020 ha ka por 1:03 baje eiei bad u la khlad noh ha ka 2 tarik u Nailur 2020 mynstep ha ka por kumba 8:45 baje eiei.
Haduh mynta ki briew kiba la khlad na kane ka jingpang ki la kot sha ka 13 ngut.
Kine ki long u Dr John L Sailo Ryntathiang, I Semi Bagan i khyllung na Arunachal Pradesh, u Nandeshshwar Duri u BSF u ba la khlad ha NEIGRIHMS hospital, u Banteilang R Syngngai, u Kanchan Singh, u Pankaj Gujar na Upper Mawprem, u Ram Bachan Rai, u Maheshwar Dubey, u ba la khlad ha Civil hospital Tura u Rajendra Shah u ba la khlad ha Civil hospital, Shillong bad ka Sunita ka kurim jong u Shipai BSF kaba la khlad ha NEIGRIHMS hospital, Jagadish Prasad Shah u ba la khlad ha Nazareth Hospital u Sunil Kumar u ba la khlad ha NEIGRIHMS Hospital bad u Dilbahadur u ba la khlad mynta ka sngi ha NEIGRIHMS Hospital.
Shillong: Ki briew ha ka jylla kiba kiba ioh thymmai ia une u khñiang jingpang ki la don haduh 77 ngut bad haduh mynta kiba don ia une u khñiang jingpang ki la kiew shaduh ka 1,186 ngut.
Ha East Khasi Hills District 41 ngut kiba ioh thymmai ia une u khñiang jingpang, ki kynthup ia uwei na ka armed forces bad 40 ngut ki riewpaidbah, ha West Garo hills ki don 6 ngut, ha East Garo Hills district ki don 2 ngut, ha Ri Bhoi district ki don 16 ngut kiba kynthup 2 ngut na ka armed foreces bad 14 ngut ki riew paidbah, ha South Garo Hills district ki don 3 ngut bad ha East Jaintia Hills ki don 9 ngut.
La iathuh ba na kine ki 1186 ngut, ha East Khasi Hills ki don 813 ngut kiba kynthup 201 ngut ki armed forces bad 612 ngut ki paidbah, ha West Khasi Hills District ki don 45 ngut , ha Ri Bhoi district ki don 71 ngut kba kynthup 8 ngut ki armed forces bad 63 ngut ki riewpaidbah, ha West Jaintia Hills district ki don 2 ngut, ha East Jaintia Hills district ki don 23 ngut, ha West Garo Hills district ki don 118 ngut kiba kynthup 78 ngut ki armed forces bad 40 ngut ki riewpaidbah, ha South West Garo Hills district ki don 3 ngut, ha South Garo hills ki don 19 ngut kiba kynthup 11 ngut ki armed forces abd 8 ngut ki riewpaidbah, ha East Garo Hills district ki don 83 ngut bad ha North Garo Hills district ki don 9 ngut.
Kiba la jem na u khñiang jingpang coronavirus mynta ka sngi ki la don haduh 83 ngut.
Na kine ki 83 ngut, 68 ngut kidei na East Khasi Hills kiba kynthup 9 ngut kiba na ka armed forces bad 59 ngut kidei ki riewpaidbah, ha Ri Bhoi district ki don 5 ngut, East Garo Hills 6 ngut bad ha East Jaintia Hills 4 ngut.
Kyllum lang baroh kiba la jem ki long 1,318 ngut.
Ki samples kiba la phah ban tes mynta ka sngi ki la don haduh 92,453, ha kaba 89,162 ki long negetive bad 774 tylli ki sample kiba dang ap ia ka resol.
Ki la don haduh 32,994 ngutkiba wanphai na shabar.
Halor ka jingpynmih khubor, ha ka 1st August 2020 da ka Presbyterian Church of India (PCI) ha ka Headline ka ong “Ym pat sngew ïahap ka PCI ban plie ïa ki Ïingmane", na ka liang jong ngi ki paid riewngeit kiba dei hi ki Presbyterian bad kiwei ki Khristan ha ka jylla, ngi thrang eh ban ioh ka jinglaitluid kumba ju long mynshuwa ban shakri laitluid ia U Blei ha ki iing bad ha ki iingmane ruh kumjuh.
Ngi sngewphylla ia ka jingkwah khang iingmane ka PCI, bad kane ka long mar pyrshah ia ka jingkwah jong ki paid riewngeit Khristan ha ka jylla, bad kam don nongrim hi ruh kata ka jingkwah khang iingmane, hynrei ka shu long tang ka diengpynkiang bad jingkhang lad ia kiba bun ki Khristan ha ka jylla.
Haba phai pat sha kiwei ki kam, la iohi ba la ia plie lut; Ki iew ki hat, ki jaka jngohkai, ki Office treikam, ki kam khaii (business), bad kiwei kiwei pat.
Ka jingkylli ka long hato ym iabit jingpang covid19 na kitei ki jaka? Ne hato ki Khristan kim iadei kam shuh lane kim leit shuh sha kitei ki jaka? Ha kitei ki jaka lei lei la iakhleh lut ki jait briew, na ki shnong bad jaka bapher bapher, hynrei ym don jingtieng ia kata ka covid19.
Balei pat iatieng covid19 tang ha iingmane?Ki Balang ruh ki don hi ka jingstad ban pynbeit ryntih ia ki rukom ban bud ia ki jingbthah ka sorkar na ka bynta ka jingshngain jong ki paidbah.
Namarkata, ngi kyrpad ia ka sorkar ba kan ai lad ban plie lut ia ki iingmane/ jaka mane Blei ha ka jylla.
Ai ba ki Balang kin jied hi, kiba tieng kin khang bad ki bym tieng kin plie ia la ki iingmane.
Sa shisien nga kyrpad ia ka sorkar ban ailad bad shah ba ki nongshong shnong ka jylla kin ioh ka hok ban shakri Blei laitluid kumba ju long mynshwa.
Shillong: U myntri ba dei peit ia ka tnad pule puthi u Ma Lakmen Rymbui u la iathuh ba ha ka jingialang ba la pynlong mynta ka sngi ka Sorkar jylla ka la shim ia ka rai ban thoh sha ka University Grant Commission  ban phah ban pynjlan ia ka Eksamin ka ban long na ka bynta ki khynnah ki ban ia leh ia ka Under Graduate bad ka Post Graduate.
U Ma Lakmen haba ia kren bad ki lad pathai khubor, u la ong ba  ha ka 7 tarik u bnai Naitung 2020 ka UGC ka la pynmih ia ka jingbthah ban pynlong ia ka Exam na ka bynta ki Under Graduate bad ka Post Graduate ba ki dei ban pyndep hapoh ka 30 tarik u September 2020 bad halor kane; 4 tylli ki jylla  ki la leit ban ujor ia ka ne ka rai sha ka Supreame Court, ha kaba ka Supreame Court ka la ai ia ka rai ba ka long kaba donkam ban pynlong ia ka eksamin, hynrei ka Supreme Court ka la ai ruh ia ka rai  ba ia ka eksamin, lah ban pynjlan por khyndiat bad ban pynjlan ia kane ka Exam ki dei ban pan jingbit na ka UGC.
Halor kane ka bynta, na ka liang ka sorkar jylla ka la pynlong ia jingiatai sani ryngkat ki nongpyniaid jong ka North Eastern Hills University bad ia tai bha ha ka ba mynta ka sngi la shim ia ka rai ban thoh sha ka UGC ban pan jingbit ban pynjlan noh shuwa ia kane ki exam ha kane ka jylla bad na ka liang ka sorkar ki la ai jingmut ban pynjlan shuwa ia ka ne ka Exam haduh ka 7 tarik haduh ka 16 tarik u Risaw 2020 bad ia ka result yn pynbna noh hapoh ka 31 tarik u Risaw.
U Ma Rymbui u la iathuh ba ia ki exam na ka bynta ka Post Graduate baroh ki dei ban leh ia ki Exam lyngba online hynrei na ka bynta ka exam under Graduate ki khynnah ki lah ban ialeh ia ka exam lyngba ka online, hynrei na ka bynta kito ki khynnah kiba ym lah ban leh ia ka Exam online ki lah ban ialeh ia ka exam ha ki Exam Center jong ki.
U la iathuh ruh ba ka NEHU kan leh ia ka ba donkam ha ka ba iadei bad ka jingpynbiang ia ki jingkylli bad ban shim ia ki jubab  na ka bynta ki khynnah ki ba kwah ban leh ia ka Exam online, u la ong ruh ba  na ka bynta ki khynnah ki ba dei na rilum Garo ki bym kwah ban wan ban leh exam ha Shillong ki lah ban leh ha ki Exam Center kiba don ha Garo Hills District.
Na ka bynta ki khynnah ki ba sah shabar ka jylla ki ba hap ban leh ia ka Exam lyngba ka online.
U Ma Lakmen u la iathuh ruh ba ki khynnah ba na shabar ka jylla ki ba hap ban leh ia ka ne ka Exam Post Graduate ki don kumba 700 ngut bad ki ban ialeh na ka bynta ka exam  Under Graduate ki don kumba 3000 ngut bad baroh  ki khynnah kiba hap ban leh ia ka under  Graduate  Exam ki don kumba 22,000 ngut bad 2,000 ngut ki ban ialeh ia ka exam Post Graduate.
Shillong: U MP jong ka Rajya Sabha uba dei na ka party Bharatiya Janata Party (BJP), u Rakesh Sinha u la pyntip ba u la ting hi noh ia ka shnong Kongthong kaba la bna nam ha ka pyrthei kum ka ‘whistling village’ ha ka jylla.
Hadien ka jingioh mynsiem jong u na ka jingkren jong u myntri rangbahduh ka Ri, u Narendra Modi’s ha ka jingkren lyngkhuh Independence Day ba ka sorkar kmie ba la pyndep ia ka jingthmu jong ki ha kaban pynbiang ia baroh ki jingdonkam jong ki kynthei kiba wan na ka longiing kaba duna, une u MP jong ka BJP, u Rakesh Sinha u la iathuh ba u la ting hi noh ia kane ka shnong bad u la phah ruh hajar tylli ki sabon bad ki sanitary pads sha katei ka jaka.
“Ka shnong Kongthong kadon 97 tylli ki longiing ha kaba nga la phah 3,000 tylli ki sabon bad 3,600 tylli ki sanitary napkins," ong u Sinha.
Kane ka shnong Kongthong kadei kaba don sha kyndong bah jong ka jylla, bad ha kane ka shong ki don tang para khasi kiba dang bud  ia ka kolshor jong ki tymmen barim.
Wat hapdeng ka jingbna-nam, kane ka shnong ka dang don ki jingduna ha ki health care centre, ki jaka hikai bad ki jaka ban pyniasoh bad kiwei pat ki shnong.
Ha u snem ba ladep hadien ka parliament session, u Sinha u la bthah ia ka sorkar kmie ban pynrung noh ia kane ka shnong ha ka thup jong ka UNESCO’s na ka bynta ka ‘Intangible Cultural Heritage.
Ha u snem 2019, une u MP ka Rajya Sabha u la leit jngoh dalade ia kane ka shnong bad u la shimkhia ban pynbit pynbiang ia ki jingdonkam jong ki paidbah na kane ka shnong.
Ka sorkar India, mynta ka sngi, ka la khang sa 118 tylli ki apps bapher kiba dei na China bad ha kane ka jingkhang kaba mynta, la kynthup lang ruh ia ka PUBG, ong ka khubor jong ka  Information and Technology Ministry.
La iathuh ba kitei ki apps bapher, ki dei kiba iaid pyrshah ia ka bor jong ka jing synshar paidbah jong ka Ri India.
Mynta ki don baroh 224 tylli ki apps, kiba la khang da ka sorkar India.
Kham mynshwa, la khang ia 59 tylli na kitei ki apps bad hadien, la khang biang sa 49 tylli ki apps.
Ki apps, kiba la khang da ka sorkar India haduh mynta –.
Shillong: Namar ka jingdon kiba ioh pang covid 19 lane kiba don jing iajan bad kitei kiba ioh pang covid 19, kumta ka District Magistrate, East Khasi Hills, ka la rai ban khang dam ia ka mala ba nyngkong jong ka  ka kong Shanta Uriah ha Streamlet Road, Laban, ka iing jong U bah   B.
Nongrum ha Lumdiengsoh (Motinagar), ka iing U  Ashish Dhar ha Upper Jail Road (next to Gini’s complex), ka phyllaw jong U  Swapan Deb bad ka  Ruma Deb ha Upper Jail Road (near Puja Mandap) bad katei ka trei kam naduh hynnin ka sngi.
La khang ban ia rung ia mih ha kitei ki jaka, ba shah khang dam, ong ka kyrwoh sorkar.
Ha kawei pat ka hukum, mynta ka sngi, la iathuh ba naduh hynnin ka sngi, la weng noh ia ka kyndon khangdam ha iing jong U bah B Dohling, ha Mawkhar Main Road, ka iing ka kong  B.
Dkhar ha Amjad Ali Road, Laban, ka iing ka  Sushma Talukdar, Burnside area, kaba hajan Sankardev College Girls Hostel ha Rilbong bad ka Mantra building kaba don ha pyrshah ka  Puja Mandap ha Rilbong.
Katba ia ka Nepali compound ha Rilbong bad ka iing ka  Roma Devkota, Mira Store shaduh sha  Umjasai, kan dang hap ha ki kyndon jong ka jingkhang dam.
Shillong: Ka KSU Mawlai Circle ka dap da ka jing bitar halor ka jingshah shoh shah bom jong u Samla Ïainehskhem Parïong ha ki thaiñ Ïewmawlong kaba la jia ha ka janmiet jong ka 31tarik Nailar 2020 ha ka por kumba 5-6baje janmiet ha kawei ka dukan shna mobile.
Kumba ka long une u Samla u dei uba na ka shnong Mawkhyllei West Khasi Hills District bad u shongwai ha ka Shnong Mawlai Motsyiar na ka bynta ban wan bylla kit daju sha Shillong khnang ba un lah ban pyndap iala ka ïing ka sem.
Katei ka jingjia ka la jia na ka daw ka jingleit phah shna jong utei u samla ia ka mobile jong u ha katei ka dukan bad ha ka sngi ba u leit shim ki ong ka la biang lut nadong shadong bad kumta na ka liang jong utei u samla ruh ula siew iaka bai shna kat kum bala iakut, pynban ynda ula poi haka jaka parking ba trei u Maduh jong u, ynda plie ia ka mobile ula shem ba kam pat long, kumta ma u bad u paralok jong u ki la leit biang sha katei ka dukan ban pyni biang ia ka mobile; hynrei na ka liang kitei ki dkhar kiba trei hangtei ki la ai daw da kumne da kumtai bad ka kren baheh pynban.
Kumta na ka liang utei u samla ruh ula iania bad dawa ba ki dei ban pynphai noh ia ka pisa kaba u ladep siew, hynrei mar kumta naka liang uta u dkhar ula kynrup trait na ryndang jong utei u samla bad mar kumta lawan mih sa shi kynhun ki dkhar ban iarap ia utei u dkhar bad ki la tied da ki kynja nar kiba nep na khlieh jong utei u Samla Khasi kat haduh ba un da mynsaw ka khlieh bad hap leit phah sop phah spaiñ ha Shillong Civil Hospital.
Halor katei ka jingjia naka liang ka KSU Mawlai Circle ka dap da ka jing bitar kaba khraw halor kiba kum kitei ki jingjia shah ktah kti jong ki para doh para snam kiba ju jia manla ka por ha kitei ki thaiñ khamtam iaki nong kyndong kiba ju leit thied jingthied ne ban phah shna mobile ha ki dukan kiba don ha katei ka jaka iadie iathied.
Na ka liang ka Jylli ka dawa ia ki bor ka Aiñ ba kin leh da kaba tyngeh bad ba kim dei ban ai jamin ia kito baroh kiba donkti haka ban shoh pyn mynsaw ia utei u Samla, ong ka   kyrwoh na u Samla Mac Iver Thabah, Vice – President KSU Mawlai Circle.
Shillong: Ka Central Puja Committee (CPC) jong ka jylla, ka la shim ia ka rai ban kyrpad ia ka sorkar jylla ban plie biang noh ia ki iingmane ha kylleng ka jylla.
Ia kane ka rai la shim ha ka jinglang jong ka CPC’s ban ia pyrkhat na ka bynta ka jingrakhe ia ka Durga puja ha ka jylla.
“Yn sa rah ia kane ka jingtyrwa jong ngi ha ka jingialang jong ka Shillong All Faith Forum ka ban sa long ha ka 3 tarik ban kyrpad ia ka sorkar ba kan plie noh ia baroh ki iingmane bad ki jaka mane Blei da kaba bud ruh ia ka hukum bad ka SOP ba la ai da ka sorkar kmie,"ong ka CPC.
“Ka CPC Meghalaya kan sa kitkhlieh hi ia ka jingwan jong ki briew sha ka jylla ha ryngkat bad ka jingiatreilang bad ka District Administration bad yn sa shong ruh ia ka quarantine kaba 10 sngi lada donkam," pynkut ka CPC.
Shillong: U symbud myntri rangbah ka jylla, u bah Prestone Tynsong u la iathuh ba ka sorkar jylla ka la shah ia ka National Highway Authority of India (NHAI) ban wanrah nongtrei nabar ban iarap ha kaba shna ia ka surok bah national highway haka jylla.
