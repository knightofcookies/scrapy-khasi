Ula batai ba ka sboh Bokashi ka їapher na kiwei pat ki jait sboh namar ka їarap pynïap їaki pylleng khñiang kiba pynjulor ïa u jingthung.
La batai ruh ïaka LAB (lactic acid bactaria) bad ka IMO (indigenous micro organism) kiba la pyndonkam ha ka ban shna їa kane ka sboh.
Nalor ka Bokashi composting, u Habandajop ula batai ruh ïaka Natural composting kaba juh leh ki longshwa kaba shu pdem bad long sboh, ka Vermic compost ne ka sboh ba pynmih da ka eit wieh bad ka Berkeley Compost kaba lah ban ïoh ïaka sboh tang hapoh 18 sngi da kaba pyndonkam ïaki phlang im, ki phlang ïap, eitmasi, ka um, ka jar, ka plastic bad u tyllai ban shna ïa kane ka sboh kaba la tip kum ka sboh organic ne bym khleh dawai.
Hashwa kane u ma Lamsalanki Pariat president ka KYKWM haka jingkren maitphang ula ïathuh ba ka seng Khooid Yaka Wah Myntdu la seng ïaka haka 19 tarik Kyllalyngkot 2021 da ka jingthmu ban ïada bad pynneh pynsah ïaka wah Myntdu kaba bsa umbam umdih bad ker sawdong ïaka sor Jowai, hynrei hadien bala lang ki ñiut haka Jowai kila shim iaka sien jam ban pynlong iaka jingai jinghikai ban pynkylla sboh iaka ñiut.
Ha kane ka jingpynshai paidbah la sakhi ba khambun ki dei ki longkmie kiba iashimbynta bad kane kala ai mynsiem iaka synjuk kaba pynlong ia kane ka jingai jinghikai ban ioh ia u soh ha ki sngi ki ia ban wan.
Ki khynnah, samla bad rangbah jong ka dong Lumtrom, Umkiang, East Jaintia Hills District kila shongshit hadien ba wanpoi uwei u mrad khlaw hapoh shnong jong ki haka miet Palei.
Une u mrad khlaw udei u Slow Loris, uba haka ktien shnong jong ki la tip kum u Khaprang ne u Khalor uba don ka khlieh kaba pyllon bad ka khmat kaba pyllew.
Une u mrad u dei u jingthaw u bam naphang, bad ula duna bha mynta bad udei u mrad bala jan duhjait haka satlak ka pyrthei.
Ia une u mrad la iohkem ia u hadien ba u wanpoi ruma shapoh shnong, hynrei ka khubor kaba sngewtynnad ba naduh ki khynnah haduh ki rangbah ki kwah ban pyllait ia une u mrad uba kim ju iohi koit bad uba phylla ha kiba bun.
Ka Environment Cell ka KSU-East Jaintia Hill Unit lyngba u Secretary Phanuel Tongper haka sngi Thohdieng  kala aiti ia une u Slow Loris sha ka tnad Wildlife Sonapyrdi Range bad la pyllait biang ia u sha khlaw.
Ka West Jaintia Hills Wushu Association ka lah ioh khur haduh 7 tylli  ki takma naka lympung ialehkai martial arts kaba 19th Meghalaya State Level Wushu Championship 2022 ba la pynlong da ka Meghalaya Wushu Association (MWA).
Ki nongialehkai kiba ioh khur iaka takma ki dei u Obadaia Kelphung – Gold, Sanjiovanni Bho- Silver, Fivestar Bareh – Silver, Bantiplang Khongwir – Silver, Ricky Mukhim – Bronze, Juh pa u juh Nongtdu – Bronze, Decent Sungoh – Bronze.
Ka Satisfy Syngkon kaba dei ka nong ïalehkai Wushu Meghalaya ka shim bynta kum ka official ha kane championship.
Kane ka lympung kaba ar sngi kala poi kala kut haka 12 tarik une bnai u Lber ha Madanrting Indoor Sports Hall.
La iathuh ba ha kane ka lympung ialehkai la wan ban iashimbynta 147 ngut ki nongialehkai martial arts na kylleng ki district kynthup iaki shynrang bad kynthei.
Ïa kane ka Wushu championship lawan ban plie da u Bah John F Kharshiïng Working President Meghalaya State Olympic Association (MSOA) ha ka jingiadonlang u Ma Finely L Pariat general secretary (MSOA) bad la wan pynhap pyrda ïa kane lympung da u Dasakhiat Lamare u myntri sorkar bad u MLA ka Mawhati.
Shuh shuh na kaliang u President ka West Jaintia Hills Wushu Association (WJHWA) u Sambormi Lyngdoh ha ryngkat bad ki nongkit kam jong kane ka Association ki ai khublei ia u MLA ka 2-Jowai Constituency Ma Wailadmiki Shylla halor ka jingsynniang bad kyrshan jong da ka pisa sha ka West Jaintia Hills Wushu Association ban ioh iashimbynta ha kane ka lympung.
Ka ophis jong u Executive Engineer PWD (Rds) Shangpung Division kala bthah ia u kontraktor ban siang maw bad ban pyndap maw biang iaka surok Nartiang Ionglwit Barato kaba la kynnoh ka KSU bad ka shnong Thangrain bala shna torti ia kane ka surok.
Ka KSU Thangrain ha ryngkat ka bor shnong Thangrain kala ai da ka jingujor sha ka ophis u Executive Engineer PWD (Rds) Shangpung Division halor ka jingkynnoh ba la shna torti u kontraktor iaka surok kaba dang sah kumba 1 KM haka bynta jong ka surok Nartiang Ionglwit Barato ha Thangrain.
U Executive Engineer PWD (Rds) Shangpung Division ma M Nongpluh haka jingiadonlang ki nongialam ka KSU bad ki dkhot ka shnong Thangrain kila hiar jurip ia katei ka surok haka 17 tarik une u bnai.
U Publicity Secretary ka KSU Lamdaki Myrchiang, ula ong ba nakaliang u Executive Enginneer ula bhah ia u kontraktor ban pyndap bad siang maw ïaki bynta ka surok ba dang sah sa 1 kilometre bad ban moramot ïaki bynta ba ka jot jong kane ka surok.
Ula ong ruh ba dangshen ka KSU kala phah pynsangeh iaka jingtrei iaka surok, hynrei hadien ka jingwan hiar jurip u Executive Engineer ka KSU kala ia u kontrak ba pyntrei iaka surok ban shna iaka surok katkum ka rukom bad ka work order bala ioh na ka PWD khnang ba ka jingdon jong ka surok kan wanrah ka jingmyntoi ia u paidbah ka thain.
U Jumai uba khlain bor 3.
3 haka Richter scale ula pynkhynñiuh haka sngi Palei haka por 11:26 AM.
Ka National Centre for Seismology, Earthquake, kala ong ba ka thymmei jong une u jumai ka dei na West Jaintia Hills ha u Latitude 25.
42 North bad Longtitude 92.
24 East.
Ka thymmei jingjylliew une jumai ba khlain bor 3.
3 ka long 10 Km.
Ka jingkynñiuh kala ktah iaka jylla ha rilum Khasi Jaintia katto katne ki jaka ha Assam bad ri Bangladesh.
Ka Ladrymbai Dongwah, East Jaintia Hills kala jied ia u waheh chnong thymmai haka sngi Balang.
Ha kane ka jingjied waheh chnong ki paidbah nongshnong shnong kila jied u ma Deibor Suchiang kum u waheh chnong thymmai jong kane ka shnong.
Ha kane ka jingialeh waheh shnong ki don lai ngut kiba la aireng kiba kynthup ia u Marshall Biam bad Delious Lyngdoh nalor u ma Deibormi.
Ia kane ka election jied waheh chnong la pyniaid da ka Executive Committee jong ka Rymbai Elaka Dorbar hapoh ka jingpyniaid u Acting Dolloi ha iing dorbar jong ka Ladrymbai Dongwah bad kane ka jingjied waheh chnong kala long kaba iaid beit iaid ryntih.
Ka Jaintia Hills Autonomous District Council (JHADC) kala long kaba pynkhreh nadong shadong ban pynlong ïaka Elekshon jied Dolloi ba thymmai na bynta ka Elaka Nartiang bad Elaka Shangpung.
Katkum ka jingpynbna jong ka JHADC kane ka jingjied Dolloi thymmai ha Elaka Shangpung bad Elaka Nartiang kan long haka 23 tarik une u bnai.
Ka jingniew vote kan long haka 25 tarik une u bnai.
Kane ka elekshon jied Dolloi kadei hadien ka jingkhlad noh jong ki Dolloi ha kitei ki Elaka kynthup u Hepsing Dhar Dolloi Elaka Nartiang uba la khlad ha u snem 2021 bad u Wenly Dhar Dolloi Elaka Shangpung uba la khlad ha u snem 2015.
Ka Secretary Executive Committee & Returning Officer, Dolloiship Election haka 15 tarik une u bnai kala dep pynlong iaka jingjurip iaki kot ki sla jong ki kyrtong kiban ialeh ia kane ka elekshon dolloi ha kitei ki ar tylli ki elaka.
Haba phai sha ka Elaka Shangpung ki don 3 ngut ki kyrtong ki ban aireng ha kane ka elekshon Dolloi bad kine ki kynthup ia u Acting Dolloi Chanki Langbang, u ban ïeng haka shap jong ka ‘Sngi’, u Daeiladmi Sungoh u ban ïeng haka shap ka ‘Jingkieng’, bad u Harising Papang u ban ïeng haka shap u ‘Khlur’.
Katba ha Elaka Nartiang pat la don 4 ngut ki kyrtong kynthup u Helpmi Dhar uba ïeng ba ka shap jong u ka dei ka ‘Wait’, u Jomeo Dkhar haka shap ‘Parla, u Leibanki Dkhar haka shap ka ‘Jingkieng’ bad u Salong Lamare haka shap ka ‘Sngi’.
Ka HANM central body haka 15 tarik une u bnai kala thaw iaka tnad thymmai jong ka – ka Narpuh circle haka jingialang kaba long ha ka shnong Umstaiñ, East Jaiñtia Hills.
La ïadonlang u Lamphrang Kharbani president central body bad ki nongialam ka HANM East Jaiñtia Zone, HANM Women’s wing bad kiwei kiwei.
Haba kren haka jingialang pynskhem nongkitkam U Lamphrang ula ong ba don shibun ki ishu kiba ka HANM kala shim naduh ka ILP, CAA, ka kam pud kam sam nalor kiwei kiwei.
Ula sneng kraw ia baroh ki nongialam bad ki dkhot ban trei kano kano ka kam da kaba tip briew tip blei.
U PyndapSyiemlieh ula shah jied kum u president, vice president Kamnipaya Siangshai, general secretary Laski Rymbai, assistant secretary Shaiñlangmeki Sumer, publicity secretary Spelbha Pala, finance secretary Pheiñ Sympli, organising secretary Jiwel Sumer, sports secretary Manbha Pyrngap bad office secretary Synsharbha Lamare.
Ki executive member ki kynthup ia u Botmeki Nongtdu, Shibor Syrti, Pynshlur Syrti, Yowanmi Shylla, Rimiki Pajuh bad Juhkilang Shanghai.
Baroh shi katta ka dei tang ka khubor hamsaia ba ki paidbah kila iakren ba u Ma Nehlang Lyngdoh uba ju long teng u Myntri Sorkar un iakhun elekshon MLA biang bad mynta ka sngi une u rangbah ula rai ban pyniasnoh ialade bad ka seng National People’s Party (NPP).
U Ma Ma Nehlang Lyngdoh uba la long MLA ar sien kynthih na Rymbai kaba la tip mynta kum ka Khliehriat Constituency.
U Ma Nehlang ula long teng ruh u Myntri Sorkar bad u ju bat ruh iaka tnad Mining ula wan pyniasoh sha ka party ha ryngkat ki nongkyrshan ki jong u.
Ka NPP ban pdiang burom ia u Ma Nehlang kala pynlong syndon da ka prokram kaba la long ha phyllaw jong ka ophis treikam ka seng NPP ha Lower Lachumiere, Shillong.
La pdiang sngewbha ia u Ma Nehlang da u National bad Vice president ka NPP u Conrad K Sangma bad u bah Prestone Tynsong, ryngkat u state president jong ka party u ma Sniawbhalang Dhar.
La iadonlang ruh ki MLA na rilum Jaintia kiba kynthup ia u ma Comingone Ymbon, Wailadmiki Shylla, Dasakhiatbha Lamare bad ki nongkitkam jong ka seng NPP jong ka jylla.
Kane ka jingpyniasnoh u Ma Nehlang Lyngdoh kala pynkhih hi puk iaka Khliehriat Constituency baroh kawei namar ba la thikna ba ka jingiakhun iaka elekshon MLA ka ban wan kan shongshit bha ha ka Khliehriat Constituency.
Ka Badalin Kharbangar bad u Debojit Sharma kila ioh ban rah iaka nam lahduh ka Shillong Arm Fight kaba long haka 12 tarik une u bnai ha Soso Tham, Auditorium Hall Shillong.
Ia ka jingiakop la pynlong da ka Treilang Welfare Society ryngkat ka jingiatreilang bad ka Meghalaya AIDS Control Society, Directorate of Sports and Youth Affairs bad ka HNYF East Khasi Hills Palat 200 ngut ki nongialehkai na kylleng ki jylla ha thain Sahtei Lammihngi (North East) kila wan ban iashimbynta.
U James K Sangma myntri ka tnad ka Koit ka Khiah ula long kum u Kongsan, katba ka MLA East Shillong Constituency Dr M Ampareen Lyngdoh kala long kum ka symbud kongsan haka jingiadonlang u MDC Malki-Laitumkhrah Fanton J Lakadong, ka Project Director ka Meghalaya AIDS Control Society Dr Mrs R.
Allya bad Dr Jasmine Mary Lyngdoh, Ka jingtmu jong kane ka jinglehkai ka long ban kyntiew ia ka jinglehkai ia khun kti ryngkat bad ai ia ka jinghikai kumno ban iada bad ban long adkar ban lait na ka jingpang HIV/ AIDS Ki nong jop kilong kine harum: Hapoh 55 kgs (Feather Weight) 1st Dibya Jyoti Borah (Assam) 2nd Revelborn Snaitang (Meghalaya) 3rd Pou Lyngdoh (Meghalaya) 75 kgs Below (Light Weight) 1st Deepankar Mech (Assam) 2nd Rosedul Ali (Assam) 3rd Rangdapbor Swer (Meghalaya) 75 kgs above (Heavy weight) 1st Debojit Sharma (Assam) 2nd Pritam Boro (Assam) 3rd Bakhammaiañ Khongwir (Meghalaya) 50 kgs Below womens (Light Weight) 1st Angel Mylliem Umlong (Meghalaya) 2nd Angelis Kharumnuid(Meghalaya) 3rd Daina Jyrwa (Meghalaya) 50 kgs above (Heavy weight) 1st Badalin Kharbangar(Meghalaya) 2nd Daisy Hazarika(Assam) 3rd Aiboklin Rina(Meghalaya) Kiwei kiwei ki nongiashimbynta ban pynbyrngia ia ka rynsan Shillong Arm Fight ki kynthup ia u Johnny Nongrum bad Andy Rumnong (Exhibition Boxing Match), Sambok lyngdoh (Free style Football), Nongsteng Sister Traditional Song, Megan Syiem and group Special Numbers bad u Don Rumnong Guest posing men physic.
Baroh ki nongjop hala ka category ki ioh ia ka song tyngka kaba 10000 Ki lahduh kynthup iaki kynthei bad shynrang kila ioh rah iaka song pisa T.
20000 bad kiba wan ba ar T.
5000 bad baroh ka khusnam pisa kala kot T.
1,30,000/-.
Ka Khasi Students’ Union (KSU) ban nang pynbha iaka jingshakri jong ka ha Rilum Jaintia kala phiah noh iaka KSU Jaintia Hills District Unit bad la pynkha noh iaka tnad KSU West Jaintia Hills District Unit bad iaka East Jaintia Hills District Unit.
Ha ka sngi Saitjain ka taiew kaba la dep, u Lambokstar Marngar president KSU Central Body ula wan ban pynskhem iaki nongkitkam ka KSU West Jaintia Hills District Unit bad shen ka KSU kan pynskhem ruh sa iaki nongkitkam ka KSU East Jaintia Hills District Unit.
U Streamly Suchen, u dei uwei na ki dkhot ka KSU uba la don bynta bad ka KSU mynta la kumba 20 snem bad udei uwei na ki dkhot ba shitrhem ba ka KSU, katba u Laitphar Syngkrem pat u dei u nongialam ka KSU War Jaintia Circle.
Ha ka jingialang kaba long haka sngi Saitjain kaba long ha Lumbihsyntu, Mihmyntdu, u Lambokstar ula maham ïaki dkhot jong ka KSU ba kim dei pyndonkam bakla ïa kyrteng jong ka KSU na bynta kam shimet jong ki.
“Phi dei ban ïatreilang bad ki dorbar shnong bad ki it ki hima namar phim long halor jong ki Dorbar Shnong ne ki it ki hima," la ong u Lambokstar Marngar bad ula sneng ba kraw ïaki nongkitkam ba thymmai jong ka KSU West Jaintia Hills District.
Ula kynthoh ruh iaka sorkar ba wat hadien ba la ioh iaka jylla kaba pura mynta la 50 tylli ki snem, pynban kam don kita ki aiñ kiba biang ki ban tei ïaka jaitbynriew naka ka kam pule puthi, ka lad ioh kam ioh jam bad ban iada iaka jaidbynriew na ka jingwan buhai shnong ki bar jylla.
Kiwei kiwei ki nongkitkam jong ka KSU West Jaintia Hills ki kynthup ia u Vice president Chanbor War, General secretary Leningrad Tariang, Assistant General secretary Balawantei Suchiang bad Phraki Hawni Thubru, Education Secretary Tyngshaiñ Krem, Tammiki Manner, Hababiangki Biam, Organizing Secretary Ewami Phawa, Assistant Organizing secretary Augustan Timung, Lurman Talang, Teimiki Suchiang, Ehbok Sten, Publicity secretary Juhhi Tariang, Assistant publicly secretary Morningstar Pasi, Sport secretary Michel Platini Mukhim, Assistant sports secretary Heibor Lyngdoh, Disciplinary secretary Iohnis Suchiang, Assistant disciplinary secretary Wanshan Laloo, Office secretary Eugine Hinge, Finance secretary Phrangki Papang, Assistant secretary Kindly Khriam, Environment & Cultural secretary Lob Stevenson Khonglah, assistant environment & cultural secretary Sowatki Law.
Katba ki dkhot executive Committee ki long u Nangaibormi Sutnga, Timing Lyngdoh, Brightstar Sohtun, Aurora Pamksang, Ohibait Dkhar bad Jerrymaya Laloo.
Ka Dorbar Shnong Myntriang bad ki nongialam ka KSU Myntriang Unit haka sngi Nyngkong kila ïakynduh ia u Deputy Commissioner, West Jaintia Hills District bad ai da ka dorkhat halor ka jingleit theh ñiut ka Jowai Municipal Board (JMB) ha kawei ka krem dewiong haka shnong Myntriang khlem ka jingioh jingbit kaba la wanrah ka jingpyrshah kaba jur na u paid nongshong shnong.
U Waheh Shnong Myntriang u Ma Monjurlang Lamurong ula ong ba kila dep kren shai bad ai da ka jingthoh ha u DC ba un bthat ïaka JMB ba kan leit khat bad pynkhuid kloi kloi ïa kitei ki ñiut ba ka la theh ha kawei ka krem dewïong kaba la ïeh shrah khlem pyndonkam shuh naduh ka jingkhang tih dewïong ka NGT ba kaba jrong 30 phut hapoh arsngi bad na ka liang u DC ula kular ban ïakren bad ka JMB halor kane ka bynta.
“Ngi dawa naka JMB ba kan leit khat bad pynkhuid kloi kloi ïa kitei ki ñiut ba ka la theh ha katei ka krem hapoh 2 sngi," la ong u ma Monjurlang.
Haba ïadei bad ka jingwan bret ñiut ka JMB, ula ïathuh ba ka Dorbar shnong ka lap haka 11 tarik une u bnai bad mar mar haka sngi ba bud ka la lum ïaka Dorbar naka bynta ban pynlong ka jingtohkit mano ba ai bor ïaka JMB ban leit bret ïaki ñiut haka shnong Myntriang.
Ula ïathuh ba haka jingtohkit la lap ba la donkti da uwei u riew rangbah jong shnong uba kyrteng u Wolling Lamurong bad une u riew rangbah ula phla namar ba u ïajan paralok bad u Sniawbhalang Dhar bad ruh bad u F War Chairman JMB kumta ula ailad ban bret ñuit shipor ha jaka jong u.
U Ma Channel Lamurong dkhot Shnong ula ïathuh ba ka Dorbar Shnong haka jingshong dorbar ka la rai ban sospon ïa u Wolling Lamurong na ka kam ba u bat kum u Secretary Managing Committee jong ka Dorbar Shnong namar ka jingïaid lait jong u ïaka Dorbar Shnong.
Kumban shu pynkynmaw ba haka 9 tarik une u bnai ka Jowai Municipal Board kala lum ia ki ñiut na Jowai, pynban haka sngi kaba bud ki ñiut kila dap biang ha Iawmusiang.
Haka Sngi Nyngkong la lap ba la don ruh kiba thang iaki ñiut kiba lum thup ha Thomas Jones Syndon College, kaba long pyrshah ïaka hukum jong ka National Green Tribunal bad ka Solid Waste Management Rules 2016 kaba khang pyrshah ban thang ia ki ñiut ki nier ha ki jaka paidbah.
Ka Moolamylliang Biodiversity Management Committee (MBMC) ha ryngkat ka jingiatreilang ka Moolamylliang Upper Primary School bad Moolamylliang District Council Lower Primary School kum ka shibynta ban rakhe iaka International Day of Action For Rivers kila pynlong da ka jingpynkuid iaka wah Kwai kaba don hapoh ka shnong Moolamylliang.
Ka International Day of Action For Rivers ka dei ka dei kaba kyrpang ha satlak ka pyrthei bad manla u snem haka 14 tarik u Lber la rakhe ia kane ka sngi ban ialap pynneh pynsah iaka um bad ka jingkongsan ki wah.
Ha kane ka jingpynkhuid ia kane Wah Kwai la sdang da ka jingkren maitphang da u D L Rymbai, Chairman MBMC ha ka jingiadonlang ki nonghikai bad ki khynnah skul jong ki ar tylli ki skul bad ki nongkitkam jong ka shnong.
“Ka MBMC kan nang bteng ban ialap ban pynneh pynsah bad pynkhuid pynbha ia kane Wah Kwai ha ryngkat ka Dorbar Shnong namar kane ka wah ka long kaba don nam ha ki por ba mynshwa, hynrei ka jingiaid jong ka por katba nang mih ki sngi ka nam jong ka la jah bad ngin pyrshang ban pynim biang ia ka," la ong u ma Appor Dkhar Joint Secretary MBMC.
U MLA ka Jowai, Wailadmiki Shylla ula khyllie paidbah ia u mawnongrim ban sdang tei iaka paiñkhana paidbah kaba la synniang da ka Rotary Club Jowai da ka jingiatreilang bad ka West Jaintia District Sports Association (WJDSA) haka sngi Saitjaiñ.
Ka jingshna ia kane ka painkhana kalong ban pynneh iaka jingkhuid jingsuba bad ban khanglad iaka jingleit shabar kat shaba lap ba shem bad ka long ruh shibynta ka jinglehkmen iaka lyngkhuh snem ba 50 ka WJDSA.
Iaka jingialang la pynïaid da u president Rotary Club Jowai u Rotarian Montri Passah.
Kiwei kiwei kiba kren ki kynthup ia u Rtn SK Lato uba long ruh uwei na ki nongseng ka WJDSA, u working president WJDSA Ma EMH Passah haka jingïadonlang ki dkhot nongkitkam ka WJDSA bad ki dkhot ka Rotary Club Jowai.
U Ma Wailad, ula kular ruh ban ai pynioh lad jingiarap ïaka WJDSA 10 lak tyngka lyngba ka 15th Finance Commission ban tei iaki jingtei ha Kiang Nangbah Stadium.
Ki dkhot ka Indian Red Cross Society na Shillong haka jingïalam ka Amilia Swer, Vice Chairperson IRCS Meghalaya ryngkat ki dkhot ka Meghalaya Scouts-Guides Fellowship, Jaintia Hills ba kynthup ïa ka Rethelma Passah, ka Lahiroi Lamare bad ka Gracely Pde haka 11 tarik une u bnai ki hisr sha ka shnong Jalyiah, East Jaintia Hills District ban ai jingïarap da ki kymbor (blanket) bad ki tiar kum ki sabon, tooth brush, toothpaste sha ki longïing kiba don jingduna haka ïoh ka kot.
Shwa ban aiti ïaki kymbor ka la don ka jingïalang lyngkot bad ka ïoh ka jingkren lyngkot na u Andrew Sawian, General Secretary IRCS Meghalaya bad ka Amilia Swer, Vice-Chairperson IRCS Meghalaya kiba la iathuh ïaka rukom treikam ka Indian Red Cross Society kum kawei na ki seng kaba ïarap ïaki briew haki por ba don ka jingtynjuh khlem poi pyrkhat hapoh ka imlang sahlang.
U Dorbar shnong Jalyiah ka la pynpaw ka jingsngewnguh bakhraw ïaki dkhot ka Indian Red Cross Society, Meghalaya kumjuh ïaki dkhot ka Meghalaya Scouts-Guides Fellowship, Jaintia Hills kiba shim ïaka bynta ba bha haka imlang sahlang.
2 ngut ki briew kila khlad na ka jingshitom na ka jingpang khlam COVID-19 bad kiba iabit thymmai iaka jingpang ki don 4 bad kiba dang shitom ne active case kalong 84 ngut hapoh ka Jylla ngut haka Sngi U Blei.
Kine ki ar ngut kiba khlad ki dei na East Khasi Hills bad West Khasi Hills.
Kiba iabit thymmai iaka jingpang ki dei na mar iwei na East Khasi Hills, North Garo Hills, South Garo Hills bad West Garo Hills.
Ki nongpang kiba la ioh pat iaka jingkoit ki don 18 ngut.
Kine ki kynthup na East Khasi Hills 1, West Garo Hills 5, Ri Bhoi 2, South West Garo Hills 1, West Khasi Hills 3,  West Jaintia Hills 2, Eastern West Khasi Hills 1, East Jaintia Hills 2 bad East Garo Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 93670 ngut bad napdeng kine 91997 ngut kila ïoh ïa ka jingkoit bad 1589 ngut kiba ïap.
Ha East Khasi Hills kiba dang shitom ne active case ki don 15, ka West Garo Hills 13, Ri Bhoi 15, West Jaintia Hills 16, South West Garo Hills 2, South West Khasi Hills 3, North Garo Hills 3, South Garo Hills 4, East Jaintia Hills 5, West Khasi Hills 5 bad East Garo Hills 3.
Ban shngain ka leit ka wan ki khynnah skul ha ki surok bah, ka East Jaintia National Council (EJNC) kala phah khang ne buh da ka No Entry iaki kali heh haka por long skul.
Ka EJNC kala ai da ka dorkhat sha u DC bad SP ka district ban kyntu iaka bor district ban buh da ka No Entry ban khang iaki kali heh ban iaid haka por leit bad wan skul ki khynnah ban iada na ka jingjia aksident.
U general secretary EJNC Diamon Bareh, ula ong ba ka EJNC kala ai jingmut ruh ban plie noh iaka traffic branch jong ki pulit Khliehriat bad ban pynkhlain iaka bor pulit.
Ula kam ba nakaliang u DC un iakren ia kane ka mat bad u SP ka district.
Ka Special Judge POCSO Khliehriat, East Jaintia Hills District kala rai pynrem daka set along shi jingim ia u Envyris Dkhar u ba khot sin Michael halor ka jingdonkti ban lehbeijot bad pyniap ia i khyllung.
Ka ïingbishar Special Judge POCSO haba shongbishar ia kane ka mukotduma shah pyniap bad shah legbeijot I khyllung ba dang 3 snem tam kaba jia ha u snem 2018 ha East Jaintia Hills, kala rai pynshitom ba tyngeh da kaba set phatok shi jingim ia u ne u Michael.
Shuh shuh ka ïingbishar kala daiñ kuna ruh T.
7 lak katkum kyndon aiñ kaba hap haka section 6 POCSO Act 2012 bad ka section 3762(i)/ 376A/302 IPC.
Rai pynrem ka Special Judge POCSO ia uba rahbor bad lehbeijot iaka thei lud ha East Jaintia Hills.
Ka Jaintia Tourism and Environment Society, Jowai, kum shibynta ban lehkmen ïaka jingdap 50 snem ka Jylla Meghalaya kan  pynlong ïaka jingïakop kiew maw kyndon  kaba la tip kum ka “Golden Climb" ne “Stairway Climbing Competition".
Kane ka jingïakop kan sdang naduh ka por 10.
00 baje mynstep jong ka 26 tarik une u bnai ha Jingkieng Myntdu haduh Caroline Colony kaba don kumba 400 tam ki maw kyndon.
Kino kino ki kiba kwah ban ïashim bynta ki lah ban ai (register) ïaki kyrteng jong ki ha dukan u Ma Philemon Lyngdoh kaba don ha Mission Compound Jowai ha lane shwa ka 15 tarik une u bnai.
Ka bai rung ka long T.
50 marwei.
Ki khusnam ki long ka 1st Prize 4000 tyngka, 2nd Prize 3000 tyngka 3rd Prize 2000 tyngka ryngkat ka syrnod (Certificate).
Baroh ki nongïashim bynta kin ïoh ïaki  Consolation Prize.
Haka 23 tarik Ïaiong (April) pat kan don ka Marathon halor ka phang “Roads/Highways Cleanliness for Healthy Environment" ka ban sdang naduh ka por 8.
00 baje mynstep naduh na Lad By-Pass Jowai, Thadlaskeiñ haduh Jrisaleiñ.
Ki khusnam ki long ka 1st Prize 5000 tyngka, 2nd Prize 3000 tyngka bad 3rd Prize 2000 tyngka ryngkat ka syrnod (Certificate) Ïaki jingtip ba kham bniah lah ban phone ha kine ki Number 9862927501, 9436106341.
Ha kane ka juh hi ka sngi kan don ruh ka jingpynkhuid ne Cleaning Drive ïaki bynta ka surok Jowai-Shillong Road ka ban sdang na Shallam–Syngkon Petrol Pump haduh Hill Top Restaurant naduh ka por 10.
00 baje mynstep shaneng.
Ki khun hajar ka Hima Sohiong hapoh ka lama jong ka JAC kila tur sha KHADC hadien bala kut ka jingai por ban pynphai iaka Hima Nongwah-Mawtamur sha ka Hima Sohiong haka sngi Thohdieng.
Kane ka Hima Nongwah-Mawtamur kaba ju hap haka Hima Sohiong, hynrei la kynnoh ba da ka jingleh khlieh shrieh u Lyngdoh ka Hima Sohiong Bah Bashemphang Thabah ula ai iaka sha u Syiem Jirang  naduh u snem 2015, la ong u Sordar ka Hima Nongwah Mawtamur.
Ka JAC kala ong ba kila ujor sha u CEM KHADC naduh u snem 2019 bad dawa weng Lyngdoh ia Bah Thabah namar ba um lah satia ban pyniaid ia ki kam hima sima, hynrei ka KHADC kala shu sngap man man halor kane ka kam.
Ka JAC kala ther tyngeh iaka KHADC haka jaka ba kan iada ia ka khyndew ka shyiap pynban kala la liam iaka jaka sha ka Assam kaba la plie lad iaka ban ioh kyntur ia pud u sam ka Hima Nongwah-Mawtamur, kane kala pynbitar ia ki paid ka hima bad kila hiar sha KHADC ban khyrniom iaka khyrdop jong ka konsil ryngkat ki jngthoh pyrshah bad ki lama iong mynta ka sngi hadien bala kut ka jingai por.
Dei hadien ba kila khyrniom iaka khyrdop ka KHADC la khot iaki nongialam ka JAC ban iakren, hynrei kam poi shaei shaei ruh bad kila iakynduh tang u Executive Member ba dei khmih iaka khaii pateng ka konsil, u Bah Martle Mukhim uba la kular ban rah iaka EC ban iakren ia kane ka kam.
Ka HYC East Jaintia Hills kala ai da ka dorkhat sha u Deputy Commissioner, East Jaintia Hills ban dawa maramot iaka surok na Khliehriat sha Rymbai PHC, kaba iaid lyngba ka district court.
Ka HYC kala ong ba ha u bnai Rymphang 2022 na ka lad Khliehriat East haduh Deputy Commissioner’s quarter, hynrei la shu ieh noh iaka surok ban poi sha katei ka jaka sumar.
Kumta ka HYC ban suk ka iaid ka ieng u paidbah kala kyntu ia u DC ban shimkhia ban dawa maramot ia katei ka surok ban myntoi u paidbah.
U Deputy Commissioner (Supply), East Jaintia Hills District ula pynbna paidbah ba la pyllait ia u Khaw Ration na ka bynta u bnai Lber (March) 2022 ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.
3.
00 tyngka shi kilo, ia u Khaw PHH yn sam 5 kilo shikhlieh shibnai ha ka dor Rs.
3.
00 tyngka shi kilo, katba ia u Khaw Non- NFSA pat yn sam 7.
215 kilo shiing- shibnai haka ka dor Die Lang ka ba long Rs.
11.
77 tyngka shi kilo bad ha ka dor Die Khutia ka ba long Rs.
12.
34 tyngka shi kilo.
Kumta, la kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.
1697, lane sha u District Grievances Officer ka East Jaintia Hills District.
Ka Seng Samla Sengkhihlang kan pynlong iaka Lympung ba ar ha une u snem haka Shnong Swer East Khasi Hills District haka 26-27 tarik une u bnai.
Ia kane ka lympung la pynlong hadien ba ka District Administration East Khasi Hills District kala ai jingbit ban pynlong da kaba bud ryntih iaki adong ka Sorkar Jylla ban iada na ka jingpur jong u khniang COVID 19.
Ka Seng Samla Sengkhihlang ka khot ka wer baroh ki tnad Seng Khasi bad Seiñ Raij ba phin iawan sha kane ka Lympung ka ban pynshong shit ha ryngkat ki shad Tynrai, bad ha kane ka Lympung phin ioh shubuh ki jing sneng jingkraw na ki tymmen halor ka jing ngeit Niam Tynrai.
Ka semifinal jong ka Elaka Lakadong Knockout Football Tournament 2021-22 kan long mynta ka sngi 11 tarik Lber (March) haka madan football jong ka shnong Borghat.
Ka jingiakhun semifinal kaba nyngkong kan long hapdeng ka Lakadong Ummat FT pyrshah Borghat FT por 12:00 Pm.
Ka semifinal kaba ar kan long hapdeng ka Lama FT pyrshah iaka Lakadong Umlatdoh FT por 2:00pm Ka ELSA ka khot wer sngewbha iaki padbah riewieit football khamtam ki nongkyrshan jong kitei ki shnong na kabynta ban iawan sha kane ka semi final khnang ba kan long kaba shongshit.
Ka Dorbar Mang Tyngka ka Jaiñtia Hills Autonomous District Council (JHADC) kan long haka 15 tarik une u bnai Lber haka por 10:30 Am.
Katkum ka jingpynbna, u Chairman ka JHADC, Dr.
Sankey Shangpung ula khot iaka dorbar katkum ka bor bala pynkup ha u da ka riti treikam ka konsil.
Ha kane ka Dorbar katkum ka rukom kan don ka kynta kylli jingkylli, ka Mang Tyngka bad iaka sngi shong dorbar lah ban pynjlan lada donkam.
Ka ïingbishar Special Judge, POCSO, Khliehriat East Jaintia Hills District kala rai ban pynshitom da kaba set phatok haduh 10 snem lynter ia u Arnab Lamin halor ka jingdonkti ban lehbeijot.
Une u Arnab u dei uba na ka shnong Nongbareh, West Jaintia Hills, u donkti ha kaban lehbeijot ia kawei ka khynnah kaba dang 8 snem rta haka 16 tarik u bnai Jylliew 2015 ha kawei ka shnong ha East Jaintia Hills District.
Ka ïingbishar katkum ka hukum kaba kala pynmih haka 7 tarik une u bnai pyrshah ia u Arnab kala rai ban pynsaja da kaba set phatok 10 snem ryngkat bad ka kuna kaba T.
3 lak katkum ka kyndon aiñ hapoh ka Section 377/506 IPC bad ka Section 6 POCSO Act.
Ka Special Judge (POCSO) Khliehriat, East Jaintia Hills District kala rai pynrem ia uwei u briew uba kyrteng u Toi Dkhar na ka shnong Jalaphet Thanamulait uba rahbor bad lehbeijot ia kawei ka theilud kaba 17 snem ka rta.
Kane ka jingjia shah rahbor bad shah lehbeijot kane ka theilud kala jia haka 27 tarik Iaiong jong u snem 2018.
Ka ïingbishar Special Judge haba shong bishar ia kane ka mukotduma haka 7 tarik une u bnai bad kala pynmih iaka hukum bad rai pynsaja da kaba set phatok 7 snem ia une u Toi Dkhar ha ryngkat ka kuna ba 2,14,500/- katkum ka kyndon aiñ hapoh ka Section 341/342/363/506/325 lPC bad ka kyndon aiñ 3(a) 4 POCSO Act.
Ka Motivated To Help Piggery Cum Agro C/S Ltd Mynso haka sngi Palei kala plie paidbah iaka sem sniang kaba la ioh na ka scheme Piggery Mission second phase ne ka kylla kaba ar jong ka skim.
U Cooperative Extension Officer ka C&RD Laskein Block Ma Barister Niang kum u kongsan ula plie paidbah ia kane ka sem sniang bad ula kyrkhu kyrdoh bad ai iaki kyntien sneng kraw ia ki nongialam bad ki dkhot ka society ba kin don ka mynsiem iatylli khnang ba ka jingthmu jong ki kan long kaba jop.
La ioh ruh ia ki jingkren lyngkot na u Secretary ka society u Pynioladmidao Syntem, u Chairman Ma Opportunity Lyngdoh bad na u Assistant Secretary u Semibalon Syntem.
Ka Music Video kaba la ai kyrteng ‘Kular’ ba la pynmih da u samla Daïapherbha Lamare yn pyllait paidbah haka 12 tarik une u bnai Lber haka por 7.
00 baje janmiet haka Youtube channel Luti Ksiar Production.
Ïa kane jingrwai la rwai da u Ram Suchiang bad ka Sunita Kyndait bad ki nongïashim bynta ki long ka Barilang Pyngrope kum ka puron bad u Sami Passah kum u tyngshop.
La ring dur ïa kane ka music video haki jaka ba paw ka Elaka Narpuh kum ha Wah Lukha, Khaddum, Chympe waterfall, Sonapyrdi nalor kiwei kiwei ki jaka kum shibynta ban khring ïaki paidbah shaki kam jngohkai pyrthei bad ban kyntiew ruh ïaka kam jngohkai pyrthei kiba don haka thaiñ Elaka Narpuh.
24 ngut ki briew kiba iabit thymmai iaka jingpang khlam COVID-19 bad i wei iba khlad bad da kane jingdon jong ki briew kiba iap naka jingpang khlam kala kynjoh 1587 haka sngi Palei.
Ine iba khlad i dei na South Garo Hills.
Katkum ka jingpyntip ka tnad ka Koit ka Khiah kiba dang shitom ne active case kalong 112 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 8, West Garo Hills 4, Ri Bhoi 1, South West Garo Hills 1, South West Khasi Hills 1, West Jaintia Hills 3, East Jaintia Hills 1, South Garo Hills 1 bad West Khasi Hills 4.
Ki nongpang kiba la ioh pat iaka jingkoit ki don haduh 37 ngut.
Kine ki kynthup na East Khasi Hills 11, West Garo Hills 3, Ri Bhoi 1, West Jaintia Hills 6, North Garo Hills 9, East Jaintia Hills 2 bad East Garo Hills 5.
Ka jingdon jong ki briew bala ïabit ïa kane ka jingpang khlam ha Jylla baroh ka long 93649 ngut bad napdeng kine 91950 ngut kila ïoh ïa ka jingkoit bad 1587 ngut.
Ka East Khasi Hill ka don 21 ngut kiba shitom ne active case, West Garo Hills 16, Ri Bhoi 23, West Jaintia Hills 18, South West Garo Hills 3, South West Khasi Hills 4, Eastern West Khasi Hills 1, North Garo Hills 3, South Garo Hills 3, East Jaintia Hills 7, West Khasi Hills 9 bad East Garo Hills 4.
Ha ka jingleit ban rah ia ka mang tyngka ka jong u snem , u Myntri Rangbah ka jylla ba bat ruh ia ka pla tyngka u Conrad K Sangma , u la iathuh ba ka mang pisa ia ka kam ialehkai ne Sports & Youth Affairs ka long T.
208 Klur, kaba pynpaw ia ka jingkiew kaba long da kumba 13 percent.
Haba wanrah ia kane ka mang tyngka, naka liang u Conrad, u la maitphang ruh ia ka jingpynlong ia ki katto katne ki lympung bah ialehkai ba kynthup ia ka Meghalaya Games kaba la thmu an pynlong ha u bnai Jymmang bad hadien kane, la pynkhreh ban pynlong ia ka lympung North East Olympic, kaba long artad kum shi bynta ka jingrakhe ia ka lyngkhuh snem ba 50 ka jingioh ia ka jylla kaba pura.
Shuh shuh, hadien ka jingsdang ban hiar ka jingsaphriang jong ka khlam jingpang Covid-19, ka sorkar shen kan sa pynkhie im biang ia kawei ka kam ba ka la dep ba kan sdang teng bad kane ka dei ka ‘Mission Football’, ha kaba yn sdang ban pynkhie im biang ia kane ka kam ha man la ki shlem ai jinghikai ne ki grassroot centre ba don ha baroh kawei ka jylla.
Sa kawei ka sien jam ba ka sorkar ka la khreh ba kan shim dei ka jingpynlong ia ka talent identification, ban iatreilang bad ka Meghalaya State Olympic Association.
Nalor ka jingdep ban mang pisa ia ka jingkhreh ban tei pynbha ia ki jaka ialehkai ha Tura bad ha Shillong, sa kumba 150 tylli ki  grassroot sporting infrastructure la dep ban pynkhreh ha kine ki snem kiba la dep ha ka jinglut kaba  kynjoh ia ka  T.
45 klur tyngka, khnang ba ka kam jong kine kan nym sahteng, u Conrd u pyntip bas a kumba T.
40 klur tyngka yn khreh ban pynlut naka bynta une u snem mang tyngka 2022-2023.
U Myntri Rangbah ka Jylla u Conrad K Sangma, haka sngi Balang u la wanrah ia ka mang tyngka kaba duna haduh T.
1,849 klur na ka bynta jong une u snem 2022 -2023 kaba long tang kumba 4.
5 percent jong ka Gross State Domestic Product (GSDP).
Ka total receipt kalong T.
18,700 klur, bad ka the revenue receipts kaba T.
16,035 klur bad ka capital receipts T.
2,665 klur, la pynpaw u Conrad hapoh ka iing dorbar.
Haba batai pat ia ka mat jingdon pisa kaba lait noh na ka jingshim ia ki ram kaba long  T.
2,632 klur, ka total receipts la khmih lynti ba kan kynjoh sha ka T 16,068 klur katba ka total expenditure ne jingpynlut ka long T.
18,881 klur, ka revenue expenditure T.
15,376 klur  bad ka  capital expenditure  ka long T.
3,505 klur.
U Conrad uba bat ruh ia ka kam pla tyngka, u iathuh ba ka jinglut jingsep baroh kan kynjoh ym duna ia ka T.
17,917 klur lait noh ia ka jingsiew ia ki ram ki shah kaba long T.
964 Klur.
Katba ka jinghap ban siew ia ka sut jong ki ram ba la dep ban shim jong u snem 2022-23 la  khmih lynti ba kan kynjoh ym duna ia ka T.
1,110 klur, katba ka jingsiew ia ka bai bam tymmen ne ka pension T.
1,469 klur.
Haba wanrah ia kane ka mang tyngka, u Conrad u la kam ruh ba ka jingwan ban lyngshop ka khlam Covid 19  ka la ktah bha ia ka ioh ka kot ha kiba bun ki bynta.
Kumba ka long mynta ka GSDP ha kane ka snem kaba mynta ka long T.
37,494 klur, katba ka GSDP  na bynta u snem 2022-23  ka long  T.
41,10 klur.
Nalor katta u Conrad u iathuh ba ha kane ka snem mang tyngka kaba mynta, ka sorkar jylla ka ioh ba kan lum T.
5,851 klur ia ka bhah lum khajna jong ka sorkar kmie na ka original estimates kaba long T.
5,105 klur.
Katba ka Special Capital Assistance Program, ka tnat Union Finance ka sorkar kmie ka la dep ba kan bhah ia ka mang pisa kaba long T.
300 klur tyngka khnang ban lah ban pyntreikam ia kiba bun ki capital project, da kaba u la bynrap ba kine ki jingioh lum ia kum kine ki pisa, ka wanrah jingmyntoi bha ia ka sorkar jylla bad ai khublei ia u Myntri Rangbah duh bad kum ia ka Union Finance Minister.
Naka bynta u snem 2022-23, u Conrad u ong ba ka jingioh bhah ka jylla na ka khajna ba lum daka sorkar kmie la khmih lynti ba kan kynjoh ia ka T.
6,264 klur.
Nalor katta ka jylla kan ioh  pdiang ruh  T.
1,033 klur kum ka  revenue deficit grant, T.
76 klur kum ka grants na bynta ka  disaster management, T.
140 crore  naka bynta Autonomous District Councils, T.
69 klur naka bynta ka Urban Local Bodies bad sa T.
59 klur kum ka grants ka health sector, bad haba khein kyllum lang baroh, ka pisa ban sa ioh pdiang na ka sorkar kmie kan T.
7,641 klur,  bynrap u Conrad.
U Myntri Rangbah ula pynbna ruh ha iing dorbar iaki 21 tylli ki kam pynroi haka Jylla kiba kynthup iaki surok, umbam umdih, ban sdang iaka Ginger bad Spice mission, ka bus electric, bus khynnah skul ban pynjem iaka jingdheng kali ha sor Shillong.
Nalor kata ban sdang iaka Helicopter na Sohra, Dawki bad Williamnagar bad kiwei kiwei ki kam ban wanrah iaka roi ka par ba salonsar haka jylla.
Kine harum ki kam kiba la pynbna thymmai:.
Ka Jaintia Hills Development Society (JHDS) kala khyllie paidbah iaka Farmer’s Marketing Centre ne ka iew ki nongrep ha Mihmyntdu West Jaintia Hills haka sngi Balang.
ka JHDS kala shim ia kane ka sienjam ban plie ia kane ka iew nongrep kynthup iaki nongthain nongthaw, ki nongshna jingbam bad kiwei kiwei ha rilum Jaintia ban iarap iaki nongrep ban pyniaid iaki mar jong ki ha shi jaka.
La khyllie ia kane ka iew da u kongsan u Additional Deputy Commissioner ka West Jaintia Hills u Bah Alexander Mukhim ha ryngkat ka jingïadonlang ka symbud kongsan ka Kong B.
Blah Block Development Officer Thadlaskeiñ Block.
Ïa kane ka center la bei bad pynlut pynsep da ka Jaintia Hills Development Society bad yn sa pynïaid da ki katto katne ki SHG kiba la jied kyrpang.
U Director ka Jaintia Hills Development Society u phadar Manbha Pakem haka jingkren ula ong ka seng ka la don ka jingthmu ban plie ïa kane la kham slem hynrei na kadaw jong ka khlam la pynsahngeh shuwa shi por bad u la ong ruh ba ïa kane ka center la kyrshan lang ruh da ka Caritas India bad ka Misereor Germany kiba long ki Agency kiba trei na ka bynta ka bha ka miat ki nongrep.
Shuh shuh ula ong ruh ba ka jingthmu ban plie ïa kane ka center ka long ban ïarap ïa ki nongrep ha ka ban pyni nam bad pynïaid iew ïa ki tiar bad ki marbam ba la pynmih da ki nongrep jong ka thaiñ Jaintia baroh kawei.
Kane ka center kan pynsuk ruh ïa ki nongthied kiba napoh bad nabar ba kin ïoh ïa ki tiar ba kordor bad babha bala pynmih da ki nongrep jong ka rilum Jaintia.
U Addl.
Deputy Commissioner u Bah Alexander Mukhim u la ai ka jingiaroh ïa ka Jaintia Hills Development Society kaba la shim ïa kane ka sienjam ban kyntiew ïa ka ïoh ka kot ki nongrep ka thaiñ.
U la ong ruh ba kane ka center kan ïarap ban pynsting ïa ki jingeh jong kiba bun ki nongrep.
U la kyntu ruh ia ki ophis sorkar bapher bapher bad kumjuh ruh ïa ki SHGs ban kin ïatreilang bad kane ka seng khnang ban wanrah ia ka roi ka par ym ban don ka jingiaknieh (Competition) iwei ia iwei.
Ha kane ka sngi la ïadonlang ruh katto katne ki ophisar ka tnat sorkar kiba kynthup ïa u Senior Scientist ka KVK Jowai u Bah D.
Paswet, u District Project Manager ka Basin Development u Bah Shiwel Lyngdoh, u Asst.
General Manager ka NABARD u Bah Grevile Kharlukhi, u Assistant Director ka Agriculture u Bah Marbiang Lamare, u Subject Matter Specialist ka KVK Jowai u Dr.
Rimiki Suchiang, president Society for Urban and Rural Empowerment (SURE) u Dr.
H.
H Mohrmen bad u Bah Lambormi Suchen uba long u Skill Development Officer ka West Jaintia Hills.
Ha kane ka sngi la don ruh ka jingai burom ïa ka Kong Sakhilang Lamare kaba dei kawei napdeng ki longkmie ba la wan shakhmat ha ka liang jinglah ban pynmih shibun ki mar-rep ba kynsai bad kaba long ruh ha kajuh ka por ka Secretary jong ka Village Organisation kaba la kiew bha ha ka liang ka jingshim ram na ki bank lynba ki Self Help Group.
La sam ruh ha kane ka sngi ïa kawei ka kor shet jingbam sha ka SHISUR Self Help Group ba la ai sngewbha da ka Jaintia Hills Development Society khnang ba kin lah ban pyndonkam ha ka ban shna jingbam lyngba u Krai katkum ki jingdonkam ka juk ba mynta.
11 ngut ki briew kiba iabit thymmai iaka jingpang khlam COVID-19 bad kiba dang shitom ne active case kalong 126 ngut hapoh ka Jylla haka sngi Balang.
Katkum ka jingpyntip ka tnad ka Koit ka Khiah, kine kiba iabit thymmai ki kynthup na ka West Garo Hills 5, South Garo Hills 2, West Jaintia Hills 2, North Garo Hills 1 bad West Khasi Hills 1.
Kiba ioh pat iaka jingkoit ki don 14 ngut.
Kine ki kynthup na East Garo Hills 1, East Jaintia Hills 1, East Khasi Hills 3, Ri Bhoi 5, South West Garo Hills 1, South Garo Hills 1 bad West Khasi Hills 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 93625 ngut bad napdeng kine 91913 ngut kila ïoh ïa ka jingkoit bad 1586 ngut kiba ïap.
Ka East Khasi Hill ka don 24 ngut kiba shitom ne active case, West Garo Hills 15, Ri Bhoi 23, West Jaintia Hills 21, South West Garo Hills 2, South West Khasi Hills 3, Eastern West Khasi Hills 1, North Garo Hills 12, South Garo Hills 3, East Jaintia Hills 8, West Khasi Hills 5 bad East Garo Hills 9.
Ka Jaintia Students Movement (JSM), Barato Zone, Women’s Wing kala kner la kti jingiarap sha kawei ka longiing kaba dei ka lanot pluh iing ha ka shnong Barato.
Ka JSM kala ai da u khaw bad ki tiar iing sha kane ka longiing haka sngi ba Ar.
Ka JSM kala kyntu ia ka ophis u BDO ban pynioh iaki jingiarap ia kane ka longiing kaba la ktah haka jingpluh ding.
Kum shibynta ban rakhe ïa ka advance Christmas ka Society for Urban & Rural Empowerment (SURE) ha ryngkat ka jingiatreilang bad ka North East Slow Food & Agro biodiversity Society (NESFAS) ka pynlong ïaka jingïalang haka shnong Mulum ha 21 tarik mynta u bnai haka jingïadon ryngkat u MLA jong ka thañ u ma Nujorki Sungoh kum u shahkhot kongsan.
U Ma Nujorki Sungoh MLA haka jingkren jong u, ula ïaroh shikatdei eh ïaka jingtrei kam jong ka SURE ha kine ki thañ kaba la wanrah ruh ïaka jingkylla khamtam ha kaba ïadei bad ka rep ka riang.
Ha kajuh ka por ula ong ruh ba ki paitbah ka shnong Mulum ruh ki dei kiba shimkhia ha kano kano ka program ba ki ioh na ka SURE bad dei namar kata ba ki kam ki ïaid shaphrang.
Ula ong ruh ba ki nongshong shnong ki dei ban don ka jingiatylli lang khnang ban wan rah ka jingkylla hapoh shnong poh thaw bad dei namar kata ba ka shnong Mulum kala paw bha mynta ha ka liang ka kam rep jhur tynrai.
Ka Kong Hamsniawpher Suchiang kaba long ka convener jong ka participatory guarantee schem (PGS) group kala iathuh shaphang ka jingsdang kane ka group kaba long ka kynhun kaba la ïoh ïaka syrnot jingithuh ïaka rukom rep tynrai.
Hakajuh ka por kane ka kynhun ka la lah ban leit die ruh ïaki jhur khlem dawai shaki shnong ba marjan lyngba ka skhim kaba la tip kum ka Farm on Wheel (ka ïew ha ki shaka kali).
Da kaba pyndonkam ïakane ka skhim kine ki nongrep kila pyndap jhur ïaki shnong kiba marjan.
Ka kong Suchiang kala ïathuh ruh shaphang ka community seed bank ne ka jaka lum symbai tynrai ba ki la buh hapoh ka shnong Mulum.
Kala ong ruh ba thong jong kane ka CSB ka long ban pynneh pynsah ia ki symbai tynrai khnang ba kin ym duh jait.
U West Suchiang, Rangbah Shnong ka shnong Mulum ula pynpaw iaka jingsngewnguh ia ka SURE ba ki la jied ia ka shnong Mulum ban donlang ha kane ka project bad u la iathuh ia ki kam ba la dep leh ha ka shnong kum ka jingsdang ia ka kper skul (School garden), ki programme bapher bapher ki ba iadei bad ki khynnah skul, ki longkmie, ki khynnah samla, ka jingpynneh pynsah ia ki symbai bad kumta ter ter.
Kane ka dei ka programme kum shibynta jong ka project ka ba ai kyrteng ka “No one shall be left behind: initiative" ba la bei tynka bad kyrshang da ka Rural Electrification Corporation, New Delhi.
La pyniaid ïaka jingïalang da ka Pasqualina Lamare kaba long ka Project Coordinator jong ka SURE bad ka kong Daka Bareh, Field Coordinator ka SURE ka la batai shaphang ki kam ba la dep leh na kane ka project hapoh ka shnong Mulum.
Nalor ka shnong Mulum ka SURE kala trei ruh haka shnong  Mukhap kaba don hapoh ka Laskeiñ block.
Ha kane ka sngi la ïadonlang ruh u Secreatary ka shnong ma Dieky Suchiang, tymmen basan Ma Bigi Suchiang, Members  ka PGS group, ASHA, Youth club bad ki nongtrei ka SURE.
Ha kane ka sngi la don ruh ki jingrwai ba la ai da ki Iaraplang PGS group bad Youth club jong kane ka shnong.
Ki dkhot ka Youth Club kila ïashim bynta ruh da kaba ai jingrwai haka online ZOOM Advance Christmas kaba la ïashim bynta da ki dkhot bad nongkyrshan ka NESFAS kiba don ha kylleng ka pyrthei.
U bah Phrang Roy uba long u chairman ka NESFAS ula ai ïaka ka jingkren ha kane ka sngi naka nongbah Rome.
La pynwai ia kane ka program da ka jingot ia u cake Christmas bad la ai ia ka jingduwai ainguh da I tymmen basan Bigi Suchiang.
Ka Moodymmai kala pynliem da 18 run iaka HUCC haka jingiakhun phainal ka lympung ialehkai Open to All T20 Cricket Tournament kaba pyniaid da ka All Jaintia Cricket Association (AJCA).
Haka jingiakhun phainal kaba long mynta ka sngi ba Ar ha madan Jrisalein, Chutwakhu Jowai ka HUCC kaba la jop iaka toss kala kala ailad iaka Moodymmai ban tied ha kaba kala kamai 207 run U Bishar Lamare ula kylla long u namtam ha kaba marwei ula synniang sha u sup u thiar kamai ruh ka Moodymmai 57 run naki 40 bol bad ula khyrwit ruh 5 wicket  ha kane ka jingiakhun.
U Heimonlang-i Lyngdoh ula kamai 50 run naki 19 bol.
U Bishar ula khur iaka khusnam Man of The Match hadien ba ula lah ban lam lynti iaka Moodymmai ban jop.
Ki nongkawang bol ka HUCC kiba kynthup ia u Y Patweth ula pynhap 2 wicket na ka 3 over katba u S.
Patweth bad u E.
Phawa ki la pynhap mar 2 wicket na ka 4 over.
Haba la poi ka plai jong ka HUCC ban beh iaka thong ka la kamai 189 run na ka 20 over.
U Y Patweth ula kamai 48 run naki 28 bol.
Ïaka khusnam ‘Man of the Tournament’ la ïoh rah da u Yoohimiootre Patweth jong ka HUCC uba la kamai 194 run bad pynhap 10 wicket.
U Chantre i man Lamare jong ka (L) Amity Laloo ula ioh iaka khusnam ba bun run ehkaba ula kamai 266 run na ki 4 tylli ki jingïakhun, katba u Eshan Siangshai na ka Rising Star ba dang 11 snem rta ula ïoh ïaka nam ‘Youngest Player’ bad ka nam ‘Most Promising Player’ la ïohrah da u Maremdor Sutnga jong ka Chutwakhu.
U Deputy Commissioner ka West Jaintia Hills District u Ma Garod LSN Dykes, IAS kum u kongsan ula sam iaka khunsam sha ka lahduh ha ryngkat u Bah Gideon Kharkongor Honorary Secretary ka MCA uba la iaka khunsam ba lahduh ba ar.
Ka Moodymmai kala ioh rah iaka song pisa kaba T.
15 hajar ryngkat ka trophy bad ka HUCC T.
10 hajar tyngka ryngkat ka trophy.
Ha kane ka sngi la iadonlang u Edystone Shylla president AJCA, u Convenor ka BCCI Task Force u Naba Bhattacharjee bad kiwei kiwei.
U Myntri Rangbah ka jylla u Conrad k Sangma, u la kular hapoh ka iing dorbar ba haka kylla kaba ar, ka sorkar kan sa shim iaka sienjam ba kan phai khmat naka bynta ban pynbeit noh pat ia u pud u sam ha ki jaka kiba hap hapoh ka Block-1, ba kynthup lang sa ia ki hynriew tylli kiwei pat ki jaka.
“Kat kum ka jingthrang bad angnud ki paid nong shong shnong jong ka Block-1 ba kin iai neh bad don hapoh ka Meghalaya, ka sorkar kan shim da ka juh ka sienjam jong ka jingiakren ha ka khep kaba ar bad ban bynrap lang ruh ia ki hynriew tylli kiwei pat ki jaka ba don ka jingiakajia bad ka Assam" la pynpaw u Conrad haba jubab ia ka call attention ba wanrah da u MLA ka Mookaiaw u Nujorki Sungoh hapoh ka iing dorbart mynta ka sngi.
Haba iadei bad ki kam pynroi ha kum kine ki jaka, ha kiba bun ki khep ka juh don lang ka jingiakren bad ia pynbeit hadpeng ki Deputy Commissioners/ Superintendents of Police lyngba ka jingialang jong ka Border Coordination Committee Meeting, kaba juh iai pynlong na kawei ka por sha kawei hadpeng ki DC bad SP na Assam.
Ban pynshisha ia kane, u Conrad u la pyntip hapoh ka iing ba u Deputy Commissioner, West Jaintia Hills District u la dep ban iashem bad ia kynduh bad u Deputy Commissioner, West Karbi Anglong District haka 6 tarik Nailar u snem 2021, ha kaba baroh arliang ki la shim ia ka rai ban pynneh beit ia ka jingiaburom ba mar kylliang ha ki jaka ba la leit ban rah ne ai ia ki kam pynroi.
Halor ka shongsuk ka shongsain, ki arliang kin hap ba kin shim khia ban khmih ba ka shong suk ka shongsain kadei beit ba kan ioh ban synshar bad lada jia ba donkam ban ai ia kino kino ki kam pynroi donkam ban da ia pyntip mar kylliang, la iathuh u Conrad.
Halor ka jingshah khanglad ka Meghalaya da ka Assam haba iadei bad ki kam pynroi, na ka liang u Conrad u iathuh ba Chief Secretary kala  dep ban phah da ka jingthoh sha u CS ka Assam ba un shim khia bad tuklar ia kane ka kam, da kaba u dei ruh ban bthah ia la ki jong ki ophisar ki jong u ba kim dei ban pyndik ne khanglad ia ki kam pynroi ba thmu da ka sorkar Meghalaya ha kum kine ki jaka.
Shuh shuh u Conrad u la iathuh ba khnang ban wanrah ia katta ka shong suk ka shong sain ki paid ha kum kine ki jaka, ki pulit ka Meghalaya na ka por sha ka por ki  pynlong ia ka jingiaid pahara kampher lada dei da ka kali ne da ka kjat khamtam lei lei ha ki jaka kaba kham mih bha ka jingiakajia ia u pud u sam, bad lada jia ba mih ne don kano kano ka huri hura, ki magistrate bad ki pulit, mar mar ki poi beit sha kum kine ki jaka bad tehlakam bad ruh ban pynneh ia ka suk ka sain.
Shwa ia kane, na ka liang u ma Nujorki, u pynpaw ba ki 71 tylli ki snem jong ka jingpait mynsiem bad dohnud jong ki paidbah ba shong ba sah ha ki bynta ka Block-1 ki thrang bad sliang ba kane ka jaka kaba ki don mynta shisien ka sngi kan dei beit noh kaba hap pura  hapoh u pud u sam jong ka Meghalaya.
“Naduh ka 13 tarik u Iaiong 1951, ki paidbah ba im bad ba shong ba sah ha kane ka thain ki la im shisha ka jingim ba kordit khamtam ban shah pyndik pynshitom ha ki bor synshar jong ka sorkar  Assam bad kumjuh ha ka kynhun jong ki seng kieng atiar, kiba na ka por sha ka por, ki juh wan pyndik ha ka dur jong ka jingdawa pisa jubor, ki khynnah kynthei ki shah ban bein ne thombor, don ruh ba la shu kem khlem kano kano ki daw, la pynbor ia ki ban siew ia ki khajna la ia ka khyndew ka shyiap ka iing ka sem bad ka iing sem ne ki jingri, ka jingban bein ia ki paidbah ka iai bteng da kaba pynduh ia ka umbam ka umdih ka koit ka khiah, ka pule puthi, ka lynti syngkien bad bording" la pynpaw u ma Nujorki.
Halor kine kiei kiei baroh, u ma Nujorki kum u MLA u kyntu ia ka sorkar ba ka donkam ba kan iaid shkhmat ia kane ka kam katba kloi khnang ban lah ban pynioh laitluid ia ki padbah na kane ka jingeh kaba ki la mad ha ki 71 tylli snem.
Ka jingpynkhreh iaka Jingïaseng Synod jong ka KJP Synod Mihngi kaban long haka Balang Presbyterian Barato, kaba hap haka Mynso Presbytery kala ïaid shait shait, wat la na kaliang ka sorkar ka kham suki ban pynioh iaki lad jingiarap.
Kane ka Jingïaseng Synod kan long naduh ka 17 tarik haduh 20 tarik Lber 2022.
Nakaliang ka Balang kala long kaba pynkhreh ban pynlong iaka Jingseng Synod kaba kala dei ban pdiang naduh u snem 2021, hynrei namar ka jingwan lynsher ka khlam COVID-19 la hap ban pynsngeh ia baroh ki jingiaseng kiba ialum paidbah.
U Pastor DH.
Lamare incharge Balang Barato Presbyterian ula ong ba kum ka balang ngi ka kwah ban ai ka khubor kaba kyrpang sha baroh ki paid riewngeit ba kim dei ban khuslai haka jingïadei bad kano kano ka bynta namarba ka balang katba lah ka bor ka la pyrshang ban pynbit pynbiang ïaki jingdonkam khamtam haka jingïadei bad ka jimgdonkam jong ka met haka liang ka bam ka dih.
Ha kaba ïadei bad ka rukom shong jong ki nongwan sha ka jingïaseng Synod ula kyrpad ïaki riewngeit ban pynkhreh la ki jong ki jong ki jingsiang namarba ka madan pynlong jingïaseng kam dei ka madan phlang hynrei kadei ka madan khyndew lehse kaba shitom ban shong lada ym don ki jaiñ jingsiang.
“Ka balang ka la pynkhreh ïaki shuki ban shong ki nongwan shaka jingïaseng hynrei yn nym lah pat ban pynbit pynbiang ïa baroh," la ong u pastor Lamare.
Ka jingpynbeit ban iaid ki kali ba wan jingiaseng: Haba ïadei bad ka jaka pynïeng kali ula ong, ka balang ka la pynkhreh ïaki jaka pynïeng kali kiba long hajan jong ka madan pynlong jingïaseng bad kiba kwah ban pynïeng kali hajan ka madan kidei ban poi hapoh ka por 10.
00 baje mynstep.
Haba ïadei bad ka surok ban poi ki kali, ula ong, kumba long mynta ki don sawtylli ki surok kiba pynïasoh ïaka shnong Barato.
Kawei ka surok kaba long ka surok ïa kiba wan na ka thaiñ Shillong kin rung ïaka Lad Ummulong sha Nartiang bad kin poi sha Samatan haduh Barato.
Kiba wan na ka thaiñ War Jaintia kumjuh Jowai kin rung ïaka surok na Lad Pasyih, Mynsoo, Samatan shaduh Barato.
Na ka bynta kiba wan na ka thaiñ East Jaintia kin rung ïaka surok na Phramer, Shangpung, Raliang shaduh Barato.
Nangta kiba wan na ka thaiñ Ïooksi, Saphai kin rung na ka lynti Sahsniang, Mooshrot, Saba bad kin poi sha Barato bad na bynta kiba wan na ka thaiñ Mynsngat-Khanduli kin ïaid na Lad Namdong, Sanaro shaduh Barato.
La kyrpad ïaki nongñiah kali ba kin sngewbha ban burom bad kongnguh ïaki nong pynïaid kali (Traffic) bad ki Volunteer kiba la buh ha la ki jaka-jaka ban pynïeng kali ha kaba kane kan long na ka bynta ka jingbit jingbiang jong baroh ki nongwan jingïaseng ban nym buh jingeh ïaki nongwan sha ka jingïaseng.
Naka bynta ban ishongkun ka jingshakri Blei, u Pastor ula ong ba ka Balang ka la rai ba ym nym shah ïaki nongwan die jingdie khamtam haka sngi U Trai.
Hapdeng ka jingpynkhreh kaba lyngkot jong ka por, ka balang ka la pynpaw ïaka jingsngewdiaw namar ba haduh mynta ka jinglong jingman ki surok kumjuh ki lynti synkieng ban leit sha katei ka jaka ba la pynkhreh ïaka Synod kam long kaba bit ba biang.
Naduh ba sdang ka jingpynkhreh ki nongïalam balang ki la leit ïakynduh ïaki bor sorkar hynrei namar ka khlam jingpang ka pynthut noh ïa kiba bun ki kam ki jam kiba ïadei bad ki surok kumjuh ki lynti synkieng hynrei ngi la pyrshang pat ban kyrpad ïaka sorkar wat lada kam lah ban ai da kaba surok kaba bha ruh, lehse ki thliew ki syar kan pyndap khnang ban pynsuk ïaki nongwan sha ka Synod.
Haba ïadei bad ka surok pohshnong ne Internal road ula ïathuh ba na ka liang ka sorkar ka la ïarap kumba 1 KM tam eiei ka surok rong te namar ba kadei kaba shnong kaba heh kaba don kumba 900 tylli ki thliew ïing, tang 1KM kam pat lah ban weng ïaki jingeh haba ïadei bad ki surok.
Haba ïadei bad ka umbam umdih, ula ong ki nongïalam balang ki la pyrshang ban ïakynduh ïaki bor ba halor bad ki la kular ban pynbit pynbiang na bynta ka um, haoid ki don katto katne ki longïing kim pat ïoh ïaka um kumba ka sorkar ka kwah ban pynïoh umbam umdih ha baroh ki thliew ïing lyngba ka skhim Jal Jeevan Mission (JJM) namar ka shnong ka la heh bad ka skhim kadei kaba rit haba ïanujor bad kiwei ki shnong.
Ka Jaintia Students’ Union (JSU) haka sngi Nyngkong kala weng noh ia ka lama iong ba la sieh ha Nongtalang CHC mynta la 9 bnai hadien bala wanrah biang iaka Ambulance 108 hapoh Amalarem Sub Division.
Ka JSU kala dawa naka por sha ka por ban pynioh biang ia kane ka kali kit nongpang naduh u snem 2018 bad buddien ruh ha u snem 2020 ha kaba la ai dorkhat ruh sha u AL Hek Myntri barim ka tnad ka koit ka khiah ha u snem 2020, ia u James Sangma myntri ka Health ha u snem 2021 bad ruh ia u Ram Kumar, Director ka NHM bad Dr.
Aman War, Director ka DHS(MI) bad sha u MLA ka thaiñ ban pynioh ia kali kit nongpang ha kane ka sub division.
Hadien baka sorkar kala pynioh biang ia kane kali kit nongpang ka JSU kala weng syndon ia kala lama iong kaba la sieh ha kane ka jaka sumar naduh 4 tarik u bnai Jylliew 2021.
Na ka liang u General Secretary ka JSU central Body u Treiborlang Suchen u la ong ba kane ka kali ka ju don ha Amlarem Sub Division, hynrei ym tip na kaei ka daw la pynduh iaka jingshakri jong ka.
Kumta hadien ka jngujor u paidbah iaka jingshitom ban kit iaki nongpang, ka JSU kala buh iaka jingdawa ha khmat u nongmihkhmat, ki myntri ka koit ka khiah bad sha u DHS kaba kane ka jingdawa jong ki kala urlong mynta ka sngi.
U President ka JSU War Jaintia Circle, u Eddy Kery Pohtam,  u la pynpaw ka jingsngewnguh ia baroh kiba don bynta ban pynpoi biang ia ka 108 service hapoh ka thain naduh ki doktor ka ChC bad ki PhC bad ruh ia ki Director ka tnad DHS u bad NHM bad kumjuh ruh ia u SDO barim ka Amalrem Civil Subdivision u Abhilash Baranwal bad khamtam eh ia ki riew paidbah kiba long ki nongkyrshan ia ka seng ha ka ne ka jingdawa ka jong ka thain.
U Myntri Rangbah ka jylla u Conrad K.
Sangma ula pynpaw ia ka jingkyrmen ba ka sorkar kmie kan shim khia ba kan pynkhreh ia ka soskular ne ia katta ka MoU haba iadei bad ka kam ia pynbeit ia u pud u sam bad ka jylla Assam khnang ban lah ban ia kren bad ban ia pynbeit noh shwa ia ki 6 napdeng ki 12 tylli ki jaka ha ka jingialang kaban long ha ka 9 tarik mynta u bnai ha nongbah Delhi.
Haba pynshai ia kane ka mat hapoh ka ïing dorbar haka sngi Nyngkong, na ka liang u Conrad u pyntip ba u Myntri kam pohiing ka ri u Amit Shah u la phah wan ia u Myntri Rangbah ka Assam bad ka Meghalaya ha ka 9 tarik mynta u bnai sha nongbah Delhi, ban iakren bad ia pynbeit khatduh ia ka Mou ban ia soi hapdeng kine ki artylli ki jylla.
Kat kum ka MoU, ki baroh ar ki sorkar jylla kim dei shuh ban dang pynmih tam palat ia ki 12 tylli ki jaka ba don ka jingiapher ne ia kajia u pud u sam kiba kynthup iaka.
1.
Tarabari, 2.
Gizang, 3.
Hahim, 4.
Langpih 5.
Borduar, 6.
Boklapara, 7.
Nongwah-Mawtamur 8.
Khanapara-Pillangkata, 9.
Deshdoomreah, 10.
Block-I & Block-II, 11.
Psiar bad Khanduli bad 12.
Ratacherra.
Ki hynriew tylli ki jaka kiba la khreh ban ia kren bad ban ia pynbeit ha kane ka kynti ba mynta ka kynthup ia ka  Tarabari (4.
69 sq km), Gizang (13.
53 sq km), Hahim (3.
51 sq km), Boklapara (1.
57 sq kms), Khanapara-Pilangkata (2.
29 sq kms) and Ratacherra (11.
20 sq kms).
Shuh shuh u Conrad u pyntip ba na ki 36 tylli ki shnong ba la kam da ka Meghalaya ha u snem 2011, 30 tylli na ki la sngewthuh  ba la ailad ia ki ba kin hap hapoh u pud u sam jong ka Meghalaya.
Haba batai kham  bniah , u Conrad u iathuh ba ha West Khasi baroh 8 tylli ki shnong ha Tarabari katba ar na ki lai tylli ki shnong ka Gizangbad 11 na ki 12 tylli ki shnong ha hahim kin wan  ne hap noh sha ka jylla Meghalaya.
Haba phai pat sha ri Bhoi u Conrad u pyntip ba kawei na ki artylli ki shnong  Boklapara, 5 na ki 6 tylli ki shnong ha Khanapara-Pilangkata bad 3 na ki 5 tylli ki shnong ha Ratacherra ha East Jaintia Hills kin iai neh ne don beit bd ka jylla.
U Conrad u iathuh ba ia kine baroh ki 6 tylli ki jaka ba la lah ban ia poi noh sha ka jingpynbeit bad ruh da ka jingpyndonkam ia ki kor ki bor ryngkat ka jingiatreilang bad ka shnat treikam Survey of India  ba la sakhi lang da ki dkhot jong baroh artylli ki jylla.
“Haba shim kyllum kumba  36.
79 sq kms ha kine ki hynriew tylli ki jaka, kumba 18sq kms tam ne duna ka jaka kan wan sha Meghalaya bad sa kumba 18 sq kms part kan leit noh sha Assam,"la iathuh u Conrad.
Ka ophis Sub-Divisional Officer (Supply) jong ka Amlarem Sub –Division kala pynbna paidbah ba ia u Khaw ioh ei ne u khaw bym donkam siew eiei naka skim PMGKAY Scheme la pyllait paidbah na ka bynta u bnai (Lber) March, 2022 sha baroh ki longïing ki ba hap hapoh ka NFSA (AAY & PHH) naduh ka 3 tarik jong u bnai Lber (March) 2022 haduh ka 15 tarik u bnai Lber, 2022.
U bhah khaw naka bynta ki AAY ka long 5 kilo shi khlieh (Ym donkam siew pisa) U bhah khaw naka bynta ki PHH ka long 5 kilo shi khlieh (Ym donkam siew pisa) Shuh shuh ha kaba iadei bad u khaw rashon NFSA (AAY & PHH) bad Non-NFSA naka bynta u bhah jong u bnai Lber yn pyllait sha ki dukan die rashon (fair price shop) haduh 15 tarik Lber (March), 2022.
Ka bhah AAY kalong haka jingthew 35 Kgs shi iing haka dor T3/- shikilo.
Ka bhah PHH kalong haka jingthew 5 Kgs uwei u/ka briew haka dor T.
3/- shikilo bad ia u khaw Non-NFSA haka dor bym dei ban palat iaka T.
14/- shikilo.
La bthah iaki paidbah ban leit shim ia u khaw hala ki jong ki jong ki Fair Price Shop Centres bad kino kino ki bym ioh khaw ne ba shah oh dor tam kila ban ujor sha ka ophis SDO Supply da kaba kdew shai iaka kyrteng, ka shnong khnang baka ophis kan ioh ban pynshitom ia kino kino kiba donkti.
Saw ngut ki briew kiba iabit thymmai iaka jingpang khlam COVID-19, kiba ioh pat iaka jingkoit ki don 7 ngut haka sngi Nyngkong.
Katkum ka jingpyntip ka tnad ka Koit ka Khiah, kiba dang shitom na ka jingpang ki don 140 ngut.
Kine kiba iabit thymmai ki dei na East Khasi Hills 3 bad West Garo Hills 1.
Ki nongpang kiba la ioh pat iaka jingkoit ki don 7 ngut.
Kine ki kynthup na North Garo Hills 2, Ri Bhoi 2, West Garo Hills 2 bad West Khasi Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 93601 ngut bad napdeng kine 91876 ngut kila ïoh ïa ka jingkoit bad 1585 ngut kiba ïap nalor ki briew ba dang shitom.
Ka East Khasi Hill ka don 32 ngut kiba shitom ne active case West Garo Hills 12, Ri Bhoi 29, West Jaintia Hills 18, South West Garo Hills 3, South West Khasi Hills 3, Eastern West Khasi Hills 2, North Garo Hills 12, South Garo Hills 2, East Jaintia Hills 7, West Khasi Hills 10 bad East Garo Hills 10.
Ka Woodland WK Hospital, Sabahmuswang kan pynlong da ka ka health camp kum shi bynta ban rakhe iaka International Women’s Day ne ka sngi kyrpang ki kynthei lashai ka sngi 8 tarik u Lber.
Ka bor pyniaid jong Woodland WK Hospital kala pyntip ba kane ka health camp ka long na ka bynta ki kynthei naduh ka rta kaba 21 snem bad kan don ka jingiasyllok ei bad ki doctor kane ka jaka sumar.
Na ka bynta kino kino ki jingsumar yn duna dor haduh 10 percent bad  lait noh ki jingsumar ba kyrpang.
Ka bai registration ka long T.
50 bad ki doctor kin don naduh ka por 10 baje mynstep haduh 5 baje nohphaisngi.
Ki doctor ki ban don ha kane ka sngi kilong kine harum: Na ka bynta ban ai kyrteng phone ha kine ki number: 6009307067, 8787304085.
Ka Khasi Student Union (KSU) Moodymmai Unit ka la synñiang daki kot, khulom bad kopi sha kawei naki skul miet kaba don ha shnong Moodymmai.
Ïa kine ki kot, kopi bad khulom ka KSU kala aiti haka miet sngi Saitjain haka jingïalam u Binos Syngkon president, u Doneld Rymbai education secretary ha ryngkat ka jingdonlang ki dkhot.
Kane ka jingsynniang ka KSU ka long kum shibynta ban kyrshan lem iaka seng longkmie jong kane ka shnong kaba la sdang ia kane ka skul naduh u snem 2009 ban sam jingnang jingstad ïaki khynnah ki bym ïohlad ban bteng ïaka jingpule jong ki khamtam kito kiba duna ka ïoh ka kot.
Ka Seiñ Kur Dkhar haka sngi Saitjain kala pynkupburom iaki khun samla ka kur Dkhar kiba pass bha ha ki eksamin bapher bapher bad thaw ruh iaka tnad ka Seiñ Kur Dkhar Ladwah Wapung Umsatai.
Ka jingthmu jong ka kur ban pynkha ïaka tnad treikam ka long ban ithuh ithaw para kur khnang ban lait na ka jingshongkha sang bad ruh ban ïajan ha baroh ki kam la kadei ka kam lehkmen leh sngewbha ne ka kam sngewsih.
Ïaka jingïalang la pynïaid da u Shaniahskhem Dkhar bad la ïoh ka jingkren pdiang sngewbha na Seiros Dkhar, ki jingsneng jingkyntu na u Pdianghun Dkhar General secretary jong ka seng kur East Jaintia Hills, u Cabriel Dkhar, u Emerick Dkhar, u Justine Dkhar MLA barim, u Hamjhan Dkhar General secretary jong ka sengkmie seng kur Dkhar bad kiwei kiwei.
Baroh ki nongkren ki la kyntu ïaki para kur ban don ka jingïadei jingmut ha kino kino ki kam bad ban ri syndong la ka akor burom bad ban ïatylli para kur khamtam haba don jingeh jingshitom.
Ki nongkitkam Seiñ Kur Dkhar Ladwah Wapung Umsatai ki kynthup ia u president Pyrshang Dkhar, vice president Sunidakut Dkhar, general secretary Philip Dkhar, assistant secretary Kong Jiotis Dkhar, treasurer Kong Thwentis Dkhar, adviser Oris Dkhar bad Chosly Dkhar bad 11 ngut ki Executive Members.
Ka Trekking and Adventure Group Dkhiah West haka sngi Saitjain kala pynlong iaka jingiaid kjat ne trekking naduh ka Dkhiah West, East Jaintia Hills shaduh sha Shangpung, West Jaintia Hills District.
Ia kane ka kynhun la ialam da u Dr.
Ryngkat Phawa bad ki la ïaid kjat naduh shnong Dkhiah West haduh Shangpung bad la shim bynta da ki samla kynthei shynrang, ki longkmie longkpa bad ki khynnah.
Ki riew rangbah kum u Jiren Swer, u Muni Swer wat haka rta kaba la heh ki dang lah ban ïaid kjat.
Hashwa ka jingïaid kjat ka don ka jingkren lyngkot na u Waheh shnong Dkhiah West u Comingone Tlang bad ka jingduwai na u Tbn Livingstone Phawa waheh shnong barim.
Ki jaka ba kane ka kynhun kala iaid kadei na ki lynti ba iaid ki riew rangbah na Dkhiah, Rymbai, Khliehriat, Sutnga, Saipung bad kiwei kiwei haka por ba ki leit skul, leit iew leit hat mynshuwa lyngba ka Kaitungtoh, Jalyiah, Khlieh yurim, Sohkymphor, Sohkymphor Nein, wah Umpaai, Khliehrangnah haduh Shangpung Mission.
Ha kane ka jingiaid kjat haba poi ha Shangpung kila jurip ruh artylli ki skul barim tam hapoh Rilum Jaintia kita ki dei ka Shangpung Presbyterian Lower Primary School kaba la seng da u woh Don Sutnga (u Kristan ba nongkong eh na Shangpung) ha snem 1865 kaba la kiew kyrdan shaduh ME School, Secondary bad Higher Secondary bad ka Shangpung Govt UP School (1924) dong Moolibang.
Ha kine ki skul u Myllung Soso Tham u juh hikai ha u snem 1922.
La pdiang sngewbha ïaka kynhun da u headmaster Nangtur Langstang bad nonghikai Kong Rita Margareth Wann, Kong Laiaieit Suiam, Kong Percia Phawa.
Ki la ïathuh ïaka history jong ka skul kumjuh shaphang ka jingïaid lynti bad jingim u Myllung Soso Tham.
Ka Seng Khasi Nongmynsong haka sngi Robibar kala lah ha kaban pynkut noh ia ka Shad Suk Mynsiem kaba shi sien snem ka jong ka, ba la pynlong ha madan Urkaliar.
Kane ka shad ainguh aidem ba-ar sngi la sdang ia ka hynnin ka sngi, ka 5 tarik, ha kaba shwa ban sdang ia kane ka shad ka kmen, ka la don shwa da ka nguh ka dem ka dwai ka phirat ha U Blei Trai Kynrad, ba un pynlong ia kane ka shad ka kmen kaba phuh ba phieng, ba suk ba kmen, khnang ba ki nongwan iashim bynta shynrang bad kynthei ryngkat u duhalia bad u nongwan khmih kai wan kai ba kin da lah shisha ban ioh ia ka kyrkhu Blei kaba dap kyrhai.
Ha ka sngi ba kut da ki spah ngut ki nongshad kynthei bad shynrang lem bad ki hep barit, ki la mih lympung ban iashim bynta ha kane ka shad ka kmen, kaba long kum ka dak ban ainguh ia U Blei Trai Kynad najrong na tbian, ha lor ka jingkyrkhu ba u la dep ban theh sei ia u khun bynriew, ha ka snem kaba la dep, ha ka juh ka por, shwa ka aiom jong ka thung ka tep, ba sa shisien, u Blei Trai Kynrad, un theh sei ia u khun bynriew da ka kyrkhu kyrdoh kaba dap  miar, khnang ban biang kein ka thang ka dep, ka rep ka riang, ban bit ban biang ka trei ka ktah, ka kamai ka kajih ban ioh ia ka met ka phad kaba koit ba khiah.
Ki nongshad kiba la mih lympung ki la rung ryngkat ka riam ka beit kaba pura, ha kaba kiu thei sotti ki la mih lympung ha ryngkat ka jingdeng ia ka pansngiat ba la sieh bad u lasubon, ka dak jong ka jingkit ka jong ka ha ka met ka longrynieing ia ka main long kynthei kaba dap miar ka jong ka, kum katta ka nongri ka nongdup nongsumar sukher, ki  nongshad shynrang, ka jainboh, jainphong ka jainspong u thuia bad u shymphiah uba ki bat ha ka kti, ka dak jong ka main long rangbah, u nongri nongda nongsumar sukher, ia la ka ka iing ka sem, ka kur ka jait bad ka iit ka hima, ka shnong ka thaw.
Ha baroh ki kynta jong kane ka jingshad, man la ki nongshad shynrang bad kynthei, ki da pyniahap ia ka rukom shad ka jong ki ryngkat ki hynniew skit ne ki hynñiew sur jong ka  ksiang ka tang muri, kaba da pynshong kun shong Blei bha ia katta ka shad ka kmen ka jong ki.
Ki riew pawkhmat ba la wan ban sakhi lang ia kane ka sngi ba kut jong ka shad ki kynthup ia u MP ka Shillong Parliamentry ba dei artad u President ka MPCC u ma Vincent H.
Pala, u MLA ka Pynthorumkhrah ba dei artad u advicer ia u myntri rangbah ka jylla u ba Alexander Laloo Hek, u MDC ka thain u bah Pynshngian N.
Syiem, u Acting Syiem ka Hima Mylliem u Pa’iem Ainam Manik Syiem, u bah Samborlang Diengdoh, u samla rangbah ban iakhun ha ka elekshon MLA ban sa long ha u snem ban wan.
Katba na ka liang ki nongialam ka Seng Khasi Kmie, la wan ban mihkhmat da ki arngut ki vice president Rgh Wanllamphang Roy Rgh O Pyngrope, Asst Genl Secretary Rgh Paia B Synrem, Asst.
Secy Rgh Synroplang Kharshiing, ki dkhot ka Seng Kynthei Seng Khasi Kmie, nalor katta la sakhi lang ruh da u President ka Seng Khasi Mawlai u Rgh DL Nongbri ryngkat ki nongwan synran ia ki nongshad bad u spah ngut u nongwan khmih kai.
Ha kaba kut noh jong kane ka shad, la ioh ruh ia ka jingsam ia ki song ai sngewbha sha baroh ki nongshad shynrang bad kynthei bad ruh ia ka kyntien ai khublei ba la ai da u Rgh Skor Jala, President Seng Khasi Nongmynsong.
15 ngut ki briew kiba iabit thymmai iaka jingpang khlam, 2 ngut kiba khlad bad da kane ka jingdon ki briew kiba iap pang COVID-19 kala kynjoh sha ka 1585 ngut haka Sngi U Blei.
Kine kiba khlad ar ngut ki dei na East Garo Hills bad Ri Bhoi District.
Katkum ka jingpyntip ka tnad ka Koit ka Khiah, ki briew kiba kiba dang shitom ne ki active case ka long 143 ngut hapoh ka Jylla.
Ki briew kiba iabit thymmai iaka jingpang khlam ki kynthup na West Garo Hills 4, West Jaintia Hills 3, Ri Bhoi 3, East Garo Hills 2, South West Garo Hills 1, East Khasi Hills 1 bad Eastern West Khasi Hills 1.
Ki nongpang kiba la ioh pat iaka jingkoit ki don haduh 17 ngut.
Kine ki North Garo Hills 6, East Khasi Hills 4, Ri Bhoi 3, South West Garo Hills 3 bad West Garo Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 93597 ngut bad napdeng kine 91869 ngut kila ïoh ïa ka jingkoit bad 1585 ngut kiba ïap.
Ka East Khasi Hill ka don 29 ngut kiba shitom ne active case, West Garo Hills 13, Ri Bhoi 31, West Jaintia Hills 18, South West Garo Hills 3, South West Khasi Hills 3, Eastern West Khasi Hills 2, North Garo Hills 14, South Garo Hills 2, East Jaintia Hills 7, West Khasi Hills 11 bad East Garo Hills 10.
Ka Moodymmai kala jop iaka Amity (L) Nissan Laloo da 5 wicket bad da kane ka namjop ka Moodymmai kan iakhun pyrshah iaka HUCC haka phainal kaban long ha 8 tarik une u bnai.
Haba phai sha ka jingiakhun kaba long ha madan Jrisalein, Chutwakhu haka sngi Saitjain ka Moodymmai kaba la jop iaka toss bad kala ailad iaka Amity ban tied shuwa ha kaba kala lah ban buh iaka thong kaba 147 run naka 20 over bad kala liem 6 wicket.
U Chamitreman Lamare ula kamai 44 run, katba ki nongkawang bol ka Moodymmai kiba kynthup ia u U N Teimiki Passah bad u Bishar Lamare ki la pynhap mar 2 wicket naki 4 over.
Ka Moodymmai haba poi ka pali ban beh iaka thong kala kamai 151 run n aka 14.
2 over bad liem 5 wicket.
U Bishar Lamare ula kamai 24 run naki 13 bol, katba u S.
Pakyntein ula pynhap 4 wicket naki 4 over.
Ïaka nam Man of the Match la ïoh da u Bichar Lamare uba la kamai 24 run bad pynhap 2 wicket.
Hashwa ka jingïakhun ka la don ka jingsngap jar kaba 1 minute kum ka dak ka jingsngew lem ïaka jingkhlad syndet u rangïalehkai ba pawnam ka ri Australia u Shane Warne.
Ka Kur Soo Kpoh Khadar Wyrnai, Jowai haka sngi Saitjain ka la pyllait ïaki ticket lucky draw ne khlai nusip haka jingïalang lyngkot ba la pynlong ha ïing ka kur kaba don ha Chiliangraij Jowai.
U CEO ka Banalari World Cars, u Godwin Lakiang ula long kum u kongsan bad pyllait paidbah iaki ticket.
Ïaka jingïalang la pynïaid da u President ka Kur u Bah Puramon Kynjing haka jingiadonlang ki riew rangbah jong ka kur.
U Godwin Lakiang haka jingkren u sngewkmen ban don bynta lang bad ki khun ka kur bad ula kitbok kitrwiang ba ki ticket khlai nusip kin long kiba ïaid ïew khnang ba ka kur kan lah ban pynïaid shakhmat ïaki kam jong ka kur.
Ïa kine ki ticket yn pynkhlai haka 9 tarik April 2022 bad ka First Prize kadei da ka pisa kaba T.
1 lak, ka Second Prize T.
50,000, Third Prize T.
30,000 bad 10 tylli ki consolation Prize mar T.
1,000.
Haka sngi Saitjain 25 ngut ki briew kiba iabit thymmai iaka jingpang khlam COVID-19, i wei ba khlad bad da kane ka jingdon ki briew kiba iap pang khlam kala kynjoh sha ka 1583 ngut hapoh ka Jylla.
Ine iba khlad i dei na East Khasi Hills District.
Katkum ka jingpyntip ka Tnad ka Koit ka Khiah, ka jingdon ki briew kiba dang shitom ne ki active case ka long 147 ngut ha poh ka Jylla.
Kine kiba iabit thymmai ki kynthup na East Khasi Hills 3, West Jaintia Hills 4, Ri Bhoi 8, East Garo Hills 2, Eastern West Khasi Hills 1, West Khasi Hills 2, East Jaintia Hills 2 bad South West Khasi Hills 3.
Ki nongpang kiba la ioh pat iaka jingkoit ki don 21 ngut.
Kine ki kynthup East Khasi Hills 7, West Garo Hills 1, Ri Bhoi 1, South West Garo Hills 1, West Jaintia Hills 3, West Khasi Hills 1, East Garo Hills 1 bad South West Khasi Hills 6.
Ka jingdon jong ki briew bala ïabit ïa kane ka jingpang khlam ha Jylla baroh ka long 93582 ngut bad napdeng kine 91852 ngut kila ïoh ïa ka jingkoit bad 1583 ngut kiba ïap nalor ki briew ba dang shitom.
Ka East Khasi Hills ka don 32 ngut kiba dang shitom, West Garo Hills 10, Ri Bhoi 32, West Jaintia Hills 15, South West Khasi Hills 3, Eastern West Khasi Hills 1, South West Garo Hills 5, North Garo Hills 20, East Garo Hills 9, East Jaintia Hills 7, West Khasi Hills 11 bad South Garo Hills 2.
Ka Laitkor Sports Club, kaa lah ba kan pynliem noh ia ka Mylliem Sports Club da 2-0, ha ka phainal ka lympung ialehkai ka Second Division Football ba la pyniaid ia ka da ka Shillong Sports Association.
Ha ka jingiakhun ia ka phainal ba la long haka sngi Saitjain ha madan Third ground, Polo, ia kine ki artylli  ki kol, ka Laitkor SC ka la ioh ba kan thep ha baroh ki ar kylla jong ka jingiakhun, ha kaba ka kol ba nyngkong ka Laitkor SC ka la ioh ba kan thep ha ka minit ba 13 lyngba u Euvansius Mawtyhoh bad ia ka kol klaba ar la thep da u Sondyfelix Kharkongor ha ka minit ba 76.
Haba phai sha kane ka jingiakhun, u sawar ka nam ialehkai bha u la noh bha sha ka kynhun ialehkai jong ka Laitkor SC, kaba naduh kaba sdang, ki player ki jong ka, ki la rung madan da ka thong ban rah ia ka nam kum ka lahduh.
Kaba kham pynshoh biej bha ia kane ka kynhun ialehkai jong ka Laitkor SC ka long ba baroh 11 ngut ki rang ialehkai ki jong ka ha madan, ki la ialeh thik kumba la bthah ia ki ban leh hapoh madan.
Ka rukom ban ia pynbuh ia ka bol hapdeng para ba ialehkai, ban pynpra ia ka rukom ialehkai jong ka Mylliem, ha kiba bun ki khep la shem bad iohi ba ka Laitkor SC mynta ka sngi kala pyrshang ban ialehkai beit na madan ne ground ball.
Ka jinglah ban bud ryntih da baroh ki player ia kaei kaba la bthah ia ki ban ialehkai ha madan, kam lah ban khlem da pynklumar hi thlim ia ka kynhun ialehkai jong ka Mylliem SC, kaba mynta hi ka kynti ka da lip hi jar ka rong ne ka rup ialehkai ka jong ka, ha kiba bun ki khep ka jingbym biang position jong ki player ka la plie lad bha ia ka kynhun ialehkai jong ka Laitkor SC ban tehlakam hi skhak ia kane ka jingiakhun tad haduh ban da rah syndon ia ka  nam kum ka lahduh jong kane ka lympung.
U kongsan ba la wan ban don lang ha kane ka sngi dei u President ka SDSA ba dei artad u  MLA ka Mawphlang u bah Eugeneson Lyngdoh, bad na ka bynta ka kynhun ialehkai ka Mylliem SC la wan ban sakhi bad ai mynsiem lem da u MLA ba dei artad u myntri ka sorkar jylla u bah Hamletson Dohling, nalor katta la wan ruh ban sakhi lang da u Syiem ka hima Mylliem u Pa’iem Ainam Manik Syiem, ryngkat ka jingia don lang ki dkhot nongkit kam ka Shillong Sports Association.
Da kane ka jingjop ka Laitkor SC ka la ioh ruh ba kan khung ia ka song pisa kaba long 50 hajar tyngka, katba ka Mylliem kaba la shah rem kan khung ia ka song pisa ba 25 hajar ryngkat ki medals bad ka trophy.
Ka MBMA lyngba ka CLLM projek kan ai jingkyrshan ia ki riewshimet ne ki kynhun na ka jylla Meghalaya ia kiba don ia kino kino ki rukom trei ne jingstad tynrai ne rukom pyrkhat thymmai (Traditional Knowledge and Innovation) kiba lah ban wanrah ia ka jingkylla ha kano kano ka liang ban iada bad ban sumar sukher la ki spah mariang.
Kine ki kam ki lah ban iadei bad ka kam rep ka riang, ka jingbam jingdih, ka jingiada ia ki mrad ki mreng ne ki jingthung jingtep kiba la sdang ban duh jait, ka khuid ka suba bad kiwei kiwei.
Ka jingkyrshan ne ka Grant kan long T.
1,00,000/- haduh T.
5,00,000/- tyngka hadien ba la pynshong nongrim halor ka jingiahap jong ka kam.
Kino kino ki riewshimet ne kynhun kiba la pyrshang ia kum kine ki jait kam, phi lah ban leit mih sha ka ophis jong ka BASIN (CLLMP), West Jaintia Hills District kaba don ha ka mala kaba lai ha DC Ophis (Room.
157, 3d Floor, DC Office).
Ban tip kham bniah, phone ha kine ki nombar 8097805865/8787784149.
Ka HUCC kala buh jaka ialade haka kyrdan jong ka final Open to all T20 Cricket Tournament 2022 kaba pyniaid ka All Jaintia Cricket Association (AJCA) hadien ba kala lah ban pynliem da 5 wicket iaka Chutwakhu haka semifinal kaba long ha madan Jrisalein, Chutwakhu, Jowai haka sngi Palei.
Ka HUCC kaba la jop iaka toss kala kam trai shuwa ban bol bad ailad iaka Chutwakhu ban tied shuwa.
Ka Chutwakhu kala kamai 148 run na ka 20 over liem 7 wicket.
U Deibormi Rangad ula kamai 86 run na ki 40 ball, katba na ki nongkawang bol ka HUCC u N Pakyntein ula khyrwit 3 wicket naki 4 over.
Haba la poi ka pali jong ka HUCC ban beh iaka thong 149 kala liem 5 wicket bad pynsah 3 bol.
U Kitbok Lyngdoh ula kamai 42 run bad u Defender Dkhar 34* run bad khur ruh iaka nam Man of the Match.
U Deimiki Rabon u nongkawang bol ka Chutwakhu ula ioh 3 wicket naki 3.
3 over Ka semi final ba ar kan long hapdeng ka Amity (L) Nissan Laloo pyrshah iaka Moodymmai haka 5 tarik une u bnai.
Wat ha kum kane ka por ba hiran ka ioh ka kot bad ba rem ki mar mata ban pynbiang iaki jingdonkam ha ki iing ki sem, pynban ki nongtrei ASHA ki hap ban mad bad im iaka jingim kaba syrtok tang da ka bai bylla kaba T.
66 shi sngi bad ka bym thikna ban ioh manla ka bnai.
Pynban kaba sngewthamula ka tnad ka koit ka khiah jong ka sorkar MDA mynta la ar snem kynthih kam shym la siew satia iaka pisa ne ka nong kaba ki dei hok ban ioh wat hadien ba kila tied iaka jingkhang ka sorkar na ka por sha ka por.
Ki nongtrei ASHA hapoh jong ka All Meghalaya ASHA Workers Union (AMAWU) haka sngi Thohdieng namar ka jinglong mutlop ka sorkar kila mih paidbah puk da ki hajar ngut ban tur sha Secretariat ban dawa ia ka jingsiew naka Sorkar, kaba la sah pondeng la 2 snem ha baroh ki district ha Jylla.
Hynrei namar ka jingdon jong ka Dorbar Mang Tyngka jong ka Jylla ki la leit shong noh ha Madan Malki, Shillong.
Ki nongtrei ASHA na kylleng ki district jong ka Jylla kynthup iaka Khasi Jaintia bad Garo Hills kila pynlong iaka jingiaid paidbah kaba la sdang na phyllaw ka ophis MTC kaba don ha Khyndailad sha Madan Malki, da kaba rah ruh ryngkat ki plakad ba la thoh ia ki jingdawa ban siew noh ia ka pisa basah bad ban pynkiew ia ka bainong.
Ki plakad kiba la rah ki nongtrei ASHA ki don iaki jingthoh kiba shai kdar, kata ban dawa na ka sorkar ban siew noh ia ka pisa naduh u snem 2020 ba ki dei ban ioh, bad ban dawa pynkiew noh ia ka bainong na ka T.
66 sha ka T.
300 shi sngi.
Ka AMAWU kala dep pyntip bad ki la dep phah da ka jingthoh ban ioh iakynduh ia u Myntri ka koit ka khiah, u James PK Sangma mynta ka sngi bad lada na kaliang u Myntri um treh ban iakynduh kila byrthen ban leit tur beit sha Secretariat, wat ban sah miet syndon hakhmat katei ka jaka treikam ba hehduh ka Sorkar jylla lada ka sorkar kam sngap ia ki jingdawa ka jong ki.
Ka sor Jowai kaba la angnud ka sorkar ban pynkylla iaka kum ka ‘Smart Town’ kan bteng ban mad iaka jingeh jong ki ñiut, hadien ba u paidbah jong ki bun bun tylli ki shnong ha Elaka Nartiang kila mih paidbah ban pyrshah iaka jaka bret ñiut thymmai ka Jowai Municipal Board (JMB) ha Mooshutsdai, ka jaka kaba hap ha Thadmusem haka sngi Thohdieng.
Ka bor synshar district jong ka West Jaintia Hills District kala khot ia kane ka public hearing khnang ban shna iaka jaka bret ñiut thymmai ha Mooshutsdai, Mookabeng.
Kane ka jaka ka dei jong ka Baiamonlang Shylla kaba heh haduh 100 acres kaba tnad pynroi sor ne ka Urban Affairs jong ka sorkar kala jied ia kane ka jaka ban shna iaka jaka bret ñiut iaka sor Jowai bad ki jaka kiba hap hapoh ka Jowai Municipal Board katkum ka kyndon jong ka Solid Waste Management Rules, 2016.
U Deputy Commissioner, West Jaintia Hills District Ma Garod LSN Dykes ula pyniaid ia kane ka public hearing ha ryngkat ka jingiadonlang ki ophisar ka tnad pynroi sor bad kiwei kiwei.
Ki nongshong shnong kiba kynthup na ka shnong Nongkhroh, Thadmusem, Larnai bad Sohphoh  ha ryngkat ki katto katne ki sengbhalang ki la pynpaw ïa la ka jingpyrshah jong ki ha ka jingïalang pynsngew paidbah ne ka public hearing.
La ïoh ka jingkren na ki 30 ngut ki nongpyrshah kumjuh ki nongkyrshan.
Baroh ki nongkren da kajuh ka sur ki la pynsngew ïaka jingpyrshah jong ki, ïa kane ka jingthmu ban shna iaka jaka bret ñiut thymmai namar kan ktah ïaki hali pynthor jong ki nongshong shnong ba don sha trai kane ka jaka bret ñiut.
Ka jingwanrah kane ka jaka bret ñiut kan ktah iaka koit ka khiah jong u paidbah ka thain, la ong ki nongshong shnong kiba kren ha kane ka jingialang.
Kila kyntu ïaka sorkar ban pynkynriah bad ban pynsangeh shi syndon ïaka jingwan bret ñiut ka JMB ha katei ka jaka namar ka long pyrshah ïaka jingsngew jong u paidbah ba bun ba lang.
Haka sngi Thohdieng 11 ngut ki briew kila iabit thymmai iaka jingpang khlam, i wei ba khlad bad da kane ka jingdon ki briew kiba iap pang COVID-19 kala kynjoh 1582 ngut hapoh ka Jylla.
Ine iba khlad I dei na East Khasi Hills District.
Katkum ka jingpyntip ka tnad ka Koit ka Khiah ki briew kiba dang shitom ne ki active case ka long 144 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 4, West Garo Hills 2, Ri Bhoi 1, North Garo Hills 1, West Jaintia Hills 2 bad East Jaintia Hills 1.
Ki nongpang kiba la ioh pat iaka jingkoit ki don haduh 30 ngut.
Kine ki kynthup na East Khasi Hills 6, West Garo Hills 3, Ri Bhoi 5, West Khasi Hills 2, South West Khasi Hills 3, West Jaintia Hills 1, North Garo Hills 3, South Garo Hills 2, Eastern West Khasi Hills 1, East Jaintia Hills 1 bad East Garo Hills 3.
Ka jingdon jong ki briew bala ïabit ïa kane ka jingpang khlam ha Jylla baroh ka long 93557 ngut bad napdeng kine 91831 ngut kila ïoh ïa ka jingkoit.
Ka East Khasi Hills ka don 37 ngut kiba shitom ne active case, West Garo Hills 11, Ri Bhoi 25, West Jaintia Hills 14, South West Garo Hills 6, South West Khasi Hills 6, North Garo Hills 20, South Garo Hills 2, East Jaintia Hills 5, West Khasi Hills 10 bad East Garo Hills 8.
U MLA ka 17 North Shillong Constituency, u bah Adelbert Nongrum haka sngi Palei ula synñiang da ki kor computer sha ka Seng Khasi College, Jaiaw, Shillong.
Ia kine ki computer u Adelbert ula aiti haka jingialang kaba long ha hall jong ka kolej haka jingiadonlang u Secretary ka kolej u bah Richard H.
Dkhar, u Principal bah Wandur Basan Rynjah lem bad ki nonghikai bad ki nongtrei jong kane ka kolej.
Haba kren kum u kongsan ha kane ka jingialang, u bah Adelbert u sngew ban ai khublei ia u Principal, ki dkhot jong ka Governing Body, ia ki nonghikai, kiba aiti met bad mynsiem ha ka jingshakri ka jong ki ban thaw dur, pynwandur bad ban sain dur naka bynta ka lawei kaba phyrnai  ki khun ki kti kiban dang wan.
U Bah Adelbert u ai khublei kyrpang ia baroh, halor ka jingai mynsiem ia u kum u nongmihkhmat, uba la pyrshang ialade ban long ym tang kum uta u nong mihkhmat, hynrei ban long ruh kum u nongialam.
U bah Adelbert u iathuh ba ha ka jingshisha ka skhim naka bynta kane ka kam kam pat shym la wan, pynban ki paralok ba iajan ki jong u, ki la nang ai ia ki tiar, ha kaba kam shym la kut tang hangne hynrei ha baroh kibynta jong ka constituency kaba hap hapoh ka jong u.
Nalor katta u bah Adelbert u pynpaw ba ka jingwan lyngshop ka khlam jingpang Covid-19 ka la ktah bha ia ka ri bad ia ka pyrthei hi baroh kawei, katno tam lei lei ha ka liang ka pule ka puthi, hynrei ka jingmih paw ka juk online, kaba lalong ka jingkyrkhu naka bynta ki khynnah pule, ia ki nonghikai, kiba la aiti met bad mynsiem wat hapdeng kiba bun ki jingeh kaba na kawei sha ka wei pat ka sorkar kim shym la khein briew ia ka kamram ka jong ki ban pynbiang pynbit ia ka jingdonkam.
Ia ka kyntien pdiang sngewbha la ai da u Principal ka kolej u bah  Wandur Basan Rynjah, la ioh ruh ia ka jingkren na Secretary ka kolej u Rgh Richard H Dkhar bad ia ki kyntien ai khublei la ioh na kong Syrpailin Wanning bad ia ka jingialang baroh kawei la pyniaid da u bah Malcolm Lyngdoh.
Ban teh lakam iaka jingwan khaii beaiñ ki bar jylla ha sor Jowai, ka synjuk ki nongkhaii hapoh ka lama jong ka  Jaintia Tribal Traders’ Association (JTTA) kala beh krad iaki bar jylla kiba die jain hapoh ki kali kamai da kaba pyndonkam da ki kor pynsawa ne tynghong bad tyrwa jain kylleng ki dong ki shnat ha Jowai.
Ka JTTA kala hadien ba kala ioh jinjgtip ba don ki kali kamai kiba die jain haki kali ha sor Jowai kala buddien bad kala ioh bat ia kawei ka kali haka thain Electric ne hajan ka ophis MeECL haka sngi Palei.
Haba ki nongialam ka JTTA kila tohkit na kine ki bar jylla bad pan iaki kot ki sla, kine ki bar jylla kim lah ban ai iaki kot ki sla kiba biang.
U Ma Iatha Najiar, president ka JTTA ula ong ba ha kine ki khyndiat sngi kila lap ïaki kali kiba leit tyrwa jaiñ tyrwa nep ha kylleng ka sor Jowai da kaba pyndonkam da ka tynghung ne ki kor pynsawa.
Ula ong ba kine ki jain ba wan die kine ki bar jylla ki dei kiba na Uttar Pradesh.
Ka JTTA kala pan jingshai na u DC West Jaintia Hills bad na kaliang u DC ula ong ban kam don kano kano ka jingbit kaba la ai da ka bor district sha kine ki bar jylla ban die iaki jain ki nep sha ki shnong ki thaw.
Kumta na kaliang ka JTTA kala shim iaka sienjam ban buddien ia kine ki bar jylla bad kala ioh bat iaki bad beh krad ba kim bit ban leh iaki kam khaii ne kamai kajih khlem da ioh kano kano ka jingbit.
Une u nongialam ka JTTA ula kyntu ruh iaka JHADC ba kan shimkhia ia kane bad kam dei ban ai trading license pathar, khnang ba ka lad kamai kajih jong ki trai ri ka nym shah ktah bad la banjur iaki trai shnong ban iakhun pyrshah iaki trai shnong kiba leh benami.
Ka ding kaba la pluh kynsan kynsan kala bam duh iaki basa iew die wiat bad mohkhiew ha Iawpynsiñ, Wahiajer haka sngi Palei.
La iathuh ba kane ka jingjia pluh ding kala jia haka por kumba 1 baje eiei mynsngi.
La suba jur ba don ba thang bad shimkabu iaka jingkynjah ka iew namar ba bym dei ka sngi iew.
Ki kali pynlip ding kila hiar mar mar sha katei ka iew, hynrei ki thylliej ding kiba la klan jur kila ioh ban bamduh phew tylli ki trep iew.
Haka sngi Palei 30 ngut ki briew kiba iabit thymmai iaka jingpang khlam, iwei ba khlad na ka jingshitom na ka jingpang khlam COVID-19.
Ine iwei iba khlad i dei na East Khasi Hills District.
Katkum ka jingpyntip ka tnad ka Koit ka Khiah, kiba dang shitom ne ki active case ka long 164 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 3, West Garo Hills 2, Ri Bhoi 3, North Garo Hills 9, West Jaintia Hills 4, East Jaintia Hills 2, West Khasi Hills 2 bad East Garo Hills 5.
Ki nongpang kiba la ioh pat iaka jingkoit ki don haduh 23 ngut.
Kine ki kynthup na East Khasi Hills 13, West Garo Hills 2, Ri Bhoi 2, West Jaintia Hills 3, North Garo Hills 2 bad Eastern West Khasi Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 93546 ngut bad napdeng kine 91801 ngut kila ïoh ïa ka jingkoit bad 1581 ngut kiba ïap.
Ka East Khasi Hill ka don 40 ngut kiba shitom ne active case, West Garo Hills 12, Ri Bhoi 29, West Jaintia Hills 13, South West Garo Hills 6, South West Khasi Hills 9, Eastern West Khasi Hills 1, North Garo Hills 22, South Garo Hills 4, East Jaintia Hills 5, West Khasi Hills 12 bad East Garo Hills 11.
Ka Special Judge (POCSO) Khliehriat, East Jaintia Hills District kala rai pynrem ia uwei u briew uba kyrteng u Shaniah Langstang uba donkti ban lehbeijot ia u wei u hep rit ha East Jaintia Hills District.
Kane ka jingjia shah lehbeijot une u hep rit ba dang 6 snem ka rta ha u Shaniah Langstang kala jia haka 14 Rymphang (February) 2020 ha kawei ka shnong kaba hap hapoh East Jaintia Hills District.
Ka Special Judge (POCSO) Khliehriat, East Jaintia Hills District haba shong bishar ia kane ka mukotduma haka 28 tarik Rymphang jong une u snem kala pynmih iaka hukum ban rai pynrem ia une u Shaniah Langstang da kaba set phatok 20 snem ha ryngkat ka kuna kaba T.
3 lakh katkum ka ka kyndon aiñ section 377 IPC bad ka Section 6 POCSO Act 2012.
U Bah Bindo M Lanong ba dei artad u chief adviser ka seng United Democratic Party (UDP), u bynniaw haba u shem bad iohi ia ka jingiapait bad ia pra jong ki khun samla, ha kaba iadei bad ka kam sain hima sima ha ka jylla.
Haba iakren bad u nongthoh khubor, u bah Bindo u lap bad shem ba kumba ka long ia mynta don ki samla ba don sha ka seng jong ka NPP, HSPDP ka bym don shuh ruh ki leit ban ia boi, don kiba leit sha ka PDF bad kumta ter ter, kaba mut ba ki samla ki la sakma, ki la leit la ka jong ka jong ka lynti.
Ha kane ka jingiasakma jong ki samla, kaban mih nangta  ruh kan long ka dak jong ka jingsakma, ym don shuh kawei ka seng kaban ioh ia ki MLA kiban lah ban thaw sorkar tang da kawei ka seng.
Kumta haba shem bad iohi ia kane, u bah Bindo u ong ba kane ka jingiasynrop kaban iai neh lynter, hynrei u la ong pat ba ha ka por kaba kum kane, kaba ka seng Congress kaba la synshar sanphew snem ka la pra pom, kane kein ka dei ka por ba kum ka seng trai ri kaba heh tam dei ban ioh ma ki kein.
Dei haba shem bad iohi ia kane, ba na ka liang ubah  Bindo ha ka jingkren ka jong u kaba dang shen sha ki samla jong ka party, u kyntu ia kiban shim ia kane kum ka thong bah ha ka jingim ban leit ban pynsngewthuh sha ki para samla khnang ba kin ia wanlang ha ka juh ka nongrim.
U Bah Bindo u la ieng ban pynkynmaw ba ha ka por ka ia kaba kum kane, haba ka Congress bad kiwei kiwei ki la pra pom bad klumar, lada ka UDP kam lah ban poi sha ka thong, la hap ban shu ong bye bye UDP, pynban kum u nongaibuit ia ka party, u bah Bindo u khlem pynduh mynsiem, hynrei u kyntu ba ki samla ki donkam ban shim ia kane ka mat kum ka thong jingialeh ban pynbeit ia kiei kiei bad lada ym lah ban pynbeit da lei lei yn nym lah ban poi shaei shaei ruh em.
Ka nongtem DJ na Russia kaba tip kum ka Holy C bad ka kynhun tem na Guwahati ka Lady Midday bad na Jowai ka Band’s Men kin wan tem haka Syntu Ksiar Musical Festival kaba pyniaid da ka dorbar shnong Panaliar, Jowai.
Kane ka tamasa kan long haka 5 tarik Lber haka jaka kaba la tip kum ka Yong ka Skot kaba don harud ka Wah Myntdu (Syntu Ksiar).
Kane ka tamasa kan sdang naduh ka por 10 baje mynstep haduh 10 baje mynmiet.
Kin don shibun jait ki jingpynbyrngia ia ki khynnah, ki samla bad ki rangbah kiba kynthup iaka bam ka dih bad ki jingialehkai ba har rukum ha kane ka tamasa.
Kumta ban pynshongshit ia kane ka tamasa na kaliang u Waheh Shnong Dorbar Shnong Panaliar, u Ma Riquoma Rq.
Laloo haba ïakren bad ki lad pathai khubor, ula wer ia baroh ban wan sha kane ka tamasa.
Ula ong ba ka jingthmu ban pynlong ïaka tamasa ka long ban pynmih pisa ban pynmiat pynbha ïaka bynta jong ka Syntu Ksiar kaba dei kawei ka jaka shangkai kaba itynnad ha sor Jowai.
19 ngut ki briew kiba iabit thymmai iaka jingpang khlam COVID-19, 2 ngut kiba khlad naka jingpang bad da kane ka jingdon ki briew kiba iap pang khlam kala kynjoh sha ka 1580 ngut ha Jylla haka sngi Balang.
Kine ki 2 ngut kiba khlad ki dei na East Khasi Hills bad Eastern West Khasi Hills.
Katkum ka jingpyntip ka Tnad ka Koit ka Khiah, ka jingdon ki briew kiba dang shitom ne ki active case ka long 158 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 8, Ri Bhoi 6, West Garo Hills 1, West Jaintia Hills 1, East Garo Hills 1, South Garo Hills 1 bad South West Garo Hills 1.
Ki nongpang kiba la ioh pat iaka jingkoit ki don haduh 19 ngut.
Kine ki kynthup West Garo Hills 3, East Khasi Hills 4, North Garo Hills 1, Ri Bhoi 2, South West Garo Hills 2, West Jaintia Hills 3, Eastern West Khasi Hills 1, East Jaintia Hills 2 bad South West Khasi Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 93516 ngut bad napdeng kine 91778 ngut kila ïoh ïa ka jingkoit bad 1580 ngut kiba ïap nalor ki briew ba dang shitom.
Ka East Khasi Hills ka don 51 ngut kiba dang shitom, West Garo Hills 12, Ri Bhoi 28, West Jaintia Hills 12, South West Khasi Hills 9, Eastern West Khasi Hills 2, South West Garo Hills 6, North Garo Hills 15, East Garo Hills 6, East Jaintia Hills 3, West Khasi Hills 10 bad South Garo Hills 4.
Ka Laitkor Sports Club, ka la rung sha ka phainal ka lympung ialehkai Second Division Football, ka Shillong Sports Association.
Ha ka jingiakhun iaka semifinal kaba ar, ba la long ha madan ka MFA Turf, Third Ground, Polo, ka jingrung ka Laitkor sha ka phainal kala wan hadien ba ka la lah bakan pynliem noh ia ka Marbisu SC da 3-2, lyngba ka tie braker.
Ka khana jong kaneka jingiakhun, ka long ba haduh bala kut ka por bala buh, kine ki ar kynhun ki lalah shwa ba kin iakhaid da mar shi kol, ha kaba ka kynhun ba la ioh ban pynkhih nyngkong ia ka jar dei ka Marbisu SC ha ka minit ba 50 ba la thep ia ka da u Anderson Nongdhar.
Ka jingioh ban thep ka Marbisu ia kane ka shi kol, kala pynitynnad bha ia kane ka jingiakhun, ha kaba ka Laitkor SC khlem da tyngkai ia la ka buit bad ka bor ka jong ka, ka la iakhun tyyngeh ban ioh lem ha kaban pynphai ia kane ka shi kol ba ka la shah tam.
Hadien ka jingiai treishitom da baroh ki nongialehikai, ha ka minit ba 90, ka Laitkor SC ka la ioh ia ka kabu ksiar ban pynphai kylla ia kaneka shi kol lyngba u Risuklang Malngiang.
Hadien kane, la rah pat ia ka jingiakohun sha ka extra time, kaba hangne ki ar kynhun kim shym la lah shuh ban ia pynkhih ia ka jar, bad ha kaba kut khnang ban ioh ia ka rai mano napdeng kine kiban jam sha ka phainal, la rah noh pat sha ka tie breaker, ha kaba ka Laitkor ka la jop ia kiane ka jingiakhun hadien ba ka la ioh ba kan thep lai tylli ki kol, katba na ka liang jong ka (3 – 2) Marbisu SC ka la ioh ba kan thep tang 2 kol.
Da kane ka jingjop, ka Laitkor SC kan khreh ba kan mih madan naka bynta ban iakhun pyrshah ia ka Mylliem, kaba hynnin ka sngi ha ka jingiakhun ia ka semifinal kaba nyngkong, kane ka kynhun ka la lah ba kan pynliem noh ia ka Sohiong SC da 2-1.
U Paidbah ka East Jaintia Hills District ula shah shet ha u dek halor ka jingplie paidbah iaka Civil Hospital, Khliehriat.
Kane kala paw tynkreiñ hadien ka jingwan jurip ka Hynniewtrep Integrated Territorial Organization (HITO) haka sngi ba Ar ia kane ka hospital kaba la kyntiew kyrdan na ka CHC sha ka Civil Hospital Khliehriat, phewse ka dei tang ka jingkylliang signboard.
Ka jingplie paidbah jong ka Civil Hospital Khliehriat ka dei tang ka ka jingpynkiew kyrdan jong ka signboard namar kane ka hospital ka don bun bah ki jingduna kiba kdew shai ba ka dei tang ka pynbeit paidbah namar ba la jan eleshon MLA.
Ka seng HITO kala lap ba katei ka Hospital kam pat don ka X Ray machine ne ka USG machine kiba long ki kor kiba donkam ban lap thikna ia ka jingpang jingshitom.
Kila lap ruh ba wat ka Laboratory ruh kam long kaba biang bad ka jaka buh snam ne ka Blood Storage kam long kaba biang.
Ka HITO ka kdew ba ka Emergency room kam long kaba biang katkum ka juh mynta.
Ka HITO ka la ong ba ka Operation Theatre kan dang donkam shibun khnang ban lah ai jingshakri ia ki nongpang bad katei ka Hospital kam don Anesthesia Doctor.
Ha ka jingshisha ka Hospital ka dei ban don 100 jingthiah hynrei wat hadien ka jingplie paidbah da ka jingpyllut pisa paidbah ka don ka tang 50 jingthiah.
Ka HITO ki la ong ba ka oxygen line kam pat biang bad kam biang ka um bam um dih.
Ki nongialam HITO kiba kynthup ia u president Deibormi Rymbai bad u General Secretary Sokini Dkhar ki la kdew ia kine ki jingduna ha u District Health & Medical Officer (DM&HO).
Ha ka 14/02/2022 la pynkiew kyrdan ia ka na CHC sha ka Civil Hospital da u Chief minister jong ka Meghalaya tang ba ha ka jinglap jong ka HITO kam iahap ba ka dei ka hospital namar ki jingduna ki dang bun bha.
20 ngut ki briew kiba iabit thymmai iaka jingpang bad da kane ka jingdon ki briew kiba dang shitom na ka jingpang khlam COVID-19 ka long 160 ngut hapoh ka Jylla haka sngi ba Ar.
Katkum ka jingpyntip ka tnad ka Koit ka Khiah, kine ki 20 ngut kiba iabit thymmai ki dei na West Garo Hills 4, East Khasi Hills 3, Ri Bhoi 3, North Garo Hills 2, East Jaintia Hills 2 bad mar iwei kiba ibit thymmai na East Garo Hills, Eastern West Khasi Hills, South Garo Hills, South West Garo Hills, West Jaintia Hill bad West Khasi Hills.
Ki nongpang kiba la ioh pat iaka jingkoit ki don 38 ngut.
Kine ki kynthup na East Khasi Hills 9, West Garo Hills 6, Ri Bhoi 1, South West Garo Hills 6, South West Khasi Hills 1, West Jaintia Hills 8, North Garo Hills 3, Eastern West Khasi Hills 1 bad East Jaintia Hills 3.
Ka jingdon jong ki briew bala ïabit ïa kane ka jingpang khlam ha Jylla baroh ka long 93497 ngut bad napdeng kine 91759 ngut kila ïoh ïa ka jingkoit bad 1578 ngut kiba ïap nalor ki briew ba dang shitom.
Ka East Khasi Hill ka don 48 ngut kiba shitom ne active case, West Garo Hills 14, Ri Bhoi 24, West Jaintia Hills 14, South West Garo Hills 7, South West Khasi Hills 10, Eastern West Khasi Hills 4, North Garo Hills 16, South Garo Hills 3, East Jaintia Hills 5, West Khasi Hills 10 bad East Garo Hills 5.
Ka lympung ialehkai Open To All T 20 Cricket Tournament ka All Jaintia Cricket Association (AJCA) kala jam noh sha ka semifinal hadien bala kut noh ka wat kaba nyngkong da ka namjop ka HUCC pyrshah iaka Amity da 4 wicket haka jingiakhun kaba long ha Jrisalein, Chutwakhu haka sngi Nyngkong.
Ka HUCC, Amity, Chutwakhu bad ka Moodymmai kidei ki kynhun kiba la rung sha ka semifinal.
Haba phai sha ka jingiakhun ka HUCC pyrshah iaka Amity, ka Amity kala jop iaka toss bad kala kam trai ban tied ha kaba kala kamai 159 run.
U Chamitreman Lamare ula kamai 56 run naki 43 bol, katba u C Ryngkhlem jong ka HUCC ula pynhap 2 wicket naki 4 over.
Ka HUCC haba beh ïaka thong ka la lah ban kamai 161 run na ki 14.
4 over bad hap noh 6 wicket.
U Yoomi Patwet ula kamai 73 run naka 32 bol katba u Chamitreman Lamare jong ka Amity ula pynhap 3 wicket naki 4 over.
Ïaka nam ‘Man of the Match’ la ïoh da u Yoomi Patwet jong ka HUCC.
Ka jingïakhun semifinal ba nyngkong kan long haka 3 tarik bnai Lber hapdeng ka HUCC pyrshah ïaka Chutwakhu haka por 10 baje mynstep.
Ka semifinal ba ar haka 4 tarik hapdeng ka Moodymmai pyrshah ïaka Amity haka por 10.
00 baje mynstep.
Ki nongialam ka JSU mynta ka sngi kila leit ban iakynduh ia u DMHO, West Jaintia Hills District KC Ajar halor ka jingduna doktor ka Dawki PHC mynta la saw bnai eiei.
U Treibor R Suchen general secretary JSU, ula ong ba mynta ka PHC Dawki ka don tang u wei u Doktor bad la kumba saw bnai eiei mynta ka PHC Dawki ka duna Doktor hadien ba u wei na ki Doktor u la shah pynkynriah kam na kane ka PHC.
Une u nongialam ka JSU ula ong ba kane ka jngduna doktor ka PHC Dawki ka buh jingeh ia u paitbah ka thaiñ baroh kawei.
Ka JSU ka ong ba kane ka PHC ka donkam doktor ban peit iaki nongpang nalor ban pynbiang iaki jing donkam PHC namar ba kane ka PHC ki nongpang kiba wan ym tang na Dawki, Darrang hynrei na kiwei kiwei ki shnong kiba marjan.
Halor kane na kaliang u DMHO ula kular iaka JSU ban pynsngew ia kane ka sha ki bor ba halor ka tnad ka koit ka khiah bad ula ong ruh ba shitom bha ban pynbiang iaki doktor namar ka jingduna ha Jylla baroh kawei.
Ka EJNC Khliehriat Unit kala ujor sha u Executive Engineer bad SDO MeECL jong ka khliehriat Distribution Office halor ka jingduh bording ha kawei ka dong ha Khliehriat West kaba tip kum ka Dong Lum Siatthong.
Ka EJNC Khliehriat unit kala ujor haka 25 tarik une u bnai bad katkum ka ujor ka dei na ka daw ka jingduh u transformer bad katei ka dong kala shah ktah haka jinglip bording la bun bun sngi.
U Shanborlang Bamon bad Diamon Bareh ki nongialam ka EJNC kila iakynduh markhmat bad u SDO bad EE katei ka distribution bad dawa ban shna mar mar ia utei u transformer ban myntoi u paidbah kumjuh ki khynnah skul.
Ka khubor ka iathuh ba na kaliang ka MeECL kala pynkhreh ban wanrah ne bujli ia u transformer ban pynioh bording katei ka dong ha Khliehriat West.
Haka sngi Nyngkong 4 ngut ki briew kiba iabit thymmai iaka jingpang khlam, 22 ngut kiba ioh pat iaka jingkoit bad ka jingdon ki briew kiba dang shitom baroh kalong 178 ngut hapoh ka Jylla.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki kynthup na East Khasi Hills 2, West Jaintia Hills 1 bad Ri Bhoi 1.
Ki nongpang kiba la ioh pat iaka jingkoit ki don haduh 22 ngut.
Kine ki kynthup West Garo Hills 1, East Khasi Hills 7, North Garo Hills 2, Ri Bhoi 3, Eastern West Khasi Hills 3, West Khasi Hills 3, East Jaintia Hills 2 bad East Garo Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 93477 ngut bad napdeng kine 91721 ngut kila ïoh ïa ka jingkoit bad 1578 ngut kiba ïap nalor ki briew ba dang shitom.
Kiba dang shitom na East Khasi Hills ka don 54, West Garo Hills 16, West Jaintia Hills 21, West Khasi Hills 9, Ri Bhoi 22, North Garo Hills 17, South West Garo Hills 12, South West Khasi Hills 11, Eastern West Khasi Hills 4, East Garo Hills 4, East Jaintia Hills 6 bad South Garo Hills 2.
Ka lyer naka bynta ka jingjied ia ki nongihkhmat sha ka iing dorbar thawain ka jylla, ka la sdang ia la ka jong ka baje ne katta ka countdown ka jong ka hangne hapoh ka jylla, ha kaba ki seng sain hima sima, ki kyrtong kiban iakhun lem bad ki paidbah ki la sdang ban ia khih ne ia krih na kawei ka seng sha kawei pat, kum shi bynta ka jingpynkhreh mih lympung, ban iakhun ia ka Election ban long ha u snem 2023 u ban wan.
Katba dang ia bunkam ka jingiapynkhreh, ka jingkylli kaba mih hi ruh ka long, ha ka election ha u snem u ban wan, la yn don ne em u kyrtong napdeng ka Khasi-Jaintia ban khreh ban ioh noh ban shong ha ka khet Chief Minister, kaba la bun bun tylli ki snem, kum ka jylla, la synshar ne la shong ha ane ka khet tang da ki nongmnih khmat ba dei napoh ka ri lum Garo.
Ban ioh ia ka jubab jong kane, shi ban, marsien ia khmih na ka jinglong jingman na ki seng sain hima sima, ka lama jong ka seng National People Party ne ka NPP, kaba lam khmat ia ka sorkar Meghalaya Democratic Alliance, ka lama ka jong ka ka khaweh bha, khamtam lei lei hadien jong ki lai tylli ki resol jong ki election shiteng samoi, ba la long ha u snem ba la dep.
Lyngba ka resol jong kine ki lai tylli ki election shiteng samoi, ba ka NPP ka la trei shitom bha bad arngut na ki kyrtong ki jong ka ki la wan shakhmat ban bat ia ka jingjop, hadien ba ki paidbah ki la ibit ban pynphong ia ka spong MLA na ka bynta ka samoi kaba dang sah.
Ha shwa ka jingpynlong ia kine ki lai tylli ki election shiteng samoi, ka lama jong ka seng NPP, shi por I kumba ka la sdang ba kan duh lyer bha, hadien ba ki seng sain hima sima ba don sha kawei pat ka liang, ki la sei lut phar ia ki kam barieh jong kane ka party, kum ka kam kynnoh tih bad khaii beain ia u dewiong, ka kynnoh jyrsieh bamsap ha ka tnat Meghalaya Electric Corporation Ltd, ka jingsah pongdeng ka tulop ban siew ia ki nonghikai, ka jingkynnoh donkti  jong ki dkhot kane ka seng ha ki kam thombor ia ki briew ba mih shakhmat ban pynpaw ia ki kam beian ka party bad kumta ter ter.
Pynban hadpeng ka jingshah pynap shrip na baroh  sawdong, bluit ka resol jong kine ki lai tylli ki constituency, kam lah ban khlem da pynkyndit ia baroh bad kane ka khana jong ka jingjop, ka tangon kylla pat ia kawei na ki seng kaba la rim bad kaba la suhthied bha ha kane ka jylla, katta ka seng Indian National Congress ne ka seng Congress.
Hadien kane, ka seng Congress ha kane ka jylla, ka la leit noh sha ka lynti ban jied ia u nongalam ba thymmai, ha kaba u MP ba mynta  ka Shillong Parliamentry u ma Vincent H.
Pala, u la ioh ban bat ia ka kam nongialam jong ka Meghalaya Pradesh Congress Committee, ia kaba  ym slem hadien kane, 12 ngut na ki MLA ki jong ka, ki la rai ban ryngkang diengkper noh da kaba ki la pyniasnoh ialade sha ka seng All India Trinamool Congress, na ki 12 ngut kiba la mih noh na ka Congress, kiba sah pat ki long satang 5 ngut, ia kaba kine ki san ngut ruh, khlem da sngap shuh ia ka jingpyniaid jong ka All India Congress Committee nangtei na nongbah Delhi, hynrei ki la shim ia ka sien jam ban leit ban ai noh da ka shithi jingpynskhem ba ki la long noh kiba kloi ban  kyrshan noh shi syndon ia ka sorkar MDA, hapoh ka jingalam ka jong u Conrad K Sangma.
Kawei na ki kam ba radbah ba kane ka sorkar MDA ka la lah ba kan leh ka long ba kan shim haka ia ka jingkit khlieh ban sdang ban pyntylun noh shakhmat ia ka kam ban iakren bad pynbeit ia u pud u sam bad ka jylla Assam, ka kam kaba lehse naduh 50 tylli ki snem hadien ka jingioh ia la ka jong ka jylla ba pura, ki sorkar ki wan bad ki leit, hynrei wat tang jam ruh ka kam ia pynbeit ia u pud u sam kam shym la poi shano shano ruh, katba ki paidbah kiba im markhap bad ka Assam, ki im shisha ka jingim ba kordit bad shah pyndik ne dakhol ruh ki khyndew ka shyiap, ka jong ki.
Mynta lada yn ia phai sha ki shi snem jong ka jingpynkhreh ban leit sha ka election MLA ban long ha u snem u ban wan, ka jingiakhun kaban itynnad bha kan dei shwa napoh Ri Lum Garo, ha kaba u Conrad K.
Sangma bad u Dr Mukul Sangma kin iakhun bad ksaid tyngeh bha hapdeng jong ki, ban khring  ia u paidbah ba ka snem kaban wan, ban bynshet khambun ki kyrtong nongjop na ka seng kaba la ialam da maki, nangta kine ki arngut ki nongialam, kin hap ruh ban phai lem ki khmat sha ka Ri lum Khasi-Jaintia ban ioh lem ia ka number kaba ki donkam ban ioh ban lamkhmat ha ka liang ban thaw biang ia ka sorkar ha kane ka jylla.
Shisien pyrkhat, ka jingiakhun ba shyrkhei ha ri lum Garo, kan dei ka kabu ksiar ia u paidbah ka ri lum Khasi Jaintia, ba lada um iapait ne pra, ka shuki Chief Minister mynta ka kynti, ka plie lad bha ban ioh da u briew lajong, da kaba u paidbah hi nangne un hap ban shim lypa ia ka rai kut nangne shakhmat iano u dem shisha ka mon ban pynjop kham bun, la ia ka NPP, UDP, hynrei na ka bynta ka seng Congress, na ka daw ka jingpait bad pra noh ka iing ka sem ka jong ka, u ma Vincent Pala bad ka kynhun baroh kawei jong ka MPCC, sa shisien kin hap ban sdang biang naduh kaba sdang, namar ki 5 ngut ki MLA ba mynta kiba la rai ban kyrshan noh ia ka sorkar MDA, la I artatien bha ia ki ba kin iakhun na kane ka party ha ka election kaban wan.
Nangta kiwei pat ki seng kum ka BJP, HSPDP, PDF kiba ia synrop lang naduh kaba sdang bad ka sokar MDA, kine ruh kin don hi ia la ka jong ka kamram ban pynpaw ha ka election aban wan, hynrei kumba ka long ia mynta bad na ki dak ki shin kumba ki mih paw hi, ki MLA NPP ka ri lum Khasi-Jaintia, kumba ka long ia mynta, kaei kaba ki shem bad iohi hi ka long ba ka lawa naka bynta ka jong ki ka iai khaweh, tang sa shi snem ka lynti ban iaid, da lei lei kin nym dei ban khein sting, kin ha ban iai trei shitom, bad ruh ban khmih bniah bhai a la ka jong ka lieng, ioh don pynban u suri kup snieh langbrot, uba napoh napoh un ksam noh da u prek ban pynpei thliew  ia kane ka lieng, kaba kat ban da poi ka samoi jong ka jingiakhun kaba shisha ia ka election, ka lap ba ngam jyllop noh ha shiteng jong ka lynti iaid ka jong ka.
36 ngut ki briew kiba iabit thymmai iaka jingpang COVID-19, I wei iba khlad na ka jingshitom naka jingpang bad da kane ka jingdon kiba iap pang khlam kala kynjoh 1578 ngut hapoh ka Jylla haka Sngi U Blei.
Ine I wei iba khlad i dei na East Jaintia Hills District.
Katkum ka jingpyntip ka tnad ka Koit ka Khiah, ki briew ba dang shitom ne ki active case ki don 196 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 7, West Garo Hills 1, Ri Bhoi 3, South West Garo Hills 2, North Garo Hills 6, South West Khasi Hills 4, East Jaintia Hills 1, South Garo Hills 2, West Khasi Hills 5 bad East Garo Hills 5.
Ki nongpang kiba la ioh pat iaka jingkoit ki don haduh 28 ngut.
Kine ki kynthup na East Khasi Hills 9, West Garo Hills 7, Ri Bhoi 4, South West Garo Hills 1, North Garo Hills 4 bad East Jaintia Hills 3 Ka jingdon jong ki briew bala ïabit ïa kane ka jingpang khlam ha Jylla baroh ka long 93473 ngut bad napdeng kine 91699 ngut kila ïoh ïa ka jingkoit bad 1578 ngut kiba ïap nalor ki briew ba dang shitom.
Ka East Khasi Hill ka don 59 ngut kiba shitom ne active case, West Garo Hills 17, Ri Bhoi 23, West Jaintia Hills 19, South West Garo Hills 12, South West Khasi Hills 11, Eastern West Khasi Hills 7, North Garo Hills 17, South Garo Hills 2, East Jaintia Hills 8, West Khasi Hills 12 bad East Garo Hills 9.
U MLA ka Jowai Constituency Ma Wailadmiki Shylla ula plie pyrda iaka jngrakhe dap 50 snem ne Golden Jubilee (1972-2022) ka West Jaintia Hills District Sports Association (WJDSA) haka jingialang kaba long ha Kiang Nangbah Indoor Stadium, Ladthadlaboh haka sngi Saitjain.
Ha kane ka sngi U Ma Wailadmiki kum u kongsan ula khyllie ia u shap ne logo rakhe dap 50 snem ka WJDSA haka jingiadonlang u Ma EMH Passah Working president WJDSA, u Ma Lammat OO Laloo, Ma Khroobok Passah DSO, West Jaintia Hills, u Founder Member ka WJDSA Ma SK Lato, MDC North Brighstar Chyrmang, Octomewot Lamin Nominated MDC bad kiwei kiwei.
Haba kren kum u kongsan Wailadmiki Shylla ula kular ban ai T.
3 lak nalor ka jingiarap pisa lyngba u Myntri Rangbah T.
15 lak naka bynta ka jingrakhe iaka jingdap 50 snem ka WJDSA ban pynlong iaki prokram baroh shinsem lynter.
Ula ai mynsiem ïaki nongkitkam ka WJDSA ba kum u nongmihkhmat un don ryngkat ryngkat bad ka synjuk ban wad ki lad ki lynti kumno ban nang pynkiew shuh shuh ïaka kam ïalehkai hapoh ka District bad kumjuh ban plie lad iaki nongialehkai ban mihkhmat wat sha ki lympung bad ki rynsan ba heh haka ri bad ka pyrthei.
Ula ong ba Wahiajer multi sports complex kaba la dep ban buh mawnongrim da u Myntri Rangbah ka Jylla Conrad K Sangma kala iaid shait shait bad u khmih lynti bad ka jingdon kane ka madan kan iarap ban ioh sei iaki sap ba nylla jong ki khynnah bad ki samla hapoh ka district.
“Ka sorkar kala dep pass ruh iaka State Sports Policy khnang ban ïoh jingïarap ki khun samla khamtam ki rangïalehkai," la ong u ma Wailad bad bynrap ruh ba shen yn sa pyllait iaka pisa kaba T.
10 lak lyngba 15th Finance Commission naka bynta ban tei iaki jingtei kum ka painkhana bad kiwei kiwei.
U Ma EMH Passah haba kren iaka kyntien maitphang ula ong ba iaka WJDSA la tip iaka kum ka JDSA bad dei hadien bala phiah district Jaintia Hills District la kylla sha ka WJDSA bad kala pynïasoh (Affiliate) ruh bad ka Meghalaya Football Association, Meghalaya Athletic Association, Meghalaya Basketball Association, Meghalaya Archery Association.
Ka WJDSA kala pynmih shibun ki player football bad kiba la ialehkai ruh haka I-League bad kumjuh haka athletic bad ka Shillong Sports Association ka ïoh ïaki rangïalehkai na kane ka District, la ong u ma Passah.
Ka WJDSA ka long kumba ka long mynta ka dei ka jingkyrshan jong ki dorbar shnong bad ki dong ki shnat haduh bala ioh ban thied iala ka jong ka jaka ialehkai- U Kiang Nangbah Stadium bad da ka jingiarap ka sorkar kala ioh ruh ban tei iaki jingtei kumjuh ban shna iaka madan.
Ka WJDSA ka juh ïashim bynta ha kiba bun ki lympung kum ka Bordoloi Trophy, Governor Cup bad kiwei kiwei ki lympung.
Ula ong ruh ba kane ka synjuk kala pynmih ruh iaki National Referee bad International Referee kiba kynthup ia u Romanium Syngkon, ka Riiohlang Dhar, kaba la sdang iaka jinglong referee jong ka na WJDSA bad kala pyniaid iaka football ha Shillong bad ka WJDSA ka sngewsarong ba kala ioh iaka kyrdan FIFA Assistant Referee.
Ka FKJGP Khliehriat Circle kala kam ba uwei u bar jylla uba die dukan ha Ladrymbai Dongwah, uba die ia ki jingbam bala kut ka por (expiry) ula thong da ka pisa ia ki nongialam ka FKJGP ban nym ujor pyrshah ia u hadien ba kala lap ia ki kam beaiñ jong u pylleiñ pylleiñ.
Ka FKJGP kala kam ba kala ioh jingujor na kawei ka longkmie halor ka jingdie une u bar jylla ia ki jingbam khynnah kiba la kut por.
Kumta mar mar ki nongialam ka FKJGP kiba kynthup ia u Michal Chyrmang bad Wanky Lyngdoh kila hiar sha katei ka dukan ban khynra bad kila lap ia ki mar bam kiba la kut por.
Mar mar ka kine ki nongialam ka FKJGP hadien ba kila lap ia kane kila pyntip sha u Food Safety Officer, uba la wan hiar bad kurup ia kitei ki mar bam bad pyndep iaka jingdonkam.
Pynban ka FKJGP kala kam ba une u bar jylla ula pyrshang ban thong pisa iaki nongialam bad ban pynkut ia kane ka kam bad sngap jar jar.
Ka FKJGP kala maham iaki nongdie jingdie ba kim dei ban lalot ban kamai spah bad die iaki jingbam kiba la kut por namar b aka lah ban ktah iaka koit ka khiah u briew.
Kala kyntu ruh iaka ophis u Food Safety ban jurip iaki dukan die marbam khnang ba kin nyn ioh lad ban shim kabu ia ki nongthied nongpet kiba duna ka jingnang jingtip ban peit iaki jingthoh haki mar bam.
Ka Rising Star bad ka Chutwakhu kila khur namjop hadien ba kila pynliem iaka Khimusniang bad ka Ummulong haka Open to all T20 Cricket Tournament kaba pyniaid daka All Jaintia Cricket Association (AJCA) kaba long ha madan Jrisalein, Chutwakhu haka sngi Saitjain.
Haba phai sha ka jingiakhun ka Rising Star kaba la jop iaka toss kala ailad shuwa iaka Khimusniang ban bat ha kaba kala kamai 157 run na ki 20 over liem 7 wicket.
U Nibiangmon Sutnga ula kamai 47 runs naka 39 ball, katba ki nongkawang ball ka Rising Star D Nongpluh bad P Pantangia kila khur mar 2 wicket Ka Rising Star haba beh iaka thong kala kynjoh iaka thong haka 19.
4 over bad kamai 161 run bad liem 3 wicket.
U Kitboklang Rangad ula kamai 51 run naka 35 ball ula ioh ruh iaka Man of the Match bad u Jeffrey Litting ula ioh khur 2 wicket naki 3 over.
Ka Chutwakhu kala jop 47 run iaka Ummulong.
Ka Chutwakhu kaba la kam trai shuwa ban bat hadien bala jop iaka toss kala kamai 197 run.
u Bhuvnesh Kumar ula kamai 89 runs naki 45 ball.
Ki nongkawang ball ka Ummulong kiba kynthup ia u S Lamare bad u P Phawa kila khyrwit mar ar wicket naki 4 over.
Ka Ummulong haba poi ka pali jong ka ban bat kala kamai 150 run na ki 19.
4 over bad liem lut baroh 10 wicket.
U S Lamare ula kamai 28 runs naka 13 ball bad na ki nongkawang ball ka Chutwakhu, u D Rangad  ula ioh 3 wicket naki 4 over.
Ka khusnam Man of the Match la ioh da u BhuvneshKumar.
Ka Sein Kur Shylla Khasi Jaintia, West Jaintia Hills District Unit kan pynlong ia ka General Meeting jong ka kur ha Lumbahdakha, Wahiajer ha ka 2/3/22 haka por 10:30 mynstep.
U Secretary ka Sein Kur Shylla, u Ma Jersom Shylla ula ong ba nakaliang ka sein kur ka khot ka wer ia baroh ki para kur para jait hapoh ka District ban wan sha kane ka jingialang khnang ba ki jingthmu jong ka kur kin iaid beit iaid ryntih.
Haka juh ka por u Ma Jersom ula ong ba kane ka jingialang paidbah ka long ruh kum ka jingiakynduh lang bad ithuh ithaw hapdeng ki para kur para jait.
Ka West Jaintia District Sports Association (WJDSA) kala shim iaka rai ban plie iaka iew iadie iathied player na ka bynta jong kane ka samoi ialehkai kaba mynta u snem.
U Ma Lammat OO Laloo, Hony General Secretary ula iathuh ba hadien ar snem bala sangeh ban pynlong iaka lympung ialehkai ka WJDSA naka daw ka jingwan lynsher ka khlam COVID-19, ka synjuk kala rai noh ban plie iaka iew iadie iathied player ne ka Inter Club Transfer na ka bynta u snem 2022 shuwa ban sdang iaki lympung ialehkai bapher bapher.
Kino kino ki club kiba kwah ban iashimbynta haka inter club transfer kin hap ban soi ha khmat u Hony.
General Secretary bad ka jingsiew ka long T.
200 uwei u player.
Ka tarik ba khatduh ka long shuwa ka 14 tarik u bnai Lber (March) 2022.
Ar ngut ki briew kila khlad na ka jingshitom na ka jingpang khlam bad da kane ka jingdon jong ki briew kiba iap pang COVID-19 kala kynjoh sha 1577 ngut bad kiba iabit thymmai iaka jingpang ki don 24 ngut haka sngi Saitjain.
Kine kiba khlad ar ngut ki dei na East Khasi Hills bad Eastern West Khasi Hills.
Katkum ka jingpyntip ka tnad ka Koit ka Khiah kiba dang shitom ne ki active case ka long 189 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 7, West Garo Hills 3, Ri Bhoi 3, South West Garo Hills 1, North Garo Hills 1, South West Khasi Hills 3, West Jaintia Hills 1, East Jaintia Hills 1, Eastern West Khasi Hills 1 bad East Garo Hills 3.
Ki nongpang kiba la ioh pat iaka jingkoit ki don haduh 44 ngut.
Kine ki kynthup na East Khasi Hills 20, West Garo Hills 4, Ri Bhoi 3, South West Garo Hills 2, West Khasi Hills 1, West Jaintia Hills 6, North Garo Hills 3, South Garo Hills 1, Eastern West Khasi Hills 2, East Jaintia Hills 1 bad East Garo Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 93437 ngut bad napdeng kine 91671 ngut kila ïoh ïa ka jingkoit bad 1577 ngut kiba ïap nalor ki briew ba dang shitom.
Ka East Khasi Hill ka don 61 ngut kiba shitom ne active case, West Garo Hills 23, Ri Bhoi 24, West Jaintia Hills 19, South West Garo Hills 11, South West Khasi Hills 7, Eastern West Khasi Hills 7, North Garo Hills 15, East Jaintia Hills 11, West Khasi Hills 7 bad East Garo Hills 4.
U Myntri ba dei khmih ia ka tnat pule puthi, Ma Lahkmen Rymbui u la ong ba na ka liang ka sorkar jylla, hapoh ka jingialam u Myntri Rangbah u Conrad K Sangma bad u symbud Myntri Rangbah bah Prestone Tynsong, ki la ialeh naka bynta ban peit ia ka bit ka biang jong ka tnat pule puthi ha kane ka jylla.
U Ma Lahkmen u la pynpaw ia kane, ha ka jingleit ban ia synran lang ia u symbud Myntri Rangbah ba dei artad u MLA ka Pynursla u bah Prestone, ia ka jingplie paidbah ia ka Ri War College bad ia ka Cultural Centre, ha Rangthylliang haka sngi Thohdieng.
Shuh shuh u Ma Lahkmen u la ong ba ka tnat pule puthi kam dei satia ka tnat kaba suk bad ka don shibun ki jingeh namar kiba ioh ki dang duna, ki bym ioh ki dang duna, hynrei u sngew kmen ban iathuh ba kane ka sorkar ka dei kaba nyngkong kaba naduh ba la ioh ia la ka jong ka jylla ba pura, kaba tang ha ka shisien jam, ka la lah ba kan ioh ai ia ka jingiarap haduh 9 tylli ki Peoples College ne kiba juh tip ruh kum ki Community College.
U Ma Lahkmen u la ong ruh ba 1400 tam, ki briew ki la ioh ia ka kam hikai da kaba skhem hapoh ka tnat Education, ka daw baroh ka dei namar ba ka sorkar ka kwah ban peit ba ki khynnah skul kidei ban ioh ia ka jingnang ka jingstad.
U bah Lahkmen u la kren ia kiba bun ki mat, ha kaba u la pynpaw ruh ia ka jingeh kaba iadei bad ka jingsiew ia ka tulop, kaba kum ka sorkar, kam shym la shu shong kli kti, pynban ka juh wad ia ki lad ki lynti ne ban iakren bad ka sorkar kmie ban pyllait kloi lan ia ka pisa ne ka bhah, khnang ban ioh ban siew ia ka tulop.
Haba iadei bad ka bai bam ne ka scholarship, u Ma Lahkmen u la iathuh ba ka la don ka por ba la don ym duna ia ka 40 hajar tam ki khynnah ba la ioh, hynrei u dap da ka jingsngewsih pat ba ha u snem ba la dep ki khynnah kiba ioh ki long tang 7 hajar tam, ka daw ka jingioh duna ka dei namar ba la link bad ki bank account, aadhaar ba long kat kum ka jingbthah jong ka sorkar kmie.
Hynrei lyngba ka jingtrei shitom, ka sorkar ha kine ki khyndiat snem ka la ioh ba kan bhah kyrpang ia kumba 200 tam ki skul lower primary sorkar, namar la shem bad iohi ba kiba bun na kum kine ki skul, kim don iaki nongrim kiba bit kiba biang, haba iohi ia kane, ka la pynshon jingmut ia ka sorkar ba da kumno pat kein ban lah ban ai ia kata ka jinghikai kaba dondor ia la ki khynnah lada jia kumne, ia kaba la bynrap lang ha ki Higher bad kumjuh sha ki Secondary School.
U Ma Lahkmen u sngew pat ban ong ba ha kiba bun ki khep ki briew ki kdew tang ia kaei kaba ka sorkar kam lah, hynrei u kam pat ba bun bha ki khana jingjop ne ki success story jong kine ki saw snem kiba la leit, hynrei bunsien ym juh don ba kwah ban peit ia kita kiba bha hynrei la peit tang ia kaei kaba duna.
Haba phai sha ka mang tyngka, u Ma Lahkmen u la ong ba ka bhah ba heh tam na baroh ki tnat dei ka tnat Education, hynrei 90 na ka 100 jong ka bhah la lut noh tang ha ka ban pynbiang ia ka tulop katta ruh khlem dap bad khlem da khein ia ka pisa ba la ioh bhah na ka sorkar kmie.
Dang ha ka taiew ba la dep u bah Lahkmen u iathuh ba u wan na nongbah Delhi ban iakren naka bynta ka jingeh ki SSA bad sngew burom ia ka sorkar India ba ka la dep ba kan pyllait ia ka first instalment bad donkam ia ka second instalment, namar sngewthuh ba ka jinglut kam dei tang da kita ki 10 ne 20 klur ha ka shi bnai, pynban ka jingeh hi ka long ba ka pisa kaba donkam ka long kaba bun.
U Symbud Myntri Rangbah ka jylla, ba dei artad u  MLA ka Pynursla ryngkat ka jingiadon lang u Myntri Kam pohiing bad tnat Pule Puthi, u ma Lahkmen Rymbui, ki la hiar sha ka shnong Rangthylliang ban plie ne ban khap artad ia u ribbon naka bynta ka Ri War College bad kumjuh ia ka Cultural Centre.
Haba phai sha ka jingplie ia ka kolej, kaba la seng ia ka naduh u snem 2009, hynrei ka dang shu dep ba kan ioh pat ia ka jingithuh kaba pura, na ka skul bah  pule North Eastern Hill University dang ha kine ki khyndiat snem ba la dep, kaba ha shwa jong kane, ia kane ka kolej, la ialam bad btin lynti ia ka da ka Seng Khasi College, Jaiaw, Shillong, hadien baka gorvening body kaba ha kata ka por, ka la kloi ba kan pdiang bd mynjur ia kane ka jingpan iarap jong ki nongpyniaid  ban shah ia ki ban ailad ia ki khynnah pule ban iakhun ia ka eksam na ka kolej ka jong ki.
Haba iadei bad ki nonghikai, ki bor pyniaid ka ri war college ki la leit ban shu kyrpad man la ki thliew iing ban kiyrpad ia kiba la pass ia ka MA ba kin sngewbha ban iarap ban hikai lem ha kane ka kolej, ha kaba don ruh ki kato katne ngut ki nonghikai, kim shym la treh ban shim wat tang  ia ka bainong hikai, ne don kiba la shu siew tang kumba 2 ne lai hajar tyngka shi bnai, hadien ba kane ka khubor ka la pur, la wan shuh shuh shakhmat ki  nonghikai na Shillong ki wan khnang.
Haba kren ha kane ka sngi, u bah Prstone, u iathuh ba ma ryngkat bad u Myntri Rangbah ki la shong ia kynduh lang hapdeng  jong ki ba dka kynhun ba ei jong ka tnat planning bad finance department, ha kaba u la ong ha kane ka jingialang ba shen kan sa jia ka kam bah hadien jong ka 17 tarik jong u bnai u ba lai.
Haba phai sha kiane ka kolej, u bah Prestone, u da pynpaw ia ka jingsngew nguh ia ki nonghikai, 12 snem taml;a long kumba shu ia hikai ei.
Hynrei la shem bad iohi ia kiba bun ki samla kiba la pass graduate lyngba jong kane ka kolej, kaba shu ia snoh kti tang malum mala.
Haba kyrtiang dien sha ka mynnor kaba la leit, ki snem 1978 haduh 185-86, kiba pass matrik na ka Pynursla C&RD Block ym palat ia ka 30 ngut ha ka shi snem, u ba pass degree haduh u snem 1985 ym palat ia ka ar ngut, bad u kynmmaw ba ha kum kine ki snem, uno uno u ba pass ia ka degree, ki kmie ki kpa shi taiew lynter ki pynlong ia ka jingkhawai naka bynta u khun ba la pass ia ka degree.
Pynban mynta u bah Prestone u la ong ba ha ka shisnem ym lah shuh ban niew kiba pass degree ne pass matrik.
Ula ong ruh ba da ka jingiatreilang jong ka sorkar bad ki skul private ne ki skul ba la seng da ki nongtrei mon sngewbha ka pule ka puthi ha kane ka jylla ka la kiew, da kaba u la ai njuksa kum ka Seng Khasi, kaba ka Seng Kmie ha Shillong, kaei ka kam bah ba ki la leh ka long ka jingkyrkhu kaba khraw ia ka jaidbynriew ka.
Nakaliang u bah Lahkmen ha ka jingkren ka jong u, u la ong ba 12 tylli ki snem ba kane ka kolej ka la iaid, ha ka jingiasnoh kti lang ki nongshong shnong bad ka managing committee, ha kaba kum kane ka sngi kan nym urlong, lymda don ka jingiasnoh kti lang.
Pynban u la ong ba kane ka kolej,kaba don ha kane ka thain kam dei satia kaba suk ban lah ban ioh ia ka jingiarap, na ka sorkar, donkam ka jingiashaniah, kaba teng teng ne bun ki khep, political decision ki long kaba donkam, bad ong ba ki paidbah ki long kiba donkam ba ki don ia u Dy Chief Minister ha kaba donkam ia ka jingiatreilang, namar kum ka thain ka donkam, ba dna ka liangt jong ka sorkar kan pyrkhat ia kaei kaba biang tam.
Haba iadei ba dka Cultural Centre, la sngewthuh ba ka jingtei ia kum kane kawei pat ka shlem ai jinghikai, ka long ban ioh ban sain dur ia kimatti u mynbarim, kaba kum ki longdien la ioh ban diang ti ia ki.
La pynphuh pynphieng ia kane ka sngi, a ki jingrwai, ki jingshad bad la ai ruh ia ka memorandum, ha baroh arngut kine ki myntri ka sorkar jylla, ban kyntiew noh ia kane ka kolej shaka kyrdan People’s College ne ka Community College, khnang ban lah ha kaban sain dur shuh shuh ia ki khun samla na kane ka don ka thain ri war mihngi hi baroh kawei.
Ki nongkit kam ryngkat ki khynnah ialehkai iaka Badminton bad kumjuh ia ka table tennis, kiba juh im sngi miet la bat sngi, ban ia kilan ne ialehkai ha U Tirot Sing Indoor Stadium, Lower Lachumiere, ki la wan shakhmat lyngba ki lad pathai khubor, ban kyntu ia ka sorkar jylla, khamtam ia ka tnat Sports & Youth Affairs, ba ia mynta kan sangeh shwa ia ka jingthmu ban pynpra noh ia kane kawei na ki jaka ialehkai kaba la rim bad ba don nam tam jong ka nongbah ne wat ha ka jylla.
Kane ka jingwan mih shakhmat ki nongkit kam bad ki khynnah ialehkai lem bad ki kmie ki kpa, ka jia long hadien ba ki la ioh jingtip ba na ka liang ka tnat Sports Department, ka la thmu ban shim ia ka sien jam ba kan pynpra noh ia kane ka jaka ialehkai, da kaba khreh ban tei noh pat da ki iing ophis treikam jong ka sorkar jylla.
Khyndiat shaphang kane ka jaka ialehkai, la juh tip bad bna ia ka kum ka National State Council of Assam, ia kaba la plie nyngkong eh ia ka da u President barim jong ka ri India u Dr Fakrudin Ali Ahmed ha u snem 1964, kaba hadien ba la seng nyngkong ia ka, la juh pynlong ia ki iakob ialehkai naka bynta ka ri lum Khasi-Jaintia, ia kaba ka jingthmu ba kyrpang ha kaban tie ia kane ka jaka ialehkai, ka long ban kyntiew ia ka jingialehkai jong ka badminton.
Hadien ba ka jylla kala ioh ia la ka jong ka jylla kaba pura, la iai bteng wat ban maramot ia ka haduh arsien arwat katta ha u snem 1984-86, bad ha u snem 1992, la shim shuh shuh ia ka sien jam ban tei pynthymmai biang ia ka sa shisien.
Nangne hi shakhmat ki snem ki la nang iaid, bad ha manla ki khep, la lah ha kaban pynlong ia kiba bun bah ki lympung ialehkai, kaba ym kut shuh tang naka bynta jong kiane ka jylla, pynban wat ia ki lympung ialehkai, kiba dei jong ka ri kum ka Inter Table Tennis Zonal Championship u snem 1995, Junior national TT C’ ship, haba phai sha ka badminton, la kuh pynlong ruh ia ka lympungialehkai jong ka AG Meet.
Dei na kane ka jaka ialehkai ba kiba bun ki rang bad ki thei ialehkai badminton bad table tennis ki la wan ban mih paw bad tyngshain bna ka bynta ka jylla katno tam lei lei haba ki leit ban iakhun shabar.
Ki nongkren  ba kham pawkhmat ha kane ka jingiakynduh bad ki lad pathai khubor, ka kynthup ia Dr CO Rangad Sr vice president, Meghalaya State Badminton Association, Rev Kyrsoibor pyrtuh, executive member EKHDBA, Rajesh Kamal, Secretary MSBA, bad don lang ruh kong Pandora Rapsang, President EKHDBA, bah P.
Laloo vice president MSBA, Goldenstar Kharbuli vice president EKHDBA, bah Michael bad u bah H Passah.
Haba kylli kaei ka sien jam ba kin shim lad aka sorkar kam sngap, na ka liang ki nongkren, ki pynpaw ba ia mynta, kin iaid shwa da ka lynti ban shu pynsngew paidbah ia kaneka jingkyrpad ka jong ki, hynrei lada ka sorkar kam sngap ne leh eiei, kin sa shong da ka jingialang naka bynta ban shim ia ki rai halor kane.
Ka daw kaba pynlong ia ki nongkitkam bad nongialehkai ban pyrshah ia kane ka jingthmu jong ka sorkar ka jia long ba kumba ka long ia mynta, hadien ba la sdang ban kham hiar jong ka jiungpang iabit u khniang jingpang Covid 19, kiba bun na ki khynnah ialehkai, ki la thrang bad sliang dik dik ka mynsiem ban ioh ban leit ban kilan tista sha kum kine ki jaka ialehkai, kaba lehse wat laa ka tnat sports ka don mynta sa kawei ka indoor stadium ha JN Stadium, hynrei ha kiba un hi ki khep, kane ka jaka bunsien kam juh lait namar ba don ki khep ba hap ban pynshong noh ia ki bor pahara ha lada jia ba don ka huri hura ha sor, ne don ruh pat ki khep ba la khangdam syndon ia ka, namar ba pyndon ha kaban buh ia ki kor ki bor ne ki tiar ki tar jong ka tnat election.
Ka kynhun ki nongialam Khristan ha Shillong haka sngi Thohdieng kila iakynduh ïa u Lat ka Jylla u Satya Pal Malik, ha Raj Bhavan Shillong halor ka jingshah lehbein ki nongshong shnong kiba dei ki Khristan bad ka jingpynjulor iaki iingmane hapoh ka ri.
Kane ka kynhun nongialam niam ki kynthup ïa u Rev EH Kharkongor, Secretary jong ka Khasi Jaintia Christian Leaders Forum, Rev Fr Richard Majaw, Vicar General ka Shillong Archdiocese, Rev Himanshu Christian, Presbyter ka All Saints Cathedral, Church of North India Shillong, bad u RO Wallang dkhot jong ka Balang Presbyterian.
Kane ka kynhun ka la ai ka shithi kaba pynshisha ba ka niam Khristan ka la long ka bynta jong ka jingim ha ri India lah 2000 snem mynta, bad naduh kita ki por ki seng Khristan bad ki briew shimet ki la noh synñiang shibun eh sha kane ka ri jong ngi, kaba dang iai bteng haduh mynta – ha ka liang ka thoh ka pule, ka koit ka khiah, ka jingkyntiew ia ki jaid bad kynhun bynriew kiba dang kham sahdien bad sha ki kam kyntiew-ri.
Kane ka shithi ka kren shai ruh ba ki riewngeit Khristan ha ka ri India ki long ka kynhun kaba ritpaid kaba long tang 2.
3% na ka jingbun briew ha kane ka ri, bad ki long kiba don ka jingiadei kaba bha bad ba iashongsuk shongsaiñ bad kiwei pat ki jingngeit bad jaidbynriew ki bapher bapher ha ka ri.
Hynrei ha kine ki arphew snem eiei mynta, kane ka jingiaburom iwei ia iwei, ka jingshaniah bad jingsngewtynnad ka la sdang duh noh da ki jingbyrngem jong ki jingshun, ki jingleh jubor bad kiwei – kiba la nang kham jur shuh shuh ha kane ka por kaba mynta ha ki rukom ki bapher bapher.
Ha kiwei kiwei ki jaka, ka India ka sakhi ia ki kam sniew bad ki kam beaiñ pyrshah ia la ki jong ki nongshongshnong kiba dei ki Khristan – naduh ka jingpyniap bad pynmynsaw ia ki missionary bad ki Pastor, haduh ki jingshahbeh na la ki jong ki iing ki sem ha ki ‘riew hehpaid, haduh ki jingpynjulor ia ki tiar kiba kyntang bad ki iingmane, wat haduh kaba shna bad pyntreikam ia ki aiñ bad ki hukum sorkar kiba khanglad ia u ne ka nongshongshnong shimet ban jied ia la ka jong ka jingngeit.
Ki jingleh jubor bad ki jingiashun ki dei ban sangeh noh.
Kum ki nongshongshnong ha kane ka ri kaba khraw jong ngi, ka donkam ba ngin ia shong ha ka jingiasuk, da ka jingieit, ka jingburom bad ka jingshaniah – ki ban tei ha baroh ia ka jingkyrmen kaba bha na ka bynta ka lawei jong ka ri.
Da ka jingsngewkhia halor kine kiei kiei, kane ka kynhun ka la ban bad shon ha u Lat kum u briew uba kyrshan ia ki kam ba donkam – kum ka jingkyrshan jong u ia ki nongrep ha ka ri – ban shim khia ia kine bad ban pynsngew ruh ia ki ha ki nongsynshar bad nongialam ha ki Jylla kiba pher ha ka ri bad ha ka sorkar Pdeng de.
Ha kaba u kdew shaphang ka jingshongsuk bad jingiadei ba bha hapdeng ki kynhun kiba pher ha Shillong bad ka thaiñ lam-mihngi, da ka jingkylluid mynsiem u Shri Satya Pal Malik, u Lat badon burom, u la ai ka jingsngewskhem ha kane ka kynhun ba dalade hi un sa pynsngew ia kine baroh ha ki nongialam jong ka ri ha ka Sorkar Pdeng.
Ka Amity bad ka Moodymmai ki la khur jingjop haka lympung ïalehkai Open to all T20 Cricket Tournament 2022 ka All Jaintia Cricket Association (AJCA) kaba long ha madan Jrisalein Chutwakhuhaka sngi Thohdieng.
Ka Amity (L) Nissan Laloo kala pynliem ïaka Khimmusniang da 19 run.
Ka Amity ka la lah ban tied haduh 206 run na ki 20 over bad hap noh 7 wickets.
U Chamitreman Lamare ula kamai 87 run naka ka 43 bol katba u Richard Paswet jong ka Khimmusniang ula pynhap 3 wickets naki 4 over.
Ka Khimmusniang haba beh iaka thong kala kamai186 run naka 20 over bad hap noh 4 wicket.
U Jeffrey Litting ula kamai 51 run naka 35 bol.
Ïaka nam ‘Man of the Match’ la ïoh khur da u Chamitreman Lamare jong na Amity uba la kamai 87 run naki bol.
Haka jingïakhun kaba ar ka Moodymmai ka la pynliem ïaka Umshangiar da 7 wicket.
Ka Umshangïar kaba la jop ïaka jingkynting pisa ka la lah ban tied 113 run na ki 17.
2 over bad hap noh baroh ki wickets.
U Kyntu Laloo ula ïoh 45 run naka ka 21 bol katba u Bichar Lamare bad u Heimonlang Lyngdoh jong ka Moodymmai ki la pynhap mar 4 wicket.
Ka Moodymmai haba beh ïaka thong ka la lah ban tied 115 run naka 12.
5 over bad hap noh 3 wicket.
U Bichar Lamare ula kamai 66 run naki 43 bol bad pynhap 4 wicket na ki 4 over ula ïoh ïaka nam ‘Man of the Match’.
Ka synjuk ki nonghikai Meghalaya Upper Primary School Teachers Association (MUPSTA) haka sngi Thohdieng kala sdang biang iaka jingiakhih jong ka da kaba shong kyllaiñ mynngor ha baroh ki district headquarter ban dawa na ka sorkar ban kyntiew kyrdan deficit ia ki 844 tylli ki skul adhoc ha Jylla.
Ha Jowai ia kane ka jingiakhih la pynlong ha madan Ladthadlaboh (Daimasi) Jowai bad la wan ban iashimbynta da ki nonghikai na kylleng.
U Ma EG War, Organising Cum Publicity Secretary ka MUPSTA Central Body haba kren sha ki lad pathai khubor ula ong, kane ka jingïakhih ka long shibynta ban pynbor ïaka sorkar ban pynurlong noh ïaki jingdawa ba ka synjuk ki nonghikai skul ka la dawa naduh u snem 1994 ban kyntiew deficit noh ïa baroh ki 844 tylli ki Adhoc Upper Primary School kiba don haka jylla baroh kawei.
“Na baroh ki nongtrei, ki nonghikai kidei ki nongtrei kiba shem jynjar bha nalor ba duna ka jingsiew, hynrei ki ïoh tulop ruh shisien lai bnai.
Haba ïanujor ïaka dor ka mur kaba mynta ka long kaba eh ïaki nonghikai ban pyndap ïaki jingdonkam bad jinglut jingsep ki khun ki kti kumjuh ka ïing ka sem", la ong u Ma War.
Ula bynrap da kaba ong, ba kum ki nonghikai ngi don ka jingsngewlehraiñ ban mih madan ban dawa ïaka hok namar ïaki la tip kum kita ki nongsaiñdur, ki nongtei ïaka ri bad ki nongkit nongbah haka imlang sahlang hynrei haba ka jingsiew ka duna ym banse, hap ban mih surok ban dawa ïaka hok kumba ïoh lem kiwei ki nongtrei sorkar.
Ula ïathuh, ha baroh kawei ka Jylla ki nonghikai ki don haduh 3376 ngut katba ha West Jaintia Hills District la don 140 ngut ki nonghikai na ki 35 tylli ki Upper Primary School.
“Ngi la dawa ruh na ka sorkar ban ai ka juh ka jingsiew iaka juh ka kam," ula ong u Ma War.
Ha kane ka kynti, ka MUPSTA kala byrthen ba kan nang pynjur iaka jingïakhih lada ka sorkar ka dang leh kuman ban pynioh iaka jingdawa ha baroh 12 District haka Jylla.
Shuh shuh u Ma War ula pynkynmaw ïaki jingïaid lynti ka synjuk bad ki jingleh klet jong ka sorkar ïaki jingdawa ba shongnia jong ka synjuk.
Ula pynkynmaw ruh ba ha u snem 2018, u Myntri Rangbah ka Jylla u Conrad K Sangma ula kular ban kyntiew deficit noh ïa kitei ki skul haka Teachers Conference kaba la long ha Asanang Tura, West Garo Hills hynrei haduh mynta ym pat ïohi dak eiei ruh em ba ka sorkar kan shimkhia ïa kane ka mat jingdawa jong ki nonghikai skul.
Nalorkata ula pynkynmaw ruh ïaka jingleit ïa kynduh ka synjuk nonghikai skul ïa u Commissioner Finance ha Secretariat ha u bnai Naiwieng 2021 ban twad jingmut ha ka jingïadei bad kane ka jingdawa hynrei ka jubab ba ula ai ka long ka bym sngewtynnad satia.
Ka seng kur Bahkhla kaba kynthupa ïaka kur Rymbai, Ryngkhlem, Kyndait, Sana, Lyngdoh (Rymbai), Ksoo, Toi, Najiar, Lato, Thma, Chynret, Kyndiah, Rymbui, Bang (Rymbai), Pdein (Sana) bad Khaii kan pynlong ïaka Dorbar kur kaba Hynñiew kaba ju pynlong shisien shisnem ha Wapung Shnong, East Jaintia Hills District.
Kane ka Dorbar kur kan long haka 26 tarik une u bnai haka por 10.
30 baje mynstep ha Wapung Shnong, East Jaintia Hills District.
Ha kane ka dorbar ka Kur kan pynkup burom ruh ïaki khun samla ka kur kiba la pass bha haki jingpule bapher bapher kumjuh ki jingkren na ki riew rangbah ka kur.
Kumta ka Seiñ Kur Bahkhla kala kyrpad ïaki para kur ban pyllait por ban wan sha kane ka dorbar.
Ka HUCC bad ka Moodymmai ki la khur jingjop haka lympung ïalehkai Open to All T20 Cricket Tournament 2022 kaba pyniaid ka All Jaintia Cricket Association kaba long ha madan Jrisalein, Chutwakhu Jowai haka sngi Palei.
Ka HUCC ka la pynliem ïaka Rising Star da 11 run katba ka Moodymmai ka la pynliem ïaka Chutwakhu da 65 run.
Ka HUCC kaba la jop iaka toss kala kam trai shuwa ban tied bad kala kamai 211 run na ki 20 over bad hap noh 8 wickets.
U namtam u dei Ebormi Sutnga uba la kamai 65 run naka ka 25 bol katba u D.
Nongpluh jong ka Rising Star ula pynhap 3 wickets na ki 2 over.
Haba poi ka pali, ka Rising Star ka la tied 201 run na 20 over bad hap noh 6 wickets.
U D Shullai marwei ula kamai 82 runs naka 46 bol, katba u S.
Paswet jong ka HUCC ula ïoh ban pynhap 1 wickets naki 4 over.
Haka jingïakhun kaba ar ka Chutwakhu ka la jop ïaka jingkynting pisa bad ailad ïaka Moodymmai ban tied nyngkong.
Ka Moodymmai ka la lah ban tied tied 189 run na ki 20 over bad hap 9 wickets.
U Daowan Passah ula kamai 98 run naka ka 55 bol katba u V.
Pala bad u Emdor Sutnga jong ka Chutwakhu ki la pynhap mar 3 wicket.
Haba beh ïaka thong ka Chutwakhu ka la lah ban tied 124 run naka 17.
1 over bad hap noh baroh ki wicket.
U D Rangad ula kamai 39 run naka 31 bol katba u Daowan Passah jong ka Moodymmai ula pynhap 2 wickets naki 4 over.
Ïaka nam ‘Man of The Match’ la ïoh da u Ebormi Sutnga jong ka HUCC uba la kamai 65 run naki 25 bol bad u Daowan Passah jong ka Moodymmai uba la kamai 98 run naki 55 bol bad pynhap 2 wickets naka 4 over.
Ka Rinibeth Patlong, PM, TI Khliehriat kala ong ba ka jingpang HIV/AIDS ka dei ka jingpang kaba ym lah ban pynkoit, hynrei lah ban iada na ka jingsaphriang na u/ka wei sha u/ka pat, hynrei kaba kongsan ka long ba donkam ia u/ka nongpang ban wan shakhmat ban leh iaki test ban iada bad iakhun pyrshah ia kane ka jingpang.
Ka Kong Rinibeth kala ong ia kane haba kren haka jingpynsngewthuh paidbah haka shnong Pynthorkba, Moolang, East Jaintia Hills District.
Ia kane ka prokram la pynlong da ka Chankylliang Development Society (CKDS) lyngba ka Link Worker Scheme Khliehriat da ka jingiatreilang bad ka Meghalaya AIDS Control Society bad ka shnong Moolang haka sngi Palei.
Kong Rinibeth Patlong haba kren shuh shuh ba kane ka jingpang kala kynrei bha ha rilum Jaintia bad ki don ruh ki khynnah kiba iabit ia kane ka jingpang.
Ka long ba kum ia kine ki briew kiba iabit iaka jingpang HIV/AIDS ka imlang ka sahlang kam dei ban kyntait hynrei dei ban ïarap ïaki ban pynsngewthuh ïaki ban kin ïoh ka jingsumar ba paka bad ba tista ban lait saphriang ka jingpang bad kala ban jur ba ki nongpang kin wan shakhmat ban shim iaka jingmyntoi ba ai ei ka sorkar ban leh iaki test.
Ïaka jingïalang la pynïaid da u Rimiki Lathong bad la ïoh jingpynshai na ki riew shemphang ba kynthup u District Resource Person (DRP) ka Link Worker Scheme u Kynsaibor Kharkongor, U Zonal Supervisor u Dauni Wanemi Sutnga ula batai ïaka jingmut jong u Red Ribbon uba dei u muhor ne symbol jong ka HIV/AIDS.
Ha kane ka sngi lyngba ka Mobile ICTC (Integrated Counselling &Testing Center), Civil Hospital Ialong la pynlong ruh ka jingpeit bniah ne test ïaki katto katne ngut ki nongshong kiba la wan shakhmat.
Ïaka jingïalang la pynkut da ki kyntien ai khublei na ka Zonal Supervisor ka Kong Haphadahun Simpli.
16 ngut ki briew kiba iabit thymmai iaka jingpang khlam COVID-19 bad da kane ka jingdon ki briew kiba shitom ne active case kalong 221 ngut hapoh ka Jylla haka sngi Palei.
Ki briew kiba iabit thymmai iaka jingpang khlam ki kynthup na East Khasi Hills 8, West Garo Hills 2, Ri Bhoi 1, South West Garo Hills 1, North Garo Hills 1, South West Khasi Hills 1, West Jaintia Hills 1 bad East Jaintia Hills 1.
Ki nongpang kiba la ioh pat iaka jingkoit ki don haduh 45 ngut.
Kine ki kynthup na East Khasi Hills 22, West Garo Hills 8, Ri Bhoi 4, South West Garo Hills 2, South West Khasi Hills 1, West Jaintia Hills 4, Eastern West Khasi Hills 1, East Jaintia Hills 1 bad East Garo Hills 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 93387 ngut bad napdeng kine 91593 ngut kila ïoh ïa ka jingkoit bad 1573 ngut kiba ïap nalor ki briew ba dang shitom.
Ka East Khasi Hill ka don 73 ngut kiba shitom ne active case, West Garo Hills 32, Ri Bhoi 24, West Jaintia Hills 23, South West Garo Hills 14, South West Khasi Hills 5, Eastern West Khasi Hills 10, North Garo Hills 16, South Garo Hills 1, East Jaintia Hills 11, West Khasi Hills 9 bad East Garo Hills 3.
U nongwad RTI, khamtam haba iadei  bad ki kam ba lait bad bym shym la pynbna iar shuh da ka sorkar jylla ha kine ki khyndiat snem kiba la dep, u bah Disparsing Rani, u iathuh ba ka khubor haba iaid sharum shaneng na ka sur u paidbah uba bun balang u kynnoh baka ka shyrkhei bha ka jingthung kam thung jam ba sop sop bha da ki politician ha ka tnat jong ka koit ka khiah ne ka health department, khamtam lei lei hangne hapoh East Khasi Hills District.
Haba iakren bad u bah Disparsing, u la iathuh  ba dei tang da ka jingwad bniah jong ka RTI, ba da lei lei yn nym lah satia ban burieh ia kane ka rukom thung kam ba sop sop, ha kaba ka jubab kaba u la a iai ap ba un ioh hi kan sa kren shai kdar, ba hato katta ka khubor na ki riew paidbah ba shu iakren hangne hangtai ka dei shisha ne em.
U Bah Disprasing u sngew ban ong ba naka jingwad bniah bad trei shitom na ka liang ka jong u, lehse kiei kiei baroh kin sa paw pen ryngkew, namar ha ka RTI kaba u la pan na kane ka tnat treikam jong ka sorkar, kan sa mih paw, lynjgba ka correction list, kaban sa kdew shaikdar naduh ka sngi ba kita ki nongioh kam ki la leit ban treikam nyngkong ne joining report, ban bynrap lang sa ka jingpynskhem ia ka kam ne regularisation bad ka jingpynskhem ne ka confirmation kin hap ban mih paw beit ha kane ka RTI, kaba u la dep ban pan bad iai ap mynta satang ban ioh pdiang ia ka kaiphod na kane ka tnat.
Dei lyngba ka jingwad ia ka RTI, ba u bah Disparsing u pynpaw ba da lei lei ia kine ki briew ba la shu thungkam sop sop da ki politician  ba kin nym lah ban pynpaw ne set ia kane.
Dei halor kane ka nongrim, ba u bah Disparsing u sngew ban ong ba lada lap ia kane ka kam ba rieh bad ba sop sop lyngba ka RTI, kane hi kan sa khanglad ia ki heh ophisar ba nangne hi shakhmat da lei lei kin nym lah shuh ban ngiet ne kohnguh ia ki politician namar lada ki iai pyndem ne nguh sa ia ki politician, kin buh jingeh kylla ialade.
Tang kum ka nuksa, u bah Disparsing u pyni ba ban ai ia ka syrnot thung kam ne ka appointment uba hap ban ai dei u ophisar ym dei u politician.
Ban pynkhie im biang ia u jingbam uba pyndap bam haba duna u kba u khaw ha ki thiar bad ban pynshlur iaka rukom rep u mynbarim, ka Jaintia Hills Development Society (JHDS) kala ai sngewbha da ka ïing bad ka kor tylliat Krai (millet) sha ki nongshong shnong ka Samanong.
Kane ka shnong ka jngai tang kumba 15 KM na Jowai, ka district headquarter jong ka West Jaintia Hills bad ka hap hapoh ka Amlarem Sub Division.
Ka Jaintia Hills Development Society hadien ba kala lap ba ki dang don ki longïing ha kane ka shnong ka dang pynneh iaka rukom rep u barim, kata ban rep ia u Krai naka bynta ban ai bam sniang, kala shim iaka sienjam ban shna iaka ïing bad ai da ka kor tylliat ban pynbun iaka jingpynmih ia une u mar bam, uba pyndap iaka bam ka dih iaki riew hyndai haba jia ba wan lyngshop ka bor mariang bad ka jingbam khniang ki jngthung jingtep ha ki jaka rep.
Ia kane ka ïing bad ka kor tylliat ne kaba tip kum ka Millets Processing Unit, ka JHDS kala synniang sha kawei ka Self Help Group (SHGs) kaba la tip kum ka Shisur SHG haka 23 tarik Rymphang 2022.
La plie paidbah ia kane ka iing da u President ka Khublei Germany u Garhard Albert ha ryngkat ka jingiadonlang u Director ka JHDS u Rev.
Fr Manbha Pakem bad ki nongtrei ka JHDS.
Ka JHDS kala ong ba kane ka shnong ka dei kawei napdeng ki katto katne ki shnong kaba dang pynneh pynsah ia ka rukom rep ia u Krai ha rilum Jaintia uba long u wei na ki jingthung ba bha tam u ba la sdang ban duh jait.
Ka Jaintia Hills Development Society ha u snem 2019 kala lap ba don tang 3 tylli ki ïing haka shnong Samanong kiba dang rep ia u Krai ban ai bam sniang.
