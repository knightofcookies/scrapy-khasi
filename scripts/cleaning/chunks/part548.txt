U la ong ruh ba ka jingpyniaid ia ki kali na ka surok 9lad ka long tang ka jingpyrshang na ka tnad pulit traffic ban weng ia ki jingdheng kali khamtam ha ki thain Motphran bad u kyntu ruh ia ki paidbah ba ki dei ban iaid shah mynta  ban wad ia ki lad ban pynsuk shirta.
U la ong ruh ba u la iakren bad ki tnad Municipal ban pynpra noh ia ka kynroh ha ka jaka ing kali (Parkinglot) jong ka Jaiaw, ka jingpynpra ia kane kan long ban pynheh ia ki jaka rung bad mih ki kali bad ki paidbah kin ioh ban shong kali beit napoh ba kan ym pynwit ha ka iaid ieng ki kali na surok.
U la kyrpad ruh ia ki dorbar shong ba kin pyllait ia ki jaka ki ba long ban iaid kali namar ba la khapngiah palat ki surok.
U la ong ruh ba lada ki dorbar shnong kin pyllait ban iaid kali na ki surok PWD kan iarap shibun ban kiar ia ka jingdheng kali ha ki surok heh.
Shikyntien halor ka kyntien ‘Uniform’.
Kane ka kyntien ‘Uniform’ ka thew ia kaei kaei kaba ryntih, kano kano ka jingpynryntih ban long kawei ka rong, ban ia long kumjuh bad katjuh baroh salonsar.
Ka Uniform Civil Code(UCC) ka mih na ka sainpyrkhat ban don ha ka ri: tang kawei ka ain ( One nation, One law), tang kawei ka riti ( One nation, One culture ) bad tang kawei ka niam ( One nation, One religion).
Lyngba ka Uniform Civil Code (UCC) yn wanrah ha salonsar baroh kawei ka ri India ia kajuh ka ain halor ki riti bad rukom pyniaid iing pyniaid sem (Personal Laws) kaba kynthup ia ki ain ne ki riti halor ka  shongkha shongman ( marriage ) , ka jingiapyllait san shyieng ( Divorce ) , ka tingkhun ( Adoption ), ka baisumar lane baibam ( Maintenance) bad ka jinghiar bad aipateng ne sambynta ( Succession and inheritance).
Lyngba ka UCC, yn bujli bad pynduh pyndam noh ia baroh ki riti dustur jong ki jaitbynriew bad ki niam bapher bapher; ka lehniam lehrukom  bad kumjuh ka rukom pyniaid ia kino kino ki kam jong kano kano ka  jaitbynriew katkum ba  la buh bad hikai da ki longshwa manshwa jongki.
Kumba ka  long mynta,  ha baroh kawei ka ri India baiar, don bun spah bad bun hajar ki jaitbynriew bad jaitniam bapher bapher kiba don la ki jong ki jong ki rukom bad  riti dustur ia kiba la ithuh da ki ain ka sorkar India, ki sorkar jylla bad kumjuh ruh ki District Council bad ki bor synshar trai ri.
Ynda  la pyntreikam ia ka UCC, kine baroh kin ym treikam shuh  naba yn treikam salonsar ha baroh kawei ka ri tang kawei ka ain, kata, ka UCC.
Kan pynlko lut ia ki rong itynnad bapher bapher ba ka India ka don.
Lada ngin iaphai dien,  nyngkong eh, dei ka party Congress kaba la thmu ban wanrah ia ka UCC ha ri India, hynrei hadien ki jingiathir bad jingiakren bun bun wat, bad haba iohi ia ka jingpyrshah na kiba bun ki liang, la pynsangeh shwa ia kata ka jingthmu bad shu buh noh tang kum ka ka Directive Principles of State Policy ia kiba la shu bthah ia ki jylla ka ri ban pyrshang bud khlem kano kano ka jingpynbor.
Ka BJP bad ka kmie jongka, ka RSS, kham hashwa ki la pyrshah jur ia ka UCC, hynrei hadien pat, ynda  haba ki ioh jingmut ba lyngba ka UCC ki lah pynban ban pynrung da ki rukom bad riti Hindu ha baroh kawei ka India, ki la kyrshan bad iakhun dohiap ban wanrah ia ka UCC ha ka ri India.
Ha ka BJP bad RSS, ka UCC kam dei ka Secular Civil Code, hynrei kadei ka  Uniform Hindu Code.
Ha ka kyrteng ka UCC kin pyntreikam jubor ia ka Hindu Code ha baroh kawei ka Ri India bad hangta la kylla khongpong ki riti bad ki rukom bapher bapher jong ki jaitbynriew bad jaitniam ritpaid babun ha ka ri India baiar.
Ka National Law Commission ha u snem 2018 hadien ba ka la pynlong ia ka jingtwad jingmut paidbah na ki nongshongshnong  ka ri India ( Public Consultation) ka la ai jingmut ba ym dei ban pyntreikam ia ka UCC hynrei ban shu pynbha bad pynjlih ia ki ain bad ki riti ba la don lypa jong ki jaitbynriew bad jaitniam bapher bapher kiba don ha ri India.
Ka jaitbynriew Hynniewtrep jongngi ka don la ki jong ki riti dustur ba kyrpang halor ka shongkha shongman, ka kam iapyllait sanshyieng , ka hiar ne aipateng bad sambynta, ka tingkhun bad ka  rukom ai baibam baisumar khun.
Ka niam Khristan ruh ka don la ki jong ki ain.
Ha ka sngi ba ka UCC ka treikam, baroh ki ain Khristan bad kumjuh ki jong ka jaitbynriew salonsar kin iap noh namar yn ym ithuh shuh iaki da kino kino ki bor, la ka long ki bor sorkar (Government Institutions) lane ki bor bishar (Judicial Institutions).
Kan long ka jingduhnong kaba khraw haduh katta katta ia ka jaitbynriew namar kan duh noh iala ka snap kyrpang jongka , ki riti dustur bad rukom bapher bapher kiba don haka.
Ngi donkam namarkata ban pynpaw sha ka pyrthei ia ka jingpyrshah jur ka jongngi ia kane ka ain iakjakor ka ban sa pynbaji lut ia ka jingkyrpang jongngi kum ka jaitbynriew ritpaid kaba long tang i thngiat rit hakhmat ki duriaw ka pyrthei baiar.
Khublei shibunRobert KharjahrinPresident,  Hynniewtrep Youth CouncilNga kwah ban pynmih ka wei ka article halor ka Uniform civil code.
hap leh kumnophah ha.
Shillong: U dkhot ka Hynniewtrep National Liberation Council (HNLC) u ba la tip kyrteng kum u Wankupar Marwein bad u ba ki ju khot ieid u Bahhep Traisiej 42 snem, mynta ka sngi u la wan ban pyndem wait ha khmat u Director General jong ki pulit u Chandranathan ha Shillong.
U bah Wankupar Marwein u dei u ba shong ba sah ha Mawlai Nonglum bad ha ka seng HNLC u bat ia ka kam kum u Finance Secretary jong ka seng HNLC.
Ka jing wan pyndem wait jong u bah Wankupar ka long ka jingduh kaba khraw ia ka seng HNLC khamtan ha ka liang ka pla pisa ka seng.
Shillong: Mynta ka sngi, ki runar, ki la kawang petrol bomb kawei kali gypsy kaba don ia u number plate ML 01 5716 ha Nongmensong.
Katei ka dei ka kali sorkar kaba ba dang ieng pyrshah ha ka BDW International School Nongmensong, tangba ym tip satia, ka dei ka kali jong ka tnat aiu.
La iathuh ba katei ka kali, ka dei ka jong U SDO Dangar jong ka tnat PWD, U Bah Richard Nartiang.
La iathuh ba katei ka dei ka kali, kaba la pynieng ha khmat jong ka iing sah jong u nongniah jong katei ka kali, U bah Treibor Chyne bad ki runar, ki la ioh ban thang ia katei ka kali kaba ieng harud surok.
Kawei pat ka khubor, ka iathuh ba kawei ka kali pick up truck, kaba don ia u number Assam, kaba kit syiar, ka la shah thang ha Mawsiatkhnam.
La iathuh ba la rah ia katei ka kali na iew Polo bad mar ia poi ha katei ka jaka, ki runar ki la thang ia katei ka kali.
Shillong:Mynta ka sngi ki dkhot ka Confederation Of Meghalaya Social Organisation ka la pyntrei kam ia ka ILP check Gate ha baroh kawei ka jylla.
Na ka liang ki dkhot ka CoMSO ki la ioh bat da ki phew ngut ki mynder ri  ki ba wan rung ha ka jylla khlem da don ki kot ki sla ban pyn shisha ba ki dei ki nong India kumta na ka liang ki dkhot jong ka COMSO ki la phah leit phai noh ia ki ba mynder ri bym don ki kot ki sla ba biang.
Ki lad khubor ki iathuh shuh shuh ba ha ka  jing pyntrei kam ia ka ILP ka jylla ha Nongstoin West khasi hills ki dkhot ka CoMSO ki la leit ban khynra ia ki mynder ri ha ki jaka bylla bad beh noh ia ki bym don ki kot kiba biang.
Bah RM ShabongKa elekshon dorbar Jylla ha Delhi, ka la ijli shi katdei ha ki khyndiat sngi ba ladep, namar ba ki don shibun ki jingjia kiba la thombor ia ka jinglong ka synshar paidbah jong katei ka Jylla rit bad katei ruh kam dei, da ki riew paidbah, hynrei dei ki nongialam ka seng BJP, kiba la wan rah ia katei ka bih jong ka jing ijli para briew.
Ha shwa ka elekshon ki MP jong ka seng BJP, ki myntri jong ka sorkar India, kiba don da ki spah ngut, ki la ther bad kren niewbein ia U Arvind Kejriwal, ha kaba ki nud ban ong ba u dei u lehnoh, u dei uba kyrshan ia ka Pakistan bad sa kiwei de ki jingkren kiba ki wohnia wohdaw ia ka jingsynshar jong ka sorkar AAP ha Delhi.
Hynrei halor katei ka phang, ngi iohi ba ki nong Delhi, ki la iar shi katdei ka jingmut jing pyrkhat jongki, ha kaba ki la kyntait ia ki kam pynshit bad pyn ia isih jong ki nongialam BJP, ki la kyntait ia ki kyntien leit khroh leit kjor jong ki bun spah ngut ki MP bad ki myntri ka sorkar India, hynrei ki la jied ia ka seng AAP, kaba dei ka seng kaba rit bad kaba don ka jing synshar jongka tang ha katei hi ka Jylla.
Ka AAP, ka la pyni ia ka jingtrei jongka, da ki kam bad katei ka kynthup, ha kaba ka ai ei ia ka ding ilektrik haduh 200 unit ia ki nong shong shnong ka Delhi bad nangta, ki ai um ei sha ki nongshong shnong bad ki khein duna ia ka bai thang ding bad kim shah ia ki skul, ba kin pynkiew bai skul ia ki khynnah, na ka bynta san sem kynthih bad kumta kitei ki long ki khyndiat tylli ki mat kiba kongsan, kiba kane ka sorkar ka la ai jingshakri ia ki paidbah ha ki san snem ba ladep.
Ha kane ka kynti, ki kular ia ka um dih sha ki nongshong shnong, kaba 24 kynta, ki iew ki hat, ki ban plie baroh 24 kynta bad ki lynnong pule halor ka jingieid ri ha ki skul bad ki nong Delhi ki pdiang bad ki   jied biang ha kane ka kynti.
Haba peit ia ki mat elekshon jong ka seng AAP, lah ban ong namarkata ba ki dei kiba ktah ia ka jingim ba man ka sngi jong u briew bad ki ban iarap shi katdei ia u luk u lak, u duk u rangli bad kumta, ka pyni ba ka jingjop jongki ha kane ka kynti, ka long beit kaba dei na ka bynta u kup shiliang bad kam don kano kano ka mat, kaba wan rah da ka jing ia sngew jait bynriew, ka jingsngew niam bad kino kino ki kam thombor.
Ka AAP, ka la jop bad kumta, ngi ngeit ba ka nongbah jong ka India, kan dei ka Jylla, kaba pher tam ha ka synshar ka khadar.
Shillong:  Ka Khasi Jaintia Welfare Association ha ka 8 tarik u Rymphang, ha ka sngi saitjain ka la pynlong ia ka jingiakob Marathon ka ba kynthup ia ka shynrang bad kynthei kiba la rangbah, ki samla bad khynnah.
Ia kane ka jingiakob la sdang naduh ka por 6 baje mynstep, na ka bynta ki baheh la sdang na KJP School Mawkhar Shillong sha motphran nangta sha 9Lad na 9Lad sha ka Office DC, nangta sha Polo na Polo sha Lawmali ter ter sha Wahumkhrah sha Seng Khasi ter ter bad pynkut ha kajuh ka jaka basdang.
Ha kane ka sngi la iadon lang lang da U President ka seng K.
J.
W.
A u bah Medon Skhem u vice president u bah B.
W.
Tariang, ka kong D.
B.
S.
Mukhim Director of food & adultration, ka principal ka school KJP Girls Shillong, ka kong H.
Marwein.
Ka jingpynlong ia kane ka jingiakob mareh ka long ban pynsngewthuh ia ki khynnah ha ka iadie iathied lane ka consumer rights ne ka hok ki nongthied nongpet.
Ki nongjop ha kane ka sngi na ka liang ki mynthei rangbah ki kynthup ia ka kong K.
Marwein ha ka kyrdan ba nyngkong, ka Dateiban kynmaw Marwein ha ka kyrdan baar, ba wan ba lai  dei ka Pynhun Shulet, Kiba jop na ka liang ki shynrang ki long U Bah Klestarjune Pathaw ba wan baar, balai U ribet Dkhar, ha ka junior boys la ioh rah ba nyngkong da u Phulister Lyngkhoi, U Mygelson Ramsiej baar, U Sylvester Majaw balai, na ka liang junior girls la ioh rah ba nyngkong da ka Lyntijingkyrmen K Jahrin, ba wan ba ar  ka Marqueenless Ramsiej, balai  dei ka Balasiewdor Pathaw, ong ka kyrwoh khubor.
Shillong: Ki dkhot jong ki 4 Seng ki ba kynthup ia ka Khasi Student Union,ka Hynniewtrep National Youth Front,Federation Khasi Jaintia Garo People, Ri Bhoi Youth Front mynta ka sngi ka la pynlong ia ka jingialang paidbah ban pyrshah ia ka CAA bad ban dawa ia ka ILP ha ka jylla  ha ka shnong Mairang da ka ba kyntu ia ka sorkar jylla ban pyntrei kam noh mardor ia ki  khyrdop Entry and Exit point bad kyntu ruh ia ki  Dorbar Shnong ba ki dei ban phikir iaka rung ka mih ki mynder ri.
Ia kane ka jingialang paidbah, la sdang na Lumsoh Khlur bad pynkut ha Station Pyndeng Umiong Mairang, ryngkat ki dkhot ka Seng HNYF Mairang Sub-Division Circle, KSU Mairang Circle,  FKJGP West Khasi Hills ki khynnah Skul bad ki nong shong shnong ka tei ka thain.
Ha kane ka jingialang, ki 4 seng ki la pynrem jur ia ka Sorkar India baka wan rah bad pynlong Ain ia ka CAA hapoh ka RI bad ki la pynpaw ruh ba ka don jing ma iaka jaitbynriew jong ngi kaba rit pait ha Meghalaya.
Ka Sorkar MDA bad baroh  ki MLA ba ki dei  ban pynurlong noh ia ka lLP kumba thrang ki paidbah jong ka ri khasi, la ong u bah K.
Skan Rani Vice President HNYF.
Kiba ai jing kren ha kane ka sngi ki kynthup ia u Samla K.
Skan Rani Vice President HNYF Central Body, Samla Donald Thabah General Secretary KSU Central Body, Samla Welbirt Rani President FKJGP Central Body, Sordar Shnong Sangshong Mairang bah Ambrose Marwein bad kiwei.
Shillong: U samla Lamphrang Kharsahnoh, un mihkhmat  ia ka NEHU ha ka All India University kickboxing (men) tournament 2019-2020 ka ban Long ha veer Bahadur singh purvanchal university jaunpur (UP).
Ki dkhot jong ka Meghalaya Association Kickboxing Organization (MAKO) bad ha ryngkat u principal jong ka Shillong college,ki la kitbok kyrpang ia U Lamphrang Kharsahnoh ba un leit mih khmat ia ka NEHU University haka Kickboxing ka ban long shen mynta u bnai ha ka 14th haduh 18th mynta u bnai ka ban long ha indoor Hall veer Bahadur Singh Purvanchal University jaunpur (UP).
U Lamphrang kharsahnoh un ia khun ha ka kilo kaba 57kg full contact Ring Sports.
Na ka liang ka Association bad u Principal jong ka Shillong college, ki da kit bok kit rwiang ia u ba un wan rah ia u soh ka jing jop khang tam eh ia ka NEHU, ka college ka ba u pule bad kumjuh ruh ia ka (MAKO) kaba la dap pura 25 snem mynta u snem ha ka jing iaid lynti jong ka bad kaba la lah ruh ban sei ia shibun ki rang bad ki thei ki ba kynsai tam ym tang ia ka jylla hynrei ia ka ri india hi ba roh ka wei.
Ex.
Rev K.
LangrinKi samla ki dei kiba dang khie dangsan,   kiba dang leh shongshit bad tare ruma  ia kano kano kaba ki iohi, iohsngew bad shu bna na ki paralok.
Kumta, haba ki leh khlem pyrkhat ia kano kano ka kam teng teng bad bunsien ki bakla bad poi sha ka jingbabe.
Ki leh ia kano kano ka kam da kba shu bud tynneng bad ia bud paralok.
Kumta, dei ban don ki riew tymmen ki ban pyni lem bad hikai ia ki kumno kiba la iohi nyngkong ia ka sngi u bnai bunsien kin poi sha ka thong jong ka jingim kaba bha bad ba jop.
Hynrei ki samla kiba rkhie bein ia ki jinghikai ki tymmen kin poi sha ka jah burom, jingjot bad jingbabe ha ki sngi jong ki jinglong tymmen jong ki.
Kum uwei na ki riew tymmen ba la jan dap 60 snem ka rta, nga kwah ban pashat lem lyngba kane ka jingthoh ia phi ki khun samla kumno ba phi dei dei ban iaid, ban leh bad ban im ha ka por ba phi dang samla.
Kita ki long:-.
Shillong:   Ka Meghalaya Games ba la buh ban pynlong ha u bnai Nohprah, 2019 hynrei la hab ban pynlong noh ha ka 17-21 tarik mynta u bnai Rymphang na ka daw ka jingiakhih paidbah ban pyrshah ia ka Citizenship Amendment Act ha ka jylla.
Ki don 14 tylli ki jaid jingialehkai ha kane ka lympung, kynthup ia ka archery, athletics, badminton, basketball, boxing, billiards & snooker, karate, shooting, swimming, table tennis, taekwondo, tennis, wushu bad judo.
Ha kane ka lympung kumba 1,900 ngut ki nongialehkai kin shim bynta.
Ia ki jingialehkai yn pynlong ha ki phra tylli ki madan ialehkai ba la jied da ka synjuk, ryngkat ka tnad ialehkai ka jylla.
Ha JN Sports Complex, St Anthony’s School Stadium, Nongthymmai Sports & Cultural Club, U Tirot Sing Syiem Indoor Stadium, Shillong Club, Laban SC Indoor Stadium, Crinoline Swimming Pool bad Assam Regimental Centre.
Ha ka 17 tarik yn plie pyrda ia kane ka lympung ha JN Sports Complex, Polo.
Kane ka lympung ialehkai ka long kum shibynta ban pynkhreh ia ka National Games 2022, ha kaba ka Meghalaya ka la buh thong ban pynlong ha kane ka jylla bad ka long ka kabu ia ka MSOA bad DSYA ban sei ia ki khynnah ialehkai ba kynsai sha ka National Games.
Kiba iap na ka jingpang  coronavirus ha China, ki la poi mynta ka sngi sha ka 1,110, ha kaba kiba dang shu iap ha ka Jylla Hubei, ki don 94ngut ha ka Sngi Hat Majai.
Ha ka jhad  Diamond Princess, kaba don ha rud um jong ka Japan, ki don 39ngut kiba ioh ia katei ka jingpang bad baroh kiba kem pang corona ha katei ka jhad ki poi sha ka 174ngut.
New Delhi: Uwei u briew ula iap ei, ha ka jingshah siat hynnin ka miet.
Katei ka jingjia, ka dei katba U Naresh Yadav, uba dei U MLA jong ka seng AAP, u dang iaid ban leh kmen bad ki nong kyrshan jongu ha ki bynta jong ka  Southwest Delhi, ha ka shnong Kishangarh.
La iathuh ba U MLA, u dang wan phai sha iing lem bad ki nong kyrshan jongu bad ha lynti ki la don kiba siat haduh hynniew sien ha katei ka kynhun bad la iathuh ba U Ashok Mann, uwei na ki nong kyrshan ka seng AAP, ula iap ha katei ka jingshah siat.
Shillong: U CEM barim ka Khasi Hills Autonomous District Council (KHADC) u Latiplang Kharkongor u ba dei u u nong ialam ka United Democratic Front (UDF) u la leit ban mudui sha ka ing bishar (High Court) ka jylla Meghalaya halor ka jing shah pynjari ‘Administrator Rule’ hapoh ka KHADC.
Kumba shu pynkyn maw u Lat ka Jylla u Tathagata Roy ha ka 7 tarik rymphang 2020 ula mynjur ban pyn jari da ka synshar ‘Administrator Rule’ ha Khasi District Council hadien ba ka sorkar Meghalaya ka iohi ia ka jing ia knieh bun paid hapdeng ka United Democratic Alliance (UDA) ba lam khmat da u Teinwell Dkhar bad ka UDF ba lam khmat da u Latiplang Kharkongor.
Na ka liang u Latiplang Kharkongor lyngba ka jing mudui hapoh ka ‘Meghalaya High Court’ u la pynpaw ia ka jing bym hun ia ka jing pynjari AR hapoh ka KHADC.
Na ka liang ka ing bishar ka jylla ka la pdiang ia ka jing mudui u Latiplang Kharkongor bad kan don ka jing iasaid ha ka 14 tarik rymphang 2020.
Shillong:  Ka MLA ka Congress na East Shillong ka Kong Ampareen Lyngdoh ka la ong ba ki paidbah kim dei ban shu peit tang ia ka jinghiar ka Congress hynrei ka dei ban peit ruh ia ka tlot ne ka jingphiel ka BJP kaba synshar ha ka ri.
Kane ka jingkren ka Kong Ampareen ka long hadien ba ka jingmih ka elekshon MLA ha Delhi, ha kaba ka AAP ka la jop kput biang.
Ha ka jingpynbna ia ka elekshon MLA kaba long mynta, ka AAP ka la khur 63 ngut katba ka BJP kaba synshar ka jop tang 7 ngut ha ka iing kaba 70 ngut.
“Ym dei ban peit tang ia ka jinghiar ka Congress, peit ruh ia ka jinghiar ka BJP.
Kam dei ka jingpheil jong kano kano ka party hynrei ka jingpheil ka BJP ha Delhi.
Wat nym peit sah ia ka Congress, ka BJP ka la don lut ha kti jongki, balei kim lah ban leh eiei", ka la ong.
Ka kong Ampareen ka la ong biang, “Ngim ong ba ka Congress kam leh bha hynrei la ioh sngew ba kiba bun ki nongkyrshan ka Congress, ki leit ban kyrshan noh sha ka AAP namar ba u Myntri Rangbah u Arvind Ketriwal u la leh bha".
Haba pynpaw ba ka saiñ pyrthei ka la kylla bha ha kane ka ri khamtam ka jingsdang kiw ki seng trai ri ha ki jylla, ka kong Ampareen ka la ong, “Kane ka dei ka juk jong ka jingkylli ka saiñ pyrthei ha India ha kaba ngi iohi ba ki seng trai ri, kila kiew bha ha man ki jylla".
Kumba la pynpaw ka MLA ka Congress na East Shillong, ka Congress ka kmen bha ia ka jingshah rem ka BJP ha ka elekshon MLA ha Delhi.
Ha ka elekshon MLA kaba la pynbna mynta ka sngi, na ka 70 tylli ki konstitwensi, ka AAP ka jop 63 ngut katba 7 ngut la jop ka BJP katba ka Congress ka la iaid thylli.
Shillong: Ki tyllong khubor ki ia thuh ba ka jing pakhang shnong ka ba tip kum ka ‘indefinite Dima Hasao bandh’ bala khot da ka Indigenous Students’ Forum (ISF) hapoh ka district Dima Hasao ka la poi ka jing julor jong bun tylli ki kali khamtam jong ki nongtrei sorkar.
Kumba shu pynkyn maw ia ka pakhang shnong hapoh ka district la khot da ka ISF naduh 5 baje mynstep jong ka 11 tarik 2020 na ka bynta ban dawa la ka jong ka district na ka bynta ki paidbah bynriew Dima Hasao.
Hadien ba sdang ka pakhang shnong ka la don ruh ka jing ia pyni bor hapdeng ki nong kyrshan ia ka pakhang shnong bad ki bor pulit.
Ha ka por 12 baje mynsngi ki nong kyrshan ia ka pakhang shnong ki la pynjulor ia ka kali jong u Panchali Shyam u ba dei ruh u ‘civil judge-cum-assistant sessions judge’ ha ka shnong Mahdeb Tilla ka ba hap hapoh Haflong.
Ka la don ruh ka jing shah thang ia ka kali sorkar jong u ophisar ka tnat ‘forest’ u Ramen Das hajan ka Synod Rotary ha Haflong.
Ki lad pathai khubor ki iathuh ba ar ngut ki nongtrei jong ka tnat Information & Public Relations ki la shah shoh ha ki ba kyrshan ia ka pakhang shnong.
Haba dei bad ka jing shah pynjulor ki kali sorkar bad ki pulit na ka liang ki bor pulit ki la kem noh ia u president ka North Cachar Hills Indigenous Students’ Forum (NCHISF) u David Keivom ban pynlong ia ka jing tohkit.
Shillong: Kum shi bynta ban pyntreikam ia ka Inner Line Permit (ILP) hapoh ka jylla na ka liang ka Hynniewtrep Achik National Movement (HANM) jong ka Laban circle ka ba don lang hapoh ka jing ialam jong ka CoMSO myn hynnin ka sngi ka la sdang ia ka jing kynra ‘Trading’ bad ‘Labour licence’ ka HANM ha iew Bishnupur.
Ia kane ka sienjam la shim daka ‘Anti Influx Operation Cell’ lyngba ka Laban Circle, naka bynta ban pynher krad ia baroh ki mynder kiba rung beain khlem ki kot ki sla ki ba biang bad khamtam eh kito ki bar jylla kiba wan khaii pateng ban knieh jynthet noh iaka kamai kajih naka jaitbynriew jongngi.
Ha kane ka jingkhynra ka seng ka la lap ba bun ki dukan jong ki barjylla ki bym don iaka trading licence, bad ki nong bylla ruh ki bym don iaka Labour licence bad ki ba don ruh kim shym la pyn thymmai lane ‘Invalid’.
Ha kane ka sngi ka HANM ka buh ka jingkylli iaka tnat ‘enforcement’ jong ka District council aiu kala leh hakaba iadei bad ka jingjyllei ki dukan barjylla ki bym biang satia ia ki kot ki sla.
Ka HANM ka buh jing kylli ruh sha u nong mihkhmat ka Labn u Sanbor Shullai u ‘issue residential certificate’ ia uwei u bar jylla u ba shong basah ha military hospital Shillong, Ka seng ka buh jing kylli hato shnong Bishnupur kam don mo u rangbah shnong ban eksamin shwa ban ai ‘residential certificate’ ia une u bar jylla.
Katba ka jingkhynra jongka seng ka lajan poi artat sha kaba kut jong kane kasngi, ki pulit jongka Laban PS bad Rilbong Outpost kila wan ban pyn sahngeh noh da ka ba kynnoh ba kidei ban pyntip shwa sha ki shnong, ha ka KHADC ha shwa ba kin kynra license.
Haba dei bad kane ka seng ka maham jur ia kito ki ba khwan myntoi ki ba ju iada iaki poiwir bad ki ba ai jaka shong jaka sah ha ki ing jongki.
Ka HANM ka la ong ba pynkhreh lypa ia kito kiba iada mynder bad kan sa pyntreikam pyni noh daki kam.
Shillong: U Myntri rangbah ka jylla u Conrad K Sangma ula bate kam thymmai ia ki katto katne ki myntri ka sorkar  Meghalaya Democratic Alliance (MDA).
Ha ka jingbate kam thymmai, ka tnad kam pohiing (Home) kaba ju bat da u James K Sangma (NPP) la aiti ha u bah Lahkmen Rymbui (UDP) nalor kiwei ki tnad ba u la bat.
Nangta ia ka tnad District Council Affairs (DCA), kaba bat u James K Sangma (NPP), la ai ha u bah Hamletson Dohling (PDF), katba ia ka tnad Home (Jail) la ai ha u bah AL Hek (BJP).
U James K Sangma un ioh ia ka tnad IPR ba ju bat da u bah AL Hek.
Lah ban kdew ba u James Sangma ula shah ther ha kiwei ki paralok ka sorkar MDA hadien ba la shah kynnoh ba la mih ka jingkynnoh ai laitlan ia ka jingshalan dewiong.
Ka UDP, PDF bad BJP ki la pynpaw ia ka jingbym sngew tynnad ia ka jingtreikam u James Sangma bad ki la dawa ba u myntri rangbah u dei ban tuklar noh da kaba weng ia ka tnad kam pohiing na u.
Shillong: Ki thei ialekai kriket ka jylla mynta ka sngi ki la lah ban pynliem ia ka jylla Arunachal Pradesh da 1 wicket ha ka ‘U-23 Women’s One-Day Trophy’ ka ba la long ha Cuttack ka jylla Odisha.
Ka jylla Arunachal Pradesh hadien ba ka jop ia ka jing kynting pisa ka la kam ban tied shwa bad ka la ioh ban kamai 160 ron bad kyllem 9 wickets ha ka 50 over.
Ki nong tied ba kamai bun ron jong ka jylla Arunachal Pradesh kadei ka Megha Sharma ka ba ioh ban kamai 53 ron.
Na ka liang ki nong bowl ka jylla ka Riticia Nongbet ka la ioh ban khur 3 wicket bad ai 14 ron na ka 10 over katba ka Deiphibapynshngain L Mawnai ka la ioh khur 3 wicket bad ai 34 ron bad ka Luiza Tamang ka la ioh ban khur 2 wicket bad ai 42 ron.
N aka liang ki nong tied ka Meghalaya kim da lah bha ban kamai bun ron lait noh ka Solina Jaba kaba la ioh 25 ron ka Ajima Sangma ka la ioh 21 ron bad ka ka Deiphibapynshngain L Mawnai ka la ioh 18 ron.
Lah ban ong ba ki nong kawang bol ka jylla Arunachal Pradesh ki la ai ei ron palat ia ka jylla lyngba ki ‘wide’ ki ‘no bol’ bad ki jing pyllait ei ki nongap bol.
Shillong:Ka ophis treikam jong ka West Jaintia Hills District Executive Force ha ka jing ia treilang bad ka ohpis treikam jong ka District Legal Services Authority kan pynlong ia ka ‘Bike Rally’ ka ba la ai kyrteng da ka “ Love the Law’ ha ka 14 tarik rymphang 2020 na ka bynta ban kyntu ia ki paidbah ban ieid ka ain bad ban burom ruh ia ain ka tnat ‘traffic’.
Ka bor pyniaid jong ka district ka ia wer ia baroh ki nong niah bike ban ia poi ha ka por 7 baje mysnstep hapoh ka Jowai Police Stataion na ka bynta ban ioh pynrung kyrteg bad ban shim ruh ia ki ‘slip’ na ka bynta ka umphniang.
Shillong: Ka COMSO kan buh ki volunteer ban talasi ia ki poiwir ha kine ki jaka.
Ha Khasi Jaintia Hills ha Byrni check point (CP), Ratachera  CP,  Umtyrna CP, Aradonga CP,  Iew mawroh Jirang CO,  Umsiang CP,  Saphai CP,   Khanduli CP, Pynursla Border CP,  Dawki CP, Ryngku CP, Ranikor – Balat area CP, Borsora – moheshkola area CP 14.
Shella border area CPHa Garo Hill, ha Dainadubi CP, Nengkhra CP, Siju CP, Dimapara CP, Sibburi CP, Dalu CP, Garuspara CP, Mahadeo CP 9.
Bajengdoba CPIa ki volunteer yn ai da ki batch / volunteer Identity Card.
La iathuh da ka kyrwoh na U bah Robertjune Kharjahrin Chairman CoMSO bad U bah Roy Kupar Synrem, Secretary, Secretary CoMSO, ba ki volunteer kin don lang bad ki briew  jong ka police department.
Ki poiwir ki hap ban pyni ki original documents ban pynshisha ba ki dei ki Nong india bad ki hap iathuh ki wan leh aiu, kin sah haei ha Meghalaya bad kin leit phai lano.
La ong ruh ba ka Jing kyndar poiwir ha ki jaka trei bad kiwei ki jaka yn ai ktien sha ka district task force, ki labour officer  bad kumjuh ruh ia ki enforcement jong ki ADCs.
Lada kim treh ban leit kyndang lang, katei ka seng kan leh hi.
Shillong: U Bah Balen Thubru u President jong ka All Jaintia Hills Transporter Association (AJHTA),  u la byrngem ia ki company pynmih dewbilat ba lada kim lah ban siew kat kum ka dor ba la buh da ka sorkar na ka liang ka seng kin sangeh ban kit dewbilat na kine ki company u la kren ha ka jingialang paidbah kaba la long mynta ka sngi ha 7-Mer west Jaintia Hills.
U bah Thubru u la iathuh ba kum ka seng kala dep ban thoh sha ka sorkar ba dei ban pyntrei kam noh ia ka rai kaba la pynmih ha ka 10/8/2019 ba ka baikit kan long T.
0.
70 pisa shikwintal bad ha ka shi tone kan long T.
1400 tyngka sha duh Byrnihat.
Haba ia dei bad kane kum ka seng kala leit ruh ban ia kynduh ia u Deputy Commissioner jong ka West Jaintia Hills District ban ia kren kumba la phah da ka sorkar, haba la ia kren bad u DC, na ka liang jong u DC um lah ban shim ia ka rai bad u la phah biang sha ka sorkar ban shim ia ka rai.
U la iathuh ruh ba ha ka jingiakren na ka liang jong u company  kila ong ba ka dor kaba kin siew kan long katkum ka dor iew kane ka pyni shai ba ki company  kim treh ban pyntrei kam ia ka dor kaba la buh da ka sorkar ha kaba ia dei bad ka bai kit.
Haba ia dei bad kane ka jingbym treh ki company ban siew ia ka bai kit katkum ka dor sorkar na ka liang jong ka seng All Jaintia Hills Transporter Association ryngkat bad ka Meghalaya People’s Labour Union mynta kin thoh sha ki company  ba ki dei ban pyntrei kam ia ka dor bad kin buh da ka por lada kim treh kin pynlong noh da ka ba sangeh kit dewbilat.
Haba ia dei bad ki toll gate namar ba kim long ki kor ki bor ba don ha kine ki jaka ia kiba la tip kum ka “Fasttag" ka jingshim ia ka bai khyrdop ka dei ban long noh kumba leh mynshuwa ba siew beit da ka pisa, la ong u bah Erwin.
Ka jingthmut jong kine ki “Fasttag" kam dei tang ha Meghalaya ka dei ha baroh kawei ka Ri India.
Shillong: Ka Meghalaya Joint Action Committee (MJAC) mynta ka sngi ka la dawa da kawei ka sur  ba lada u myntri rangbah ka jylla u Conrad K Sangma um lah ban pynbeit noh ia kane ka kam tih dewiong u dei ban hiar shuki noh mardor.
Kane ka dei ka rai ba ki la shim  ha ka jingialang bad  ki trai par dewiong ha 7-Mer hapoh West Jiantia Hills District.
Ha kane ka jingialang u Bah Erwin K Syiem Sutnga u lamphang jong ka MJAC, u la ong ba ka sorkar kam shym la shim khia ei ei na duh ba ka Supreme Court kala dep ban ai ia ka rai ha ka 03tarik Naitung 2019.
U la kynnoh ruh ba kane ka sorkar kam shym leh ei ei haba ia dei bad u dewiong mynta la palat hynriew bnai.
Halor kane ka jingbym shim khia ka sorkar MDA kaba la ialam da u Conrad K Sangma na ka liang ka MJAC kan leit ujor biang sha ingbishar ba khliehduh (Supreme Court)  pyrshah ia ka sorkar Jylla, namar kumba ka long mynta ym don lynti da kum wei pat ban pynbor ia kane ka sorkar ba dei ban shimkhia ha ka ne ka bynta.
Ha kane ka jingialang paidbah u la ther tyngeh ia ka sorkar Jylla da ka ba ong ba kane ka sorkar ha ka jaka ba kan peit ia ka kam dewiong katkum ka rai jong ka Ingbishar  ba ha khlieh duh (Supreme Court) hynrei ka sorkar ka la lap miet ha kaba pyniaid trok kam don por ban peit ia ki paidbah, la kynnoh u Bah Erwin.
Halor ka jingkam jong ka sorkar kum ba ka la dep ban ai jngkhein sha ka NGT ba dang dong 32 lak metric tons u dewiong, haba ia dei bad kane u la ong ba ka sorkar ka dei ban peit ba ka shallan dei ban ioh paidbah, lada ka ai tang u wei u ne ka briew ka dor kam dei ban heh da ki hynniewphew ne shilak tyngka, hynrei ka dei ban long katkum ka dor sorkar.
U bah Erwin u la khot ruh ban ia snohkti lang ha ka jingiakhih pyrshah ia ka sorkar Jylla haba ia dei bad u dewiong  ha ka 17 tarik mynta u bnai ha ka ba u la kyntu ia ki paidbah ba ki dei ban iamih paidbah ha katei ka sngi ban ia shim bynta ha ka jingialang kaba ka khot da ka ophis jong u Director Minerals Resources ka ban long ha Khliehriat.
Kiwei kiba la kren ha kane ka jingialang ki long u Bah Balen Thubru president jong ki trok, U Bah Bastarwell Bareh, bad kiwei kiwei.
Baroh ki nongkren ki la pynkynmaw ba ha ka por election ka party NPP Khamtam u president ka seng u Dr WR Kharlukhi u la ong ba lada pynjop ia ka NPP kin pyllait ia u dewiong, hynrei kane ka sorkar kam shem la leh eiei, wat la ka la don ar snem ha ka bor.
Shillong: Ki nongtrei ka Meghalaya Electricity Corporation Limited (MeECL) hapoh ka lama ka MeECL Joint Action Committee (MeECL-JAC) kila iakynduh ia u myntri rangbah ka jylla u Conrad K Sangma ban dawa ban pynsted ban pyllait noh ia ka pisa bai bam tymmen bad kiwei kaba la kot sha ka T.
840 klur kaba dei ban ioh da ki nongtrei hadien ba la pynkylla kompeni ia ka MeSEB.
La iathuh ba naduh u Iaiong 2010 haduh u Lber 2019, ka MeECL ka la siew hi na ka pla lajong ia ka baibam tymmen kaba la kot sha ka T.
570 klur namar bym ioh ka jingkyrshan pisa na ka sorkar jylla bad kane ka la ktah jur ia ka pla pisa ka MeECL.
U bah TR Pdah u chairman ka JAC u la iathuh ba la iaid shiphew snem ba la pynkylla kompeni ia ka MeSEB naduh u Iaiong 2010 hynrei haduh mynta ka sorkar kampher siew eiei.
U la iathuh ba la iakut ha katei ka por ba ka sorkar kan ai ia ka jingtrei kam ne service condition, ka bym dei ban pynduna ia kaba ju long baroh shi katta bad kawei pat ka long ban siew sha ki nongtrei ba shongthait kaba long T.
840 klur haduh u Lber 2010.
Ki don kumba 3 hajar ngut eiei ki nongtrei ka MeECL kiba shong thait bad kiba rung kam shwa u Lber 2010.
U bah Arju Dkhar u la ong, “Naduh u Iaiong 2010 haduh u Lber 2019, ka MeECL ka la siew hi na ka pla lajong kaba la kot sha ka T.
570 klur kaba pynshong dor namar bym ioh ka jingkyrshan pisa na ka sorkar jylla bad kane ka la ktah jur ia ka pla pisa ka MeECL".
U la iathuh ba ha ka jingkren, u myntri rangbah ka jylla u Conrad K Sangma ba un sa bishar bad un sa lum jingialang ban iakren bad ka tnad pla tyngka ha kaba iadei bad kane ka kam.
Ka jingkynduh ka long ba kine ki jingkular ka sorkar kaba la iaid mynta sha ka shiphew snem kam pat urlong satia haduh kine ki sngi.
U Bah TR Pdah u la ong ba ka JAC kam shym la dawa ba ka sorkar ka dei ban siew noh mardor ia kane ka T.
840 klur namar ba ki sngewthuh ia ka jingeh hynrei kila buh kyndon ba ka sorkar ka dei ban sdang noh ban siew naduh u Iaiong ban wan mynta u snem.
Ka jingkhein kaba la thikna mynta ka long ba ka seng Aam Admi Party (AAP), kan ioh ban thaw sorkar biang ha ka Jylla rit ha Delhi, namar ba ka la jop ha 63 tylli ki Constituency na ki 70 tylli ki Constituency kiba don ha katei ka dorbar Jylla.
Ka seng BJP, ka jop tang 7ngut ki dkhot ha katei ka iing dorbar kaba thymmai jong ka Delhi.
Lyngba katei ka jingjop, ka la plie lad mynta ia U Arvind Kejriwal, uba dei u myntri rangbah ka Delhi, ba un bteng ban ialam ia ka sorkar AAP ha ka sien kaba lai.
Kiwei kiba la jop na ki nongialam ba ha khmat ka AAP, ki long U Manish Sisodia, uba dei U Deputy Chief Minister jong ka sorkar Delhi.
U Sisodia, ula jop pyrshah ia U Ravinder Singh Negi, uba dei u kandidet jong ka seng BJP, da 3hajar vote ha Patparganj Constituency.
Ka jingniew vote, ka nang iaid shakhmat haduh mynta na bynta ka elekshon dorbar Jylla ha Delhi bad na ki jingtip ba la ioh lum, la iohi ba ka Aam Admi Party (AAP), ka la nang tam ha ki 55 tylli ki Constituency bad ka BJP, ka la nang tam ha ki 15 tylli ki Constituency.
Ka jingniew vote, ka la sdang ha ka por 8baje mynta ka step ha Delhi.
Kat haduh ba thoh ia kane ka khubor, ka jingniew ka la iaid ha ki 53 tylli, na ki 70 tylli ki Constituency ha katei ka Jylla rit bad ka AAP, ka la nang tam ha ki 39 tylli ki Constituency, ka BJP, ka la nang tam ha ki 15 tylli, katba kiwei pat ki seng, kim pat shym la ioh lad eiei haduh mynta.
Ka jingiap na ka jingpang  coronavirus, ka la palat ia ka shi hajar ngut haduh mynta ka sngi, katba kito kiba ioh pang, ki don 42,000ngut ha China, ong ka khubor sorkar.
Tang ha ka Lah Sngi U Blei, la iathuh ba kiba iap ki poi sha ka 108ngut bad sa 2,478ngut kiba dang shu ioh ia katei ka jingpang.
Na shibun kiba iap, ki don 103ngut kiba iap ha ka Jylla Hubei, kaba dei ka jaka pdeng bah jong katei ka jingpang bad sa iwei iwei iba iap ha  Beijing, Tianjin, Heilongjiang, Anhui bad ha Henan.
Shillong:  U nongialam ka People Democratic Front (PDF) uba dei ruh u myntri sorkar jylla, u bah Hamletson Dohling u la ong ba u myntri rangbah ka jylla u Conrad K Sangma u dei ban kren kaba khem eh ia ka sorkar pdeng, khnang ba kan nym pynslem shuh ban khot iakren ia ka kynhun MDA halor ka Inner Line Permit (ILP) kumba la mynjur da ka ïing dorbar ka jylla ha u bnai Nohprah mynshem snem.
Haba kren sha ki lad pathai khubor mynta ka sngi, u bah Hamletson u la iathuh ba ha kane taiew, ki nongialam ka PDF kynthup ma u, ki kynduh ia u myntri rangbah, ha kaba kila pynpaw ia ka jingsngew khia ia ka jingpynslem ka sorkar pdeng ban khot iakren ia ka kynhun MDA.
“Ma ngi ki nongialam ka PDF ngim ioh thiah ngim ioh dem khlem pat ioh jubab na ka sorkar bad ka jingpynslem ban khot na ka sorkar pdeng halor ka ILP", la ong u bah Hamletson.
U la bynrap, “Ngi la iakynduh ia u Myntri Rangbah ban pynpaw ia ka jingbym sngew tynnad ia ka jingpynslem ka sorkar India".
Kham mynshwa, u myntri ka tnad kam pohïing ka ri, u Amit Shah u la ong ia u Conrad ba un sa khot biang ia ka jingiakynduh bad ki nongialam ka sorkar MDA hadien ba la kut ka elekshon MLA ha Delhi, kaba la kut ha kane ka 8 tarik.
Wat la u Conrad u la iakynduh ia u Amit Shah hynrei u shu pyntip ia ki rai ka iing dorbar ban dawa pyntreikam ia ka ILP bad ban pyllait pura ia ka CAA na ka jylla.
U bah Hamletson u la ong ba kila pynsngew ha u myntri rangbah ba lada ka sorkar pdeng kan iai pynslem kan long ka jingbym sngew tynnad.
U la iathuh ba u myntri rangbah u la pyntip ia ki ba u la dep iakynduh bad u Amit Shah u myntri tnad kam pohiing ka ri ha kaba u la kyntu ia u ban khot iakren noh kham kloi.
“Ha ka jingiakynduh, ngi la kyntu ia u myntri rangbah ban shim khia ba ngin leit iakynduh ia ka sorkar pdeng kloi khnang ban iashai halor ka ILP", u la ong.
U la bynrap, “Ngi kwah ba u Myntri Rangbah un kham pyneh ha kaba iadei bad kane ka kam ban ioh iakynduh noh ia ka sorkar pdeng".
U la ong ba lada thaw sorkar mano mano ruh, ka jyla ka dei ban ioh beit ia ka ILP namar ba lada pynslem shi pynslem, ka pyni ia ka dak bym sngew tynnad.
Ka ïing dorbar thawain ha ka 19 tarik Nohprah 2019, kala shim ia ka rai ban dawa pyntreikam da ka ILP ha kane ka jylla bad ban pyllait pura ia ka Citizenship Amendment Act 2019 na ka ka jylla.
Shillong: U president jong ka Khun Hynniewtrep National Awakening Movement (KHNAM) Youth Wing u Thomas Passah lyngba ki kyrwoh u la kynnoh ba ka Shillong Municipal Board (SMB) ka khrong pisa na ki nongdie madan hapoh Khyndai Lad da ka ba shah ia ki ban shong die madan.
“Ki lah don ki nong die madan ki ba pyntip sha ka KHNAM ba ki la ioh jing bit ban shong die madan ha Khyndai Lad da ka ba siew 20 tyngka shi sngi sha ka SMB" u la bynrap.
Na ka liang u Thomas Passah u la ong ba wat lada ka Khyndai Lad falls ka hap hapoh ka ‘European Ward’, ki nong die madan ki dang donkam ban ioh ia ka ‘work permits’.
U la iaroh ruh ia ka tnad ‘traffic’ tangba u la pynrem ia ka jing kynnoh ba ka SMB ka khrong pisa na ki nong die madan.
U Thomas Passah la kyntu ruh ia ka SMB ba kam dei ban shong ban shong die madan ia ki briew kiba khlem pat ioh ia ka ‘work permits’ bad u la byrngem ruh ban wad bniah bha ia ka jing shah kynnoh ba ka SMB ka khrong pisa.
Shillong: Ka sorkar jylla ka la rai ban iaid shakhmat ban pyntreikam ia ka Smart City Project bad kum ka jingsdang ia kane ka kam, kan shna noh ia ka Smart Road ne surok ba biang ki jingdonkam paidbah kaba 6km ha ka thain Raj Bhavan ha ka jingmang kaba 30 klur, nangta ia ka ïew ha Laitumkhrah ha ka jingmang kaba 35 klur bad ka ïew Polo ha ka jing mang kaba 80 klur tyngka.
Ka jingpynlut pyn sep na ka bynta kane ka projek kan long mar 50:50 hapdeng ka sorkar jylla bad ka sorkar pdeng.
Ia kane la iathuh da u myntri ka tnad pynroi sor u bah Hamletson Dohling ba la don lang u CEO ka MS Shillong Smart City Limited (SSCL) u Krishna Trimurthy, u la ong ba ia ka tender la khot ia kine ki kam bad hadien yn sa leh sa ia kiwei.
U myntri u la ong ba ka tnad pynroi kan pynlong ia ka jingshim jingkhein ne surbe ia ki nongshong shnong ka sor bad ka khot ruh ia ki paidbah ban ai jingmut ha kaba iadei bad kane ka kam, bad ka la buh ba ki jingai jingmut de ban pynpoi noh shwa ka 29 tarik Rymphang 2020 sha ka SSCL.
Ki paidbah ki lah ban leit ha ka www.
eol2019.
org/citizenfeedback.
“Ka nongbah Shillong ka la shah jied kum ka Nongbah ba 100 ha ka ri ban ioh ban pyntreikam iakane ka kam ha u snem 2018", la ong u bah Hamletson.
U la ong ban pyntreikam ia kane ka projek, ka sorkar kala thaw ia ka Special Purpose Vehicle (SPV) kaba kyrteng ka MS Shillong Smart City Limited (SSCL) khnang ban pyniaid ia ka kam shakhmat.
Ka sorkar ka la pynkhreh ban pynlut kumba T.
150 klur da ka jingbei pisa lang ba mar 50-50 bad ka sorkar pdeng.
U Bah Hamlet u la iathuh ba ka smart road, ka mut ka surok kaba biang nadong shadong naduh ka jingheh, ka jingpynbiang ia ki nala bad kumjuh ia ki jaka ban pynïeng ia ki kali, katba u CEO u la iathuh ba ha kaba sdang ia katei ka smart road yn pyntreikam shwa ha ka jingjrong kaba long 6 Km ha ka surok na Raj Bhavan sha Polo ha ka jinglut kaba T.
30 klur, bad yn sa bteng biang na ka bynta 25 Km.
U CEO u la iathuh ba ha kitei ki smart road yn shna ruh ia ki nala ban pyniiad ia ki sainar bording, bad kiwei.
Ka tnat ka la pynkhreh ban tei sa kawei ka ïew ha Polo ha ka jinglut kaba long T.
80 klur bad ia kane ka ïew yn tei ha ka jaka jong ka SMB.
Ha kaba iadei bad ka jingtei pynsahnam, u Bah Dohling u la iathuh ba ka thnat pynroi sor ka la pynkhreh ia ka jaka ha Barik kaba dei ka jaka jong ka tnat PWD kaba don 2.
2 acre.
U la ong ba na ka bynta kane ka tnat ka la khot ruh ia ka tender ki nongpynwan dur ia ka jingtei.
Ia kiwei ki kam, yn sa leh bad pynwan hadien ba la iaid shwa kine kiba la dep ban rai ban long kum ka jingsdang.
Ki don 5 kynhun kiba la phah ia la ki jingtyrwa ban dro dur, kynthup ka Flying Elephants Studio Project na Bangalore, ka Department of Architecture, Science and Technology na NEHU, ka M/S Kshestra na Hyderabad, ka Design Cell Faws Design na Shillong bad ka Visio Architecture Ltd.
Port Louis na Mauritius.
Bad ka tnat ka la jied ia kawei ka jingpynwan dur kaba dei hi na Shillong.
Shillong: Ka shnong Nongthymmai ha ka 8 tarik rymphang 2020 ha ryngkat ka jing ia don bynta lang da u vice presdent ka United Democratic Party (UDP) u Allantry Dkhar u Emmingstone Khong ngai N Ryndong lem bad 32 ki khynnah skul ka la pynlong ia ka jing pyn khuid shnong bad pynshai paidbah halor ka jing ma ki ‘plastics’ia ka mariang naduh ka shnong Nong thymmai haduh Lapalang.
Ha kajuh ka sngi ka la don ruh ka jing ia pynkhuid snong na Nongthymmai haduh ka bri kwai jong ka Kong Eltimai Ryndong at Mawsiat.
Ki khynnah lem bad ki paidbah ki la ioh ruh ia ka jing hikai kumno ban weng noh ia ki ‘plastic’ na kiwei pat ki jaboh bad ban bret laka jong.
U vice president ka UDP u Allantry Franklin Dkhar u la ong ba ka nongrim ban pynlong ia kum kine ki prokram ka dei ban pynlong ia ka jing lait luid ka jylla Meghalaya na ka jing pyndonkam ia ki ‘plastic’ bad ban pynlong ruh ia ka jing seisoh ka projek u myntri rangbah ka jylla u Conrad K Sangma ka ba tip kum ka ‘Plastic free Meghalaya’.
Shillong:  Wat la ka jing ia jied nong kit kam thymmai jong ka KSU kan long ha ka 22 tarik rymphang 2020, ki tyllong khubor ki iathuh ba u Lambok starwell Marngar un long biang u president jong ka seng.
Nalor u Lambokstar well Marngar, u Biangbor Lyngdoh Paliar un long beit u vice president bad u and Donald V Thabah kum u general secretary jong ka seng.
Shillong: La pyllait paidbah ia ka kot history ka kur Sangriang ha ka 8tarik Rymphang 2020, ba la thoh da U Late SRLyngdoh Sangriang (Retd BDO) bad ba la pynmih pat da ka pyrsa jongu, ka Kong Eulescy Lyngdoh Sangriang.
Ia kane ka kot la pyllait da U Bah Auguster Lyngdoh Mawphlang, uba dei ruh I Vice President ka Seng Kur ki khun ka Khmah Lyngdoh Mawphlang.
Bad ha kaba iadei bad kane ka Lyngdoh Sangriang ka dei kawei na ki kpoh ka Khmah LMawphlang kaba la poi sha ki Nongsangriang.
Kaei ka jingiapher hapdeng ka kur lyngdoh mawphlang bad ka kur lyngdoh sangriang? Hato ka sang lada ia shong kha?.
MM ThaiangJowai: Ia ka Aloysius Hospital kaba heh ha Ummu long West Jaintia Hills District, kaba pyniaid da ki Sisters, Hospitallers Sisters of Mercy, la plie ha kane ka 8 tarik mynta u bnai da ka Sister Elsina Arackal (Sister Supperior jong kane ka Hospital) bad la kyrkhu ia kane ka Hospital da ka Umkhuid Umkyntang da u Most.
Rev.
Victor Lyngdoh dd, Bishop ka Jyllaniam Jowai.
Ha shwa ban plie la pynlong ia ka jingialang kaba lyngkot ha phyllaw jong kane ka Hospital.
Ka Sister Elsina Arackal ha ka jingkren plie jong ka ia kane ka Hospital,ka pynpaw ka jingsngewnguh ia u Most.
Rev.
Victor Lyngdoh, Bishop ka Jylla Niam Jowai uba la ai jingbit ia ki Sisters Hospitallers Sisters of Mercy ban tei ia kane ka Hospital ha ka ban iarap ia ki briew ha ka liang ka jingkoit jingkhiah bad ka ainguh ia u Blei Trai kynrad ba da ka jingkyrkhu jong u (Blei) hadien ba la ioh jingbit la lah ban sdang bad tei shisyndon ia kane ka Hospital ha ka ban iarap ia ki briew katba lah ei ha ka liang ka jingkoit jingkhiah.
Nangta ka la ong ba wat lada ka jingtrei ia kane ka Hospital ym pat lah ban pyndep bha bad ka jingtrei ka dangiaid shait shait, la katta ruh la lah ban plie mynta ka sngi (8/2/2020) ba ki Sister jong kane ka Hospital kin ioh shong iohsah ban nang pynkhreh bad pynbeit ia ki kamra shong kamra sah ki Sister bad pynkhreh ia ki kamra ki Doctor bad ki kamra thiah ia ki nongpang.
Nangta ka Sister, Elsina Arackal, ka ong ia kumba long mynta kane ka Hospital ka dang plie tang ia ka Pharmacy bad ynda la dep janai ban pyntrei dep ia ka iing bad wan ki Doctor kin sa ai ka jingpynbna paidbah ba ki briew kin tip ban wan shah sumar ha kane ka Hospital.
Ha kane ka sngi la ioh ruh ia ka jingkren kyrkhu kyrdoh ia kine ki Sister kiba trei ha kane ka Hospital da u Most.
Rev.
Victor Lyngdoh, Bishop ka Jylla niam Jowai bad bud sa ka jingknia Mass bakhuid kum ka dak ka jingainguh ia u Blei bad ban nangpan shuh shuh ia ka jingkyrkhu na u Blei ba Un nangtheh ka jingkyrkhu kyrdoh halor kine ki Sister kiba pyniaid ia kane ka Hospital, ia ki Doctor ki Nurse ki ban wan trei ha kane ka Hospital bad ia ki nongpang kiba wan shim dawai bad shah sumar ha kane ka Hospital ha ki por bad ki sngi ki ban dangwan ba ki dawai ki dashin bad ka jingsumar ba ki ioh na ki Doctor na kane ka Hospital kin ioh ia ka jingkoit jingkhiah kumba ki thrang bad angnud.
Ha ka juh ka por u Bishop Victor u kyntu ia ki paidbah kiba don ha kane ka jingialang plie ba kin iatreilang bad ki Sister kiba pyniaid ia kane ka Hospital ba kane ka Hospital kan nangiaid shaphrang ha ka ban iarap ia ki briew ba kin ioh ia ka jingkoit jingkhiah.
please note,contact number is not given anywhere.
I would like to know more about this hospital.
Shillong: Ki lad khubor ba dang shu ioh lum, ki iathuh ba kawei ka trok, ka la hap mynta ka miet ha Wah Umngot.
La iathuh ba katei ka trok, ka dei kaba dei ban leit pynhap mawshun sha Tamabil, hynrei u nongniah, ula bakla bad ka kali ka la hap pynban shapoh Wah.
Shillong: Ka confederation of Ribhoi people (CORP)ha ka lama jong ka (COMSO) ka la sdang ban pyntreikam ia ka ILP mynta ka sngi, da kaba  talasi bad beh noh ia ki bar jylla bad ki bar ri ki bym don kot don sla kaba ngi la suba ba ki dei ki khar Bangladeshi.
Ka seng ka leit khynra ha man ki jaka la lap ba ki dei ki khar Muslim, kine ki dkhar ki wan trei ha ki company ha Umroi bad kumjuh ruh ha lum sohpetbneng.
Ha kane ka jingleit khynra la beh noh ia kumba 50 ngut tam ki suba Khar Bangladesh.
Ka CORP ha ryngkat ka COMSO kan dang bteng ban kyndang ia ki dkhar ha ki sngi ban bud.
Shillong: Ki lad khubor ba dang shu ioh lum ki iathuh ba uwei u nongniah trok, ula shah lute bad shah pom ha Tamabil, katba u dang pynieng kali ha katei ka kad khaii, kaba don hajan Dawki.
La iathuh ba katei ka jingjia, ka dei ha ka por 2baje mynta ka step.
La iathuh ba utei u nongniah kali, u shah pom na ka khlieh  bad u dei uba kyrteng U bah Morningstar Bamon.
Ka jingshah pom jong u draibar trok mynta ka step, ka dei hadien ka jingshah pom jong ki arngut hynnin ka sngi ha Pyrkan, kaba don hajan Shella, ha kaba uwei ula mynsaw jur.
Shillong: Shen ki nongniah kali ki ba iaid lyngba na surok Mawlai-Bypass kin sa ioh ban iaid ha baroh arliang (Two way) ha ka ba mynta ka sngi na ka liang u MLA ka Mawlai constituency u bah Process T Sawkmie u la leit ban jurip ia kane ka surok ryngkat bad u SP traffic BD Marak ,u DSP u bah Ian Swer bad ki ophisar ka tnad PWD ban shna shuwa ia ki Rumble Strip ban kiar na kano kano ka jingmynsaw ne ka jing tyngkhuh kali.
Na ka liang u bah PT Sawkmie u la leit ia  kynduh ia u myntri ka kam pohing u James K Sangma ban pan jingbit ban shah ban pyniaid ia ki kali ha baroh arliang  kane ka surok Mawlai-Bypass.
Hadien ba na ka liang u myntri kam pohing u James K Sangma, u la ai ka jing mynjur ia ka ne ka jing pyniaid kali u bah P.
T Sawkmie, u la leit ban jurip ia kane ka surok ha kaba u la sngewdei ban shna pynbha shuwa ia kane ka surok da ka ba buh ia ki Rumble Strips ha ki san jaka ban kiar na kano kano ka jingaksiden kali bad ia ka jaka rung bad mih (entry/exit point) ha ISBT MawiongRim kin hap pyniar shuwa ban pyntikna ia ka jing shngain jong ki kali kiba iaid lyngba ka ne ka surok-Bypass.
Ka surok na Mawkynroh,Umjarain sha Mawroh ka jingtrei ka la iaid shaid shaid bad ynda la dep ka ne ka surok kan pynsuk ia ki nongleit nongwan jong ka Shillong baroh ka wei.
Ha kane ka sngi la don ryngkat lang u Rangbah Shnong ka shnong Mawiong rim bad u rang bah shnong ka shnong Mawlai Mawroh.
Shillong: U Superintendent ki pulit ba dei peit ia kam pyniaid kali u BD Marak u la ong ba ka jingpyniaid kali na Police Bazar ka dang dei tang ka jingpyrshang haduh mynta kim pat shim ia kano kano ka rai la kin dang pynneh ne weng noh.
Utei u heh pulit ba dei peit ia ki kam pyniaid kali ha kane ka nongbah Shillong u la ong ba na ka liang jong ki pulit kila pyrkhat bad jurip ia kane ka surok la slem bha, hynrei kala shu sah kane ka surok khlem pyndon kam ia ka.
La iathuh ba kumba ka long mynta tang ki kali ML05, ki la don palat ia ka 1.
80 lak tylli, kaei kaba ki pulit kila ioh ia ka jingtip na ki paidbah ka long ba mynta bun ki riew tynmen kiba leit Police Bazar, ki la pynpaw ia ka jingkmen ba ki la lah ban leit khlem don shuh kano kano ka jingwit.
Na ka liang jong ki pulit ki dang peit bniah ia kane ka rukom pyniaid kali namar ka dang don ka jingsahkut kali ha Umsohsun bad Jaiaw bad Mawkhar ia kaba ki dang ia leh ban pynbeit, hynrei ha kine ki sngi la shem ba ka jingdheng kali kam long shuh kumba long mynshuwa.
Da kaba pyniaid kali na katei ka jaka  ki kali mynta ki la lah ban leit sha Thana Road bad haduh mynta ym pat ioh kano kano ka jingujor pyrshah ia kane ka jingpyniaid kali bad kam pat don ruh kano kan ka jingtyngkhuh kali ha kane ka jingpyniaid kali thymmai.
Ka jing pyniaid Kali napdeng iew pb ka long kum ka jingpynthud ia ki nongwan iew ,lada ki nong pyniaid Kim sangeh Kane kan Wanrah jingmynsaw ia ki paitbah khamtam ki khynnah skul kiba ju iaid short cut na pdeng iew pbKan pynjynjar ia ki nongleit nongwan namar lada ka dei ka pedestrian way kumno hap iaid kali noh.
Nalorkata, ki kali kin iaid eh ha ka speed katno.
Ka Motphran Area lei ka bym don parking lot lah kulmar lut namar nalir ba ka dei ka one way baroh shilynter, duh sa ka roadside parking.
Yn ia leit iew leit hat shuh kumno ban kit tiar kit tar.
Shillong: Ka Hynniewtrep Youth Council  Shella Area Unit lyngba ka kyrwoh na u Seibor Diengdoh Secretary, HYC-SAU bad u Aibok Swett President, HYC SAU, ki la pynrem jur bad pynpaw ka jingsngew kyndit ia ka jingshah pynmynsaw bad shah shoh jong uwei samla na ka dong Pyrkan kaba hap hapoh ka Shnong Shella ha ka 09 tarik mynta u bnai ha ki briew kiba dei ki khar  Bangladesh kiba lah wanrung beain hapoh u pud u Sam ka Ri India bad thombor ia kine ki nongshong shnong.
Na ka liang jong ka HYC SAU ka kyntu ia ki bor ka ain ba kin tohkit bniah bad kem mardor ia baroh kiba donkti ha kane ka kam bymman ha kaba uwei na kiba shah shoh u don hapdeng ka jingmynsaw kaba jur.
Ka HYC SAU ka kyntu ruh ia ki tnad shipai BSF kiba ap pahara ia ka khappud jong ka Ri India bad ka Ri Bangladesh ban trei bor bah ba kin iohkem ia kine ki briew kiba wan rung hapoh India mynsngi mynshai, wat lada ma ki, ki don ka bynta ban iada ia ki nongshong shnong ha ki thain khappud.
Ki la kyntu jur ruh ia ki BSF ba kin pynjur ka jingpahara nangne shakhmat khnang ban nym don kiba kum kine ki jingjia kiba lah ban warah ia ka jingshongsyier ki nongshong shnong ka Shnong Shella bad ka thain hi baroh kaei.
Ka Seng lyngba ka Sengkmie ngi pynpaw ruh ba lah donkam ia ki bor jong ka Anti-infiltration ki dei ban buh noh ia ki briew jong ka tnad hapoh shnong Shella bad ha ka thain ban lap bad kem ia kum kine ki briew.
Na ka liang ka seng ka kitbok kitrwiang ia une u samla uba la mynsaw ba un ioh noh ia ka met kaba koit ba khiah kham kloi.
Shillong:  Ka seng ki nongniah bike The Ultimate Bikers Association hapoh ka jing ialam u President seng kmie bah Seiborlang L.
nonglait bad u secretary bah Odycious Shullai da ka wei ka sur ban iarap ia ki duk ki rangli ki ba shem jing jynjar haka imlang sah lang wat la ka seng kam dei ka seng kaba bun ki jingioh hynrei da ka mynsiem sngewlem mynnin ka sngi ki la hiar sha ka Shnong Laitmaw syiem Mairang Constituency ban leit ai jing iarap da ka ba pynshna ing jong i kong Sima khyllait.
I kong sima i ba la don 65 snem ka rta i don 9 ngut ki khun bad iwei I khunksiew ba dang 10 snem i bsa iala ki khun da ka ba shu bylla sngi hadien ka jing khlad noh u kpa ha u snem 2019.
Ki ia sah ha katei ka shnong ha i wei i ing trep ba la tap da u phlang bad ki plastic ban lait na u slap ka lyer bad ban ioh rieh haba lap ka miet.
Na ka liang jong ka TULBA ka la rai ban pynshna noh da ka ing paka kaba 4 kamra naka bynta ka ne ka longing jong I kong Sima.
Haba iakren bad u President ka seng TULBA u bah Seiborlang L.
nonglait u la ong ba jing leh isynei kam dei tang ha ka por Christmas ne sngi kyrpang hynrei kum ka mynsiem kristan ngim lah ban peit haba ngi iohi iaki ba donkam ka jing isynei lang.
Iakane ka ing kin ialeh ban pyndep khamkloi ban aiti pat sha I kong Sima bad naka liang ka seng ka la ong ba kin iai buddien sha ki nongkyndong bad ai ki lad jing iarap da kiwei de ki liang katkum ka jing donkam.
Shillong: U  shongknor ba rim jong ka iing dobar thawain ka jylla, u Martin M Danggo u la iathuh ba un ai ka jingkyrshan ia u kyrtong ka Congress u bah Jotin Khardewsaw ha kane ka MDC elekshon shiteng samoi  kaba long ha Langrin.
U la ong “Ym dei ba tang ba ngan ai ka jingkyrshan, hynrei ngan da leit ruh ban kanbas na ka bynta u kyrtong ka Congress u Bah Jotin Khardewsaw, ha kane ka kynti kaba mynta, nga kyntu ia baroh ki nongkyrshan jong nga ba kin kyrshan ia u kyrtong ka Congress" la ong u Martin M Danggo.
U la ia thuh ba naduh ka sngi kaba u mih na ka party NPP, haduh mynta um pat leit rung sha kano kano ka party bad ia ka jingleit rung sha kano kano ka party yn sa dang peit ha dien, hynrei u la pynthikna ba ha kane ka MDC ilekshon shiteng samoi napoh 26-Langrin Konstitwensi, un ai ka jingkyrshan ia u kyrtong MDC ka party Congress.
U shongknor  barim jong ka iing dorbar thawain ka jylla u Danngo  u la ong ba ia mynta ym pat don kano kano ka jingthmu ban rung sha kano kano ka party bad ka jingmih khubor kaba ong ba u la rung party kam dei kaba shisha.
Shillong:  U MLA jong ka 19-Shillong South u bah Sanbor Shullai u la leit ban ia kynduh ia u national general secretary jong ka party u Ram Madhav ban ia kren halor ka jinglong jingman ha ka jylla namar ba ka BJP ka dei kawei na ki party ba don lang ha kane ka sorkar synrop ka Meghalaya Democratic Alliance.
Na ka liang jong u bah Sanbor u la pynshai ia kaei ka ba u bah AL Hek MLA ka BJP u la kren ba um don jingtip ei ei ha kaba ia dei bad kata ka jingiabhah ia ka shuki myntri,halor kane u bah Sanbor u la pynkynmaw ba ia kane la ia kren bad ki nongialam jong ka party.
Na ka liang jong u bah Sanbor u la ong ba ia kane u kwah ban don ka jingiasngewthuh jingmut ha kane ka phang namar ba ka BJP ka don tang ar ngut ki MLA hapoh ka jylla Meghalaya bad lada ia bhah ia ka jinglong myntri kam iarap kham bha ia ka party ban plie ia ka lad ban khring ia ki nongialam sha ka party ha ka jaka ban wanrah ia ka jingbym ia shaniah.
Ha kaba ia dei bad u myntri rangbah ka jylla Meghalaya u bah Sanbor u la pynpaw ba u ai ka jingkyrshan kaba pura ia u myntri rangbah ka jylla u Conrad K Sangma bad ia kane ka bynta u shai bha namar ba kane ka sorkar ka long ka sorkar ba trei kam.
U la ong ruh ba lada ka don don kano kano ka jingiapher jingmut hapoh jong ka sorkar bad ka jingiakdew kti kan ialam bakla ha ka jaka ban pynioh ia ki polisi trei kam na ka bynta ka jingtrei kam jong ka sorkar.
U la ai nuksa ka jingduna briew hapoh jong ka tnad pulit kane kala long ka jingeh kaba khraw ban tem ia ki kam sniew.
La ong ruh ba ka jylla Meghalaya ka dei ka jylla kaba dang ialeh ban kiew, ha kane ka liang ha jan baroh ki tnad sorkar ki dang don ha pdeng ka jingeh namar kane kam dei kaba dang mynta ban pynbeit ia kane don ban shim ia ki lad ki lynti ban pynbeit na ka bynta ka jingiaid beit iaid ryntih ha ka jingpyntrei kam.
Ia kine ki jingeh kiba ka jylla ka don yn ym lah ban weng hapoh ka shimiet, hynrei don kam ban don ia ka sorkar kaba khlain balah ban pyntrei kam na ka bynta ka jingmyntoi jong ki paidbah bad kane ka dei ban long ka thong jong ka sorkar na ka bynta u paidbah.
Haba ia dei bad ka jingkynnoh ba ka don ka jingiakhaii dewiong beain, na ka liang jong u bah Sanbor u ong ba dei ban pynsted ia ka jingaiti ia u dewiong ba dang don ha madan sha ka Coal India Limited.
Ia kane ka kam dei ban pynbeit naka bynta ka jingmyntoi jong ka jylla namar ka ioh ka kot jong ki paidbah ka jylla kala ktah shisha.
U la ong ba ha ka jaka ban ia kdew kti, kum ki briew kiba ia don lang ha ka sorkar dei ban bthah ia u myntri rangbah ka jylla ba un pyntrei kam noh ia ka rai kaba la ai da ka iing bishar kaba ha khlieh duh jong ka Ri India ban pynioh noh ia ka Mining Policy bad ban ioh noh ia ka jingmynjur khang ba ka jingtih dewiong kan iaid beit noh ban weng na kane ka jingiatrei beain.
Shillong: Ka Megh JAC jong ka All Jaintia Hills Transporter Association bad ka Meghalaya People’s Labour Union ka kyrpad ia ki paidbah ban sngewbha iawan sha ka jingialang ha 7 Mer, Jaintia Hills, ha ka 11tarik Rymphang, 2020 ha ka por 11 baje mynstep ban ia kren ia ka kam tih dewiong.
Ki paidbah ki thain ba tih dewiong kim lah shah shuh ia ka jongpynslem ka Sorkar Meghalaya ban pynbeit ia ka kam tih bad shalan dewiong.
Ha kylleng sawdong ki don ki jingeh kiba lah pynsohsat bad pyndom ia kiba bun ba lang namar ba ki ioh trei tang kito kiba don jingia dei ba jan bad ki heh ki hain Sorkar.
Mynta ruh ka don ka jingtohkit u Lokayukta ia ka jingshahkynnoh bamsap na ka kit dewiong ba mih na ka hukum ka Supreme Court kaba 3 July 2019.
“La poi ka por ba ngi hab ban kren tyngeh bad leh ruh da ka kam kaba tyngeh.
Kumta hab shim ia ka rai ha kaba kiba bun ba lang kin iatylli bad kyrshan" ong ka kyrwoh na U Ma Balen Thubru, Convenor, Meghalaya Joint Action Committee for Solution of Public Grievances and President All Jaintia Hills Transporters Association bad u Ma Erwin K Syiem Sutnga Advocate, Co- Convenor, Meghalaya Joint Action Committee for Solution of Public Grievances snd President Meghalaya People’s Labour Union.
Ka Assam Higher Secondary Education Council (AHSEC) jong ka jylla Assam ha ka 8 tarik rymphang 2020 ka la shim ia ka rai ban weng noh ia ka subjek ‘Alternative English’ bad ban bujli noh da ki Bangla, Bodo, Nepali, Hmar, Manipuri, Garo, Khasi, Mizo, Urdu bad Hindi na ka bynta ki khynnah klas 11 bad 12.
Ia kane ka rai la shim hadien ka jing ialang ba la wan shim bynta da ki ophisar na ki tnad bapher bapher jong ka jylla Assam kiba kynthup ia ki stad ha ka pule puthi.
Kumba shu pynkynmaw ha u snem 2019 ka kabinet jong ka jylla Assam ka la shim ruh ia ka rai ban pynlong salansar ia ka ktien Assamese kum ka subjek haduh ki klas 10 lait noh ki skul ba hap hapoh ka BTAD, ha Barak Valley bad ki jaka ba bun ki jainbynriew Bodo.
Na ka liang u myntri ka tnad pule ka jylla Assam u Himanta Biswa Sarma dang shen u la ong ba un rah ia ka ‘Bill’ hapoh ka ing dorbar thaw ain ka jylla ba ki briew ba khlem shim ia ka subjek ‘Assamese’ ha ki klas 10 kin nym ioh kam sorkar hapoh ka jylla Assam.
Ka long kaba sngewtynnat ban ioh ia kane ka jing i thuh ia ka ktien khasi da ka sorkar Assam.
To kan kyntiew ia ka roi ka par bad imlang sahlang ha ka bynta ba shaneng lam mihngi jong kane ka ri India jong ngi.
Ngi kyrmen ruh ba ngin ia suk noh u pud u sam bad kane ka jylla marjan ba shaneng ka Ri Khasi jong ngi, ha kajuh ka por.
Khublei Bah Editor.
Shillong:  Ka jingialehkai ban ioh rung sha ka semifinal jong ka 4th kiw sing memorial football tournament 2020, hapdeng ka Iaikyrsoi Mawkajem pyr shah ia ka Challenger Lawsohtun, ka long kaba itynnat haduh katta katta, ha kaba ha ka kylla step jong ka jing ialehkai ka long kaba itynnat bha, hynrei ki player jong ka Iaikyrsoi Mawkajem ki la trei shitom bad ki la ioh ban pynkhih ia ka jar ha ka minit,  kaba 12 da u Bha kupar Rynjah bad ha ka kylla miet ka Maw kajem, ka la ioh biang ia ka kabu ksiar ha ka minute kaba 62 da U Julicious Khonglah bad ha ka minite kaba 66, da  u Bhakupar Rynjah u khlem pyn sepei ia ka kabu u la ioh biang ban pynkhih ia ka jar.
Te kumta ka Mawkajem ka la pynrem ia ka Lawsohtun da 3 kol.
Shillong:Ka jing shah hiar thma jong ki Khasi kiba shong shnong ha khappud bad ka ri Bangladesh mynta u snem ka la nang kiew ar shah hadien ka jing shah pom arngut ki samla ha ka shnong Sohbyrthied Parkan ha jan Shella bad ki khar Bangladeshi.
Mynta ka sngi ha ka por 2 baje shiteng ka la don ka jing shah hiar ia ar ngut kiba kynthup ia u wei samla khasi ha ka shnong Sohbyrthied Pyrkan ha jan Shella ha ki suba khar Bangladeshi kiba don 5-6 ngut.
Kine ki ba shah pom pynmynsaw ki kynthup ia u Denglang Diengdoh 19 snem ka rta bad u Sotish Sargari 21 snem ka rta u ba na ka jaidbynriew Assamese.
Haba kren bad u hynmen jong u Denglang Diengdoh, u Borchis Diengdoh u la iathuh ba kine arngut ki la leit bam khana sngewbha ha ka rud wah bad ynda ki la kiew ban leit noh sha la ing ki la ia kynduh ia kumba 5-6 ngut ki khar Bangladeshi kiba la ap lypa ha jan surok.
Kine ki khar Bangladeshi ki la sdang ban sei da ki tiar pyn mynsaw bad pom ia ki na ka bynta jong ka khleih bad ka met.
Na pdeng kine arngut u Sotish Sargari u la mynsaw malum mala na ki bynta ka khohsiew bad u la phet bad pyrta ia ki briew ban iarap katba u Denglang Diengdoh pat u la shu thiah ha madan bad ka jing phlie snam.
Dei lyngba ka jing pyrta jong u Sotish Sargari katto katne ngut ki paidbah ki la wan sha katei ka jaka bad ki khar Bangladeshi ruh ki la phet noh.
Ia kine arngut la pynkit shwa sha CHC Shella ban ai jing sumar katba ia u Denglang Diengdoh pat la pynkit noh sha Civil Hospital Shillong ban ai jing sumar kham bha.
Na ka liang jong u Borchis Diengdoh u la ong ba kane kadei ka sien ba ar ba ki khar Bangladeshi ki hiar thma ia ki paidbah ka thain bad kane ka la wanrah ia ka jing shong syier ki paidbah khamtam kiba leit trei sha ki bri jong ki kiba don ha ki khlaw.
Ka jing wan hiar thma ki khar Bangladeshi pyrshah ia ki Khasi mynta u snem ka la jia nyngkong eh ha ka shnong Lad Darang ha ka 4 tarik kyllalyngot 2020 hadien ki khar Bangladeshi ki ba don kumba 13-14 ngut ki la hiar thma ia ki briew ba wan iathoh na Dawki bad ki la lute bad pom pyn mynsaw ia ar ngut ki samla khasi.
Kine ki juh khar Bangladeshi ha ka meit 7 tarik kyllalyngkot 2020 ki la hiar thma sa ha ka shnong Amdoh bad ki la pyn mynsaw ruh ia 2 ngut ki shipai Border Security Force (BSF) lem ia ar ngut ki riew paidbah.
Kumban shu kdew ka shnong Sohbyrthied ka la hap ha ka jaka ba la dep ker sainar bad ka jing kylli ka mih kumno kine ki khar Bangladeshi ki poi shaduh u pud u sam jong ka ri India.
Ka jaka ba shah pom kine arngut mynta ka sngi ka jngai kumba 2 km na ka jaka ba la dep ker sainar.
Ym pat slem , ngi ud ba lip light barabor bad ngi la pynpaw wat ha ki kotkhubor ia kata.
Ai khublei ia kiba dei ban kitkhlieh ia kane, ba mynta kam ju kham lip shuh.
Ka long pat kum ba iuh tdong bsei ba ha kane ka taiew ha shuwa ban poi ka 7th Tarik rymphang ban leit siew ia ka bai iew kumba ju leh, ka long kumba wan jingkhriat une u bnai, pynban la sngewkhluit kum ba mih tdem ha Sohryngkham ba kumno ka bill light kaba ju poi 950/- man u bnai mynta pa ka poi 11,500/- kumba pynkhein ia ka jingkieng ban leit sha ophis ba dei ban siew.
Sngewbha ki bor ba halor ban wan mar mar ha shnong jong  ngi ban peit ia ki kor ki bor, ban tip hangno ka don ka jingbakla khnang ban pynjai jai ia ki dohnud ba dap da ka jingsngewsih.
Bah M.
kharduit & bah B.
Nongbri, Sohryngkham.
Shillong:  Ka Nagaland kala pynliem ia ka Meghalaya da 65 ron ha ka jingiakhun ka U-23 Col CK Nayudu Trophy ba long ha Golaghat, Assam ha kane ka sngi Saitjain.
Haba bteng na kaba kamai mynshwa 140/5 bad knieh nam tam da 131 ia ka Meghalaya ha ka kylla baar, Nagaland kala kamai 206 kaba la buh thong ia ka Meghalaya da 198 ban jop hynrei ka Meghalaya kam lah ban pyndep bad shah knieh nam tam ha ka Nagaland 132.
U Adarsh Joshi u kamai (4/43) ia ka Meghalaya katba u Kishan Lyngdoh u kamai 1/7.
Haba beh, u Kishan u kamai 6 tylli ki saw na ka 15 bol.
Ha kawei ka jingialehkai, ka kynhun ki thei ka Meghalaya ha ka U-23 Women’s One-Day Trophy pyrshah ia ka Bihar la pynsangeh noh namar u slap.
Ka Bihar ka kamai 149/7 ha ka 49 over ha kaba ki nongialehkai ka Meghalaya ka Riticia Nongbet ka kamai (1/21), Deiphibapynshngain L Mawnai (1/23) bad ka Sandria Momin (1/33).
Ka Meghalaya ka kamai 28/2 haba u slap u wan hap bad pynthut noh ia ka jingialehkai bad ki ia kamai mar ar point.
Shillong: Ha ka sngi saitjain, U Rupang.
com, ka news portal kaba dei na kajuh ka iing jong U Rupang, ka la pynlong biang ia ka jing leh burom ia ki draibar jong ka thain Pynursla, ha ka jing ia trei lang jong ka Pynursla Shillong Tourist Maxi Owners Association  bad ka Pynursla  Shillong India Tourist Taxi Owner & Driver Association.
Ha katei ka sngi, la leh burom ia arngut ki draibar kiba skhem kti jong ka thain na bynta u snem 2019 bad kitei ki long U bah Teiborlang Kongwang (YOI), uba dei u nongniah Indica, katba U bah Distan Khongsni, u dei uba la shah jied na ka liang ki nongniah Sumo lane na ka Tourist Maxi Owners Association.
Na ka liang U bah Hillarius Pyngrope, uwei na ki riew rangbah jong ka thain, ha ka jingkren lyngkot, ula pynpaw ia ka jingsngew kmen jongu, ia ka jing long burom don akor jong ki draibar ka thain Riwar Mihngi bad nalorkata sa ka jingleh khuid jongki, ia la ki jong ki kali bad kumjuh ka jingnang jongki ban pyndonkam ia ka ktien ka thylliej, ha kaba iadei bad ki nongshong kali.
Na ka liang U Bah Archal Son Lyngdoh, Rangbah Shnong ka Urksew Wahpathaw, ula iathuh halor ka jinglong khlem akor ki nongniah kali sha kiba bun ki jaka, hynrei, u da iaroh shi katdei ia ki nongniah kali sha ka thain Riwar Mihngi, ha kaba u ong “Ki pulit, haba ki shim wai kali ki ju sngew tynnad ban leit, da ki kali kiba na sha ka thain Pynursla, namar ba ki dei kiba don burom, ba ka aksiden ka duna bad ka buaid tanglang ka duna".
Hangta, ula ai nuksa shuh, da kaba ong ba ha ka jingleit jongu sha Mizoram, haba u ieng ban shondur ha kawei ka surok ha ka nongbah Aizawl, u lyngngoh ba ki draibar, kim pynwit satia, hynrei ki ieng khnang shipor ban ailad ba un da dep ban shondur.
U bah Lyngdoh, ula ong shuh shuh, ba haba niah kali, kynmaw ba phi long trai ia ka kali bad kam dei ba phi long trai ia ka surok bad ula mana ban niah kali bad ka dih buaid lane ban niah kali bad ka kren mobile.
Ha katei ka jingialang, la pyniaid da U bah Diamond Stone Lyngdoh, President ka ka Pynursla Shillong Tourist Maxi Owners Association  bad ka Pynursla  Shillong India Tourist Taxi Owner & Driver Association bad la don lang U bah RM Shabong, uba dei u trai jong ka kotkhubor Rupang, U bah Bor Khongji nalor kiwei pat.
Shillong: Ka president jong ka CSWO ka kong Agnes Kharshiing  ka la thalain tyngeh ia ka sorkar jylla da ka ba ong ba ka sokar MDA bala ialam da u Conrad K Sangma ka thok, ban ong ba kam don kata ka jingtih dewiong beain haka jylla.
Na ka liang jong ka seng CSWO ki la kam ba la ioh ban shon ia ki dur jong ki trok kiba la rieh ha khmat jong ka shnong Iewnongma bad mynmiet pat ki leit sha Assam.
Kat kum ka kyrwoh jong ka President ka CSWO, la iathuh  ba ia u dewiong la pyn kit  na Shallang, Maweit ban pynpoi sha Assam lyngba ka Langpih.
Ia ki kali kit dewiong la pyniaid na Rwiang sha Langpih bad u dewiong u dei u ba dang shu dep tih thymmai bad lyngba katei ka lynti ki trok kit dewiong ki iaid la kumno kumno ha pdeng 30 bad 40 tylli ha ka shisngi.
Ka kong Agnes ka la kynnoh ba kane ka jingleh baroh ka dei ka jingpynkhein ia ka rai jong ka Supreme Court.
Ka CSWO ka ong ruh ba ia kum kine ki jingbuh rieh ia ki dewiong la lap ruh hapoh jong ka shnong Semingkri ha South garo Hills District.
Na ka liang jong ka CSWO kala ong ba ka sorkar Meghalaya kala dei ban hukum ia u DGP, ki SP bad ki DC ban jurip mardor ia kane bad phah ia ka kaiphot kaba dei sha ka NGT hapoh Supreme Court.
Lada ka sorkar kam treh ban shim khia ia kane ka kam, ka long ba ka sorkar ka la thok, ong ka Kong Agnes.
Ka President jong ka CSWO kala kyntu ruh ia ka Meghalaya  State Pollution Control Board ba kadei ban jurip ia kitei ki jaka tih dewiong wat tang ka um ruh kam long shuh ban pyndonkam.
Shillong: Mynta ka sngi por 2 baje eiei nohsngi, uwei u samla na shnong Pyrkan hajan Shella, East Khasi Hills, ula mynsaw jur haba ki runar suba na ri Bangladesh, kila wan hiar thma bad pynmynsaw ia u da ki tiar ba nep haduh ba ula mynsaw jur na khlieh, na met lyngkdong.
La pynkit ia une u samla mar mar sha Shillong ban ioh jingsumar.
Lah ban kdew ba ha kine ki taiew, ki runar na Bangladesh kila hiar thma ia ki briew sha thain Muktapur, West Jaintia Hills haduh ba kila mynsaw jur namar ba ki shah pynmynsaw da ki tiar da kaba pom na kti, kjat, ryngdang ruh.
Ki paidbah ka thaiñ khappud bad ka ri Bangladesh, ki la im ha ka jingsyier ha kine ki sngi hadien ba ki runar na Bangladesh kila wan hiar thma wat ha ka por myn sngi ruh.
Ki paidbah ha khappud, kila pynrem jur ia ki BSF kiba long tang ki nongpeitkai ia ka jingwan rung ki briew na Bangladesh sha India.
Hynnin ka sngi, ki nongthep vote ha ka elekshon ha Delhi, ki poi sha ka 61.
76 percent bad ka jingpoi ki nong thep vote, ka nang hiar, na kaba long 67.
12 percent ha u snem 2015 bad 65.
63 percent ha u snem 2013.
Ka jinghiar ki nongthep vote, hynnin ka sngi, ka la buh jingeh ia ka jingkhein jingdiah jong ki seng sain pyrthei bapher, wat la ki thymmei khubor, ai jingshngain ia ka seng AAP, ba kan dang iai bteng hi ban ialam ia ka sorkar ha kane ka kynti kaba mynta ruh.
Shillong: Hynnin ka step ki Samla bad ki khynnah jong ka kyntoit Mawphanain ba hap ha ka shnong Kynshi Mawphanain, ki la hiar dangstep ban pynkhuid iala ka kyntoit.
Ka jingpynkhuid jong ki ka long ban tam ia ki plastic bottle,ki bottle jot bad ki wei ki wei kiba pynjaboh ia ka mariang.
U Samla Khilas Lyngkhoi bad kiwei ki Samla ba kham rangbah ki la lamlynti ha ka ban leh ia kane.
Ka jingleh jong ki ka long ka jing myntoi ka bakhraw,ka dei ruh kum shi bynta ban noh synñiang bad pynneh pynsah ia ka mariang,ong u wei u samla.
Kine ki Samla ki shait buh ki jingialang, ban ia phylliew jingmut lang ban leh ki kam naka bynta ka kyntoit, kawei na ki ka long shaphang ka jinglehkhuid bad kane mynta ka la paw namar ka jingtrei radbah jong ki.
Ha ka jingpynkhuid jong ki, iaka kyntoit ki lap bun ki jingeh, ki ioh ban tam bun ki bitor kiad ba la pait lyngkhot, ki plastic jot,kane ka long ka ba ma na ka bynta ki khunlung khynnah, ki lap ruh bun ki nur um ne ki nala kyntoit ki dap da ki plastic jot,hynrei mynta ki la i sting bad i khuid bha ong u Samla Khilas.
La iathuh ba ki la iabuh ruh ki sngi ban pynkhuid ia ka kyntoit kata ar sien shibnai, sngi saitjain jong ka taiew ba ar bad ba ba saw.
Ki ong ruh ba kin iai peit lada ka dang i donkam khambun kin buh bun sien noh ia ki sngi ban pynkhuid.
Ban ioh iaka met ka phad kaba koit ba khiah, bun nangi ngi ju pyrshang ban bam iaki jingbam tei met bad ban kilan met thikna, hynrei kine baroh kim lah treikam khlem da kynthup lang iaka um.
Ngim lah ban im khlem ka um bad ki kam bangi trei ne ki bam bangi bam, ka um kadei kaba hakhmat eh ba ngin pyrkhat ban pyndonkam.
Lah ban pyndonkam iaka um ban thung jingthung, ban dih,ban shet ban tiew, ban sait ban khlieng bad kiwei kiwei de.
Ho’oid baroh ngi tip ka um ka long kaba kongsan bad kaba donkam ban dih haka jingim hynrei ngim tip pat haduh katno ngi donkam ban dih um haka shisngi?Ka um ka don la kumno kumno 60% haka met jongngi  la phi dih ne phi pynmih haka dur jong ka um pynjhieh.
Phi duh noh iaka um man laka por naka met jongphi haba phi leit shabar ne haba ka met ka mihsyep palat.
Ban iada naka jingtyrkhong um ka met, phi dei ban dih um shibun.
Ki don shibun ki jingai jingmut haduh katno ka um phi donkam ban dih haka shisngi.
Ki nongai jingmut haka liang ka koit ka khiah ki ong ban dih 8klat ne 2liter ka um haka shisngi ka long kaba donkam ban pynjah jingtyrkhong jongka met.
Hynrei ki don katto katne ki nongai jingmut kiba ong phi donkam ban dih um khyndiat khyndiat baroh shisngi watla phim sliang ruh ban jah jingtyrkhong jingka met.
Hangne ka jingthoh ka kdew shai lyngba ki jingwadbniah haduh katno ka um ka donkam haka met jong manla uwei pa uweu u briew.
Ka jingiap na ka jingpang Corona, ka la kiew sha ka 811ngut bad katei ka jingpang ha kane ka kynt, ka la tam ia ka jingiap briew na ka jingpang SARS, kaba la jia ha ki snem 2002-2003.
La iathuh ba ka jingdon katei ka jingpang, ha ki 24 kynta ba ladep, ka la hiar shibun ha China,  hynrei kiba iap haduh hynnin ka sngi, ki la poi sha ka 89ngut bad ki don 2,656 ngut kiba dang shu ioh thymmai ia katei ka jingpang bad haduh mynta la iathuh ba ki don 37,198ngut kiba ioh ia ka jingpang Corona.
Nalor ka China, ki don 300ngut kiwei pat kiba ioh ia katei ka jingpang ha phew tylli ki Ri bad arngut kiba iap ha kiwei pat ki Ri.
Ka SARS, ka la pyniap ia 774ngut ki briew bad kiba ioh pang ki don 8,098ngut bad kiba bun ki dei ha China bad ha Hongkong.
New Delhi: Hadien ka jingthep vote hynnin ka sngi, ki lad khubor bapher, ki iathuh ba ka seng Aam Aadmi, kan wan biang ha ka jing synshar ha ka Jylla rit ha Delhi bad katei kan dei ha ka sien kaba ar, ba kan wan ka sorkar AAP ha katei ka Jylla rit bad la antad ba katei ka seng, kan ioh ar na ka lai bynta ha ka jingbun ki dkhot ha katei ka iing dorbar.
Ki lad pathai khubor, ki iapher ha ki jingkhein jongki, hynrei baroh ki pyni ba ka jingjop kan dei sha ka liang jong ka seng AAP  bad ki jingkhein ki don kiba pyni ba ka AAP, kan ioh 44ngut ki dkhot bad ki don pat kiba pyni ba kan ioh 68 na ka 70, hynrei ki jingkhein kyllum ki pyni ba ka AAP, kan ioh 50percent na ka jingioh vote ha katei ka elekshon dorbar Jylla ha Delhi.
Ka India Today-Axis, ka buh na ka 59 haduh ka 68 ngut sha ka seng AAP bad 2 haduh 11 sha ka BJP,  ka ABP-CVoter ka ai jingkhein hapdeng ka 49 haduh 63 bad 19 sha ka BJP bad la pyni ba ka jingkhein sha ka seng Congress, ka hiar shi katdei, namar ba katei ka seng, kam shym la ioh eiei ruh ha ka elekshon MLA 2015.
Ka Times Now-Ipsos, ka pyni ba ka seng AAP, kan ioh 47 seats, katba kaBJP 23, nangta ka  Republic-Jan ki Baat, ka buh  48-61 ia ka AAP bad ka BJP 9-21,  nangta ka  TV9 Bharatvarsh-Cicero, ka buh  52-64 sha ka AAP bad 6-16 ia ka BJP bad ka  Neta-NewsX, ka ai 53-57 ia ka AAP bad ia ka BJP 11-17.
Ka jingai jingkhein jong ka ABP, ka pyni ba ka jing ioh vote kyllum jong ka AAP, ka poi sha ka 50.
4 per cent, katba ka BJP ka ioh 36 percent.
Shillong:  Mynhynnin ka sngi, kaba dei ka sngi ba la pynkut noh ia ka jing ia khih ka ba jai jai (sit-in-Demonstraction) ka ba la long la 4 sngi lynter da ka ba shong kyllain mongor ha Soso Tham Auditorium kaba la pynlong da ka Confederation of Meghalaya Social Organisation (COMSO), la shim ia ka rai ba naduh ka 12 tarik mynta u bnai kin sdang ban pyntrei  kam noh ia ka ILP ha ka ba kan buh da ki briew lade ban kynra ia ki mynder ri ha kylleng ka jylla.
Haba kren ha kane ka sngi, na ka liang u nongialam ka COMSO, u bah Robertjune Kharjahrin u la iathuh ba ha ka 12 tarik u Rymphang 2020 na ka liang ka COMSO kin thung da ki nongiarap (Volunteer)  ki  ban long kum ki nongpahara ban peit ia ka jing wan rung  laitlan jong u mynder ri.
U la ong ba na ka liang ka COMSO kin buh da ki khyrdop kynra mynder  ha kylleng ka jylla kynthup ia ka Garo Hills bad ha ki khyrdop ki ba don ki pulit infiltration ki dkhot ka COMSO kin shong bad iarap ban iatrei lang bad ki ne ki pulit  bad ha ki jaka bym don ki  Khyrdop khynra mynder na ka liang ka seng kin buh hi ia kine ki khyrdop.
“Na ka liang ka COMSO na duh ka 12 tarik mynta u bnai kin leit ban khynra ia ki mynder ri  ki bym lah pynshisha ba ki dei ki nong India, ki bym don ia ki labour lisen,ki  work permit kin weng naphang ia baroh"u la ong.
U la ong “Hadien ar bnai ba na ka liang ka Sorkar Jylla ki la dep pdiang ia ka rai ban pyntrei kam ia ka ILP ha ka jylla hynrei haduh mynta ka Sorkar India ka shu shong kli kti bad ka pynjlan kai ia ka por ban ai jing mynjur ban pyntrei kam ia ka ILP ha ka jylla, na ka liang jong ngi, ngi la pynpaw ia ka jing pyrshah ia kane ka jing leh kuman  ka sorkar India da ka ba  jai jai hynrei kat haduh mynta ruh kam shem la patiaw eiei kumta mynta sngi ngi la rai ba ngin pyntrei kam hi noh ia ka ILP lade da ka ba kynra bad weng naphang ia ki mynder ri.
"U la kyntu ruh ia ki dorbar shnong kin ia trei lang da ka ba long ki ba peitngor ha ki shnong ki thaw ba kin ym pdiang ia ki mynder ri ba kin ioh ban wan shong shnong ha ka jylla bad u la maham ruh ia ki kontraktor ba kin ym khot bylla shuh ia ki mynder ri ban khang lad na ka jing wan buhai shnong u mynder ri.
Ka Inner Line Permit (ILP) ka dei ka kyndon ain kaba mih na ka Bengal Eastern Frontier Regulation 1873.
Ka jingthmu jong kane ka ain ka long ban iada ia ki jaidbynriew trai ri ritpaid na ka jingshahtyllep noh ha ki poiwir barri bad bar jylla da kaba teh lakam bad pyrkhing iaka jingioh rung bad sah laitlan ki poiwir ha ka jylla ba shong ki trai ri trai muluk.
Kat haduh kane ka sngi, ia ka ILP la pyntreikam ha ki Saw tylli ki jylla ka Thain Shatei Lammihngi ka Ri India; kata, ha jylla Arunachal Pradesh, Mizoram, Nagaland bad Manipur.
Nangta de, ki ain kiba ia syriem ia ka ILP ki treikam ha Sikkim, Andaman and Nicobar Island bad ha Ladakh.
Kine harum ki long katto katne ki kyndon kiba kham Kongsan jong ka ILP:A.
Baroh ki poiwir barjylla bad barri ki hap pan jingbit naka sorkar jylla hashwa ba kin rung bad sah ha kata ka jylla ba ka ILP ka treikam.
B.
Ia ka jingbit yn ai tang lada kita ki poiwir ki lah ban pynshisha ba ki dei ki briew kiba biang ki kot ki sla ki ba pynshisha ia ka jinglong nongshongshnong jong ki (Citizenship); kim dei ki riew beain ba wan phet rieh na kiwei pat ki jylla; ki dei ban iathuh shai ki wan leh aiu bad haei kin sah bad ynda ki la sah ruh, kin ioh ban sah tang hapoh hynriew bnai (laitnoh ki khynnah pule bad kiba treikam sorkar) ha ka jylla kaba don ILP.
K.
Lada kino kino ki poiwir ki ba wan rung ha ka jylla ILP ki pynkhein ia ki kyndon jong ka, kin shah set phatok lane shah dainkuna, bad ruh, kin shah beh noh na kata ka jylla ba ka ILP ka treikam.
D.
Ha ka Bengal Eastern Frontier Regulation 1873, ka don ruh ka kyndon kaba khang ia ki bar jylla ban thied jaka/thied khyndew ha ka jylla ba treikam ka ILP.
Ka dei ka jingshisha ba ha Khasi bad Jaintia Hills, ka Bengal Eastern Frontier Regulation 1873 ka dang im haduh mynta bad donkam tang ia ka Notification na u Governor ban pyntreikam ia ka, namar la pdiang (Adopt) iaka lyngba ka United Khasi Jaintia Hills District (Adoption of Laws) Regulation 1952, lyngba ka Section 79 jong ka North Eastern Reorganization Act, 1971 bad kumjuh ruh, lyngba ka Meghalaya Adoption of Law order, 1974.
Katba ia ka Garo Hills la weng noh na ka Bengal Eastern Frontier Regulation 1873 bad yn hap ban ioh ia ka jingsoi na u President ka Ri ban ioh pyntreikam biang iaka ha ri lum Garo.
Namarkata, na ka bynta ban ioh pyntreikam ia ka ILP ha baroh kawei ka jylla Meghalaya, donkam ban ioh ia ka jingsoi jong u President ka Ri India.
Kine harum ki long ki jingmyntoi ia ka jaidbynriew lyngba ka jingpyntreikam ia ka ILP:A.
Nyngkong eh, ka Citizenship Amendment Act (CAA), 2019 kan nym lah shuh ban treikam ha ka jylla Meghalaya baroh kawei namar ka don ka kyndon ha ka CAA ba kane ka ain kan ym treikam ha ki jylla ha kaba ka ILP ka treikam.
B.
Ki jaidbynriew trai ri ha ka jylla kin shngain bad ioh jingkyrmen namar kan don ka ain ka ban iada iaki na ka jingshah tyllep noh ha ki poiwir.
K.
Ka hok kyrpang jong ki trai muluk halor ka synshar khadar (Political Rights) kan neh kan sah bad ia ka jylla ki trai muluk yn synshar hi da ki trai muluk.
D.
Ka hok halor ka iohkam iohjam bad ka khaii pateng, ka khyndew ka shyiap, ka riti dustur, ka ktien ka thylliej bad ka snap kyrpang kan iaineh iaiskhem, namar ia u lakam synshar Ri yn dang iai bat ki trai muluk bad kumta ki poiwir kin nym ioh bor ban weng ne pynkylla bad pynbaji ia ki rukom trai Ri.
E.
Ka ILP kan pynskhem shuhshuh ia ka Meghalaya Transfer of Land (Regulation) Act, 1971 ka jylla namar kane ka ain ka khang tang ia ki Non-Tribal ban thied jaka, katba ka Bengal Eastern Frontier Regulation pat ka khang ia baroh ki barjylla bad barri ban thied jaka puta watla ki dei ki tribal ruh.
G.
Haba pyntreikam ia ka ILP, ka sorkar kan hap ban buh ia ki briew ban trei ha ki kam babun khnang ban pyntyllun ia ka kam; kata, naduh ki kam ophis, kam pulit bad kumta terter bad kumta, ki samla kin ia iohkam iohjam.
NG.
Ka sorkar kan ioh khajna lyngba ka bai aplai ILP ki nongwan sha ka jylla.
Ka Jylla Manipur tang hapoh ka shibnai ka ioh kumba 1(shi) klur ka khajna naka jing pyntreikam iaka ILP.
H.
Ki riewsniew kin shem shitom ban wan riehtngen ha ka jylla, ki nongkam bymman kum ki nongkhaii drugs, ki nongtuh kali bad ki nongkhaii briew kin shem jingeh namar kan don ka jingpeit pyrman ia ka leit ka wan ki poiwir bad kumta, ka suk ka sain kan wan ha ka jylla.
I.
Ka shongkha khleh kan duna namar ki poiwir kim ioh shong slem ha ka jylla.
II.
Ki Dorbar trai ri, khamtam ki Dorbar Shnong, kin ioh bor na ka ain ban pyrkhing bad teh lakam ia ka jingrung bad jingsah ki poiwir ha ka jylla.
Ki jingpynsngewthuh bakla halor ka ILP:A.
Ka jingong baka ILP kan ktah ia ka kam jngohkai pyrthei ka long kaba bakla shikatdei eh.
Dang shen, u S.
S Deb Barman uba dei u Regional Director ka Ministry of Tourism ka Sorkar India u la kren shai ha ki kotkhubor ba ka ILP kam ktah ia ka kam jngohkai pyrthei.
Ka jylla Arunachal Pradesh ka la ioh shibun ki khusnam halor ka jingkiew ka Tourism ha katei ka jylla bad ki khusnam kiba khampaw ki dei ka Today’s Traveller Award 2016 bad Best Emerging Green Tourist Destination Award 2019.
Ka Sikkim kumjuh, ka iohpdiang kham bun ki nongjngoh kai pyrthei haba ia nujor bad ki jylla ki bym don ILP.
Ka jingdon ka internet bad online technology kan pynsuk ia ki nongpan ILP.
Kyntang ia wai, ngi hap ban ia pyrkhat bha halor ka jingkylli, hato kham kor ka snap bad ki hok kyrpang ka jaidbynriew ne kham khraw kata ka jingwan kai ki briew kiba na bar sha ka jylla jongngi?B.
Ka jingong ba ka ILP kan ktah ia ka roi ka par ka long kaba bakla bha.
Ka jingkiew jinghiar ka roi ka par ka shnong ka Ri ka shong ha kiba bun ki daw bad ym ha ki ain kum ka ILP.
Katkum ka Twelfth Five Year Plan (2007-2012), ki jylla kum ka Mizoram bad Arunachal Pradesh ha kiba ka ILP ka treikam ki kham kiew ban ia Meghalaya ka bym pat don ILP; la sakhi ba kine ki jylla ki roi stet bad kiewbha haba ia nujor bad ki jylla bym don ILP kum ka Meghalaya jongngi.
Katkum ka Report jong ka Twelfth Five Year Plan ka Ri India, ka Arunachal Pradesh ka don iaka Growth Rate kaba 9.
4%, ka Mizoram 11 % katba ka Meghalaya ka don tang 8.
1 %.
K.
Ka jingong ba lada treikam ka ILP ka jylla Meghalaya kan duh noh ia ka Sixth Schedule bad ki District Council ka long ka jingialam bakla ia ki paidbah da ki briew kiba pyrshah iaka ILP hynrei kim nud ban kren ba ki pyrshah.
Ka Constitution ka India ka ai ia ki Trai Ri ka dong shathie lammihngi ka jing iada na ki artikel 371 bapher bad ka Sixth Schedule.
Kumba ngi tip, ha Mizoram ki don lai tylli ki District Council bad ka ILP ruh ka treikam nalor ka jingdon ka Artikil 371(G).
Ha Nagaland, nalor ka artikil 371(A), ka don ruh ia ka ILP.
Ha Arunachal Pradesh, ka ILP ka don ha ryngkat ka Artikil 371(H) bad ha Manipur kumjuh, nalor ka ILP ka don ruh sa ka artikil 371(C).
Ngi iohi ha ki lad pathai khubor ba ka sorkar India ka mut buh District Council sa ha katto katne ki bynta ka Arunachal Pradesh bad kumjuh ha Manipur na ka bynta ki riewlum Naga kiba shong basah ha kine ki jylla.
Namarkata, ka jingong ba ki District Council kin jah noh na ka daw ka ILP ka long kaba bakla shibun.
D.
Ka jingshisha ka long ba ka jingneh bad jingkhlain bor ki District Council ha ki snem ki ban bud ka shong ha ka jingpyntreikam pura ia ka ILP (In future, the relevance of the Autonomous District Councils is hugely dependent on the effective implementation of the ILP).
Ngim dei ban klet ba kat kum ka Sixth Schedule, ki barjylla bad ki non-tribal ruh ki lah ban thep vote bad kumjuh ban iakhun MDC.
Ha GHADC lah don lypa kumba 4 ngut ki MDC Non-tribal Muslim; namarkata, lada ka jingdon ki poiwir kan dang iai kiew ha ka jylla jongngi bad khlem ka ILP, la thikna kin nang iai kiew bad ha kawei ka sngi, wat ha KHADC bad JHADC ruh, ki Non-tribal kin long MDC, EM ne wat CEM bad ha kum kata ka por, ki District Council kin duh noh ia ka dur ka dar bad ka jinglong kyrpang jong ki.
E.
Ka jingong ba ym lah ban pyntreikam iaka ILP namar ba ka Meghalaya kam don u pud u sam ba biang ka long ka jing kren biej, namar kumba ngi iohi, baroh saw tylli ki jylla kiba la pyntreikam iaka ILP ki don ka jingiakajia pud bad ki jylla ba marjan bad kum juh ruh bad ki ri ba iakhap marjan kumba long ka jylla Meghalaya bad ka Ri Bangladesh.
Kumba ngi kdew haneng ba ka ILP ka dei ka kyndon kaba mih na ka ain bad baroh ki ain ka sorkar Meghalaya ki treikam ha ki Disputed Area bad lada don kano kano ka kam sniew ha kine ki jaka ba iaknieh bad iakam markylliang da ki ar mamla, ki pulit ka Meghalaya ki lah ban kem bad bishar ha ki iing kashari ka Meghalaya.
Ym tang katta, ki ophis bapher bapher jong ka jylla ki treikam habaroh ki jaka ba ia knieh da ki ar mamla.
Kumta, ka ILP kan treikam kumjuh bad kine ki wei ki ain ruh.
Lada ngi ia bishar bniah lei, kan dei ka kabu bad ka nongrim bah ba ngin ioh lad syndon ban pynbeit noh ia u pud u sam ka jylla jongngi.
G.
Ka jingong ba ka Meghalaya ka dei ka jylla na kaba ki kali ki iaid lyngba ban leit na kawei ka jylla sha kawei pat bad ym lah ban buh iaka ILP hangne ha jylla jongngi ruh ka long ka jingong ka bym don nongrim.
Ngi tharai phi ia tip ba ka Nagaland ruh ka dei ka Transit State ban poi sha Manipur bad ka ILP ka treikam ha Nagaland.
Kiba bun ki briew mynta lei ki jied iaka surok bah na Guwahati-Nawgaon-Lumding-Silchar ban ia kaba iaid na Shillong namar ka surok ka kham bha bad ka duna ka jingdheng kali haba ia nujor bad ka G.
S Road jongngi.
Nalorkata, na Guwahati sha Silchar ki don ruh ki rel kaba pynduna ia ka jinglut ki nongleit nongwan haba ia nujor bad ki kali.
Kaba donkam ka long ba, haba pynwan dur ia ki Rules ne ki Guidelines ban pyntreikam iaka ILP ha Meghalaya, lada don shisha kita ki ba shu iaid lyngba, lehse ka kyndon kan kham jynsur khyndiat ia ki bad ym dei ban ong ba ngin ym donkam shuh syndon iaka ILP.
NG.
Ki nongpyrshah ia ka ILP ki dei tang kito ki briew kiba khwan myntoi bad ki seng sainpyrthei ba donkam ia ki poiwir ban pynjop election ia ki.
Tang ki businessman kiba kwah nongbylla tad dor khlem da pynbunkam ia lade, ki nongkhaii benami ba ioh jakhluit shikyntien na ki poiwir, ki nongbylla ha ki ophis bad ki dukan ki poiwir, bad kumta terter, ki ban pyrshah ia iap iaka ILP namar ki iohkam ioh myntoi na ki poiwir bad kaba sngewsih ka long ba ki jongngi ki kmen tohhoh ia ki mitmit ba pynthiang shipor, katba ki nongwei ki kamai khaw kamai spah na ka jingiashan jongngi ia ka kam jongki.
Ki poiwir pat ki pyrshah ia ka ILP namar ki kwah ban bat ia u lakam ka synshar khadar ha Ri jongngi bad to tip ba shisien ba kin ioh long heh hangne hangi nyngkong eh, kin weng ia ka Meghalaya Transfer of Land (Regulation) Act, 1971, ia ka Trading Licence ki ADCs, ia ki Labour Licence/ Work Permit, ia ka Job Reservation Policy, ia ka jinglong Scheduled Tribe ki trai muluk, ia ki District Council bad terter, namar kine baroh ki stieh iada ia ki trai ri ki ktah ia ka jingiohnong jong ki poiwir na ka dud ka ngap jongngi.
Para Ri! ha kum kane ka por jong ka saw ka sian, ka kamram kaba ngi dei ban leh ka long:Nyngkong eh, ngi hap ban ia kylli, la ka jingpynrung nong India iangi ka long la ki poiwir kin synhshar donbor iangi ki trai ri ha la ka bri ka muluk? Hato ka jingthmu ka long ban ban pynjah klep noh iangi ki ritpaid na sla pyrthei ne ban pynksan ia ka jingiaburom markylliang iwei ia iwei bad ban pynkhlain ia ka jinglong trai jong ngi ha la ka Ri ka muluk?Kaba ar, baroh lang mlon ngi dei ban ia tylli ban dawa iaka ILP na ka sorkar jylla bad sorkar kmie.
Wat ong para ri, ba namar ba phi treikam sorkar kam long ban pyrshah sorkar namar phi ioh ja ioh mluh na ka.
Ki nongtrei sorkar ka Assam ki rai ban pyrshah ia CAA bad ki da ong ruh, “JOB NOT ABOVE MOTHERLAND" (Khamkor ka Jaidbynriew ban ia u Khaw Sorkar).
Namarkata, ngi kyntu ia phi ki nongtrei sorkar ruh ba phin leh kumjuh, ban pynhehsur bad pynehdaw ia ka jing dawa ILP.
Ka mluh phylla aiu ba ka Ri India ne ka Sorkar Jylla ka ai haphi? Hato kamdei ka khajna bad ka kuna ba siew hi maphi bad mangi?Kaba khadduh ka long ba baroh ki dkhot jong ka jaidbynriew, kaba kynthup ia phi bad ia ngi lang ba ngi dei ban iakhun khlem manthait bad khlem kynran dien ha kaba iadei bad ka jingdawa ia ka ILP.
Shitylli tylli kawei kum ka jaidbynriew ngi dei ban iaidlang.
“Ym don jingeh ba lah ban khang, ia ka ding ba klang jong ka Mynsiem ba Shynrang".
Khublei Shibun.
Khublei Shihajar Nguh!La Pynmih da kaConfederation of Meghalaya Social Organisation (COMSO).
Na ka jinglap jong ki stad peit mariang, ka Antarctica, kaba dei ka jaka kaba khriat tam ha ka pyrthei, ka la nang shit ha ka 6tarik mynta u bnai, ha kaba ka la poi sha ka 18.
3degree centigrade.
Katei ka dei ka jingshit kaba shit tam, na kaei kaba ki la ioh jingkhein ki stad saian.
Na ka liang ka tnat peit mariang jong ka  Argentina, ka ai ia katei ka jingkhein ha ka twitter, ha kaba ka iathuh ba ka jingkiew jong ka jingshit, ka long kaba shit tam, naduh ba ki sdang ban lum jingkhein ha u snem 1961.
Ka Argentina, ka la don ka jaka trei kam jongka ha Antarctica, la 114 snem, na ka bynta ban peit ia ka jinglong jingman jong katei ka jaka, katba kum ka jingstad jong ka saian.
Ka jingkyrmen ka la wan mynta halor ka jingdawa ban pyntreikam ia ka ILP ha ka Jylla jong ngi, kata, haba kawei na ki kynhun dawa ILP, kata, ka Confederation of Meghalaya Social Organisation (CoMSO) ka la pynmih da ka jingthoh halor ka jingdawa ia ka ILP ha ka 7 tarik February, 2020 bad sam sha ki paidbah ia kane ka jingthoh (leaflet) bad la shon ruh ha ki kotkhubor ha ka 8 tarik February, 2020.
Ka jingthoh kaba kum kane ka long kaba donkam eh na ka bynta ba ki paidbah kin ioh tip kham bniah kaei ka ILP.
Kaba nga da kmen ka dei ia kane ka bynta ba la thoh ha ka paragraph ka ba lai –Quote “Ka dei ka jingshisha ba ka Khasi bad Jaintia Hill, ka Bengal EasternFrontier Regulatiom, 1873 ka dang im haduh mynta bad donkam tang ia ka Notification na u Governor ban pyntreikam ia ka, namar la pdiang (Adopt) ia ka lyngba ka United Khasi Jaintia Hills District (Adoption of  Laws) Regulation, 1952, lyngba ka Section 79 jong ka NorthEastern Reorganisation Act, 1971 bad kumjuh ruh lyngba ka Meghalaya Adoption of  Law Order 1974.
Katba ia ka Garo Hills la weng noh na ka Bengal Eastern Frontier Regulation 1873 bad yn hap ban ioh ia ka jingsoi na u President ka Ri ban ioh pyntreikam biang ia ka ha ri lum Garo.
Namarkata, na ka bynta ban ioh pyntreikam ia ka ILP ha baroh kawei ka  Jylla Meghalaya, donkam ban ioh ia ka jingsoi jong u President ka Ri India.
"  UnquoteKa jingtip ka long ka bor, ka jingiatylli khlem ka jingtip kam don jingmut, namarkata, nga kyntu tyngeh nyngkong ia ki Minister Badonburom jong ngi, ki MP, ki MLA, ki MDC, ki Khlieh Nongsynshar ha ki Hima/Elaka bad ki Raid ki Shnong, ki Seng Bhalang baroh ban pdiang ia katei ka jingshisha ba na ka bynta ki jaka kiba hapoh ka KHADC bad JHADC ka ILP ka la don lypa, kata, ba ka Bengal Eastern Frontier Regulation 1873 (BEFR 1873) ka la shah kynthup ha ka United Khasi Jaintia Hills District (Adoption of  Laws) Regulation, 1952 ba la thaw katkum ka Paragraph 19 (1) (b) da u Governor bad mynjur da u President ka Ri India ha ka 3.
5.
1952 bad ba la pynskhem ruh da ka Rai jong ka Supreme Court badonburom ha ka 23.
11.
1971, kumta, kaba sah hi ka long ia u Governor ka Jylla Meghalaya katkum ka Section 2 jong ka United Khasi Jaintia Hills District (Adoption /Application of  Laws) Regulation, 1952 ba la khot lyngkot ka Regulation No.
5 of 1952 ban pynbna ba la pynjari ne pyntreikam ia ka ILP (EBFR 1873) ha baroh ki jaka jong ka KHADC bad JHADC.
Lada ka Sorkar Jylla ka la lah ban pynbor ia u Governor ban pynjari ia ka Administrator Rule ha KHADC wat khlem ka nongrim kaba biang, kan eh aiu ba kan bthah ia u Governor ban pynmih ia ka Notification katkum ka Section 2 jong ka Regulation No.
5 of 1952 ban pyntreikam ne pynjari ia ka ILP.
Ngi da kwah eh shisha ban pyntreikam ha baroh kawei ka Jylla, hynrei kane ka kam ym long ban pynslem namar ka jingwan rung ki bar-jylla bad kiwei kiwei sha ki shnong jong ngi ka long kaba jur katta katta kumba ngi la iohi ba la kem ia ki da ki Seng Bhalang man ka por.
Nalor ba ka New Delhi ka don la ki jong ki daw ban pynslem ia ka ILP.
Hynrei da kaba nang pyntreikam ha ki ar tylli ki District Council (KHADC bad JHADC) ia kawei kaba dang sah namarba la don ka jingwit naduh mynshwa (Repealing Act 1897) ai kan nang wan nadien, bad yn ym lah shuh ban pynduh ia ka (GHADC) lada ka KHADC bad JHADC ka la ioh.
Ba ka KHADC bad JHADC kin duh ia ka hok kaba ki la ioh naduh ka 1952 namar ka GHADC ka long ka bym lah ban pdiang.
Ngi dei ban iada da ka lynti ba ka GHADC ruh kan sa ioh ia la ka bynta lada ka KHADC bad JHADC ka la ioh ia ka bynta katkum ba la mynjur da u President banyngkong ka Ri India, u Rajendra Prasad ha ka 3 tarik May, 1952 ka ban long ruh ka jingsah jingkynmaw ia ka jingpynrung ia ngi baroh (25 tylli ki Khasi States bad ka Khasi and Jaintia District) hapoh ka United Khasi-Jaintia Hills Autonomous District Council ha ka snem 1952.
Ka dei ba ka CoMSO ka ong ba hap ioh ILP ia ka Jylla baroh kawei, hynrei kan kham sting ia ka Sorkar Jylla bad kan long ruh ka jingleh hok ia ka KHADC bad JHADC bad da kata kan long ruh ka lynti ia ka GHADC namar kumno  yn pynduh ia ka marwei haba ar tylli ki la ioh.
Ka Sorkar Meghalaya bad ka Sorkar India kan ioh ia kawei pat ka Jylla kaba shong suk lada ia ka Article 19 (5) bad Article 29 ka Constitution ka India la pynioh pura ha ngi, kata, ba ngim don daw shuh ban tieng ia ka jingshah tyllep ha ki heh-paid.
Kumta, haba ka CAA 2019 ka da kdew ba ka Meghalaya ka don ia ka Sixth Schedule, kumta ruh, burom ia ka Paragraph 19 (1) (b) jong ka Sixth Schedule kaba la sei tang kawei ka Ain (Regulation No.
5 of1952) bad kut noh,  ba kan sah ka nam bad ka burom jong u Governor ka Jylla Assam bad u President ka Ri India kiba la thaw shitom bad kyrkieh kyrkieh (22-4-1952 to 3-5-1952) ia ka Regulation No.
5 of 1952.
Kumta, ym long ban ia nujor ia ka Sixth Schedule bad ka Article 371 A lane 371 G, kata, ba ka bha bad myntoi shibun shah ka Sixth Schedule ban ia ka Article 371 (A & G) khamtam na ka bynta ka Jaidbynriew Hynniewtrep jong ngi kaba ngi da khein kor eh ia ka jinglong bakyrpang eh jong ngi kum ka Jaidbynriew Tip Kur Tip Kha kaba da pyniapher shisha ia ngi na kiwei pat ki jaidbynriew baroh ha sla jong ka khyndew.
Bah HS Shylla.
Ka jingiap briew, na ka jingpang Corona ha China, ka la poi sha ka 722ngut haduh ka sngi Saitjain, ong ka khubor.
Ka la don ka jingkhih bitar ki paidbah ban pyrshah ia ka sorkar halor ka jingiap jong u doktor, uba la iathuh lypa ia ka jingma jong katei ka jingpang hynrei, uba la shah byrngem pat ha ki pulit, ba u pyntieng briew.
Ha ki 24 kynta ba ladep, la iathuh ba ki don 3,399 ngut kiba ioh ia katei ka jingpang bad haba khein lang ia baroh ki la kot sha ka  34,546.
La iathuh ba ka jingpang jong kito kiba don ha ka jhad jong ka Japan, ki la poi mynta sha ka 64ngut.
Ka sorkar China, ka la phah tohkit bniah ha kine ki sngi, halor ka jingpang jong U  Dr.
Li Wenliang, namar ba ka mih ka jingsngew pyrshah jur jong ki paidbah halor katei ka jingkhlad noh jong utei u doktor.
Khana babteng –Ka Rida ka la rit mynsiem ria naduh ba wan u Panah.
Ka dur phuh samrkhie bad ka jingiakren ia kane katai bad la ka kmie ka la sdang duh.
Wat ka Kmie jong ka ruh ka long hi kumta namar ka la bunkam bad pynlut bun ka por tang bad la u tnga thymmai.
Hapdeng kita ki khyndiat sngi lei lei, I kong Maya wat ia la ka khun ruh kam da kren bha namar ka sngewthuh ba ka Rida kam da sngewtynnat than ia u Panah.
Kumta ka jingiadei hapdeng ka Kmie bad ka khun ka la jngai khyndiat ym shuh kum mynshuwa.
Ka jingsngewsih ka Rida ia kata ka jingjia ka la paw pyrthei ha ka dur khmat jong ka ha kawei ka sngi katba ka dang leit iakynduh ia la Ka paralok ka ba ka ju ieid eh ha iing jong ka da ka ba ka la kylli ia ka katba dang ia shong kai…“Balei Rida phi I khuslai bad I khia jingmut bha mynta.
?"“Em ym lei lei phi.
?  " la jubab ka Rida namar kam  nud ban iathuh“Phi sngew pang ne.
? Kylli biang ka paralok“Em ngam sngew eiei toi, Balei phi kylli kumta.
? La jubab bad kylli kylla ka Rida" Ka dur khmat jong phi ka iathuh ba phi I khuslai ne ym I leh khlain ka met…" La kren rangbah ka paralok“Em ngam sngew eiei toi …" La jubab biang ka RidaHadien ba la iohsngew ia kata ka jubab ka paralok ruh kam bun ktien shuh hynrei ki shu ia shongkai noh kumba ju sngew tynnat.
Hadien shiphang ar phang ba la ia shong kai hangta ha iing ka paralok ha Mawkhar ka Rida ka mih noh ban leit sha iew sha dukan bad la ka Kmie.
Lynter lynti katba dang iaid ka Rida ka pyrkhat" pleng ka jingsngewsih jong nga ka la paw wat ha ka dur khmat ruh, ka paralok ka la ithuh ianga hynrei nga hab ban dang buhrieh tangba ha kawei ka sngi ngan iathuh beit ha ka ia kaei kaba jia ha nga…"Ynda ka la poi ha iew u Panah u la don hangta ban ap ia ka Kmie jong ka.
Shiphang ar phang ka iarap kam hangta ka la dei artat ka por ban khang noh.
Kumta ki ia mih na dukan lai ngut bad katba ki dang ia iaid lynti kumba iuh tdong bsein, I Niakha ka Rida I la iakynduh iaki ha Motphran.
Marsien iohi ia la ka Niakha ka Rida ka la doh la dait ia ka.
" kumno khun phi dang wan iew ne….
?" La kren I Niakha" Hooid Niakha ngi dang ia wan iew…" La jubab ka RidaU Panah u la nang kam sha khmat bad u ap ha marsyndah hi jong ki hi.
“Sa wan mih seh ynda lap por mo Nia…" La ong ka Niakha ha I Kmie ka Rida“To Niakha ngin sa wan …" La jubab I Kmie ka RidaNamar ba ki iakyrkhieh kim ia ieng slem“To Nia ngin sa kynduh mo ba nga kyrkieh sa da wan mih teng teng.
" la pynkut ktien I Niakha ka Rida“Rida phi ioh shuti ong mynta …?" La kylli I Niakha" Hooid.
" La jubab ka Rida“To sa wan mih khnang noh phi lashai sha iing mo…" La ong I Niakha“To Niakha …" Ka Rida ka la shu kohnguh beitHadien ba la lait ka khmat I Niakha ka Rida, u Panah u la kylli" Mano ito phi iakren…?"" Ito dei I Niakha ka Rida …" La jubab I Kmie ka Rida“O kumta mo…" U shu sngap nohHaba la poi ha iing ka Rida ka la pynpaw ha la ka Kmie ba kan hab ban leit sha Mawlai kumba la bthah wan I Niakha.
Hangta I Kmie jong ka, I la khang ia ka ban leit“Em ynnai pat leit lashai …"“Sa leit pat nga ruh ngan hab leit mih kein…" La ban ktien biang ka kmie“Haba I Niakha I la phah wan noh te….
" La iasaid nia ka RidaHangta ka Kmie ka la ong biang" Haba nga ong ynnai pat leit lashai sa  leit kein….
" Ban ktien biang ka Kmie.
Hangta ka Rida ka sngewthuh ba ym lah ia leh ktien shuh.
Kumta ka la shu pynkohnguh jubor noh ha ka mon ka Kmie.
Ha kata ka miet ka Rida ka la sngewsih ha la dohnud marwei marwei watla kam pynpaw eiei shuh.
Katba ka dang puson marwei la marwei ha jingthiah, khatduh ka shim ia ka rai ban leit be it sha iing Mawlai ban iakynduh bad la ka Niakha ha ka sngi babud khlem da panbor shuh na la ka Kmie.
Dei ynda haba ka shim ia kane ka rai ba ka sa iohthiah suk.
Ha ka step babud kumba ju smat ju sting kumta hi ka Rida ka pyndep la ka kamram.
Ka Kmie jong ka bad u Panah ki khie kham hadien.
Haba la dei ka por leit iew ka Kmie ka la mih na la iing bad u Panah ban leit plie dukan noh.
Hadien ba la mih ka Kmie ka Rida pat ka la nang trei pynstet la ki kam ki jam baroh ban niad um ia ka iing bad khlieng tiar khlieng tar.
Hadien ba la dep lut kita ki kam ka sa bamja bad ka khreh ka khrum ia lade ban leit sha iing ka Niakha.
Ka iaid suki suki da ka kjat haduh jingkieng Wahumkhrah Polo bad ka sa bat taksi ka ba leit sha lad Mawroh.
Thop shi thop ka hab iaid biang da ka kjat na lad Mawroh haduh ban da poi ha iing ka Niakha.
Marsien rung ha phyllaw iing ka Niakha, ka la pyrta bad sa wan mih iwei I Khun ka Niakha“Mei mei la wan I Bakha…" La pyrta ita I khun ka NiakhaMar kumta hi ka Niakha I Rida ruh ka la mih“Khun phi la wan….
" Ka la ong bad kdup bad ialam ia ka sha poh iing.
“Hooid Niakha….
" La jubab ka RidaI Bakha jong ka I la shet sha shet dud bad I la wanrah hangta ha kamra ba  ki ia shong.
“Ani Bakha balei phim ong ba ngan wan shim ma nga…" La pynpaw ka Rida“Em phi haba phi wan sha iing jong ngi ngin leh ma ngi kein.
" la phai ktien ka Bakha“Dih noh khun ka sha…" La kynto ka NiakhaHadien ba la dep dihsha ka Rida ka la leit rah sha jaka khlieng tiar bad ka sait noh ia kita ki pela ba ki ia dihsha.
Nangta ka leit ban ia shong kai biang bad la ka Niakha.
Ka Niakha ka la leit Pisa na kamra bad ka ai ha ka Rida ba kan ioh siew bai klas.
Hadien ba la ai ia ka pisa ka Niakha ka la kylli shaphang ka Kmie jong ka.
Dei hangta ka Rida ka la hab ban iathuh kumba ka long.
“I Mei te Niakha mynta I la ioh Panah…"“O mynno kata khlem tip, u briew ba nangno…?" La bniah ka Niakha.
Khana babteng –" O phim pat tip mo Niakha…?" La buh jingkylli pat ka Rida" ngam pat tip kein khun…" La jubab I niakhaKa Rida kam banse ban iathuh.
" U briew te dei uba na nongkyndong tangba uba sah ha Umsohsun bad uba leh business ha iew…" La iathuh ka RidaNangta ka Niakha ka la sngew synei palat ia la ka khun kha (Rida); ka la shu kyrngah khlieh, khlem nang ong eiei shuh.
Ha ba ka por ka la don lai baje noh sngi, kumta hi ka la khreh ban mih noh.
“Niakha nga te la dei ka por ba ngan leit noh namar ioh ym lah pyndep kam shuh sha iing…" La pynpaw ka Rida“Hooid to khun, sa da wan mih beit shane lada don jing eh eiei mo.
Sa da ong ia I Mei ruh ban wan mih shane…" La bthah ka Niakha“Em Niakha ngan ym lah ban iathuh ha I Mei ia kata namar mynta ruh nga shu wan tuh, toi I Mei im shah ba ngan wan marwei I ong ban ap ba in wan ryngkat.
" La phai ktien ka Rida" O kumta.
! To to ym lei lei khun to ynnai ong eiei, to leit suk mo…" La ong pat ka NiakhaKumta hi ka Rida ka mih noh nangta bad ka leit bak sha iing.
Hadien ba la tip ba ka Rida ka la ioh Panah, na ka liang ki Niakha jong ka ki la sdang ban ia pyrkhat shaphang ka dukan ha Iew.
Ka daw ka long namar ia ka dukan la ai da ka Mei kha ka Rida ha la u khun ba un lah ban bsa khun bsa kti.
Ka jingpyrkhat ka la mih ban knih noh ia kata ka dukan wei haba I Kmie ka Rida I la don la u Panah u ban bsa bad peit ia ka iing ka sem.
Baroh na ka liang ka iing Niakha ka Rida ki la sngew dei ia kata.
Hynrei tang ita I Niakha Duh jong ka iba ju iarap ruh ia ka Rida I dang pynjem ban ap shuwa ba ka Kmie ka Rida kan da wan mih sha iing sha sem jong ki ban iathuh hi na lade ia kata ka lynti ka ba ka la jam.
Kumta hadien ka jingiakren na ka liang ka iing Niakha ka Rida ki la aiti bad shaniah beit ha ka jingstad ka Khatduh jong ki namar tang shu knih ia kata ka dukan ruh kan dei ma ka hi ka ban pyniaid hi noh.
Hadien jong ka jingiakren ia kata, I Niakha Duh ka Rida I la ap saw bnai ruh i Kmie ka Rida ka khlem leit mih lait noh tang ka Rida ka ba leit mih hi thuit shi thuit marwei.
Kumta haba ki sngi ki por ki la nang iaid, na ka liang ka Niakha, kam lah ap shuh namar ka la ithuh ia ka jingleh klet i Kmie ka Rida.
Kumta ha kawei ka sngi Ribibar ka sngi bym plie dukan ka la wan mih hi noh da lade sha iing ka Rida khlem ai kano kano ka jingtip lypa.
Haba ka la poi ha khmat iing, ka la shu pyrta beit" Ko Rida, Ko Rida…"“Oi mano…?" Marsien ioh sngew ia ka sur khot, la thie ka Rida na iing bad mareh de ban peit.
“O I Niakha, phi wan shane…?" La kren ka Rida bad ka doh ka dait ia ka.
“Ale ale Niakha…" Ka ialam sha iing“I Mei I don…?" La kylli ka Niakha“Hooid I don Niakha…" La jubab ka Rida.
I Kmie ka Rida I ba dang don sha kamra thiah bad la u lok.
I la sngew kyndit thret.
Mar kumta hi I la khie pynstet bad wan kren ia I Niakha ka Rida.
“Kumba iuhtdong bsein phi wan mih shane… Kumno phi long Niakha…?" La kren I Kmie ka Rida" Nga biang hi Nia, hooid kein nga khlem ioh pyntip tangba nga shu wan la ka wan namar nga ngeit phin don beit hi sngi Robibar kumne…" La phai ktien I Niakha ka Rida“To to, shong shong Niakha…" La ong pat I Kmie ka RidaKumta ia lade ka mih sha kamra sum ban leit bta khmat shuwa.
Hadien ba la dep bta khmat ka la wan mih biang sha kamra shong kai sha ba don ka Rida bad la ka Niakha.
Ha ba la don ka Kmie,  ka Rida ka la nang leit tiew sha noh na ka bynta la ka Niakha.
Hangta I Kmie ka Rida I la iathuh hi ha I Niakha ka Khun shaphang ka jingioh lok jong I da uwei.
“Niakha nga la mut ban wan sha iing jong phi ban ioh iathuh ia ka jingshim kurim noh jong nga da uwei; hynrei ngam pat da ioh por phi la da wan mih hi noh kumne…" La pynsngew I Kong Maya“O naduh mynno Nia…?" La lorni I Niakha" Pat da slem hi re…" La iathuh I Kmie ka Rida“To ym lei lei Nia, haba I Bah ruh I la shu ieh noh iaphi tang shiteng por te.
Ka bha kein ba phin ia shngain…" La phai ktien pat I Niakha ka Rida da ka sur ba jem.
Ka Rida ka la wan rah sha hangta.
" Dih noh shuwa Niakha…" La ong ka Rida" O to to khun.
" La phai ktien ka NiakhaKumta katba dang ia dihsha ki la bteng ka iathuhkhana artat.
“Nia nga mut ban shu ong ia phi tang kumne… Hooid ngi sngewthuh ia ka jingeh jong phi; hynrei ngim banse ban leh ia kaei ka ba dei ban leh.
" La pynpaw I Niakha.
Hangta marsien ioh sngew ia kita ki ktien I Niakha, I Kmie ka Rida I la sngew pher bad I la sngew ma kumno re.
" phi kren ia kaei Niakha, ngam ioh kem…? " la buh jingkylli I Kmie ka Rida“Em nga mut ban ong ia phi, ba ngi la tip ia ka jingioh Panah ka Rida, te ngi na ka liang ka iing ngi la iakut ban shim noh ia kato ka dukan ha iew, namar ia kato ka dukan I Mei I la shu ai pyniaid ha I Bah ba in lah ban bsa ia phi bad ia ka Rida.
Hynrei mynta I Bah im don shuh, phi ruh phi la don la u nong bsa te ngin shim noh ia kato ka dukan.
" La iathuh bniah I NiakhaKumba wan kah kyndit u lyoh iong i Kmie ka Rida I la dum ka pyrthei ngain.
" Ade phi ong kumta, Niakha, nga pat nga nang mut ba la ka dukan I Kpa ka Rida hi.
Te kumno mo kumta im ju iathuh khana te ia nga shaphang kata pat…" La pynpaw I Kmie ka Rida" I Bah nga tharai im pat poi pyrkhat ban iathuh ia kata.
I la da lap ba iap noh.
" La pynshai I Niakha“Hooid kein Nia, te yn leh kumno kumta, nga la khmihlynti shibun ban ioh iarap na ka dukan, ha ki jingdonkam baroh, khamtam ruh na ka bynta  ka Rida, ka bai skul shano, ka bam ka dih bad kiwei ki jingdonkam.
" La pyni nia I Kmie ka Rida" Hooid Nia ka dei ka ba phi ong, tangba kawei ngan ong ba na ka bynta ka Rida ka ba dei ka Khun u Hynmen jong ngi, na ka bynta ka bhah jong u, ngan sa tip hi ma nga ia ka nadong sha dong.
" La phai ktien I Niakha.
I Kmie ka Rida bapli I la dum ka buit ka stad bad im lait kren shuh da kumwei pat.
Ka sha ha u pela kam lut shuh na kti I Kmie ka Rida.
Haba ka Rida ka wan mih hangta ban lum noh ia ki pela, I Kmie jong ka I la buh la ka buh noh.
U Panah uba la nang sngap siar na kamra thiah u la dap da ka jingsngew synei ia la lok.
" Kane kawei ka ba nga kwah ban ong ia phi Nia ba phin ym sngew eiei, namar kane, hynrei ka jingiabha kan iai neh bad wat klet iangi haba phi donkam eiei khamtam na ka bynta ka Rida.
" La pynpaw biang I Niakha" Em ngan sngew kumno hi Niakha haba ka dei ban long kumta… Nga shu pyrkhat synei ia ka Rida bapli ka khun tang na ka bynta ka jingdakaid jong nga ka duh wat ia ka jingkyrkhu ba u Kpa u la ialam bad la khreh lypa.
" La pynpaw lem I Kmie ka Rida“Ym lei lei wat pynkhuslai na ka bynta ka Rida, na ka liang jong nga katba ka dang leit skul ngan kyrshan bad lada ka kwah ban wan sah noh bad nga ruh nga kloi ban pdiang ia ka.
" La kular I Niakha.
Na ka jingiashong kai ba sngewtynnat haba sdang, marsien poi ha kata ka kam dukan I Kmie ka Rida im nang shuh ban iathuh khana, namar ka mynsiem jong I ka la diaw eh… [yn dang bteng].
Shillong:  U kyrtong MDC ka NPP na ka bynta ka elekshon MDC shiteng samoi na Langrin u bah Kitboklang Nongrem u la kam ba u Martin M Danggo u la mih hi la kajong khlem kano kano ka jingïasyllok bad ki paidbah, kumba la jia ha u snem 2018 shwa ba un rung sha ka NPP.
“Ngi rung sha ka NPP ha u snem 2018, ka long halor ka nongrim ban ioh ia ka Civil Sub-division bad u bah Danggo u la ong ia ngi ha kato ka por, kum ki nongialam ka party haba ngi ialam ia u paidbah ka thong ka long ban shakri ia u paidbah", la ong u bah Kitboklang.
Hynrei ha kane ka kynti, kila shu ia leit iamih la kajong kajong khlem kano kano ka jingïasyllok watla ka lah ban don ka jingktah na ka jingmih u Danggo.
U la ong ba ban shu mih tang hapoh shi snem na ka party, kam pat sngew dei ban iamih na ka party.
U la ong ba katkum ka jingmih khubor ka paw ba u bah Danggo u la mih noh na ka NPP ba kwah u paidbah hynrei kam don satia kaba kum kata ka jingiarai da u paidbah.
“Ban ong ba kam ktah, ka ktah beit shisien ba la mih kat u diengbah hynrei kam dei haduh katta katta ka jingktah", la ong u bah Kitboklang.
U Danggo u la mih noh na ka NPP ha kane ka 5 tarik Rymphang 2020, hadien ba u la iasoh sha ka NPP ha u snem 2018, uba risain na ka kam jinglong MLA ka Congress ban rung sha ka NPP hynrei ha ka elekshon shiteng samoi ha katei ka snem, u la shah rem noh ha u kyrtong ka UDP bah Pius Marwein.
Shillong:  Ka Hynñiew Trep Youth Council War Jaiñtia Circle hapoh ka jingialam u President u samla Yoodahunki Shylla la leit ban buh dorkhas sha u Superintendent of Police,West Jaintia Hills u Bah Lakador Syiem halor ka jingthut ka imsuk imsaiñ u paidbah nong shong shnong ka War Jaiñtia.
U Publicity u Riki Mukhim u la iathuh ia u SP “Kat kumba long mynta ha War Jaiñtia shibun ki kam thombor kiba iai jia naka por shaka por kiba pyntieng pyn smiej bad pynkhih win ia u paidpah ka thaiñ" shuh shuh u la bynrap dakaba ong “U paidbah naka jingtieng jingsmiej teng teng um nud ban pynpaw iakaba dei ban pynpaw iaka jingshisha".
Hakatei ka jingia kynduh la ia phylliew jingmut shibun ki mat ba kongsan, khnang ban lah ban teh lakam iaki kam thombor haka imlang sahlang.
Nalor nangta la leit ia kynduh ia u officer incharge ka tnad Municipal Board West Jaintia halor ba mih ka jingsma naka jingtheh niut ha Wah Mynkjai kaba ktah iaka koit ka khiah u paidbah nongleit nongwan lyngba u surok Amlarem-Jowai.
Na katei ka jingiakynduh u President u la ong “dei ban leh haka rukom kaba dei khnang bakan nym ktah iaka koit ka khiah u paidpah" Nalor nangta la dawa ruh ban pynkynriah noh iakatei ka jaka theh niut, namar katei ka jaka kam iahap ban theh niut hangtei.
U Officer incharge katei ka tnad u la kular ban shimkhia ban phah leit pynkhuid iakitei ki niut daka jcb la sngi nyngkong.
Halor ka jingdawa ban pynkynriah iaka jaka theh niut u la iathuh ba kat kumba long mynta naka liang ka tnad jong u naka por shaka por kila ialeh shitom ban pynsngew shaki bor ba halor ban wad daka jaka kaba iahap ban theh niut kat kumba la dawa ka por.
Hadien nangta la leit ban buh dorkhar sha u officer ka tnad bording MeEcl west Jaintia halor ba bun naki post bording kiba la synjor ha War Jaiñtia kiba buh jingma iaki Paidbah ka thaiñ.
Shuh shuh u President u la pynsngew ba naka jingsynjor ki sainar bording kiba don hajan ka Nongtalang Govt.
Secondary School kiba buh jingma iaki khynnah skul, kumta u la kyntu ban phah leit maramot noh khnang ban lait naki jingjia ba sngewsih.
U Officer katei ka tnad u la kular bala shai ka sngi saitjain un phah iaki briew jong u ban leit pynbha iakitei ki sainar bording ha Nongtalang.
Shillong:  Ha ka  29tarik u bnai ba ladep, U President bad General Secretary ka K.
S.
U South Khasi Hills Unit Sohra, ki la ia kynduh ia u M.
L.
A jong ka thaiñ Bah Balajied Kupar Synrem  bad ia u B.
D.
O jong ka Shella Bholaganj, ba bun na ki nongthep kyrteng ki dei ki khyllah jait, ha kaba iadei bad ka jingplie ia ka border hat ha Bholaganj.
Ka  Seng ka ban jur ia ki para ri ba kin mih kloi noh ban thep kyrteng lada don kino kino kiba kwah thep kyrteng khamtam kito kiba don ha ki thaiñ Border.
Ka Seng ka Maham jur ia U Syiem ka Hima Sohra, ki Sordar jong ki thain Border ba kin nym ailad ia u no uno khyllah jait ba un thep kyrteng.
Lada lap ia kino kino ki khlieh Nongsynshar kiba pdiang ia ki kyllah jait bad kiba ai NOC ka Seng kan sa ai da ka jingsaja kaba tyngeh.
Ka Seng ka la sngewdei ba ia ka khaïi ka pateng dei ban ioh shwa u Trai ri Trai muluk bad la lada ym ioh ma ngi ki Trai ri trai muluk ka Seng kan pynsangeh noh ia ka jingplie ia katei ka Ïew.
Ka Seng kaba la byrngem shen kan leit ia kynduh ia u D.
C ka East Khasi Hills halor  jong katei ka kam.
Shillong:  U myntri ka tnad ka koit ka khiah ka sorkar Meghalaya u A.
L Hek myn hynnin ka sngi u la kam ba ka lah don ka jing ia kren hapoh ka jing ialang jong ka kabinet ban dawa weng noh ia u James Sangma na ka shuki myntri kam pohing ka jylla Megha laya.
Haba pynshai halor ki jing mih ki khubor hamsaia ba ka don ka jing thmu pyn khyllem noh ia ka sorkar Meghalaya Democratic Alliance (MDA) ba lam khmat da ka National People’s Party (NPP), na ka liang u A.
L Hek u la ong ba ka sorkar MDA ba lam khmat da ka NPP ka long kaba skhem bha bad kam don satia ka jing thmu pynkhyllem ia ka.
“Hoid ka lah don ka jing ia kren ban weng noh ia u James Sangma na ka shuki myntri kam pohing ka jylla lane ban bate kam thymmai ia ki myntri, hynrei ban ong ban pyn khyllem noh ia ka sorkar MDA kam dei satia" u la bynrap.
Kumba shu pynkynmaw ka sur dawa pynhiar noh ia u James Sangma na ka shuki myntri kam pohing ka la nang jur bha hadien ki party kiba kynthup ia ka UDP, HSPDP bad PDF kiba don lang bad ka MDA ruh ki la pynpaw ia ka jing kwah jong ki ba dei ban weng noh ia u James Sangma hadien ka jing shah kynnoh ba don kti ha ka kam khaii tuh dewiong.
Na ka liang u A.
L Hek u la pynpaw ba ka seng Bharatiya Janata Party (BJP) wat ha ka ‘Manifesto’ jong ka seng ka la kren shai ba ka BJP ka pyrshah jur bha ia ka kam bamsap, hynrei katba ym pat lap ia ka jing shisha ka seng kan nym pat shim ia ka rai ban dang kyrshan ne ban weng noh na ka sorkar MDA.
Ia kane u la kren halor ka jing kylli ba ka BJP kan dang kyrshan ne em ia ka MDA lada u Conrad K Sangma um weng ia u James Sangma na ka shuki myntri kam pohing.
U A.
L Hek mynta ka sngi u la pynshai ruh ba kam don satia ka jing ia pra hapoh ka BJP ka jylla Meghalaya, bad u kloi ban ailad ia u Sanbor Shullai, lada ka party (BJP) na Delhi ka lah sngewbit ia u ban hiar noh na kum u myntri ka jylla.
Shillong:  Ka Meghalaya Youth Tourism Development Society mynta ka kynti kan pynlong ia ka Miss Meghalaya 2020, ha Bakur Playground Bakur, Dawki ha ka 15 tarik mynta u bnai.
Ha kane ka sngi u Dy.
Chief Minister u Bah Prestone Tynsong un long u kongsan bad ha ryngkat ka jingiadonlang u Bah Kyrmen Shylla bah u Bah Lahkmen Rymbui kiba long ki myntri ha ka Sorkar Jylla.
Kiba jop ha kane ka jingiakop thei bhabriew kin iohlad ban mih khmat ia ka jylla na ka bynta ka Miss Teen India, Miss India International bad Miss India Multinational.
Ia kane ka jingiakop thei bhabriew yn sa wan ban bishar da ki ba tbit ha kane ka liang, ka Tanvi Malhara, ka ba dei ka Miss India Multinational, u Amjad Khan Pathan, Director ka Glamanand Supermodel India, Ka Director jong ka NIFT, Shillong Campus kin long ki judge jong kane ka jingiakop.
Shillong:   Ka Federation of Khasi Garo and Jaintia People (FKJGP) mynta ka sngi ka la pynpaw ia ka jing bym biang ka rukom pyniaid kali thymmai na Khyndia Lad shaduh Motphran.
Ka FKJGP ka la pynpaw ba ka rukom pyniaid kali khmatam ban rung na Khyndai Lad ka buh jing ma ia ki nong iaid lynti namar ka long kaba khapngiah palat.
Ka seng ka la pynpaw ruh ba ki dang bun ki paidbah khamtam ki draibar ki bym pat sngew thuh bha ia ka rukom pyniaid kali thymmai bad kane kan buh jing eh ruh ia ki khynnah skul ha ki por ba long skul namar ka jing dheng kali palat na kane ka rukom pyniaid thymmai.
Na ka liang ka FKJGP ka la kyntu ia ka tnad pyniaid kali ba ka dei ban phikir bha ha ka rukom thaw kyndon iaid kali khamtam ha Motphran bad Khyndai Lad ban tehlakam ia ka jing dheng kali.
Bah RM ShabongHaba shu peit na ka rai hak dak jong ki nongialam UDP, da kaba ki buh por 24 kynta ban jubab U bah Paul Lyngdoh bad U bah Teibor Pathaw, la iohi, kumba ka jingthmu ka long ban pyntwa wat ia u lumbah jong ka seng UDP ruh; hynrei mynta haba ka la iaid lait haduh 70,80 kynta ruh, la iohi ba katei ka jing byrthen jong u laren, kam wan rah slap eiei ruh.
Ki nongialam jong ka seng UDP, ha kaba sdang la imat, kumba ki don ia kajuh ka jing rhah ban mait briew, kumba leh ka seng NPP, ha kaba ki mait ia u lamphang ka dorbar KHADC; hynrei (imat) kham hadien, ki sdang ban sngewthuh ba katei ka jingmait jubor kam don jingmut eiei ruh em bad la iohi, kumba ka la pynsniew pynban ia ka seng NPP bad ba kam don jing myntoi ruh em ia ka kynhun kwah thaw EC jong ka synrop UDP, NPP bad ka dei lehse halor katei ka mat, ba ki sdang mynta ban aste bad na kiei ki dak kiba paw, la imat kumba ki kwah toi ban khring bad wat ban aiti ia ka shuki Chief Executive Member (CEM) ha utei u hati sawkuna jong ka seng UDP.
Ngi la thoh bunsien, ha kane ka kolom ba ka jing khyllem jong ka EC ha Khasi District Council, ka shong ha u nongialam jongka bad haba ula shah pynhap, ba un shu bat rdin ia katei ka jinglong nong ialam kam don jingmut shuh bad lada dei ba ka mih kum katei ka sur,  naduh ba ka khyllem ka EC, kumta mynta kan jin da la wan biang ka kynhun synrop UDP, NPP ha katei ka Council.
Hynrei ha ka jaka, ba kin pynbeit, ki sdang ialeh lushia bad ki la ia king bakla ia ka syrwa naduh u myntri rangbah, u myntri rangbah ba ar, u lamphang dorbar, namar ba ki kwah pynshong jubor ia U CEM barim bad mynta, la iohi, kumba ka jing thynrang jongki, ka la nang jngai bad kan dang shimpor kham slem (wat la ngim kyntait ba kin sa wan suki, lada ki bujli noh, da  uwei pat u nongialam).
Ka UDP, ka la dei namarkata ba ha kane ka kynti, kan shongthait aram noh shipor bad ki nong ialam ba kham ha khlieh jong katei ka seng, kin pyn thanda noh shwa ia la ka jong ka bor jabieng bad kin ailad ia ki arngut ki dkhot shimet jong ka Council, ba kin ialam ia ka Executive Committee bad mano ban tip, ba lada ka biang ka nia ka jutang bad ka dud bad ka ngap, lehse ba kitei ki arngut, kin kwah iatem bom pynban kham hadien.
Shillong: Ki lad khubor ba dang shu ioh lum, ki iathuh ba U Lat ka Jylla, U Tathagata Roy, ula mynjur ban pyn jari da ka synshar Administrator Rule ha Khasi District Council.
La iathuh ba katei ka hukum, ka trei kam naduh mynta ka sngi bad U Lat ula aiti ia ka Deputy Commissioner, East Khasi Hills, ba kan shimti ban pyniaid ia ka jing synshar ha ka Council naduh mynta hi ka sngi.
Synei ia u wei u Bah ba thrang bor bha.
u pyrkhat ba la ïoh shuki Dy.
CEM la ïoh kamai spah jem hynrei kam long satia kumta bad  kut  syndon wat ka political career jong u.
ah u bapliAi ba iaki ei2 ba roh kan shong ha ka jing ialam ba stad jong u BLEI u ba na jrong namar u iohi ia ki jing ijli bad un sei ia ki nong ialam bastad ha kum ka ne ka por namar u iohi ia unong ia lam uba lah ban pyniaid beit ia ki kam ha ka ne ka kynti ba mynta.
Ah! nga synei ia u wei u MDC Cong, U long ubriew Khraw pyrkhat u badon kajing tiplem bad ka jingieit jaitbynriew, u Blei un kyrkhu iaphiKabiang imat ban lait iaknieh bor bha ban synshar administration rule haduh bakut 5snem.
Shillong: U Working president ka UDP Ranikor Circle bah Mighter Marwein ula mih noh na ka UDP hadien ba u la kynnoh ba ka la shet ia u ban ai tiket bad mynta ka sngi, u la rung syndon sha ka NPP ban kyrshan ia u kyrtong ka NPP ha kane ka elekshon MDC shiteng samoi na Langrin u bah Kitboklang Nongrem.
“Haba nga iasoh bad ka UDP nga don ka jingthmu ban ialeh ia ka MLA ne MDC hynrei hadien kata, kam iahap ia ka rukom treikam ka party, ka kylla khongpong", la ong u bah Mighter.
U la ong ba namar ba u kwah ban shakri ia ki paidbah, u la thaw lad ban shakri ia ki paidbah da kaba mih noh na ka UDP.
U la ong ba u MLA bah Pius Marwien u la jop ia ka elekshon, u la dei ban aiti sha kiwei pat ban iakhun.
“Hadien ba la sah thylli ka jaka MDC, ka la dei ka pali ia nga ban ailad ba ngan iakhun", la ong u bah Mighter.
U la kynnoh ba ha ka jingialang ha Ranikor ha ka 30 tarik ba la dep, ki nongialam kim shym la ailad ban iakren kiwei hynrei shu kren tang u president ka party.
U la ong ba kum u kyrtong ba la ju iakhun teng ia ka elekshon, kin bud ia u ha kane ka elekshon MDC shiteng samoi ban ai jingkyrshan ia u kyrtong ka NPP.
“Watla ngam lah ban kular ba u kyrtong ba nga kyrshan un jop hynrei nga kyrmen ba ki nongbud jong nga bad kiwei kin ai ka jingkyrshan ia u kyrtong ba nga kyrshan", la ong u bah Mighter.
Ka UDP ka la pyniakhun ia u bah Pius ha kane ka elekshon MDC shiteng samoi uba long ruh u MLA, ha kaba ka sngi thep kan long ha ka 28 tarik mynta u bnai bad ka jingñiew kan long ha ka 3 tarik Lber ban wan.
Khana babtengKa jingaimynsiem bad ka jingpynshlur jong ka Kmie, ki Niakha bad ki Nonghikai ka la nang iarap ia ka Rida ban trei shitom shuh shuh.
Haba ka eksam ka la poi ka la durut khait bad ka la leh tyn eh shisha kum ba ki nonghikai ki la khmihlynti ia ka.
Namar ka jingtrei shitom jong ka kumta kam don por shuh wat ban shet ban tiew, ka Kmie jong ka, ka la hab ban pynkhreh bad pynbiang shuwa na ka bynta la ka khun hadien kata ka sa leit la ka kam dukan sha iew.
Hadien ar taiew tam ba ka khun ka la dep eksam ka sa sngew laitluid khyndiat.
Kumjuh ruh haba ka Rida ka la ioh shuti ka la leit ban iarap shong dukan bad la ka Kmie ha iew.
Ha kawei ka miet hadien ba la wan na iew ka sngew kyndit ba ka Kmie jong ka, ka la kylli ia la ka khun“Khun phi sngew kumno haba ngi shu ia shong tang kumne ar ngut hi…?"  Ka la peit sha la ka khun“Phi ong kumno kumta Mei.
?" La kylli kylla ka RidaI Kong Maya I la sngew jnang shi rukom ban phai ktien ia la ka khun namar ha la ka dohnud ka la sngew kynjah shibun ban shu shong samla noh khlem Kpa, kam pat sngew lah.
“Em khun nga shu kwah kein ban ioh sngew shi kyntien na phi.
Phi sngew kynjah ne em kumne.
?" Ka kylli biang“Ha nga hi te Mei ngam sngewthuh ia kata namar ba phi dang don ma phi… Balei ngan kynjah.
!" La jubab ka Rida.
I Kmie ka Rida I sngewthuh ba ym pat lah ban pynsngewthuh ia la ka khun shaphang ka jingmut jong I.
Kumta ka khlem bun nia shuh shaphang kata bad ki sdang ban ia bamja noh.
“Imat ka khun bapli kam pat sngewthuh kaei ka ba nga mut…" La kren wei briew I Kong Maya ha la mynsiem.
Hadien ba la shong kai katto katne kynta bad la ka khun ha kata ka miet, ki sa iathiah noh.
Ka Rida kam nud ban kylli shai na la ka Kmie; hynrei namar ba ka la don 18 snem ka la don hi khyndiat I jingmut dur ba ioh lehse I Mei jong ka I pyrkhat sha u Panah.
Kane ka jingmutdur ka la rung ha ka jingpyrkhat ka Rida.
Katba dang thiah ha kata ka miet ka la don ka jingphohsniew kaba la nang pynskhem shuh shuh ia ka jingmutdur jong ka.
Ka la phoh sniew“Ba u Kpa jong ka u wan bad u syrpai syrpud ia ka … U ong ruh khun, nga sngew synei iaphi namar phin hab shong bad u Panah.
"Hangta hi ka kyndit noh thred na ba iohthiah.
Marsien kyndit nangta ka la kren wei briew“Kumno kumto… I Pa I wan iathuh ia kaei kumto…?" Ka khapbrip biang ki khmat ban bteng biang ka jingphohsniew hynrei kam wan shuh.
“Imat I Mei I la mut ban ioh Panah noh…" Ka la rung ka jingpyrkhat sniew ha ka.
Ha ka step ba bud marsien khie ka la shu leh sngewsih marwei marwei.
Haba ka Kmie jong ka, ka la I pher ia ka rukom leh jong ka khun ka la kylli“Balei jia aiu khun phi leh sngew sih kumne.
?" Em Mei ym lei lei.
" La jubab ka Rida“Wat buhrieh nga la ithuh ba phi leh sngewsih… Phi sngew pang ne …?" Ka Kmie ka la kylli biang“Em ym lei lei.
" La jubab biang ka Rida.
Hadien ba kylli bunsien than ka Kmie ka shu ong kynsan“Phi kein kaei kaba phi kren mynnin.
" Ka ong kumne da ka sur ba kham eh.
Marsien ioh sngew ia kata ka ktien na ka khun, I Kong Maya I la sngew dung ngak namar I la pun shisha ka jingmut sniew ha la de.
“Nga leh kumno kein khun.
?" La buh jingkylli ka Kmie“Ngam tip Mei tang ba ka maian ka don hi kaei re kaei kaba sniew na ka liang jong phi… Nga shu sngewthuh ba don eiei ka ban jia ha ka iing jong ngi.
" La phai ktien ka RidaHadien ba la iakren bun kiei kiei, ka Rida ka la shu sngap noh bad ka la trei la ka kam ka jam.
Ha ba la dep bad la ih ka ja ka jyntah kumta ki ia bamja noh baroh arngut shi Kmie shi khun.
Ka sngi ka ba ka khun ka la kren ia kiei kiei kiba shon jingmut, ka la ktah ia ka jingmut jingpyrkhat ka Kmie baroh shi sngi.
Wat ha dukan ruh ka sur bad ka dur sngew sih ba ka khun ka kren ka la sawa bad iai sawa ha ki tyndong shkor ka Kmie.
Hynrei watla katta ruh kam sngew lah ban pyrkhat pat ia lade namar ka jingim jong ka, ka sngewthuh ba kam long ka basuk ban shu shong sah marwei.
Haba la wai klas ka Rida ka la wan ha dukan ban iarap kam ia la ka Kmie.
Ynda ka rung ha dukan ka iakynduh ia uwei u briew uba shong kai ha dukan bad ka Kmie jong ka.
Marsien iohi ia uta u briew ka Rida ka la kynmaw kdar ia ka dur jong uta u briew uba ka la phohsniew mynmiet.
“Khun phi la wan.
?" La kren ka Kmie“Hooid Mei…" La jubab ka Rida ka da shong noh artat“Kane ka dei ka khun jong nga…" La pynithuh ka Kmie ha uta u BahU Bah uba shong hangta, u la ai kti ban khublei ia ka.
Kumjuh ka Rida ka la khublei kti ia u.
“Phi la wan klas…? " u Bah u la kylli“Hooid.
Mama.
" La jubab ka RidaKa Rida kam ong eiei shuh shuh bad ka la shu shong khop bad trei la ka kam ban iarap ai jingai ia ki nongthied kiba wan thied jingthied na dukan.
Tang kawei ka ba ka sngew diaw ha lade ka long ba ka dur jong u Bah uba don ha dukan ka iohi ba dei uba ka la phohsniew lypa mynmiet.
“Imat I Mei te I la don jingiadei beit bad une u briew.
" Ka la puson ha la dohnud.
“Imat kumba nga phoh sniew kan jia beit ba ym slem ngan ioh Panah noh…" La nang mutdur shuh shuh ka RidaUta u Bah u la shong kai slem bha hangta ha dukan.
Haduh shuwa ban khang u sa mih na dukan bad haba ki la ia khang lynti lynti ka Rida ka kren sngewsih ba imat kan ym lah ban pyndep ia ka jingpule.
Hynrei ka Kmie jong ka pat ka shu sngap kum ka babun jingmut haduh ban da poi ha iing.
Ynda ki la poi ha iing ha kata ka miet ka la mih ka jingiania shiphang hapdeng ka Kmie bad ka Khun namar ka jingiakynduh ia uta u briew.
Ka Rida ka iathuh ia ka jingphohsniew jong ka, ba ka la iohi lypa ba uta u  briew uba wan kai ha dukan u dei u ban wan sah ha iing lada urlong ka jingphohsniew jong ka.
Dei kane ka ba la mih ka jingiapyni nia hapdeng ki shi Kmie shi Khun.
Haba ioh sngew ia kata ka ktien ka khun, la nang pyndom shuh shuh ia ka mynsiem ka Kmie.
Ka la kynhed ia ka Rida“Long pham khein snep shuh ia nga mynta pha la nud ban kren kum kita ki ktien.
" Ka la ong“Em Mei ngam khein poh eiei ia phi, hynrei nga ia thuh ia kaei kaba nga iohi ha ka jingphohsniew.
" La phai ktien pat ka KhunHa ba iohi ba ka Kmie ka la dom eh ka Rida ka la sngap noh khlem kren eiei shuh.
Kumta watla ka Kmie ka la iai kren da kumne kumtai; hynrei namar ba ka Rida ka la shu sngap ka la shu kut la ka kut noh hi.
Dei ha kata ka miet ruh ka sien nyngkong ba ki la bam ja la ka jong ka jong.
Hadien ba la dep bam ki la ia leit thiah ruh khlem ia bun nia bun ktien eiei shuh.
Ka Rida mynta ka la sngewthuh ia kaei ka ban sa jia bad kaei ka ban sa iakynduh ha ka jingim.
Ka la mutdur marwei marwei shaphang kata ka jingim ka ba kan sa dei ban mad ynda la wan sah uta u briew uba kam da itynnat kumba ka iohi ha dukan ka Kmie.
“Imat nga la dei pynban ban mih noh na iing… Uto u briew ngam I mon ba un long u Panah jong nga.
" La kren ka Rida marwei marweiHynrei haba la shoh ki khmat watla katta ki khia ki jingmut jingpyrkhat ruh ka la iap ioh thiah jak ha ka jingkynoi ka miet.
Haba phai sha ka liang ka jingiadei ka Kmie jong ka bad uta u briew, hadien kata ka sngi ka la nang paw bad nang shai ha ka jingiohi ka Rida.
Jan man ka sngi um ju pud ban wan rung ha dukan bad ban shong kai hangta.
Ka Rida ka la iohi ruh ba u ju ialeh kumno ban pynjan bad leh ieid iaka da kaba wan rah jingbam phylla bad ai sha ruh haba ka don ha dukan.
Kumjuh na ka liang ka Kmie jong ka, ka la sdang ban pynbiej ia ka da ki babun ki jingiasyllok bad pyni ba kan ym sngew pher ia kata namar ba u kpa jong ka um don shuh ha sla pyrthei.
Ki sngi ki taiew bad u Bnai uwei hadien uwei pat ki leit bad ki wan.
Haba la poi ka ba kut u snem dei ha ka miet snem thymmai ba ka Kmie jong ka, ka la wan ialam sah miet noh ia uta u briew sha iing.
