La iadonlang ha kane ka jingialang naduh District AH Veterinary Officer, Dr DI Kjam, Senior Dairy Officer Ma B DKhar, Ma Lamphrang Pohktai Waheh Shnong Mynthong bad kiwei kiwei.
Ka Panaliar SC kala jop da 2-0 kol pyrshah iaka Lumkyrwiang SC haka jingiakhun football 18 Above Football League Knockout Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Palei.
Ia kine ki ar kol ka Panaliar kala ioh thep lyngba u Dapsming Kynjing (50) bad u Desai Phira (80).
Lashai ka sngi 19 tarik Naiwieng, ka jingiakhun kan long hadpeng ka Pasyih CSC pyrshah iaka Mulang Ialong.
Ka PHE XI kala jop 6-1 kol pyrshah iaka 3 rd MLP BN XI haka jingiakhun football 8 th U Kiang Nangbah Memorial Trophy kaba pyniaid da ka Meghalaya State Government Employees’ Federation (MSGEF), Jiantia Hills Unit kaba long ha Kiang Nangbah Stadium haka sngi Palei.
Ha kane ka jingiakhun la mih paw kawei ka hattrick kaba la ioh khyrwit da u Endingborn Lyngdoh, uba marwei ula thep lai kol (5, 26, 29) bad mar shikol la thep Timmy Ryngkhlem (53), Embolden Phawa (72) bad Sanhame Bareh (80+).
Shikol ban lait brut ka MLP kala ioh lyngba ka own goal kaba la thep da u Roskil Challam (42).
Ka Iatyllilang SC kala rah iaka nam lahduh hadien ba kala pynliem iaka Khon ka Ri haka lympung ialehkai ka 11th Cash Prize Knock Out Football Tournament kaba pyniaid da ka Moopyniein Socio Cultural Sports Organization (MSCSO) kaba long haka 16 tarik une u bnai ha Wapungskur.
Ka Iatylli lang kala jop da ka tie breaker ha kane ka jingiakhun da 5-3.
Ha ka jingiakhun katkum  ka por bala buh ka jingiakhun kala wai da kaba iakhaid.
La don ruh ka prokram pynbyrngia ba kynthup iaka jingshad tynrai na ki khun jong ka dong Moopyniein bad ka jingrwai na u Triberias Dkhar uba iashimbynta haka Jaintia Got Talent U kongsan ha katei ka sngi u dei u Mari Dhar uwei na ki rangbah na ka thaiñ Umsning ha ka jingiadon lang u Heipor Bang uba dei u principal jong ka KB Memorial Secondary School, ka Jhanika Siangshai president Mahila Congress Committee East Jaintia Hills, Shaniahskhem Dkhar president jong ka MSCSO bad kiwei kiwei.
Haka sngi Palei 33 ngut ki briew kila iabit thymmai iaka jingpang khlam COVID-19, 2 ngut kiba khlad bad da kane ka jingdon jong ki briew kiba iap pang COVID-19 kala kynjoh sha 1467 ngut ha Jylla.
Kine ki ar ngut kiba khlad ki dei na East Khasi Hills District.
Katkum ka jingpyntip ka tnad ka Koit ka Khiah, 33 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 271 ngut hapoh ka Jylla.
Ki briew kiba iabit thymmai iaka jingpang khlam ki kynthup na EKH: 28, WGH: 2, bad WKH: 3.
Ki nongpang kiba la ioh pat iaka jingkoit ki don haduh 26 ngut.
Kine ki kynthup na EGH: 2, EKH: 22 bad WKH: 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 84150 ngut bad napdeng kine 82412 ngut kila ïoh ïa ka jingkoit bad 1467 ngut kiba ïap nalor ki briew ba dang shitom.
Ka East Khasi Hills kadon 194 kiba dang shitom ne active case, West Khasi Hills 11, West Jaintia Hills 11, Ri Bhoi 15, West Garo Hills 20, East Jaintia Hills 4, East Garo Hills 14, South West Garo Hills 1 bad South Garo Hills 1.
Ka Synjuk ki Waheh Shnong East Jaintia Hills District kala pynpaw iaka jingpyrshah kaba jur halor ka jingkynriah kam ia u Deputy Commissioner, East Jaintia Hills Bah Ethelbert Kharmalki/.
Ha u kyrwoh bala phah da u president ka synjuk Ma Satly Ryngkhlem bad u Secretary Ma Jesper Bareh hadien bala mih ka jingpynbna kynriah kam ia u Bah Kharmalki kum u DC ka District, kila pynpaw ba ka synjuk kala lum jingialang kyrkieh bad da kawei ka sur kala pyrshah jur iaka jingpynbna ka sorkar.
“Kane ka jingleh ka sorkar ka long kaei kaei ka bym sngew iahap bad pdiang namar ka wanrah ka jingthut ha ka rukom treikam jong ki officer haba tang ka samoi treikam jong ki kam pat kut," la ong u kyrwoh ka synjuk waheh shnong East Jaintia Hills Hills.
Ka synjuk kala ong ruh ba kane ka jingkynriah kam khah khah iaki DC haka district ka pynthud iaka jingpyntrei iaki kam pynroi bad kiwei kiwei ki kam kiba iadei bad ki kam shnong.
“Ngi la sakhi ba u Bah E.
Kharmalki kum u DC ka EJHD, u long u briew ba treihok bad ym ju pynsahteng ia kano kano ka kam ha ba iadei bad ki paidbah jong ka District.
Kum u ne u briew ka District ka dang donkam ia u ban neh shuwa hapoh ka District khamtam ba ka por treikam jong u ruh kam pat kut," ong shuh shuh u kyrwoh na ki nongialam ka synjuk waheh shnong East Jaintia Hills bad dawa naka sorkar ban pyndam shuwa ia kane ka jingkynriah kam ia u DC ka district.
U Ma Vincent H Pala ula ai certificate iaka karkhana pynmih dewbilat ka Star Cement ba ka jingiap ki dohkha ha Wah Lukha kam dei satia na kane ka karkhana.
“Ka jingkynnoh ba ka jingiap ki dohkha ha Wah Lukha ka dei tang ka jingkwah pisa jong ki katto katne ki briew.
Kam don nongrim ka jingkynnoh ba ka jingiap dohkha ha Wah Lukha ka dei na ka Star Cement namar ba ki karkhana dewbilat kim juh pynmih jakhlia na ki karkhana," la ong u Ma Pala haba kren haka jingialang plie iaka Kor Ultrasound bad Aneasthesia jong ka Dr Norman Tunnel Hospital ha Jowai.
Ula ong shuh shuh “Ka Waikhyrwi kala iap ki dohkha na u dewiong, bad kane ka jingkhynnoh ba iap dohkha ha Wah Lukha naka Star Cement kam don nongrim satia, nga tip ma nga iaka jingshisha na ki research namar ki karkhana cement kim don jakhlia ban pyntuid jakhlia sha ki um ki wah.
".
Ka Ratacherra Lumtrom, Lumshnong YWSC bad ka Shymplong kila buh jaka ialade haka quarterfinal hadien ba kila khur namjop haka jingialehkai football kaba pyniaid da ka Elaka Narpuh Sports Association (ENSA) kaba long haka sngi Balang.
Ka Ratacherra Lumtrom kala pynliem da ka tie breaker iaka Brishyrnot da 3-2.
Haka jingiakhun katkum ka por bala buh kine ki arliang mamla kila khaid mar 1-1 kol.
Ka Lumshnong YWSC A kala jop iaka Tongseng Narpuh 1-0 kol.
Katba ka Shymplong FC kala jop iaka Lejri FC da 3-1 kol.
Ka Jaintia Youth Federation (JYF) Bataw Unit kala kynnoh ba ka MeECL kala khein sting ban bujli ia u post light kaba la wanrah iaka jingkhyllem u post light haka shnong Bataw, East Jaintia Hills District.
Kane ka jingkhyllem u post light ha katei ka shnong kala jia haka sngi Balang.
Ka JYF kala ong ba kala dep ai jingthoh halor ka jingshong synjor ki post bording haka shnong Bataw naduh u bnai 15 tarik Iaiong jong une u snem sha u SDO MePDCL ban maramot iaki post bording ha katei ka shnong.
Hynrei ka jinglehbymsuidniew jong kane ka tnad pynmih bording kala wanrah iaka jingkhyllem u post light.
Ha kane ka jingkhyllem u post light kam don kano kano ka jingjia mynsaw mynsnam.
Ka JYF kala pynrem iaka rukom treikam kane ka tnad kabym don iaka jingkitkhlieh ban ai iaka jingshakri sha u paidbah haka rukom kaba long shngain iaka jingim briew.
U MLA ka Jowai Ma Wailadmiki Shylla ula sam iaki Household Bins ne ki jaka pyllang ñiut haki iing ki sem ban pynkhlad iaki pyut bad bym pyut haka jingpynshai paidbah iaka rukom bret ñiut kaba la pynlong da ka Jowai Municipal Board ha Chutwakhu Indoor Hall haka sngi Balang.
Kine ki jaka pyllang ñiut ki don ar jait kiba blue ban bret iaki ñiut bym pyut (Non-Biodegradable) bad kiba jyrngam ban bret ia kiba pyut (Bio-Degradable).
Ka Kong B Blah Chief Executive Officer (CEO) Jowai Municipal Board haka jingkren maitphang ka la ong, ba kadei ka sien pyrshang kaba nyngkong jong ka ka JMB ban ïakhun ïaki ñiut da kajuk stad kaba mynta (Scientific method) kata da kaba pynïakhlad ïaki ñiut kiba pyut (Biodegradable Waste) ban thep haka borti kaba Jyrngam bad ki ñiut ki bym pyut (Non-biodegradable Waste) ban thep haka borti kaba Blue bad ïa kane la leh khnang ban wanrah ka jingkhuid jingsuba haki ïing ki sem bad ki sawdong sawkun ka sor Jowai.
Ka la ïathuh ba kumba long mynta ka jingpynmih ñiut haki ïing ki sem hapoh sor Jowai kynthup haki ïew ki hat ka la kot shaka 60 ton haka shisngi.
Kane ka jingpyrshang jong ka JMB kan nym long kaba seisoh lym da khlem ka jingïatreilang jong ki Dorbar Shnong bad ka la kyntu ïaki nongialam Shnong ban pynsngewthuh ïaki nongshong Shnong khnang ba kin lah ban bret ïaki ñiut haka rukom kaba biang.
Haba ïadei bad ka rukom lum ïaki ñiut ka long ba kan sa wan kit ka JMB bad ïaka sngi yn sa pynbeit da ka pali kaba yn sa pyntip lyngba ki Dorbar Shnong.
Kala kyntu ia ki shnong ha sor Jowai ban shimkabu iaki skim bapher bapher kiba pyntreikam ka JMB.
U Wailadmiki Shylla haka jingkren ula ïathuh ba ka JMB ka la ïoh ïaka jaka pyllang ñiut kaba pura bad ula ïathuh ba ïaki ñiut ki bym pyut kiba pyllang ha man ki thiew ïing ka JMB kan phah ïaki sha ki karkhana kiba don ha Rilum Jaintia ban thang ia kine ki ñiut ban saiñ karkhana dewbilat.
Ki Kam Pynroi ka Jowai Shuh shuh u kum u nongmih khmat paitbah ka thaiñ u Shylla ula pynsngew ruh ia kiba bun ki kam ba ula leh na ka bynta ka roi ka por jong ka Constituency kum ka Beautification of Jowai Town ne ban pynkylla dur ïaka sor Jowai ula ïathuh ba ïa kane la dep ban khot tender haka dor kaba 12 klur 36 lak tyngka.
Haba ïadei bad ki surok, ula ïathuh ba ula pynrung hapoh ka Smart Road lyngba ka World Bank bad yn pynbha kumba 33 kilometre ki surok hapoh ka sor Jowai bad u khmih lynti ba ha u bnai Kyllalyngkot yn khot tender noh.
Ka Umngot Water Supply Scheme kaba la sahteng da ki phew snem ula ong, ba mynta kane ruh ka la ïaid shakhmat, ki kor ne pumping machines la dep ban test bad ki long kiba biang lut bad kumba long mynta dang sah sa tang ki pipe lineline namar ba don ki pipeline kiba la julor.
Haba ïadei bad ka Mini Secretariat kaba la thmu ban tei ha Jowai kaba don ha phyllaw jong ka PWD ula ong ba ïa kane ruh la dep mang pisa kumba 45 klur tyngka.
Katba iaka jaka theh ñiut pat u MLA ula ong kila ioh iaka jaka kaba 100 acre, hynrei iaka jaka um shym la iathuh hangno.
Ka Veterinary XI kala jop da 2-1 kol pyrshah iaka Medical XI haka lympung ialehkai 8th U Kiang Nangbah Memorial Trophy kaba pyniaid da ka Meghalaya State Government Employees’ Federation (MSGEF) kaba long ha Kiang Nangbah Stadium haka sngi Balang.
Ia kine ki ar kol ka Veterinary la thep mar shikol da u R Syngkon bad u Samehi Ryngki haka minit kaba 18 bad 80+1.
Nakaliang ak Medical la thep da u Zardest Najiar haka mint kaba 74.
Ka Newhill SC kala pynliem da 3-1 kol ïaka Khliehshnong Ialong SC haka 18 Above Football League Knockout Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Haba phai sha ka jingiakhun ka Newhill kala la tam shuwa 2 kol haka kylla step lyngba ka kol kaba la thep u Gabriel Lakashiang (28) bad u Rowel Dkhar (45).
Ha ka kyllamiet kala pynban biang sa shikol shuwa ban wai ka por iakhun lyngba u Sakini Dkhar (84) kaba la biang pura iaka Newhill ban ioh khur namjop.
Ka Khliehchnong Ialong kala ioh thep shikol haka minit kaba 66 lyngba u Heimon Dkhar.
Lashai ka sngi 18 tarik Naiwieng, ka jingiakhun kan long hadpeng ka Panaliar SC pyrshah iaka Lumkyrwiang SC.
Ki sengbhalang kiba kynthup iaka EJNC, JSM, JSU, KSU, FKJGP bad HNYF kila pynpaw ka jingpyrshah kaba jur iaka khubor hamsaia ba ka don ka jingthmu ban kynriah kam ia u Deputy Commissioner, East Jaintia Hills Bah Ethelbert Kharmalki.
U Bah Ethelbert Kharmalki ula shimti iaka kam DC ha East Jaintia ha u bnai Nailur (September) 2020 bad tang shisnem ka sorkar kala thmu ban pynkynriah ia u na ka kam DC, la ong kine nongialam jong ki sengbhalang na East Jaintia Hills.
Ki nongialam jong ki 6 tylli ki seng kiba pyrshah ia kane ka jingthmu ka sorkar kila lum jingialang bad kila rai da kawei ka sur ban pyrshah bad dawa na ka sorkar ban pynneh shuwa ia u DC Ethelbert Kharmalki halor ka nongrim ba kane ka jingkynriah kam iaki officer khlem pat kut ka samoi treikam jong ki ka pyntlot bad ka pynsahteng iaki kam pynroi hapoh ka District.
“Ngi lah sakhi baka jingshakri jong u Bah Kharmalki kum u DC ka EJHD kalong ka jingkyrkhu iaka District namar u ne u DC u don ka jingiadei kaba iajan bha bad ki nongshong jong ka District bad u long u ruh u briew uba kloi ban iarap ia kiba shem jingeh," la ong u kyrwoh na kine ki 6 seng.
“Ka sorkar Jylla ban pynsangeh shuwa ia kane ka jingthmu kynriah kam noh u DC bad lada ka sorkar ka iaid shakhmat ngi la rai ban pynlong jingiakhih paidbah," pynkut u kyrwoh na kine ki 6 seng.
Ki dkhot ka sein Khooid Ya ka Wah Myntdu, (KYKWM) West Jaintia Hills District hadien ba ki la ioh ïa ka jingujor ha ka 16 tarik Naiwieng ba ka la don ka jingkyllarong jong ka um ha shilynter ka thwei wah Myntdu ha Syntu Ksiar.
Mynta ka sngi ki dkhot ka KYKWM ki la hiar sha ki bynta ka wah Myntdu ha jaka pynlum um dih un bam ka ophis EE PHE (Electrical) Jowai bad ha ki bynta ba sharum badon hapoh u pud u ang ka shnong Chilliangraij ban pynshisha da la ki khmat ia ka jingkylla rong ka wah Myntdu na ka daw ka jingiohlad ki briew ban bret pathar ia ka khyndew  sha ki bynta jong ki liar ki ban tuid sha ka wah Myntdu.
Ha kane ka jingbuddien ki dkhot ka seng ha ka jingialam u u Khroo Lamsalanki Pariat bad u Orilan Shylla, ki la lap shisha ia ka jingkylla rong ka wah ha ka bynta batip kum ka Trepariat bad kane ka wan na ka bynta jong ka liar Thlumusniang bad U Khroo Lamsalanki Pariat, President ka Seng haba iohi ia kane ka jingkyllarong jong ka wah u la kynnoh ba ka daw ka dei na ka jingiohlad ki briew ban bret pathar ia ka khyndew bad pynhap ha ki liar ki wahduid kiba tuid sha ki bynta ka wah Myntdu.
U DH Pde, Waheh Chnong ka Chilliangraij haba iakren u la pynsngew ba ka thong ban iada bad pynneh pynsah ia ki um ki wah, ki khlaw ki btap, ki sim ki doh ka Dorbar Chnong ka la buh ia ki jingmana bad haba iadei pat bad ka jingbret pathar ia ka khyndew ne ki jakhlia jakhlait ha ka wah Myntdu kaba hapoh u pud u ang ka shnong ka Dorbar Shnong kan shim  ban leh ia kaba donkam.
U Khroo Lamsalanki Pariat, President ka Sein Khooid Ya Ka Wah Myntdu kum u briew ba don ka jingkitkhlieh ia ka Wah Myntdu bad ka lawei jong ki nongshongshnong jong ka Jowai bad ki shnong ha shilynter ka wah Myntdu, u la khot bad wer ia ki nongshongshnong ban kin iatrei ryngkatlang na ka bynta ban shngain ka jingim  bad khamtam ruh u da kyrpad sashisien ia u Bah Garod LSN Dykes (IAS) Deputy Commissioner bad ïa u Bikram Marak (MPS) Superintendent of Police ka West Jaiñtia hills District ba kin sngewbha ban shimkhia ban leh da kaba tyngeh katkum ka hukum ki kyndon ka aiñ sec 144 CrPC kaba ki la hukum paidbah pyrshah ïa kiba leh beaiñ ha shilynter jong ka wah Myntdu.
Haka sngi Balang 37 ngut ki briew kila iabit thymmai iaka jingpang khlam bad ym don mano mano ba khlad naka jingpang.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpang khlam ki don 37 ngut bad kiba dang shitom ne ki active case ki don 266 ngut hapoh ka Jylla.
Kine ki kynthup EGH: 7, EJH: 1, EKH: 20, RBD: 3, WGH: 4, WJH: 1 bad WKH: 1.
Ki nongpang kiba la ioh pat iaka jingkoit ki don 34 ngut.
Kine ki kynthup na EGH: 1, EKH: 25, RBD: 5, WGH: 1 bad WKH: 2.
Ka jingdon jong ki briew bala ïabit ïa kane ka jingpang khlam ha Jylla kala kynjoh 84117 ngut bad napdeng kine 82386 ngut kila ïoh ïa ka jingkoit bad 1465 ngut kiba ïap nalor ki briew ba dang shitom.
Ka Dr Norman Tunnel Hospital kala ioh iaka kor Ultrasound bad ka Anaesthesia Workstation.
Ia ka kor Ultrasound la ai sngewbha da ka karkhana dewbilat, ka Star Cement kaba shongdor T.
20 lak bad ka Anaesthesia Workstation T.
10 lak lyngba ka Chief Minister Special Development Fund.
Baroh ar tylli kine ki kor la iarap iakren bad pynioh da ki ar ngut ki MP ba kynthup ia u MP Lok Sabha ma Vincent H Pala bad u Dr WR Kharlukhi.
Na kaliang ki ar ngut ki MP ka Jylla haba kren ha kane ka jingialang plie ia kine ki kor haka sngi Balang kila kular ba kin pyrshang katba lah ban iarap ia kane ka hospital kaba rim tam ha Rilum Jaintia.
Kila pynpaw ba ki don ka jingiadei kaba jan bad kane ka hospital bad kin pyrshang ban pynioh iaki lad jingiarap ban pynbiang iaki jingdonkam kane ka hospital naduh ka building, ka skul pule nurse bad kiwei kiwei.
U Tejbir Singh, Administrator Star Cement ula iathuh ba ka kharkhana lyngba ka Corporate Social Responsibility (CSR) marsien ai ktien u MP ka Lok Sabha halor ka jingdonkam ka hospital ia kane ka kor, mar mar kila rai ban ai namar ba ka dei ka kor kaba iarap ban pynsted iaka jingai jingsumar bad ban iada iaka jingiap.
U Deputy Commissioner, West Jaintia Hills District Garod LSN Dykes ula ong ba ka jingioh ia kane ka kor Ultrasound kan long ka jingkyrkhu kaba khraw iaka hospital namar ba kan iarap ha kaban lap kloi ia kino kino ki jingpang, khamtam ia jingsumar iaki longkmie kiba armet ban iada iaka jingiap.
“Ka Jylla bad ka district hi ka dang sahdien ha kaba iadei ban iada iaka jingkhlad ki longkmie ba armet.
Haka district jong ngi haka taiew kaba la dep ruh dang don ka longkmie ba armet kaba khlad bad lajan man ka taiew ki don ki longkmie kiba khlad haka por ba shah sumar ban kha khun," la ong ma Garod.
“Kane ka kor kan pynkloi ban lap iaki jingshitom khamtam iaki longkmie ba armet bad ban iada iaka jingiap," ong u DC Garod bad ai khublei ia kiba don bynta ban pynioh ia kane ka kor.
Iaka jingialang la pyniaid da u Pastor NS Phawa Chairman Managing Committee ha ka jingiadonlang ka Dr D Nongpluh, Medical Superintendent of Dr Norman Tunnel Hospital, ki nongtrei, ki nurse ka hospital nalor kiwei kiwei.
Ka Dorbar Tlang jong ka Jaintia Hills Autonomous District Council (JHADC) kan long haka 19 tarik u Naiwieng 2021 naduh ka por 10:30 Am ha District Council Hall.
Ia kane ka dorbar la khot da u Chairman ka JHADC, Ma Sankey Shangpung katkum ka bor kaba la pynkup ha u ban pyndep iaka rukum katkum ka riti synshar jong ka konsil.
Ka lympung ialehkai football jong ka Elaka Narpuh Sports Association (ENSA) kala jam sha ka pre quarter final lashai ka sngi 17 tarik une u bnai ha madan ialehkai ka shnong Umkiang.
Ka jingiakhun ba nyngkong haka pre quarter kan long hapdeng ka Brishyrnot FC pyrshah iaka Ratacherra FC.
Kaba ar kan long hapdeng ka Lumshnong FC A pyrshah iaka Tongseng Narpuh FC A bad kaba jingiakhun kaba lai kanlong hapdeng ka Shymplong FC pyrshah iaka Lejri SC.
Ka Khasi Students’ Union (KSU) Jowai Unit kala pynlong iaka jingkhynra iaki bar jylla kiba naka jaidbynriew  Nepali ha Iawmusiang bad kala ioh bat ruh iaki bar jylla kiba wan poi na jylla West Bengal ban die syiar ha Jowai haka sngi ba Ar.
U Publicity Secretary ka KSU Nidapoi Shadap ula iathuh ba dang step ioh bat ia kine ki bar jylla ba ki iaid ki ieng ha surok ban leit sha lynti war Jaintia bad kila bat ia kine ki bar jylla.
Ula iathuh ba ki don saw bad ula ong ba ki dei kiba naka jylla West Bengal bad kim don kino kino ki kot ban pynshisha.
La ong ba kine ki bar jylla kila tyrwa pisa ia ki dkhot ka KSU bad ruh na kaliang ki Pulit Jowai kila rah ruh iaki nongialam ka KSU Jowai sha thanad kynthup ia u president Ewanmi Phawa, general Secretary Leonard Dhar, publicity Secretary Nidapoi Shadap bad u wei u dkhot Ewanmi Kyndait ban kylli tohkit halor kane ka jingbat ia kine ki bar jylla.
Ka KSU kala ong ba kam kwah ban batai iaka kam jong ki pulit, hynrei kala ong ba kan nym pyndem bad kam nym ailad ba ki bar jylla kin wna ban rung khyrthep sha kane ka thain ban iada iaka jaidbynriew.
Ha kawei pat ka khubor ka KSU kala khynra ia kawei ka iing ha Lakhi Building Iawmusiang kaba sah ki jaidbynriew Nepali bad kala lap ba kiba bun na kine ki Nepali kiba trei ba ktah ha Jowai la bun bun snem kim don ki kot ki sla ban trei ban ktah ha Jylla.
U publicity secretary KSU ula ong ba kane ka jingkhynra ka KSU kala pynlong haka 15 tarik une u bnai bad kala don ruh ka seng “Mool Pravah Akhil Bharat Nepali Ekta Samaj" kaba thmu ban tuklar, hynrei namar ka jingshong jingsah jong ki kalong kaba beaiñ ka KSU kala phah iaki ban leit phai n aka jaka kaba ki wan.
Ka Latyrke SC bad ka Biate United FC kila jop haka jingiakhun semifinal pyrshah iaka Mynthning SC bad ka Larket SC haka 1 st Division Football kaba pyniaid da ka Saipung Block Sports Association (SBSA) kaba long ha madan Lamyrsiang haka sngi ba Ar.
Haba phai sha ka jingiakhun baroh ar tylli kine ki jingiakhun la rai iaka jingjop da ka jingshut tie breaker.
Ka Latyrke kala jop da 3-1 iaka Mynthning bad ka Biate United kala jop da 4-3 iaka Larket.
Haka jingiakhun katkum ka por bala buh ka Biate United FC ka la ioh ban pynkhih jar nyngkong lyngba ha ka minit kaba 59 bad shuwa ban kut ka por iakhun ka Larket kala tan kylla iaka jingiakhun sha kaba iakhaid haka minit kaba 80.
Da kane namjop ka Latyrke bad ka Biate United haka aiom ban wan kin ialehkai haka Super League ka SBSA, la ong u General Secretary SBSA Rimi Chadap.
Ka aksident kaba shyrkhei kala jia ha surok bah Shillong Jowai hajan ka shnong Pommura, East Khasi Hills District hynne ka step haka por kumba 9 eiei baje.
Ka khubor kaba iohlum kane ka jingjia aksident kala jia hapdeng ka kali kamai Maruti Swift Dzire kaba wan na Jowai bad kawei kali sorkar Mahindra Scorpio La iathuh uwei na kiba shong haka kali Maruti Swift ula khlad bad bun ngut kila mynsaw.
Ka jingiap na ka aksident kali kala kiew sha ka arngut hadien ba la khlad sa u nongniah ka kali kamai Maruti Swift ha aspatal ha Civil Hospital Shillong na ka jingshitom jur.
Une u nongniah kali u dei uba la tip kyrteng Kamni Siangshai uba na ka shnong Nongrim Bamthong, la iathuh ki para nongniah kali.
Kane ka jingjia aksident kala jia hynne ka step haka por 9 baje mynstep ha surok bah Shillong Jowai ha Pommura, East Khasi Hills District.
Kane ka jingjia aksident kala jia hapdeng ka Maruti Swift Dzire kaba wan na Jowai bad ka Mahindra Scorpio kaba wan na Shillong kaba dei ka kali sorkar.
Uwei na ki nongshong kali uba shong haka kali kamai, ula khlad hashen ha kane ka jingjia bad 2 ngut pat kila mynsaw, kawei ka samla kala lait thaw na ka jingmynsaw mynsnam.
Ki khynnah pule ka Sohmynting Secondary School haka sngi ba Ar kila ioh jingiarap da tiar kum ki jainkup thiah bad ki Personal Hygiene Kits na ka Indian Red Cross Society (IRCS), West Jaintia Hills lyngba ka prorkam ‘Distribution of Humanitarian Aid’ Ha ka jingialang ba lyngkot shwa ban aiti ia ki tiar sha ki khynnah laioh ka jingkren pdiang burom na u Headmaster ka skul ma B.
Suting bad laioh ruh ka jingkren jingbatai shaphang ka Indian Red Cross na ka Kong Chwadaka Laloo, Life member ka seng bad ruh kyrpang na u Ma Ohiwot Laloo, Secretary IRCS West Jaintia Hills District.
Kum ban pynkynmaw ia kane ka prokram ki bor pyniaid ka Indian Red Cross Society hapoh ka District ki la dep ban pynlong kum ha Shnong Myrjai, Mookyndur bad kane ka jingsam tiar sha ki khynnah skul kan dang iaibteng ha kiwei ki shnong kiba la dep jied da ki bor pyniaid ka Indian Red Cross Society.
Ka Mukhla Raij SC kala jop da 1-0 kol pyrshah iaka Chilliangraij SC haka lympung ïalehkai 18 Above Football League Tournament kaba pynïaid da ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Ia kane ka shikol ka Mukhla Raij la thep da u Booster Suna haka minit kaba 36.
Lashai ka sngi ka jingiakhun kan long hapdeng ka Khliehshnong Ialong SC pyrshah iaka Newhill SC.
Ka tnad Police jong ka West Jaintia Hills District kala jop da 5-1 kol pyrshah iaka tnad C&RD haka jingiakhun football 8th U Kiang Nangbah Memorial Inter Office Trophy kaba pyniaid da ka Meghalaya State Employee’s Federation (MSEF), Jaintia Hills Unit kaba long ha Kiang Nangbah Stadium ha ka sngi ba Ar.
Ka tnad Pulit kala thep hi 3 kol bad 2 tylli kila mih paw haka dur jong ka own goal ne kaba bakla thep.
Ia kine ki 3 kol la thep da i Meker Suting (36), Bakordor Timung (40), Everest Rynjah (67) bad ki ar kol kiba dei ki kol ba bakla thep ki wan lyngba u Heiwamut Lamare (25) bad Ebormi Laloo (45).
Shikol ka tnad C&RD la thep da u Heiwamut haka minit kaba 12.
Ki Cooperative Society ki don ka bynta kaba kongsan ban wanrah iaka jingkylla haka roi ka par bad ban pyndap iaka bam ka dih bad kumjuh iaka lad iohkam iohjam, la ong ka Kong DD Syngai Additional Deputy Commissioner, West Jaintia Hills District.
“Ki Cooperative Society ki la wanrah ka jingkylla ha kiba bun ki liang bad lada peit haka ri baroh kawei bun ki Cooperative Society kum ka Amul ka la kiew bha, hynrei wat la kata ymdei pat ban klet ïaki Cooperative Society kiba hapoh ka district kiba wanrah ka jingkylla haka imlang sahlang haki rukom bapher bapher," la ong ka Kong DD Syngai haba kren kum ka kongsan haka jingrakhe iaka 68 th All India Cooperative Week.
Ia kane ka Cooperative Week la rakhe da ka jingkyrshan pisa ka RCS Shillong haka jingiatreilang ka bad ka Meghalaya Cooperative Apex Bank Ltd ha ïingdorbar ka Lion Mission Compound Dorbar Shnong Hall, Jowai.
Iaka jingialang la pyniaid u  Bah JM Paswet JCO-ARCS bad u Assistant Registrar of Cooperative Societies, Jowai u R.
Chakraborty uba la ai iaka jingkren pdiang haka jingjiadonlang kiwei kiwei ki ophisar ka tnad Cooperative.
Kala kyntu iaka tnad Cooperative Society ban pynsngewthuh paidbah iaki skhim bad ki lad jingiarap ki bank khnang ban pynshlur shuh shuh iaki nongshong shnong bad ki samla ban seng iaki cooperative bad ban ieng hala ki jong ki kjat.
Ka Branch Manager MCAB Ltd, Jowai Branch ka Kong O Lato kala ong ba ka MCAB kadei ka bank kaba kyrshan iaki nongrep bad nongri jingri bad pynshlur iaki cooperative society ban kynsew pisa haka bank bad ban shim iaka ram KCC Loan.
Ka project pynioh bording lyngba ki solar light kaba la tip kum ka ‘Illuminating Night Schools & Energy for Farms of Jaintia Hills’ la sdang ia ka mynta ka sngi ha kaba u Deputy Commissioner, West Jaintia Hills District ula kaweh iaka lama ia kali kit generator ha phyllaw ka DC ophis, Jowai.
Ia kane projek la pyntreikam da ka jingiatreilang Bosco Integrated Development Society (BIDS) & NABARD hapoh ka CSR jong ka NABCONS, Delhi.
Nalor u Deputy Commissioner la iadonlang u SP ka District u BD Marak, GM N Guite & AGM G Kharlukhi of NABARD.
Kiwei pat ki dei ki dei ki kynhun ka NABCONS na Guwahati bad ki manager bank.
Hapoh kane ka projek haduh 30 ki skul ba pyniaid da ki shnong kin ioh solar light ha East bad West Jaintia Hills district bad la mang 200 ki longiing hapoh Laskein block kin bording na kane ka projek.
Shuh shuh kumban shu iathuh ka NABARD kan sab uh ruh iaki Hydroger ha Ialong Civil Hospital, Ummulong PHC, Nongtalang PHC, ki Anganwadis.
U Joint Director School Education, & Literacy, West Jaintia Hills District ula pynbna paidbah ba ka tnad pule puthi kan sdang iaka Morning Section ha Government Boys’ Higher Secondary School, Jowai na ka bynta ki Class XI Arts naduh ka 16 tarik u Naiwieng (November) 2021.
Ha kaba iadei bad kane u Joint Director ula pynbna ba ki khynnah skul kiba bym pat ioh admission na ka bynta ka Class XI Arts ki lah ban leit shim iaki form na ka ophis Principal Government Boys’ Higher Secondary School Jowai naduh ka 18 tarik Naiwieng 2021.
Ia ki phorm kiba la pyndap dei ban pynpoi hashuwa ka 26 tarik Naiwieng 2021 sha ka ophis Principal Government Boys’ HSS, West Jaintia Hills District.
Kumban shu pynkymaw ba dangshen ki sengbhalang ba kynthup iaka Jaintia Youth Federation (JYF), Jaintia Students’ Movement (JSM) bad ki khynnah ba duh admission ha Kiang Nangbah Government Higher Secondary School kila tur sha ka ophis u Joint Director ban dawa ban pynioh admission ia kiba bym pat ioh klas.
Kine ki seng kila pynlong iaka jingiaid paidbah kaba poi sha ka tyndong skhor jong ka sorkar ha kaba wat u Myntri Rangbah ka Jylla ruh ula kubur ba ka don ka jingduh admission dei halor kane kaba la pynbor iaka tnad pule puthi ka sorkar jylla ban sdang ia kane ka Morning Section ha kane ka skul.
Haka sngi ba Ar 34 ngut ki briew kila iabit thymmai iaka jingpang khlam, I wei iba khlad bad da kane ka jingiap ki briew kiba ioh pang kala kynjoh haduh 1465 ngut haka Jylla.
I ne I ba khlad I wei I dei na West Khasi Hills District.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 34 ngut bad kiba dang shitom ne ki active case ki don 1465 ngut hapoh ka Jylla.
Kine ki 34 ngut kiba iabit thymmai ki kynthup na EGH: 2, EKH: 19, RBD: 1, WGH: 4, WJH: 6 bad WKH: 2.
Ki nongpang kiba la ioh pat iaka jingkoit ki don 25 ngut.
Kine ki kynthup na EKH: 17, RBD: 1, WGH: 2, WJH: 1 bad WKH: 4.
Ka jingdon jong ki briew bala ïabit ïa kane ka jingpang khlam ha Jylla ka long 84080 ngut bad napdeng kine 82352 ngut kila ïoh ïa ka jingkoit bad 1465 ngut kiba ïap nalor ki briew ba dang shitom.
Da ka jingthmu ban pynshlur ïaki nongshong shnong ban ri bad sumar ïaki syntiew ki skud kiba pynitynnad ïaka ïing ka sem bad ki sawdong sawkun ka shnong ka thaw, ka Bio-Diversity Management Committee (BMC) jong ka shnong Ratacherra, East Jaintia Hills haka sngi Saitjaiñ ka la pynlong da ka jingïakop pyni nam ïaki syntiew ne Flower Show Competition.
Ïaka jingïakop la pynlong ha phyllaw ka Govt.
LP School, Ratacherra haka jingïadonlang u kongsan u Chairman ka shnong Moolamylliang u Damewanhi L.
Rymbai uba long ruh u dkhot ka Meghalaya Bio-Diversity Board, u Waheh shnong barim u Ma Khamsngurbha Pohïing, u President VDP u Ma Pynkhlaiñ Dhar, ka President VO Ratacherra ka Kong Suda Pohthmi, ki nongkitkam shnong bad ki katto katne ngut ki nongshong shnong.
Haka jingïakop ki nongshong shnong kila wanrah ïaki syntiew ki skud bapher ba ki la thung kyrpang haki khiew syntiew.
U Chairman ka shnong Ratacherra u ma Faires Pohshna haka jingkren maitphang ula ïathuh ba ka jingpynlong ïaka jingïakop ka long shibynta ka jingpynshlur ïaki nongshong shnong ba kin ri bad sumar ïaki syntiew ki skud bad ban ïada ïaki syntiew kiba don haki khlaw ki btap kaba long shibynta ka jingïada ïaka mariang.
U Damewanhi L Rymbai kum u kongsan haka jingkren ula ïaroh ïaka BMC jong ka shnong Ratacherra kaba la lah ban pynïaid shakhmat ïaka jingpyni nam.
Ula kyntu ruh ïaki nongshong shnong ban thung khambun ïa kino kino ki jait syntiew khamtam u tiew dieng (Wild Orchid) namar udei u jingthung uba rem dor bad lah ban kyntiew ïaka ïoh ka kot jong ki nongshong shnong.
Ula ong ba kam rep syntiew kadei kawei na ki lad kaba ai kam ai jam ruh iaki briew ban im jakpoh, kumta ula banjur iaki nongshong shnong ban phai khmat sha kane ka kam.
Ula kyntu ruh ïaki nongshong shnong ban pyntreihok ïaki skhim sorkar khamtam ka skhim bylla 100 sngi ne ka Mahatma Gandhi National Rural Employment Guarantee Scheme (MGNREGS) namar kadei ka skhim kaba kyntiew bad pynroi pynpar ïaka shnong.
Hadien ka jingïalang la sam ïaki khusnam shaki nongjop ha kaba ïaka nam kaba nyngkong la ïoh da ka Kong Fedelity Dhar, ba Ar ka Kong Dayamon Mynteng bad ba Lai la ïoh da u Ma Lang Shadap.
La sam khusnam ruh ïaka dong Newhill da ka khusnam bakhuid tam hapoh ka shnong.
Ka Umstain FC B bad ka Wahiajer Narpuh FC A kila khur namjop haka jingiakhun football ka Elaka Narpuh Sports Association (ENSA) kaba long ha madan shnong ka Umkiang haka sngi Nyngkong.
Kane ka namjop ka Umsatian FC B kala wan pyrshah iaka Wahiajer Narpuh FC B da 1-0 kol.
Ia kane ka kol la thep Lando Rymbai (10).
Katba Wahiajer Narpuh A kala jop iaka Brishyrnot FC B da 1-0 kol.
Ia kane ka kol la thep da u Andas Surong (29).
Ka Pasyih CSC kala jop da 2-0 kol iaka Kseh Sylle Ialong SC haka jingiakhun football 18 Above Football League Knockout Tournament kaba pyniaid ka West Jaintia District Sports Assocaition (WJDSA) kaba long haka Kiang Nangbah Stadium haka sngi Nyngkong.
Ia kine ki ar kol ka Pasyih la thep mar shikol da u Seiborlang Dkhar (33) bad u Army Siangshai (61).
Lashai (16/11/21) ka jingiakhun kan long hapdeng ka Chilliangraij SC pyrshah iaka Mukhla Raij SC.
Ka Inter Office Football Tournament kaba la tip kum ka 8th U Kiang Nangbah Inter Office Football Tournament kaba pyniaid da ka Meghalaya State Government Employees’ Federation (MSGEF) kala sdang haka sngi Nyngkong ha Kiang Nangbah Stadium.
Ia kane ka lympung ialehkai la plie paidbah da u District Sports Officer, West Jaintia Hills ma Khroobok Passah.
Ha ka sngi sdang ia kane ka tournament ka tnad Soil and Water Conservation kala jop 3-1 pyrshah iaka PWD.
Nakaliang ka tnad Soil la thep da u Enrico Lakiang marwei ar kol haka minit kaba 46 bad 61, shikol da u Kerbasius Suchiang haka minit kaba 74.
Shikol na ka PWD la thep da u Lewansa oo Laloo haka minit kaba 85.
Haka sngi Nyngkong 22 ngut ki briew kila iabit thymmai iaka jingpang khlam COVID-19, khlad 2 ngut bad da kane ka jingdon jong ki briew kiba iap pang COVID-19 kala kynjoh sha 1464 ngut ha Jylla.
Kine kiba khlad ar ngut ki dei na West Garo HIlls bad West Khasi Hills.
Katkum ka jingpyntip ka tnad ka Koit ka Khiah, 22 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 255 ngut hapoh ka Jylla.
Ki briew kiba iabit thymmai iaka jingpang khlam ki kynthup na EKH: 19, RBD: 2 bad WJH: 1.
Ki nongpang kiba la ioh pat iaka jingkoit ki don haduh 28 ngut.
Kine ki kynthup na EJH: 1, EKH: 15, WGH: 10 bad WKH: 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 84046 ngut bad napdeng kine 82327 ngut kila ïoh ïa ka jingkoit bad 1464 ngut kiba ïap nalor ki briew ba dang shitom.
Ka Jaintia Youth Federation (JYF) ha ryngkat ka Jaintia Students’ Movement (JSM) kila byrthen ban pynlong jingiakhih hadien ba ka sorkar kam lah satia ban pynbiang jaka pule iaki samla ban rung klas XI ha Kiang Nangbah Government Higher Secondary School.
Ka jingialang kyrkieh ka JYF kaba long haka 13 tarik une u bnai kala rai ban iaid shakhmat ban pynlong iaka jingiakhih namar ba kuman ka sorkar ban pynioh admission ha katei ka skul sorkar.
Ka JYF kala ong ba nakaliang ka tnad pule puthi, kumjuh u Myntri Rangbah ka Jylla Conrad K Sangma dangshen ula kular ban shimkhia ban pynioh admission lut ia baroh ki samla kiba don kumba 140 ngut eiei bym pat ioh admission, pynban haduh mynta kam don kino kino ki dak ki shin ba ka sorkar kan thep ia kine samla ha katei ka skul.
Haka Sngi U Blei 11 ngut ki briew kila iabit thymmai iaka jingpang khlam COVID-19, kiba ioh pat iaka jingkoit ki don 25 ngut bad ym don mano mano ba khlad.
Katkum ka jingpyntip ka tnad ka Koit ka Khiah, 11 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 263 ngut hapoh ka Jylla.
Na kine ki 263 kiba dang shitom, ka East Khasi Hills ki don 189 ngut kiba dang shitom, West Garo Hills 24, West Khasi Hills 17, Ri Bhoi 15, East Garo Hills 8, East Jaintia Hills 4, West Jaintia Hills 4, South Garo Hills 1 bad South West Garo Hills 1.
Ka North Garo Hills bad South West Khasi Hills ym don shuh mano mano kiba iabit thymmai iaka jngpang COVID-19.
Ki briew kiba iabit thymmai iaka jingpang khlam ki kynthup na EGH: 1, EKH: 8 bad WGH: 2.
Ki nongpang kiba la ioh pat iaka jingkoit ki don haduh 25 ngut.
Kine ki kynthup na EKH: 22, WGH: 2, bad WKH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84024 ngut bad napdeng kine 82299 ngut kila ïoh ïa ka jingkoit bad 1462 ngut kiba ïap.
Ka Khasi Students’ Union (KSU) Barak Valley Circle ka la pynlong ia ka General Meeting ha ka 13th Nov, 2021, ha Seva Kendra Hall,Silchar na ka bynta ban jied ia ki Nongialam Bathymmai samoi treikam 2021-2024.
Ha kane ka program la don ryngkat lang ban sakhi kum ki guest of honour ba kynthup ia u Bah Warles Suchiang, Vice Chairman KJDC, Bah Wanbor Pdang, General Secretary BVKJWO, Bah Morningstar Suja, Former President KSU Barak valley, Bah Raju Pohtam, member of KJDC bad ki Rangbah nongialam na ki shnong bapher bapher.
Katkum ka jingrai jong ka General Floor ha ka meeting, la ioh ban jied ia ki Nongialam Bathymmai ha ka samoi treikam 2021-2024.
Ki Nongialam Bathymmai ka KSU Barak Circle –.
Ka jingialehkai Badminton kaba la pynlong da ka Khasi Students’ Union (KSU) Narpuh Circle kala poi sha kaba kut haka sngi Saitjain ha ïing dorbar jong ka shnong Lumshnong.
Kane ka jingialehkai kaba la tip kum ka 1st Mait Shaphrang Knockout Badminton Tournament kala sdang naduh ka 29 tarik u bnai Nailur bad la wan ban iashimbynta da ki nongialehkai na kylleng ki shnong.
I aka nam lahduh haka Men’s Single la ioh rah da u Pophang Khonglah uba naka shnong Sohkha hadien ba ula lah ban pynliem ïa u Saman Sapoh uba na Sutnga Katba haka phainal Men’s Double la ioh rah da u Lumlang Shadap bad Christopher Dhar kiba na Umkiang hadien ba kila pynliem ïa u Pophang uba na ka shnong Sohkha bad u Rimiki Lamare uba na Lumshnong.
Ia ki khusnam sha ki nongjop la sam da u Waheh Shnong ka Sonapyrdi u Ma Edimon Lamare haka jingïadonlang u Ma Let Mukhim uba na Wahiajer Narpuh kiba long kum ki kongsan bad symbud kongsan haka jingiadonlang ki nongialam ka KSU C Suja General Secretary KSU JHDU, Secretary shnong Lumshnong u Embhahlang Lamare, KS Suchiang President KSU Narpuh Circle nalor kiwei kiwei.
Ka jingiakhun jong ki saw kynhun kala kut da kaba iakhaid, kata ka Tongseng Narpuh FC pyrshah iaka Borsora bad ka Sonapyrdi FC pyrshah iaka Lumsohksie ha ka jingiakhun football kaba pyniaid da ka Elaka Narpuh Sports Assocaition (ENSA) kaba long haka shnong Umkiang haka sngi Saitjain.
Ka jingiakhun kaba nyngkong hadpeng ka Tongseng Narpuh FC pyrshah iaka Borsora FC kala wai khlem don mano mano ba ioh thep kol.
Katba ka jingiakhun kaba ar hadpeng ka Sonapyrdi FC pyrshah iaka Lumsohskie FC kala wai mar 1 kol.
Ka Sonapyrdi kala ioh shuwa ban thep kol lyngba u Micky Siangshai (4) bad ka Lumsohskie FC kala pynphai lyngba Selikos Dhar (19).
Ka Joint Action Committee (JAC) kaba kynthup iaka KSU, HYC, ki nongialam shnong, ki nongialam ha ryngkat bad ki khynnah skul bad nonghikai haka sngi Saitjain kila mih paidbah ban pyrshah halor ka jingshah lehbeijot ka longkmie bad ioh khun nala u jong u kpa ha kawei ka shnong kaba hap ha Nartiang Police Station.
Ka JAC kala iaid paidbah ha katei ka shnong ha ryngkat ki jingthoh pyrshah bad dawa ban pynioh jingbishar kaba hok iaka longkmie kaba shah lehbein hala u jong u kpa haduh ba da ioh ar ngut ki khun ha ryngkat ka byrngem byrsit.
Kane ka jingjia shah beijot kane ka longkmie kala jia ha u snem 2007 haka por ba dang don tang 13 snem ka rta.
Kane ka longkmie kala ioh ar ngut ki khun nala u njong u kpa iwei ila khlad.
Kane kala paw pyrthei hadien 14 snem ba kane ka longkmie kala mudui da ka jingujor ejahar haka 18 tarik Risaw 2021.
“Ngi ki khun ngi donkam ka jngiada na ki kmie ki kpa, ym ban pyntieng pynsmiej, ne ban hikai iaki da ki kam pohjait, kiba pynlehrain ia ngi hakhmat ka pyrthei.
Lada ngi ki khun ngim ioh iaka jingiada na ki kmie ki kpa, hangno pat ka jingshong shngain ia ngi ki khun ka don," la ong ka jingthoh haki lama iong.
Ha kane ka rally kaba jai jai ka JAC kala iaid paidbah ha kylleng ka shnong bad daw iaka jingbishar kaba hok ia kane ka longkmie ha ryngkat ki jingthoh pynrem.
U Eugeneson Lyngdoh, MLA ka Mawphlang ula wan ban plie paidbah iaka lympung ialehkai football ka skul St Joseph’s Secondary School Nongtalang haka sngi Thohdieng ha Nongtalang.
Kane lympung ialehkai ka dei ka 2nd St.
Joseph’s Knockout Football Tournament 2021.
Ka khusnam pisa ha kane ka lympung ka long T.
5 lak bad la pynlong ia kane ka tournament ban pynmih pisa ban pynbiang iaki jingdonkam ka skul.
U MLA Mawphlang Constituency u Eugeneson Lyngdoh haba kren kum u kongsan ula ong “Ka jingthmu jong ka skul kan nym long kaba seisoh lada kam don ka jingkyrshan jongphi baroh.
" Ula ai mynsiem ia baroh ki nongialehkai bad ki kynhun kiba iashimbynta ha kane ka tournament.
“Ka pule puthi ka dei ka atiar kaba kongsan ia u briew bad ka sienjam kaba shim ka bor pyniaid skul ka St.
Joseph’s ban pynlong ia kum kane ka tournament ban pynbha iaka skul kalong ba baroh ki nongshong shnong ki dei ban ai ka jingkyrshan khnang ba kane ka skul  kan lah ha kaban ai iaka jingshakri kaba bha tam.
" ula ong u Eugeneson.
Kiwei kiwei kiba iadonlang ki dei u Assistant Executive Engineer u Ma Markus Pohsnem kum u symbud kongsan, u Headmaster ka skul St.
Joseph’s Secondary School Nongtalang u Babu Anthony Pohrmen, ki nonghikai ka skul lem bad ki riew rangbah, ki riew pawkhmat ka thain, ki nongkitkam jong ka skul bad kiwei kiwei.
Ka Indian Red Cross Society (IRCS), West Jaintia Hills Unit haka sngi Saitjain kala pynlong iaka prokram iarap parabriew kaba la tip kum ka Humanitarian Aid Programme da kaba sam iaki jain kup thiah (blanket) bad ki Personal Hygiene kits ne ki tiar sait khmut sait khmat ha Mookyndur Secondary School.
Ia kine ki tiar la sam sha ki khynnah skul kiba hap ha Thadlaskein Block.
Ha kane ka jingsam tiar ka IRCS la iadonlang u D Pde, Assistant Teacher uba pyniaid iaka jingialang.
La ioh jingkren na u Hopeful Khongstia, Assistant Secretary IRCS West Jaintia Hills Unit bad u Ohiwot Laloo, District Secretary IRCS, West Jaintia Hills Unit nalor kiwei kiwei.
U Hopeful Khongstia ka 13 tarik Naiwieng la tip ruh kum ka World Kindness Day kaba la sdang naduh u snem 1988 da ki ri bad ki sengtreimon sngewbha.
U Ma Ohiwot Laloo, Secretary IRCS West Jaintia Hills haba kren u la batai shaphang ka nongrim bad ka jingthmu jong ka Indian Red Cross Society kaba kum kawei na ki seng trei mon sngewbha kala sdang ban shakri sha ki para briew naduh ka thma Solferino kaba ialam da u Henry Dunant ban iarap ia ki shipai ha kane ka thma.
Ula khot ia ki khynnah skul bad samla ban rung sha ka IRCS ban ai ka jingshakri ia ki para briew ha ki rukom kiba bapher bapher.
Ka Lutituber Ialong SC kala jop 4-0 kol pyrshah iaka Panaliar SC haka lympung ialehkai Above 18 Football League Knockout Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Saitjain.
Haba phai sha ka jingiakhun ka Lutituber Ialong kaba la tam shuwa shakhmat shikol lyngba ka kol kaba thep u Marbhah Dhar (39) bad kane ka kol kala neh haduh ba kut kylla step.
Ka Lutituber kaba la ialehkai bha haka kylla miet kala ioh ban pynban sa 3 kol lyngba ka kol u Medaia Dhar (76), Balajied Dhar (79) bad Francis Pale (87).
Ka Panaliar kala pyrshang har rukom ki jingpyrshang ban ioh thep kol, hynrei kam shym la ioh satia iaki kabu kiba biang naka jingskhem ka kut ialehkai ka Lutituber bad hap ban pdiang iaka namrem kaba bun kol.
Haka sngi Saitjain 7 ngut ki briew kila iabit thymmai iaka jingpang khlam, kiba ioh pat iaka jingkoit ki don 26 bad ym don mano mano ba khlad.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 7 ngut bad kiba dang shitom ne ki active case ki don 277 ngut hapoh ka Jylla.
Ka East Khasi Hills ka don 203 ngut kiba dang shitom, West Garo Hills 24, West Khasi Hills 18, Ri Bhoi 15, East Garo Hills 7, East Jaintia Hills 4 bad West Jaintia Hills 4.
Mar iwei kiba shitom ha South Garo Hills bad South West Garo Hills bad ha North Garo Hills bad South West Khasi Hills ym don shuh kiba iabit thymmai iaka jingpang COVID-19.
Kine kiba iabit thymmai iaka jingpang ki dei na East Khasi Hills: 6 bad na Ri Bhoi: 1.
Ki nongpang kiba la ioh pat iaka jingkoit ki don 26 ngut.
Kine ki kynthup na EGH: 1, EKH: 18, RBD: 1, SWKH: 1, WGH: 1, WJH: 1 bad WKH: 3.
Ka jingdon jong ki briew bala ïabit ïa kane ka jingpang khlam ha Jylla ka long 84013 ngut bad napdeng kine 82274  ngut kila ïoh ïa ka jingkoit bad 1462 ngut kiba ïap.
U ma Elad Pohshna, Assistant Executive Engineer, MeCEL, West Jaiñtia Hills District, Jowai haka 12 tarik une u bnai ula pyllait paidbah ïaka ticket Lucky Draw Panaliar ka ban pynkhalai haka 11 tarik U Nohprah 2021.
Ka khusnam ka long T.
3 lakh, T.
1 lakh bad T.
50 hajar bad ki consolation prize mar T.
10 hajar 3 tylli.
Ia ka fete shnong ka Panaliar yn long haka 10-11 tarik Nohprah 2021.
Ïaka jingïalang la pynïaid da u Waheh ka Panaliar u ma Riquoma Rq.
Laloo bad la ïoh ka nguh blei ba u Ram Sumer bad ki kyntien khublei na u ma Careme Phawa, General Secretary ka shnong Panaliar.
U ma Riquoma Rq.
Laloo haka jingkren maitphang ula batai ïaki jingïaid lynti ka shnong Panaliar ban wad ki lad ki lynti ban pynmih pisa na bynta ka shnong.
Ula ong ba lyngba kane ka Fete la buh thong ban pynmih pisa na bynta ban tei ïaka Indoor Sport Complex jong ka shnong.
U ma Elad Pohshna ula ïaroh ïaka jingïatylli ki nongshong shnong ha kiba bun ki kam.
Ula kyntu ïaki nongshong shnong kumjuh ki nongïalam shnong ban pynneh ïaka jingïatylli khnang ba ki jingthmu ba bha ka shnong kin long kiba jop.
Ula kitbok kitrwiang ruh ba ka shnong kan lah ban pyniaid iew iaki ticket khnang ba ki jingthmu ka shnong kin long kiba iaid beit iaid ryntih.
Ka Chiehruphi SYWSC, Lumsohskie FC bad ka Tonseng Narpuh FC kila khur namjop haka lympung ialehkai football ka Elaka Narpuh Sports Association (ENSA) kaba long ha madan shnong ka Umkiang ha ka sngi Thohdieng.
Ka Chiehruhphi SYWSC kala jop pyrshah iaka Sonapyrdi FC 2-1 kol.
Iaki 2 kol ka Chiehruphi la thep mar shikol da u Same Rymbai (25) bad u Suting Syrti (49).
Shikol nakaliang ka Sonapyrdi FC la thep da u Daiapherbha Lamare (38).
Haa jingiakhun kaba ar ka Lumsohskie kala jop da 3-0 pyrshah iaka Umkiang (Wakoh).
Ia kine ki lai kol la thep mar shikol da u Selukus Dhar (12), Emando Lalooh (23) bad u Rahul Pohtam (45).
Haka jingiakhun kaba lai ka Tongseng Narpuh FC kala jop da 2-1 kol pyrshah iaka Wahiajer Narpuh FC.
La thep ia ki ar kol ka Tongseng da u Dewan Lyngwar (12) bad u Hunlut Lyngdoh (45).
Shikol na kaliang ka Wahjaier Narpuh FC la thep da u Nangbha Pohban (39).
Ka 7 Wasa Utd SCC kala pynliem da 5-0 kol pyrshah iaka Khliehchnong Ialong SC haka lympung ialehkai 18 Above football League Knockout Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Thohdieng.
Ha kane ka jingiakhun ka 7 Wasa kala ialehkai bha naduh ba sdang ka jingiakhun bad kala tam shakhmat da 2 kol haka kyllastep lyngba ka kol kaba la thep da u George F Ryngkhlem (27), Sanjini Dkhar (29).
Ka Khliehchnong Ialong kala iakhun tyngeh ban ioh pynphai kol, hynrei ka jingskhem ka kut ialehkai ka 7 Wasa kam shym la ioh satia ban pynkhih iaka jar.
Haka kylla miet ka 7 Wasa kala pynban biang sa lai kol lyngba Sanjini Dkhar (78), Nikhil Dkhar (73) bad Jeles Suting (86).
Da kane ka namjop ka 7 Wasa na ki arsien iakhun kala jop 2 sien.
Ka Mulait United FC bad ka Narwan SC kila lah ban buh jaka ialade haka kyrdan jong ka semifinal haka lympung ialehkai Super League ka Saipung Block Sports Association (SBSA).
Ka Mulait United FC bad ka Narwan SC kila wan haka kyrdan ba nyngkong bad ba ar haka miej iakhein point ka SBSA.
Na ki 7 tylli ki jingiakhun ka Mulait FC kala kamai 17 point ba ka Narwan 15 point.
Ka Lakasein SC bad ka Jalaphet Bri Sumer Sc mar 9 point na ki 6 tylli ki jingiakhun kiba la dep, katba ka Tluh SC na ki 7 tylli ki jingiakhun kala kamai 8 point, ka kynhun ka Lamyrsiang na ki 6 jingiakhun kala khur point 8 bad ka Moochut Pyrdung 6 point na ki 6 sien iakhun.
Baroh 5 tylli kine ki kynhun ki hap ban iakhun tyngeh ban jop ha ki jingiakhun kiban sa wan ban rung sha ka Top 4 ne ka semifinal.
Haba phai sha ka jingiakhun kaba long haka sngi Palei, ka Jalaphet Bri Sumer SC kala jop 3-1 kol pyrshah iaka Pala SC.
Na kaliang ka Jalaphet la thep kol da u Rilang Malang, Kerlang Tlang bad u Ker Syrti.
Iaka shi kol ka Pala la thep da u Ferman Lamurong.
Ha kawei pat ka jingiakhun ka Narwan SC kala jop iaka Jarain SC da 2-0 kol.
Ia kine ki 2 kol la thep da u Dominic Sungoh bad Living Phawa.
Haka sngi Thohdieng 44 ngut ki briew kila iabit thymmai iaka jingpang khlam COVID-19, kiba ioh pat iaka jingkoit ki don 21 ngut bad ym don mano mano ba khlad naka jingpang.
Katkum ka jingpyntip ka tnad ka Koit ka Khiah, 44 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 296 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 3, EKH: 32, RBD: 1, WGH: 3, WJH: 1 bad WKH: 3.
Ki nongpang kiba la ioh pat iaka jingkoit ki don haduh 21 ngut.
Kine ki kynthup na EGH: 1, EJH 2, EKH: 14, WGH: 2, WJH: 1 bad WKH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84006 ngut bad napdeng kine 82248 ngut kila ïoh ïa ka jingkoit bad 1462 ngut kiba ïap.
Ka East Khasi Hills kadon 215 active case, West Khasi Hills 21 case, West Jaintia Hills 5, Ri Bhoi 15, West Garo Hills 25, South West Khasi Hills 1, East Jaintia Hills 4, East Garo Hills 8, South West Garo Hills 1 bad South Garo Hills 1.
Ka North Garo Hills ym don mano mano kiba iabit thymmai iaka jingpang.
Uwei na ki lai ngut kiba la mynsaw jur ula khlad noh naka aksident kaba la jia hapdeng ka Tata Sumo bad ka Scooty ha surok bah National Highway 06 ha lad Nangbah, Soomer , West Jaintia Hills District haka miet sngi Palei.
Une uba khlad udei u Ericson Lamare uba shong ba sah ha Salaroh, Jowai.
Katba ki ar ngut kiwei pat kiba shitom jur na kane ka jingjia aksident dang shah sumar ha Woodland WK Hospital.
Kane ka jingjia aksident kali kala jia haka por kumba 7 PM.
La iathuh Kane ka scooty kaba don ia u nomber ML 04 D 2601 ka wan lyngba ka surok Nangbah, hynrei marsien poi ha surokbah kala iatakhuh noh bad ka sumo kamai kaba wan na Shillong ML 11 1969.
Ia kane ka Tata Sumo la bat noh da ki pulit jong ka Phramer Traffic Cell.
Ka Borsora FC B bad ka Lumshnong YWSC B kila khur jingjop haka lympung ialehkai ka Elaka Narpuh Sports Association (ENSA) kaba long ha Umkiang haka sngi Palei.
Haba phai sha ka jingiakahun ka Borsora FC kala jop iaka Umstain SC da 1-0 kol.
Ia kane ka kol la thep da u Opaya Syad (54).
Katba ka Lumshnong YWSC kala pynliem iaka Wahiajer Narpuh FC da 1-0 kol.
Ia kane ka kol la thep da u Jiyo Mukhim (53).
Lai ngut ki samla kila mynsaw jur na ka askident kaba la jia mynta ka janmiet ha Soomer, West Jaintia Hills District.
Kane ka jingjia aksident kala jia haka por kumba 7 Pm baje eiei ha ka surok bah National Highway 06 haka lad ban leit sha ka shnong Nangbah.
Ka khubor kaba iohlum ka iathuh ba kane ka Scooty ka dei kaba don ia u number ML 04 D 2601 bad ka Tata Sumo kaba dei ka kali kamai kaba don u nomber ML 11 1969.
Kane ka scooty ka wan lyngba ka surok Nangbah bad marsien poi ha surokbah kala iatakhuh noh ba kane ka sumo kaba la wanrah iaka jingmynsaw mynsnam ia baroh lai ngut kaba kynthup ia u nongniah bad ki nongshong iaka scooty.
Ia kane ka Tata Sumo la bat noh da ki pulit jong ka Phramer Traffic Cell bad ka jingtohkit halor kane ka jingjia kala iaid shakhmat.
Ki paidbah kiba iohi ia kane ka jingjia mar mar kila ai jingiarap bad pynkit ia kine kiba mynsaw ha Woodland WK Hospital ban ioh jingsumar.
Hadien ka jingiakhih pyrhshah jong ki trai trok hapoh ka lama jong ka Jaintia Hills Truck Owners’ Association (JHTOA) kaba la neh la bun bun bnai ban dawa ban pyntreikam iaka bai kit bai bah dewbilat thymmai, ki karkhana dewbilat ha rilum Jaintia kila hap ban pyndem bad mynjur pyntreikam iaka bai kit dewbilat haka dor T.
7 shi metric ton shi kilometre hapoh jylla.
Kane ka bai kit bai bah thymmai kan treikam naduh 15 tarik u bnai Naiwieng.
U Nidamon Chullet, president JHTOA hadien ka jingialang jong ki trai trok kaba long haka Phramer haka sngi Palei, ula ong ka jingialang kaba la long haka 9 tarik une u bnai ki karkhana dewbilat hapoh East Jaintia Hills District kila kular ban pyntreikam ïaka bai kit bai bah T.
7 tyngka shi metric ton shi kilometre kumba la pynbna ne pynmih hukum da ka sorkar Jylla haka 25 tarik u Nailur 2020.
Ula ïathuh ba kane ka dor kan treikam naduh ka sngi 15 tarik Naiwieng ha baroh kawei ka Jylla bad lada don kino kino ka jingeh haka kit ka bah ki lah ban pyntip sha u da kaba phone ha une u Number 7005082167.
Ula ïathuh ba katei ka jingialang bad ki nongiakam ka synjuk ki nongmih dewbilat ka Jaintia Hills Cement Manufacturing Association (JHCMA) kila kular bad pynbeit ba baroh ki karkhana kidei ban buh ïaki kudam ha Byrnihat bad la kular ruh ban pyndonkam da ki trok jong ki dkhot ka JHTOA ban kit dewbilat.
Ka Caroline Colony SC kala jop da 4-2 kol pyrshah iaka Chilliangraij SC haka lympung ialehkai Open to All 18 Above football League Knockout Tournament kaba pyniaid ka West Jaintia District Sports Association (WJDSA) kaba long ha Kiang Nangbah Stadium haka sngi Palei.
Haba phai sha ka jingiakhun ka Coroline Colony SC tang hapoh 4 minit bala iaid ka jingiakhun kala ioh thep shi kol lyngba u Lamphrang Langstang bad lai minit hadien ka Chilliangraij kala tan kylla iaka jingiakhun lyngba ka kol kaba la thep u Ritre Rangad.
Da kane ka jingiakhun kala sdang ban shongshit ha kaba baroh arliang mamla kila iakhun tyngeh ban ioh thep kol, hynrei kumno re kumno da ka jingbakla u Heimonmi Salahe u nongialehkai ka Caroline Colony ula thep hi shala kol lajong haka minit kaba 22.
Haka kylla miet pat ka Caroline Colony kala ioh thep sa lai kol lyngba Donal Litting (62) bad u Romeyoo Shylla (65, 69).
Ka Chilliangraij kala pyrshang ban iakhun ban ioh thep, hynrei la lap ba la wai noh ka por iakhun.
Ka Jaintia Students’ Union (JSU) ka pynrem jur iaka sorkar MDA namar kane ka sorkar kam peit kam khmih iaka roi ka par jong ka East Jaintia Hills distrik kaba dei kawei na ki distrik kaba lah jan dap 10 snem mynta naduh ba lah phiah iaka na ka Jaintia Hills distrik ha u snem 2012.
Ka JSU lyngba ka Khliehriat Circle ka pynrem jur iaka jingiehbeiñ ka sorkar MDA iakane ka distrik wat la bun ki khajna ka mih na ka East Jaintia hynrei ka sorkar ka leh bym patiaw iaka hok u paitbah jong ka East Jaintia Hills Distrik.
Ka JSU kam lah ban shu sngap jar halor kane ka bynta namar dang bun bah ka roi ka par kam pat don ha kane ka distrik namar ba wat tang Civil Hospital lane ka skul sorkar, kolej sorkar surok ban pyniasoh ia ki shnong bapher bapher ki dang long kiba khohruh khohram.
Haduh mynta ka surok ban pyniasoh iaka shnong Bataw sha Lama, Borghat sha Hingaria bad Huroi ka dang dei tang ka surok khlaw bad ka sorkar ka dang leh mynthi haduh mynta mynne ban pynbha iaki surok ki synkieng hapoh ka distrik.
Ka JSU ka phah iaka khubor sha ka sorkar jylla ba ymdei ban shu leh politiks ban phiah tang ki distrik hapoh ka jylla, hynrei ka sorkar kadei hok ban wanrah shuwa iaka roi ka par ha ki district ki ba lah rim ym ban pynlut por ban phiah distrik khlem da wanrah iaka roi ka par ban pynsuk ia u paitbah khamtam iaki nongkyndong.
Ka JSU kala ong kumba long mynta ka hospital civil kaba don ha Jowai ka khap ngiah namar ki nongshong shnong na East Jaintia Hills distrik kim pat don laka civil hospital bad ki khynnah pule na East Jaintia ki dang wan sha Jowai, West Jaintia Hills namar ym pat don ki jaka pule sorkar kiba paka haduh mynta bad dei naka ne ka daw ba bun na ki khynnah kim ioh ioh admission ha ki kolej.
Uwei u rangbah bym lah satia ban ioh kyrteng uba suba ba khie bhur ula lun maw bad pom dusmon da ka wait iaki kali motor jong ki paidbah ha Phramer, West Jaintia Hills District haka sngi Palei.
Kane jingjia khie bhur une u rangbah kala jia haka 1:30 nohphsngi.
Ka khubor kaba iohlum ka iathuh ba une briew kyndit kynsan ula mih sha surok bah NH 06 ha lad ban leit sha ka shnong Shangpung ha kaba ula rah ryngkat bad ka wait bad ki maw ban lun man iaki kali kat shaba lap ba shem.
Kane ka jingjia kala pynher syrngiew iaki paidbah bad haba ki katto katne kila pyrshang ban bat ia u, ka jingkhie bhur une u briew ruh kala nangjur.
Kane ka jingjia kala neh katto katne por bad hadien bala ioh bat ia une u briew la aiti ia u mar mar sha ki pulit jong ka Phramer Traffic Cell.
Haka sngi Palei 20 ngut ki briew kila iabit thymmai iaka jingpang khlam COVID-19, iwei i ba khlad bad da kane ka jingdon jong ki briew kiba iap pang COVID-19 kala kynjoh sha 1462 ngut ha Jylla.
Ine iwei iba khlad i dei na East Khasi Hills District.
Katkum ka jingpyntip ka tnad ka Koit ka Khiah, 20 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 273 ngut hapoh ka Jylla.
Na kine 273 ngut kiba dang shitom, ka East Khasi Hills kadon 197 active case ne kiba dang shitom, West Garo Hills 24, Ri Bhoi 14, West Khasi Hills 19, East Garo Hills 8, West Jaintia Hills 5 bad East Jaintia Hills 3.
Mar iwei kiba dang shitom ha South Garo Hills, South West Garo Hills bad South West Khasi Hills.
Ha North Garo Hills ym don mano mano ba iabit thymmai iaka jingpang khlam.
Ki briew kiba iabit thymmai iaka jingpang khlam ki kynthup na EGH: 1, EKH: 13, RBD: 1, WGH: 2 bad WKH: 3.
Ki nongpang kiba la ioh pat iaka jingkoit ki don haduh 64 ngut.
Kine ki kynthup na EKH: 54, RBD: 1, WGH: 2, WJH: 2 bad WKH: 5.
Ka jingdon jong ki briew bala ïabit ïa kane ka jingpang khlam ha Jylla baroh ka long 83962 ngut bad napdeng kine 82227 ngut kila ïoh ïa ka jingkoit bad 1462 ngut kiba ïap nalor ki briew ba dang shitom.
K a Hynniewtrep Youth’s Council (HYC) haka sngi Palei kala leit ban khang iaki katto katne ki bank ha sor Shillong ba ki khlem burom ïaka sngi shuti Shad Nongkrem kaba long mynta ka sngi.
Ka Umkiang SA kala khyrwit haduh 4-0 kol pyrshah iaka Borsora FC A haka lympung ïalehkai football kaba pyniaid da ka Elaka Narpuh Sports Association (ENSA) kaba long ha madan ialehkai ka shnong Umkiang haka sngi Balang.
Ha lyndet kane ka namjop ka Umkiang dei ka jinglah ialehkai bha ki nongialehkai ba shakhmat kiba la nion ha baroh kiliang iaka kynhun jong ka Borsora.
Ka Umkiang kala tam lypa ar kol haka kylla step lyngba ka kol kaba la thep da u Ker Pala (29, 46), haka kylla miet kala pynban biang sa ar kol lyngba u MacDonald Bareh (53) bad u Confirm Chadong (56).
Ka Borsora kala pyrshang ban thaw ki lad ki lynti ban ioh pynphai kol, hynrei haduh bala wai ka por iakhun kam shym la ioh ki kabu kiba paka ban pynkylla sha ki kol bad hap ban pdiang ia kane ka namrem da 4 kol.
Haki ar tylli ki jingiakhun, ka Sunapyrdi FC pyrshah iaka Kuliang bad ka Wahiajer Narpuh pyrshah iaka Borsora FC B baroh ar tylli kine ki jingiakhun kila wai da kaba iakhaid khlem don mano mano ba ioh pynkhih jar.
U Ma Buhlut Suna, ula shah jied kum u waheh shnong ba thymmai jong ka dorbar shnong Mukhla Nongrim, West Jaintia Hills District.
Ka dorbar shnong Mukhla Nongrim kala pynlong ia kane ka jingjied waheh shnong haka 9 tarik une u bnai haka ïing dorbar ka shnong hapoh ka jingpyniaid u dolloi ka elaka Nangbah u Ma R Moon Garod.
U Ma Garod hadien bala dep pynlong iaka jingjied ula pynbna ba u paidbah ula jied ia Buhlut Suna bad ka samoi treikam jong u kan long na ka bynta lai snem.
Ka Kseh Sylle Ialong SC kala jop da 3-2 kol pyrshah iaka Mulang Ialong SC haka lympung ialehkai Above 18 Knockout Football Tournament kaba pyniad da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Ia kine ki lai kol ka Kseh Sylle Ialong la thep da u Poisuk Dkhar (24), Nangtei Mulieh (65) bad u Daker Mulieh (69).
Katba nakaliang ka Mulang Ialong la thep da u Tellme Mulieh (46, 71) ar kol marwei.
Ka 7 Wasa United SCC kaba mih khmat iaka Jylla haka Hero Futsal Club Championship kala hap ban wanphai ïing noh hadien ba kala shah pynliem haduh 15-4 kol haka jingiakhun pyrshah iaka Delhi FC ha KD Jadhav, Indira Gandhi Indoor Stadium, Delhi haka sngi Balang.
Wat la ka dei ka sien kaba nyngkong iaki samla ialehkai ka Jylla ban ialehkai ha kum kane ka jait ialehkai, pynban ki samla ialehkai kila ialehkai bha bad pyni sha ka pyrthei iaka sur ialehkai kaba itynnad ha kane ka jingiakhun.
Ka 7 Wasa Untied ha ka jingiakhun pyrshah iaka Delhi, kala pyrshang hi ban thaw iaki kabu ksiar ban ioh thep kol, hynrei ka jingtbit palat liam ki nongialehkai ka Delhi kala pynlong noh iaka kynhun baroh kawei ban noh mynsiem bad lut lyer syndon hadien ba kala shah thep kol ban ban lyngba ki kol bala thep u Nikhil Mali, uba la khyrwit 5 kol marwei.
Hadien ba ka 7 Wasa kala shah tam 4 kol haka Delhi, kala theh umpjah syndon ia baroh ka jingpyrshang jong ka bad hap ban pdiang ia kane ka namrem.
U Primrose ula ioh thep 2 kol bad mar shikol lyngba u Riburom bad Civility.
Ka 7 Wasa ha kane ka jingiakhun kala jop iaka TRAU FC kaba mihkhmat iaka Manipur bad iaka Telongjam kaba mihkhmat iaka Nagaland.
Image Credit: Indian Football Team.
Ka office jong u Deputy Commissioner (Supply) West Jaintia Hills kala pyntip paidbah ba baroh ki Fair Price Shop Dealer hapoh West Jaintia Hills District ka por die rashon jong ki kut noh ha ka 31.
12.
2021.
Kumta ka office kala khot aplikeshon thymmai iaki Fair Price Shop na ka bynta u snem 2022.
Ia ki Superior Kerosene Oil Dealer kan long kat kum ka Notification No.
SUP.
100/89/Pt.
II/62, Dt 17th March 2020, kaba la ai license ym duna ia ka 5 (san) snem.
Ia ki aplikeshon form dei ban wanrah ryngkat Court Fee Stamp T.
25, Adhaar number, Epic, ST/SC/OBC certificate, Bank account, Mobile Number,  2 (ar) tylli passport photo bad and shu dep shon, ka rai jong ka dorbar shnong ha ryngkat ki dkhot ka Vigilance committee kaba la thung na ka bynta u snem 2022, katkum ka jingbthah (Guidelines).
Na ka bynta ki Fair Price Shop (Ka kyrdan jong u Fair price shop dealer) U/Ka ki dei ban long ki nongshongshnong jong ka Meghalaya bad u trai shnong ha kata ka shnong/jaka.
la ki application dei ban recommend da u waheh shnong haka form ba la buh (la suh lang) U/Ka ki dei ban nang ban thoh bad pule.
Ki Fair Price Shop dealer um dei ban long u Waheh Shnong, Secretary shnong lane u member jong ha executive.
Lada shah jied, baroh ki dealer ki dei ban buh da ka pyrla kaba la dep pynshisha da ka office jong ka Metrology Dept.
Ka jaka ka dei ban long kaba biang na ka bynta ka dukan ration.
Ka ioh ka kot lane ka jingiadei ha ka imlang sahlang ka dei ban long kaba biang.
Dei ban ioh ia ka Food Safety license na ka office jong uba dei peit.
la ki application form lah ban ioh na ka office jong uba soi kyrteng harum ha ka por long office bad ban wanbuh ha shwa ka 25th  November 2021 khlem pep.
Baroh kitei ki kot ba la kdew haneng ki dei ban don namar kata kano kano ka application ka bym suh lang ia kitei ki kot un kyntait noh.
Ka office kam don jingkit khlieh na ka bynta kito ki application kiba wan buh hadien katei ka tarik ba la kdew haneng.
Ka People’s Welfare and Development Society (PWDS), kala pynlong iaka jinghikai halor ki lad jingiada na ka jingshongkha khynnah ne ka Prevention of Early Child Marriage St.
Joseph Secondary School Mynsngat, West Jaintia Hills District.
Ia kane jinghikai la pynlong da ka jingkyrshan ka ophis jong ka District Social Welfare Officer, West Jaintia Hills District haka 5 Naiwieng Ki riewshemphang kiba iadonlang ha kane ka jingai jinghikai ki kynthup iaka ka Kong Jacqueline Synnah District Social Welfare Officer, West Jaintia Hills District, Kong T.
Lapasam Community Health Officer Nartiang PHC, Kong S Lapasam Lady Health Visitor, Nartiang PHC kiba long ki riewshemphang, Phadar Becare Orlando Dkhar Principal St.
Joseph Secondary School.
Ia ka jingialang la pyniaid da u Mutshwa Thabah President ka PWDS.
Ka kong S.
Lapasam, Lady Health Visitor, Nartiang PHC kala ai jinghikai halor ka phang, “Consequences of Early Pregnancy" bad Kong T Lapasam, Community Health Officer Nartiang PHC) kala  ai jinghikai halor ka phang HIV/AIDS.
Ka Kong Jacqueline Synnah, District Social Welfare kala ai jinghikai halor ka phang, “Prohibition of Child Marriage Act 2006" bad kiwei de ki phang ki ba iadei bad ka kam shnongkha khynnah.
Ha kane ka jingai jinghikai la iashimbynta ki nonghikai bad khynnah jong ka St Joseph Sec School.
Haka sngi Balang 28 ngut ki briew kila iabit thymmai iaka jingpang khlam bad Iwei iba la khlad bad da kane ka jingdon ki briew kiba iap pang kala kynjoh 1461 ngut haka Jylla.
Ine iba khlad i dei na East Jaintia Hills District.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 28 ngut bad kiba dang shitom ne ki active case ki don 318 ngut hapoh ka Jylla.
Kine ki kynthup EGH: 2, EKH: 18, RBD: 3, SGH: 1, SWGH: 1, WGH: 1, WJH: 1 bad WKH: 1.
Ki nongpang kiba la ioh pat iaka jingkoit ki don 28 ngut.
Kine ki kynthup na EJH: 1, EKH: 17, NGH: 2, RBD: 2, SWKH: 2, WGH: 2, WJH: 1 bad WKH: 1.
Ka jingdon jong ki briew bala ïabit ïa kane ka jingpang khlam ha Jylla ka long baroh 83942 ngut bad napdeng kine 82163 ngut kila ïoh ïa ka jingkoit bad 1461 ngut kiba ïap nalor ki briew ba dang shitom.
Ka jingiakren pynbeit hapdeng ka Jaintia Hills Truck Owners’ Association (JHTOA) bad Jaintia Hills Cement Manufacturing Association (JHCMA) kala sdang seisoh bad ka synjuk ki karkhana dewbilat kila pyndem ha khmat ki trai trok na ka bynta ban pyntreikam iaka dor thymmai.
Halor kane ka JHTOA kala khot iaka jingialang paidbah haka 11 tarik une u bnai haka por 12 baje mynsngi hajan ka toll gate ha Ialong Pasyih ban iakren pynbeit halor ka rukom kit mar ne dewbilat.
Ka JHTOA ka khot wer ia baroh ki trai truck ha katei ka jingialang ban iakren sani iaka rukom rung ki trok trai muluk bad kumjuh ban thep mar na ki karkhana dewbilat khnang ban lait shim iaka por ne ieng bun bun sngi ha ki jaka thep mar.
Haka sngi ba Ar 28 ngut ki briew kiba iabit thymmai iaka jingpang khlam COVID-19, iwei ba khlad bad da kane ka jingiap kala kynjoh sha 1460 ha Jylla.
I ne I ba khlad I dei na East Khasi Hills District.
Kat kum ka jingpyntip ka Tnad ka Koit ka Khiah, 28 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 319 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 2, EKH: 23, WGH: 2 bad WKH: 1.
Ki nongpang kiba la ioh pat iaka jingkoit ki don haduh 57 ngut.
Kine ki kynthup na EGH: 2, EKH: 43, WGH: 2, WJH: 4 bad WKH: 6.
Ka jingdon jong ki briew bala ïabit ïa kane ka jingpang khlam ha Jylla baroh ka long 83914 ngut bad napdeng kine 82135 ngut kila ïoh ïa ka jingkoit bad 1460 ngut kiba ïap nalor ki briew ba dang shitom.
Ka 7 Wasa Utd SCC kala pynliem da 3-1 kol pyrshah iaka Newhill SC haka sngi sdang ka lympung ialehkai 18 Above Knockout Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Nyngkong.
Ka 7 Wasa Utd SC kala thep ia ki lai kol lyngba u Joehumanson Mukhim (25), Sonjini Dkhar (67) bad George F Ryngkhlem (91).
Shikol kala Newhil kala thep lyngba u Reul Dkhar (70).
Lashai 9 tarik ka jingiakhun kanlong hapdeng ka Lumkyrwiang SC pyrshah iaka Lutituber Ialong SC.
Ka Lumshnong YWSC, Brishyrnot FC kila khur namjop, katba ka jingiakhun hapdeng ka Umkiang (Wahkoh) pyrshah iaka Chiehruphi SYWSC kala wai da kaba iakhaid haka lympung ialehkai football ka Elaka Narpuh Sports Association (ENSA) kaba long ha maadan ialehkai ka shnong Umkiang haka sngi Nyngkong.
Haba phai sha ka jingiakhun ka Lumshnong YWSC kala jop 2-0 kol pyrshah iaka Tongseng Narpuh.
Ia kine ki ar kol la thep mar shikol da u Kynshew Lamare (7), Ri-o Dkhar (53).
Iaka shikol ka Tongseng Narpuh da u Meriyo Sutnga (59).
Ka Brichyrnot FC kala jop da 2- 0 kol iaka Umstain FC.
Ia kine ki ar kol la thep da u Evening Pohshna (22 & 25) marwei.
Ka jingiakhun hapdeng ka Umkiang (Wahkoh) pyrshah iaka Chiehruphi SYWSC kala wai da kaba iakhaid mar shi kol.
Nakaliang ka Umkiang la thep da u Henry Khonglah (2), katba na ka Chiehruphi la thep da u Rishadkmen Rymbai (42).
Ka Dorbar Shnong Mukhla Nongrim, West Jaintia Hills District kala pynrem jur ia ka KSU Thadlaskein Unit halor ba kynnoh ba ki longïing ba duk bad ba sah khunswet ha Mukhla Nongrim kam ju ioh jingmyntoi na ka shnong bad naka sorkar.
Ka KSU Thadlaskein Unit kala synñiang da ki marbam haka 6 tarik u bnai Naiwieng sha ki lai tylli ki longïing.
Nakaliang ka bor shnong kala ong ba ka KSU ka leh ia kane ka kam khlem da ioh jingbit bad ka KSU kam tip hi ruh iaka jingshisha shaphang ka jinglong jingman jong kine ki longïing iaka jingiohmyntoi jong ki na ka bor shnong.
U Waheh Shnong Dorbar Shnong Mukhla Nongrim, u Muhon Sari ula ong ba kane ka jingkynnoh kadei kaba khlem nongrim.
Ka Dorbar Shnong Mukhla Nongrim ka pynrem jur ia kum kine ki kynja seng khamtam kat iaka KSU ka seng kaba la rim bad ka don ka nongrim ban shakri ia ki paidbah ba kumno kane ka KSU Thadlaskein Unit ka nud ban leh donbor khlem da jingbit na ka bor shnong, la ong u Waheh Shnong ha u kyrwoh ba ula phah.
U General Secretary Jaintia Students’ Union (JSU) u Treibor R Suchen ula ther tyngeh ia u Myntri Rangbah ka Jylla u Conrad K Sangma bad kynnoh ba ula leh klet iaka ishu Inner Line Permit (ILP) kaba la dawa la bun bun snem ha Jylla.
Une u nongialam ka JSU ula ong “U Myntri Rangbah ka Jylla u leh klet ban iakren iaka jngdawa ILP bad u Myntri Rangbah duh ka Ri India u Narendra Modi haka  jingkynduh ia u ban khot sngewbha kum u kongsan ha ka jingdap 50 snem ka jylla.
" Haba kren shuh shuh haka jingialang pynkup burom iaki khynnah kiba pass bha kaba long ha District Library Auditorium haka sngi Saitjain, u Treibor ula ong ba haduh mynta namar baka jingbym don iaki aiñ ki ban tehlakam iaka jingwan rung kyrthep ki bar jylla, bun bah ki bar jylla hapoh ka jylla kiba dang iohlad ban bteng iaka kam khaiì pateng hapoh rilum Jaintia bad ym duna da ki hajar ngut kiba ioh lisen na JHADC.
Ula buh jingkylli shaei ka lawei ki khun samla lada baroh ki kam ki jam la pyniaid lut da u bar jylla.
Une u nongialam ka JSU ula ong ruh baka ILP ka donkam palat ha kine ki sngi bad na ka liang ka JSU kan iai bteng ban khynra mynder hapoh ri lum Jaintia bad sha kiwei ka jaka hapoh ka jylla katba ka ym pat pyntreikam iaka aiñ ILP ha jylla baroh kawei.
Ha kaba iadei bad ka kam iakhajia pud hadpeng ka Assam bad Meghalaya ha Block 1 bad 2 bad u u Treibor ula ong ba ka JSU ka sorkar ka dei ban pynrung dkhot lang iaki Dalloi, Rangbah shnong, ki MDC na ka thain Block 1 bad katto katne ngut ki riew shemphang ne riew rangbah hapoh ka Regional Committee jong ka sorkar khnang ban iaid beit ka jingpynbeit ia u pud u sam bad ban lait duh ei iaki jaka puta ha khappud Assam.
U Sub Divisional Officer (Supply), Amlarem Civil Sub Division u la pynbna paidbah ba ia u Khaw u ba hap hapoh ka PMGKAY Scheme na ka bynta u bnai November 2021 la pyllait sha baroh ki longïing kiba hap hapoh ka NFSA (AAY & PHH) naduh ka 5 tarik jong u bnai November 2021 haduh ka 15 tarik u bnai November 2021.
Na ka bynta kiba don card AAY bad PHH yn sam mar 5 kilo shi khlieh.
Une u Khaw udei uba ai ei ka sorkar bad ki paidbah kim donkam ban siew pisa.
Lada don kino kino kiba shim da ka pisa ne ki bym ioh ia ki tei ki mar jong ki, ki lah ban ujor sha ka ophis jong u S.
D.
O.
, (Supply) da ka ba thoh shai ia ka kyrteng bad ka shnong jong ki khnang ba yn lah ban pynshitom ia ki.
Lah ruh ban ujor ha kine ki Number harum.
SDO: +918822922422 Sub-Inspectors: 8414806738/ 9436110184/ 8731025753 Email: sdo_amlarem@outlook.
com.
Haka sngi Nyngkong 23 ngut ki briew kila iabit thymmai iaka jingpang khlam COVID-19, khlad iwei bad da kane ka jingdon jong ki briew kiba iap pang COVID-19 kala kynjoh sha 1459 ngut ha Jylla.
Ine iba khlad na ka jingpang i dei ba na West Khasi Hills District.
Katkum ka jingpyntip ka tnad ka Koit ka Khiah, 23 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 349 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 1, EKH: 18, RBD: 2, WGH: 1 bad WKH: 1.
Ki nongpang kiba la ioh pat iaka jingkoit ki don haduh 36 ngut.
Kine ki kynthup na EJH: 2, EKH: 14, RBD: 8, SWGH: 2, SWKH: 2, WGH: 1, WJH: 3 bad WKH: 4.
Ka jingdon jong ki briew bala ïabit ïa kane ka jingpang khlam ha Jylla baroh ka long 83886 ngut bad napdeng kine 82078 ngut kila ïoh ïa ka jingkoit bad 1459 ngut kiba ïap nalor ki briew ba dang shitom.
Ka ophis u SDO (Supply), Amlarem Sub-Division kala pynbna paidbah ba kam die Khaw rashon (FPS Dealers) bad die Umphniang Sharak (SK Oil Retailers) kan kut noh ha ka 31.
12.
2021.
Kumta ha ka juh ka por ruh ula khot application biang na ka bynta u snem 2022, kat kum kine ki jingbthah harum: Ia u/ka Nongdie Khaw rashon (FPS Dealer) bad Nongdie Umphniang Sharak (SK Oil Retailer) dei ban khot Application da kaba pynbna paidbah ha ki shnong ki shnong jong phi.
U/Ka FPS Dealer bad SK Oil Retailer ki dei ban long kiba la jied bad rai da ka Dorbar Shnong lyngba ka Executive Committee Shnong ryngkat bad ka jingmynjur lang ka ban soi kyrteng da ki khlieh jong kawei pa kawei ka thliew iing ha kum kane ka por ba saphriang u khniang khlam COVID (19) da kaba bud ia ki kyndon ba buh ka tnad koit ka khiah bad ki kyndon ba buh ka Sorkar Jylla hi baroh kawei.
Kiba Apply ki dei ban long ki riew shimet (Individual) nongtrei mon sngewbha ha ki shnong ki shnong (SHG) bad Cooperative Society.
Hadien ba la ioh ka jingmynjur na u paidbah ka shnong ryngkat bad ka Executive Committee Shnong, ia ki Application dei ban pynskhem da U Waheh Shnong bad Secretary Shnong.
Ki dei ruh ban suh lang ia ki dur jong ki 2 tylli, ka EPIC, ka Residential Certificate, Schedule Tribes (ST) Certificate bad ban da tah da ka Court Fee Stamp kaba T.
25 ha khlieh jong ka Application ryngkat ka list jong ka Vigilance Committee na ka bynta u snem 2021 ia kaba la jied da ka Dorbar Shnong lyngba ka  Executive Committee.
Kino kino ki Dealers khaw bad Retailers Umphniang Sharak kiba rim ruh ki lah ban Pynthymmai (Renew) kiba la jied bad rai da ka dorbar shnong bad ka jingmynjur u nongshong shnong.
Baroh ki FPS Dealers/S.
K.
Oil Retailers ki dei ban bud ryntih ia ki Guidelines ba la buh da ka Sorkar na ka bynta ki FPS Dealers/S.
K.
Oil Retailers.
Baroh ki nongsam khaw/umphniang sharak ki dei ban don ia u Aadhaar Number bad ruh ban pyndonkam da ka kor e – POS.
Ki  FPS Dealer ki dei ruh ban iatreilang bad ka ophis ban lum ia ki Aadhaar Number bad Mobile Number jong ki nongbam khaw na ka Skim AAY & PHH (NFSA).
Baroh ki Nongdie Umphniang Sharak hadien ba la dep ai ia ka Appointment Order ki dei ruh ban thep ia ka Challan kaba T.
10.
00 (Shiphew tyngka) ia uba thymmai (Fresh) bad T.
5.
00 (San tyngka) ia uba rim (Renew) da ka Treasury Challan kat kum ka Head of Account ia ka ban ai bad kdew da kane ka ophis.
Ia baroh ar ki Application lah ban ioh na ka ophis jong ka SDO (Supply) ha ki sngi bad por long trei, bad ban submit pat hapoh ka 3 tarik Nohprah, 2021 khlem pep.
Yn nym pdiang shuh ia kino kino ki application hadien katei ka Tarik ba la buh haneng khlem ki daw kiba shongnia bad kin duh noh ia ki bhah rashon jong ki da ka jingleh bymsuidniew jong ki Dorbar Shnong.
Ka 7 Wasa United SCC kaba mih khmat iaka Jylla haka Hero Futsal Club Championship kala khur jingjop da 8-2 kol pyrshah iaka Telongjam FC kaba mihkhmat na ka jylla Nagaland kaba long ha KD Jadhav, Indira Gandhi Indoor Stadium, Delhi haka sngi Nyngkong.
U Primrose Lamat ula kylla long u namtam ha kane ka jingiakhun hadien ba ula khyrwit lai kol kiba la wan haka minit kaba 14, 17, 26.
U Samson Nongrum ula khyrwit 2 kol haka minit kaba 29, 37 bad mar shikol na u Wadajied, Niponghi bad u Riburom.
Ka kynhun jong ka Telongjem kaba la tam shuwa 2 kol, hynrei ka jinglah jong u Primrose ban pynkylla sha ki kol ia ki kabu ksiar kaba ula ioh kala ai mynsiem iaka 7 Wasa ban ioh khur ia kane ka namjop.
FULL-TIME! The referee blows his whistle, signalling the end of the match, as 7 Wasa United take home a big win 🏡 TFC 2-8 WASA 📺  #TFCWASA ⚔️ #HFCC 🏆 #IndianFootball ⚽ pic.
twitter.
com/ELYqxyEtjq Ka 7 Wasa ha kane ka jingiakhun kala ialehkai bha naduh basdang ka jingiakhun bad kala nion ha baroh kiliang iaka Telongjem FC kaba wat iaka bol ruh la kham ioh bat bun ka 7 Wasa.
Da kane ka jingjop ka 7 Wasa kan ai reng pyrshah iaka Delhi haka 10 tarik une u bnai.
Image credit: Indian Football Team.
Ka West Jaiñtia Boxing Association (WJBA) haka jingialang General Meeting kaba long haka 6 tarik u Naiwieng kala jied pynthymmai iaki nongkitkam ka synjuk.
Kine harum ki nongkitkam thymmai ka WJBA: President: Wanbait Ksoo Vice President: Jal Lyngdoh General Secretary: DR Michael Buam (Re-elected) Assistant Secretary: Budki Suchiang Treasurer: Mrs.
Pretty Synnah Executive Members: Nalangki Ïakai Wailadmi Dkhar Moonty Dkhar Marcus Lyngdoh Stonely Pohtam Pynïooladmi Pala Chief Adviser: Rudolf Laloo Chief Coach: Jimy B Shadap.
Ka Khasi Students’ Union (KSU) Namdong Area Unit kala pynkup burom iaki 42 ngut ki samla pule kiba pass iaka SSLC & HSSLC da ka 1st Maitshaphrang Academic Award.
Ia kane ka jingpynkup burom la pynlong haka sngi Saitjain haka shnong Namdong.
Kiba iadonlang ha kane ka jingpynkup burom ki kynthup ia u MDC Mynsngat Khanduli Dawan Lyngdoh, u Waheh Raid Namdong u ma Elias Susngi ,u waheh shnong bapher bapher, ki nongialam bad dkhot ka KSU Central Body bad Jaintia Hills District Unit.
Ia ka jingialang la pyniaid da u president KSU Namdong Chanbor War.
Ki Accredited Social Health Activist (ASHA) kiba trei haki shnong bapher bapher kiba hap ha Amlarem C&RD Block kila ioh ban jied iaki nongkitkam thymmai na ka bynta ka samoi treikam jong u snem 2021-24.
Ia kane ka jingialang jied nongkitkam la pynlong ha Syiem Jingsuk Hall, Amlarem ha kaba la iadonlang u Phadar Genes Shangpliang ula ai iaki kyntien sneng kraw iaki nongtrei ASHA.
La iadonlang ruh ki dkhot jong ka HYC War Jaintia.
Ki nongkitkam thymmai ki ASHA ki kynthup iaka President Kong Mera Khynriem, Vice president Kong Korimai Pohthmi, Secretary Kong Jecinta Pohtam bad kiwei kiwei.
Ka lympung ialehkai Open To All 18 above Knockout Football Tournament ka West Jaintia District Sports Association (WJDSA), Jowai kan sdang lashai ka sngi da ka jingiakhun hapdeng ka Newhill Sc pyrshah iaka Niaw Wasa United FC haka por 1 baje nohphaisngi ha Kiang Nangbah Stadium.
Ha kane ka lympung ki don haduh 12 kynhun kiba iashimbynta bad la phiah iaki haki saw pool ne thup.
Haka Pool A: Ka Newhill SC, 7 Wasa Utd FC bad ka Khliehchnong Ialong SC.
Haka Pool B: Lumkyrwiang SC, Lutituber Ialong SC bad ka Panaliar SC.
Haka Pool C: Mulang Ialong SC, Kseh Sylle Ialong SC bad ka Pasyih CSC.
Haka Pool D: Caroline Colony SC, Chilliangraij SC bad ka Mukhla Raij SC.
Katkum ka prokram ialehkai kin jingiakhun ha kane ka lympung kin long mala ka sngi haka por 1 baje nohphaisngi haduh 20 tarik une u bnai.
Ia ka quarter final bad semifinal yn pynlong haka taiew ba khatduh u bnai Naiwieng.
U Election Pohing ula rah iaka nam lahduh haka iakop khwai dohkha kaba la pynlong da ka Biodiversity Management Committee (BMC) jong ka Dorbar Shnong Ratacherra, East Jaintia Hills District ha wah Malidor haka sngi Saitjain.
Ka nam lahduh ba ar la iohrah da u Kampher Pohing bad kaba lai la ioh da u Iaraplang Pohing.
Kine ki lahduh kila ioh iaka song pisa kaba T3000/-, T2000/- bad T1000/- Ïaki artylli ki consolation prize la ïoh rah da u Hamaniel Manar bad u Barister Manar kiba ïoh ïaka song pisa kaba mar T200/- U Chairman Committee K Pohing ula iathuh ba ka wah Malidor kadei ka wah kaba khring bha iaki rawon na kylleng ban wan khwai bad kadei ruh ka wah kaba pynim jakpoh ia kiba bun.
Ula ong ba ka BMC kala ai jingiada iaka wah bad ka kyntu ruh ia baroh khamtam iaki rawon kiba wan na kylleng ban sumar bad iada iaki dohum dohpnat kumjuh ka mariang.
Haka Sngi U Blei 36 ngut ki briew kila iabit thymmai iaka jingpang khlam COVID-19, khlad iwei bad da kane ka jingdon jong ki briew kiba iap pang COVID-19 kala kynjoh sha 1458 ngut ha Jylla.
Katkum ka jingpyntip ka tnad ka Koit ka Khiah, 36 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 363 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 1, EKH: 26, RBD: 2, WGH: 3, bad WKH: 4.
Ki nongpang kiba la ioh pat iaka jingkoit ki don haduh 49 ngut.
Kine ki kynthup na EGH: 1, EKH: 32, WGH: 1, WJH: 4 bad WKH: 11.
Ka jingdon jong ki briew bala ïabit ïa kane ka jingpang khlam ha Jylla baroh ka long 83863 ngut bad napdeng kine 82042 ngut kila ïoh ïa ka jingkoit bad 1458 ngut kiba ïap nalor ki briew ba dang shitom.
Ka Khasi Students’ Union, Thadlaskeiñ Unit kala ai jingiarap da ki mar bam sha ki lai tylli ki longïing kiba duk tasam haka shnong Mukhla Nongrim, kaba hap ha Jowai Constituency.
U publicity secretary Rimiki K Syntiew ula ong ha kane ka jingleit ai jingiarap ka KSU, ar tylli ki longiing ba duk tasam kidei kiba sah khunswet bad kawei pat ka dei ka longiing kaba shong sah tang ha ïingtrep ïingskum.
U Rimiki ula ong ba kane ka longiing kaba sah haka iingtrep iingskum kampat ju ioh satia kano kano ka lad jingiarap ne skim ba duk jong ka sorkar.
Ka KSU kala ong ba naka por sha ka por kane ka longiing kala ai iaki EPIC, ki Passbook sha ka bor shnong ka Mukhla Nongrim, hynrei kaba lyngngoh haduh mynta mynne kane ka longïing kam pat ioh jingiarap wat tang iwei I tin sopïing.
Hadien bala sakhi ia kane ka jingeh kane ka longïing ka KSU kala shim iaka rai ban tynrong halade iaka jingkitkhliah ban pynioh jingiarap ia kane ka longiing kumba iohlem kiwei ki longiing ba duk.
Ka Synjuk Waheh Shnong Jowai da kawei ka sur kala rai ban ai jngthoh sha baroh ki waheh shnong ha sor Jowai ban nym ai NOC pathar sha ki bar jylla ne company kiba thmu ban wan khaii pateng ha rilum Jaintia khamtam hapoh sor Jowai.
Ia kane ka rai la shim haka jingialang kaba long hadpeng ka seng ki nongkhaïi ka Jaintia Tribal Trader’s Association (JTTA) bad ka Synjuk Waheh Shnong Jowai ha ïungwalieh ka dorbar shnong Iongpiah haka sngi Saitjain.
Haba kren bad ki nongthoh khubor u President ka Synjuk Waheh Shnong Jowai u Ma Alan Niangti ula ïathuh ba ka Synjuk haka jingïalang kala rai ban ai da ka jingthoh sha baroh ki dorbar Shnong hapoh ka sor Jowai ba kim dei ban ai NOC klumar sha ki bar Jylla khlem da bishar bniah ia ki jait kam ba thmu seng ne buh da ki bar jylla ne company khamtam iaki jingtrei kiba lah ban trei da ki trai ri trai muluk.
U Ïatha Najiar President JTTA ula ïathuh ba na ka por sha ka por kila kyntu ïaka Jaintia Hills Autonomous District Council (JHADC) ban nym ai Trading License pathar sha ki bar Jylla namar ka ktah ïaka khaïi ka pateng jong ki trai muluk.
Ula ong baka jubab kaba ki ioh na ka konsil kalong ba kam lah ban leh eiei lada ka bor shnong ka ai iaka NOC kynthup iaki jait kam ba lah ban trei da u trai jylla.
Dei halor kane ngi na kaliang ka JTTA kala kyrpad iaka synjuk waheh shnong Jowai ban khot iaka jingiakren halor ka jingai NOC sha ki bar jylla, la ong u Ma Najiar bad u Kyrmen ba kane ka jingiakren kan treikam khnang ban tehlakam iaka jingwan khaii pateng ki bar jylla ha rilum Jaintia.
Ki ar ngut ki waheh shnong kiba kynthup iaka Ladthadlaboh bad ka Loomsooiung Newhill, Jowai ba don ia ki ar tylli ki mall ba kynthup iaka Family Mart bad ka V Mart, kila kam ba kine ki mall ki dei kiba wan pan NOC da ki Pnar.
“Ki don ki kyndon jong ka shnong kiba la buh ban thungkam iaki nongshong shnong bad iaka NOC ruh la ai da ka jingmynjur ka dorbar shnong," la ong LD Lakiang, waheh shnong Ladthadlaboh.
Ki nongai snam sngewbha ne ki Blood Donors kila shah pynkup burom haka Seng Samla Balang Katholik, Mihmyntdu bad ka Ai Jingim Voluntary Blood Donors Organisation (AJVBDO) haka jingialang kaba long ha RC EVE Secondary School, Mihmyntdu.
U Kyrmen Shylla Myntri ka tnad Social Welfare, u MDC JHADC J Treilang Suchiang kila iadonlang ha kane ka jingialang kum ki kongsan bad symbud kongsan, ka Dr.
P.
Shylla Incharge Blood Bank Jowai, u Phadar Lawrence Pasweth Spiritual Youth Director Jowai Parish bad kiwei kiwei.
Kane ka jingpynkup burom ia ki nongai snam kiba don haduh 30 ngut ka long kum shibynta ban rakhe iaka lyngkhuh snem ba 15 snem ka Ai Jingim Voluntary Blood Donors Organisation haka jingshakri ban ai snam naduh u snem 2006.
Ha kane ka sngi la pynkup burom ruh ïaka Kong Elizebeth Shylla halor ka jingïarap kylluid mynsiem jong ka na ka bynta kito kiba kyrduh bam ha ka jong ka por khangdam n aka jingwan lynsher ka khlam COVID-19.
U Kyrmen Shylla haba kren ula ai khublei kyrpang ïaki nongai snam sngewbha kiba lyngba jong ki bun tylli ki mynsiem kila ioh iaka jingim.
Ula ïaroh ïaka seng Samla Katholik Mihmyntdu bad ka Ai Jingim Organisation kiba la trei shitom bad kloi ban pynshlur ïaki briew da kaba pynlong ïaki prokram Blood Donation Camp haki por jong ka khim khait.
U Bah Shylla ula iathuh ruh ba ula sdang iaka Kyrmen Foundation kaba ula seng na ka bynta ban ïarap ïa kito kiba donkam kyrkieh ïaka snam.
Ka Dr.
P.
Shylla ka la ïathuh ba katkum ka jinglap jong ka, ka seng samla Katholik, Mihmyntdu ka la pynlong lai sien ïaki prokram synnïang snam sngewbha tang hapoh shisnem shiteng.
Kiwei kiwei kiba kren ki kynthup ia u Alwinson Laloo bad u Teibormi Dhar kiba dei ki nongai snam sngewbha.
Kila khot wer ia kiwei ruh ban mih shakhmat ban ai snam ban iarap bad ai jingim iaki para briew.
Ha kane ka sngi la ot ruh ia u cake ban ia lehkmen iaka lyngkhuh snem ka Ai Jingim Voluntary Blood Donors Organisation.
Ka Jaintia Students’ Union kala pynkup burom iaki 80 ngut ki samla pule kiba la pass bha ha ka eksamin SSLC, HSSLC bad kiwei kiwei ki kyrdan haka jingialang kaba long ha District Library Auditorium, Jowai haka sngi Saitjain.
La pynkup burom ruh ia u HH Mohrmen u ba dang shu pyndep iaka kyrdan Doctorate na Martin Luther Christian University, Shillong.
Ha kane ka jingialang pynkup burom la iadonlang u MLA Jowai u ma Wailadmiki Shylla, U SP West Jaintia Hills Bikram D Marak, u DSP East Jaintia Hills U Jason Mairom, Dolloi Elaka Jowai u ma Puramon Kynjing nalor ki nongialam barim ka JSU.
Haka sngi ba Ar, 252 ngut ki briew kila iabit thymmai iaka jingpang khlam, 5 ngut kila khlad bad da kane ka jingiap ki briew kiba ioh pang kala kynjoh haduh 1240 ngut haka Jylla.
Kine kiba khlad 5 ngut ki dei na West Garo Hills: 02 bad mar iwei na East Khasi Hills, West Jaintia Hills bad West Khasi Hills.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 252 ngut bad kiba dang shitom ne ki active case ki don 3591 ngut hapoh ka Jylla.
Kine ki kynthup EGH: 03, EJH: 09, EKH: 105, NGH: 00, RBD: 42, SGH: 03, SWGH: 03, SWKH: 16, WGH: 29, WJH: 22 bad WKH: 20.
Ki nongpang kiba la ioh pat iaka jingkoit ki don 417 ngut.
Kine ki kynthup na EGH: 04, EJH: 05, EKH: 168, NGH: 07, RBD: 50, SGH: 04, SWGH: 09, SWKH: 20, WGH: 44, WJH: 58 bad WKH: 48.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 72412 ngut bad napdeng kine 67581 ngut kila ïoh ïa ka jingkoit bad 1240 ngut kiba ïap nalor ki briew ba dang shitom.
Ka Riloom Jaintia Traders Association (RJTA) kala pynpaw ka jingsngewnguh kaba khraw ïaka Jaintia Hills Autonomous District Council (JHADC) bad ka Jowai Municipal Board (JMB) kiba la pynkynriah ïaki ñiut ki ñier da ki spah ton kiba la sahkut la bun bun taiew ha Jowai kaba kynthup iaka Iawthymme Ladthadlaboh bad ka Iawmusiang Jowai.
U president RJTA Paila Kordor Lyngkot, ula pynpaw iaka jingsngewnguh kaba khraw iaka JHADC bad JMB kiba la shimkhia ban pynkhuid ia ki ñiut kiba la neh la bun bun taiew kaba la wanrak iaka jingsma iwtung.
Ula ai khublei ruh iaka shnong Mupyut kaba la pynjynsur iaka rai wat hadien ba kala pyrshah bad kyrpad iaka sorkar ban pynioh iaka jaka theh ñiut kaba pura iaka sor Jowai ban pynjem ia kane ka jingeh ha ki sngi ban wan.
Ka RJTA kaba peit iaka miat ka bha ki nongkhaii, ka khot ka wer ia baroh ban iatreilang ban wanrah ia ka khuid ka suba ha ki iew ki hat bad ki shnong ki thaw.
Ka RJTA kala ong b aka jingkhuid jingsuba ka long kawei ka ba donkam tam ha ka imlang sahlang bad watla ia kine ki iew ki hat ki dei ki ba la pyniaid da ka JHADC bad kiwei kiwei ki kynhun, hynrei kum ki nongkhaii kiba im jakpoh na kane ka kam, ngi dei ban don iaka jingkikhleh ban pynneh iaka khuid ka suba.
Ka Kiang Nangbah Government College, Jowai kan pynlong da ka Financial Awareness bad Consumer Training Programme haka por 4:30 PM haka mynta ka sngi ba Ar (17/08/21).
Ia kane ka jingai jnghikai la pynlong da KNGC ha ryngkat ka jingiatreilang bad ka National Centre for Financial Education (NCFE).
Ki riewshemphang ha kane ka program ki dei na NCFE.
La wer iaki samla pule ka kolej ban ishimbynta bad ia ka jingtip ba khambniah lah ban ioh na ka kolej halor kane ka program.
Ka Seng Jaiñtia Students’ Movement (JSM) Central Body haka janmiet jong ka 15 tarik une u bnai kala pynlong iaka jingthang mombati ha jan u mot sahnam jong U Kiang Nangbah, DC Office Khliehriat.
Kane ka jingthang mombati ka JSM ka long  kum ka dak ban pynpaw ka jingsngewsih bad pynrem jur ia ka Sorkar Meghalaya bad ia ka Police department ba kala siat iap ia u Bah Cheristerfield Thangkiew, general secretary barim ka HNLC kaba la jia haka 13 tarik une u bnai.
Kane ka long ka jingpyntip sha phi ki kur ki kha, ki paralok parajor, ba I Tbn.
Bristing Roy Dhar, Balang Presbyterian Nangbah, I la khlad noh na kane ka sla pyrthei ha ka 16th August 2021.
Ka jingleit on tep ia I kan long ha ka 18th August 2021, ha ka por 12:00 baje nohphai sngi, ha u Lum Jingtep jong ka Balang Presbyterian Nangbah.
Kum shibynta ban rakhe ïaka Azadi Ka Amrit Mahotsav ne ka jingrakhe iaka lyngkhuh snem ba 75 ka jingioh laitluid ka ri India, ka ophis u District Sports officer, East bad West Jaintia Hills District kala pynlong iaka Independence Day Run ha  Khliehriat bad ha Jowai haka 15 tarik une u bnai.
Ha Khliehriat haduh 75 ngut ki nongmareh kila shimbynta bad ha Jowai 80 ngut.
Ha Khliehriat la kaweh iaka lama da u ma James Sutnga working president East Jaintia District Football Association bad ha Jowai da u DSO Ma Khroobok Passah.
Ia kane ka jingmareh la sdang na Kiang Nangbah Stadium ha Jowai bad la pynkut ha u mot sah nam u Kiang Nangbah ha Syntu Ksiar bad ha Khliehriat la sdang na DC Ophis Khliehriat bad la pynkut ha ophis DC barim.
Ki nongmareh baroh kila ioh iaka syrnod iashimbynta.
U District Sports Officer, West Jaintia Hills District uba peit ruh shipor iaka East Jaintia Hills , U Ma Khroobok Passah haka 14 tarik kila pynlong ruh iaka webinar  halor ka phang ‘Freedom fighters of the Jaintia Hills’.
Ka Seiñraij Jowai lyngba Khynroo Khyllood Committee (KKC) kala kynmaw burom ïa U Kiang Nangbah, u khlawait ka Ri Pnar haka sngi lailuid ka ri haka 15 tarik Nailar 2021.
Ka sorkar ha kane ka kynti kala rai ban rakhe laitluid ba 75 snem da kaba kynmaw burom iaki khlawait bala len lade ban pynioh iaka jinglaitluid ka ri, kumta ka KCC jong ka Seinraij Jowai ruh kala kynmaw burom ia U Kiang Nangbah da kaba leit buh syntiew ha u mot sah nam u Kiang Nangbah ha Mooliksoo bad haryngkat duwai phirat.
Ha kane ka jingleit buh syntiew ha u mot u Kiang Nangbah la ioh iaka jingkren lyngkot na Arwotki Sumer general secretary Seiñraij, u ma OR Shallam, president Seinraij Jowai, Puramon Kynjing Daloi Elaka Jowai haka jingiadonlang kiwei kiwei ki dkhot ka Seinraij Jowai.
Ki runar kibym lah satia ban ithuh ha kine ki khyndiat sngi kila jynrat ia ki maw ba kdew ia ka Kilometre ha surok Khanduli Hamren.
Ki nongialam shnong marsien ioh jingtip haka 14 tarik une u bnai kila leit jurip bad kila lap ba u maw ba kdew iaka Kilometer ha Zero Point Khanduli ula shah jynrat bad shah pynpait pynpra phom.
Ki nongialam shnong ka thaiñ khappud Assam Meghalaya kynthup iaka Khanduli, Saitsama, Umplu, Pdeintalu, Umshangiar bad kiwei kiwei haka jingiadonlang u Chairman Lapangap Khanduli Border Area JAC u Pyrkhatbha Pyrphet bad ki riew rangbah ba kynthup ia u Balajied Kshiar, Iarap Dkhar kila hair jurip ia kine ki maw bad pynrem ia kane ka kam leh dusmon.
U Deputy Chief Executive Member (CEM) Jaintia Hills Autonomous District Council (JHADC) ula sam ïaki tin sopïing sha ki bun tylli ki ïing ba duk kiba hap haka 21 Tuber Constituency.
U Ma Lasky uba long u MDC ka thain Tuber, ula sam ia kine ki tin haka 14 tarik une u bnai.
Ïa kine ki tin sop ïing la thied lyngba ka jingiarap pisa ka Fifteenth Finance Commission 2020-2021 sha ka konsil.
U Deputy Commissioner, West Jaintia Hills, Garod LSN Dykes haka sngi Nyngkong ula pyndam noh iaka hukum micro containment ha ki saw iing ha Loompyrdi Iongpiah, Jowai.
Kine ki iing ki dei jong ka Kong Iada Paswet, Pher Paswet, Rasa Kyndiah bad Mienbha Kyndiah.
La weng iaka hukum containment hadien bala la tem iaka jingpur jong ka jingpang khlam COVID-19 ha kitei ki iing.
Ka Sorkar Jylla haka sngi Nyngkong kala shim iaka sienjam ban bteng iaka Curfew haduh 5 baje mynstep jong ka 18 tarik Nailar 2021 bad kan bteng ban khang iaka Internet sa 24 kynta.
U Myntri Rangbah, Conrad K Sangma ula iathuh ba ka jingialang cabinet kala rai ban thung iaka judicial enquiry katkum ka Commission of Enquiry Act ban tohkit bniah halor ka jingjia shah siat u Bah Cherish S Thangkhiew haka 13th August, 2021.
Shuh shuh ka sorkar kala rai ban thung iaka Peace Committee ka ban khlieh da u Deputy Chief Minister, P.
Tynsong bad ki Cabinet Ministers ba kynthup ia u Hamletson Dohling bad Renikton L Tongkhar.
Kane ka peace committee kan kynthup ruh iaki nongialam sengbhalang, ki nongialm niam, nongialam shnong bad kiwei kiwei.
Kan don ruh ka Sub-Committee na ka bynta Security & Law & Order ban khlieh da u Chief Minister, Conrad K Sangma bad u Deputy Chief Minister & Home Minister ban kin peit bniah iaka jinglong jingman ka shongsuk shongshngain bad ki jingma kiba ap nalor ka jingtreikam ka tnad Pulit haka Jylla.
Ka Seiñraij Mukhla kala pynbna paidbah ba kala khang pyrshah ban wan ki paidbah sha ka jinglehniam Behdieñkhlam kaba ban sdang naduh lashai 17 tarik haduh 20 tarik u bnai Nailar 2021.
U General Secretary ka Seiñraij Mukhla, T Sumer ula ong ba na ka daw ka khlam COVID-19, ïaka Behdieñkhlam hap ban pynlong katkum ka SOP kaba la ai da ka sorkar lyngba ka ophis u Deputy Commissioner, West Jaintia Hills District.
Ula ong ruh ba tang kiba la dep ai tika COVID-19 kiba lah ban iashimbynta ha kane ka Behdieñkhlam.
Iaki paidbah watla dei na ka Seinraij Mukhla, lane ki paralok kiba na kiwei ki raij bapher bapher ym shah ban wan sha kane ka Behdieñkhlam khnang ban lah haka ban bud iaki adong adit ka sorkar ha kaba iadei bad ka jingkhang ban lum paidbah.
Ka Seiñraij Mukhla kala kyrpad iaki paidbah ban iatreilang bad ka raij khnang ba jingleh iaka niam kanlong kaba iaid beit iaid ryntih.
U Prof.
Prabha Shankar Shukla Vice Chancellor ba thymmai ka skul bah NEHU ula wan jngoh iaka Deen Dayal Upadhyay Community College, Wahiajer, West Jaintia Hills District haka 14 tarik une u bnai.
Nalor u Vice Chancellor NEHU la iadonlang u Prof.
Henry Lamin, Principal ka DDU Community College Wahiajer, Dr.
J.
N.
Nayak, Registrar NEHU, Prof.
D.
Walia Geology Department  NUHU bad u Dr.
D.
Wargis.
Ka jingthmu jong ka jingwan u Prof, Prabha kadei halor ban shim jingkhein iaki jingduna bad ban pynbha iaka jingdonkam kane ka college khnang ban myntoi ki samla pule ka thain.
U Vice Chancellor, haba kren ha kane ka sngi u pynpaw ruh ia ka jingsngewnguh kaba shikatdei eh ia ka shnong Wahiajer kaba la kloi ban ai sngewbha ia ka jaka jong ka shnong kaba heh haduh 17 acre na ka bynta ban tei ia kane ka College, ka College ka ban kyntiew bad pyntbit ia ki samla pule ha kiba bun ki liang jingpule ka juk mynta la ha ka kam rep kam riang, Electronic, Welding, food processing, weaving, horticulture, food technology bad kiwei de ki rukom jinghikai ka juk stad mynta.
Haka juh ka por u Vice Chancellor, u kyntu ia ki samla jong ka thain West bad East Jaintia Hills ba kin ia wan ban pule ha kane ka College bad ha ka juh ka por u ngeit skhem ba hapoh ka jingpyniaid jong u Prof.
Henry Lamin, Principal kane ka College kan nang iaid shaphrang.
Uwei u nongniah trok uba kyrteng Alok Das ba na Patarkhandi, Karimganj, Assam uba kit khaw iaka FCI, Khliehtyrshi ula shah pyniap dusmon ha ki runar.
Une u nongiah trok udei uba niah iaka trok kaba don u number TR 01 AG 1689 kaba dei jong ka FCI Anup Trade.
Kane ka jingjia kala jia hynne ka step 2:30 Am haba ki runar kila rahbor iaka trok kaba pynieng ha FCI Khliehtyrshi.
Ka khubor pulit ka ong ba marisen ioh jingtip kila budien ia kane ka jingjia bad ia kane ka trok la phah bat ha weighbridge Khliehtyrshi, Jowai By Pass ha kaba ki don arngut ki briew ha kane ka trok.
Mar mar la kem iaki, uwei u lait phet.
Une uba la shah klem u dei uba ju mlien ban leh ki kam sniew.
La lap ba u khaw ba kit kane ka trok ym pat pynkhih satia, katba u Alok Das u nongniah kane ka trok ym pat lap satia ia u, hynrei ki pulit haba tohkit bniah kila lap iaki dak ki shin ha Riatturiem bad kila lap iaka metiap ha synrang.
Halor kane ka jingjia ka jingtohkit kala iaid shakhmat.
U secretary jong ka synjuk waheh chnong Jowai, u ma Riquoma RQ Laloo, ula pyntip ba nakaliang ka synjuk waheh chnong Jowai bad ka bor synshar district jong ka West Jaintia Hills district kila poi sha ka jingiakren sngewthuh jingmut haka jingialang kaba long haka 15 tarik ha Circuit House Jowai.
Ha kane ka jingialang hadien bala poi sha ka jingiakren sngewthuh jingmut la rai ban buddien iaki skim pynroi pynpar iaka sor Jowai bad ka district baroh kawei.
Ha kaba iadei bad ka kam bret ñiut ka Jowai la banjur iaka sorkar ban pynkloi ban wad ki lad ki lynti ban pynjem ia kane ka jingeh.
Shuh shuh ha kaba iadei bad ka rally kaba la thmu ban pynlong lashai ka sngi 17 tarik Nailar (August) ruh la pynsangeh noh hadien kane ka jingialang.
Ka synjuk waheh chnong Jowai kala pynbna ba kala weng mardor iaka rai bad kan ai ka jingiatreilang bad ka bor synshar district kumba ju long khamtam ha kaba iadei bad ka jingpang khlam COVID-19.
Ka synjuk kala pynbna ba kan nym shong kli kti ban kan iai buddien iaki kam pynroi ba ka Jowai ka dei hok ban ioh.
Ka synjuk kala khot wer ia baroh ki synjuk waheh chnong hapoh ka rilum Jaintia ban iatrelang da kawei ka sur ban wanrah iaka roi ka par ha baroh ki shnong ki thaw khamtam ban pynlong iaka iitkhmih ka district kaba khuid kaba suba.
I Kong Salancy Passah kurim jong I (L) Gilborn Rymbai ba shong ba sah ha Panaliar, Jowai ila khlad noh haka 12/08/21.
Ka jingpyndep ia ka niam ba khatduh jong i kan long haka 17/08/21 ha Khnap Thangbru, Khimusniang, Jowai.
352 ngut ki briew kila iabit thymmai iaka jingpang khlam COVID-19, 8 ngut kila khlad bad da kane ki briew kiba iap pang khlam kala kynjoh haduh 1235 ngut haka Jylla haka sngi Nyngkong.
Kine kiba khlad 8 ngut ki dei na East Khasi Hills: 06 bad West Khasi Hills: 02.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 352 ngut bad kiba dang shitom ne ki active case ki don 3761 ngut hapoh ka Jylla.
Kine ki kynthup EGH: 06, EJH: 04, EKH: 241, NGH: 01, RBD: 28, SWGH: 02, SWKH: 02, WGH: 04, WJH: 40 bad WKH: 24.
Ki nongpang kiba la ioh pat iaka jingkoit ki don 649 ngut.
Kine ki kynthup na EGH: 06, EJH: 08, EKH: 345, NGH: 07, RBD: 47, SGH: 03, SWKH: 26, WGH: 55, WJH: 21 bad WKH: 131.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 72160 ngut bad napdeng kine 67164 ngut kila ïoh ïa ka jingkoit bad 1235 ngut kiba ïap nalor ki briew ba dang shitom.
Ka Jaintia Hills Development Society (JHDS) ryngkat bad ka jingiatreilang bad ka Caritas India kin iarap ia ki padibah kiba iabit jingpang khlam COVID-19 da ki lai tylli ki Oxygen Concentrators.
Ia kine ki tyndong lyer oxygen la pyllait paidbah ha ophis jong ka JHDS ha Bishop’s House Jowai haka jingiadonlang u Rev.
Fr.
Ferdinand Dkhar, Diocesan Administrator, jong ka Diocese Jowai, Fr.
Manbha Pakem, Director JHDS bad kiwei kiwei.
Ia kine ki Oxygen Concentrators la bei pisa da ka Caritas Germany kum shibynta ban ialeh pyrshah ia ka jingpang Covid-19.
Ka JHDS kala ong ba kino kino kiba iabit ia ka jingpang COVID-19 lane kino kino ki nongpang kiba donkam oxygen khlem da donkam ban siew ki lah ban phone ha u Fr Manbha Pakem Director (M) 7005843513, u ma Denis Kurkalang (Coordinator) (M) 8837275908.
420 ngut ki briew kiba iabit thymmai iaka jingpang khlam COVID-19 bad 7 ngut ki briew kila khlad bad da kane ka jingiap kala kynjoh sha 1227 haka jylla haka Sngi U Blei.
Kine kiba la khlad 7 ngut ki dei na East Khasi Hills District: 03, West Garo Hills: 01 bad West Khasi Hills: 03.
Kat kum ka jingpyntip ka Tnad ka Koit ka Khiah, 420 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4066  ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 5, EJH: 5, EKH: 241, NGH: 1, RBD: 36, SGH: 2, SWKH: 10, WGH: 38, WJH: 48 bad WKH: 34.
Ki nongpang kiba la ioh pat iaka jingkoit ki don haduh 278 ngut.
Kine ki kynthup na EGH: 8, EJH: 6, EKH: 12, NGH: 2, RBD: 53, SGH: 8, SWGH: 5, SWKH: 18, WGH: 53 WJH: 55 bad WKH: 58.
Ka jingdon jong ki briew bala ïabit ïa kane ka jingpang khlam ha Jylla baroh ka long 71808 ngut bad napdeng kine 66515 ngut kila ïoh ïa ka jingkoit bad 1227 ngut kiba ïap nalor ki briew ba dang shitom.
Ha ka sngi ba Jylla Meghalaya kala snohkitlang bad ka Ri ban rakhe iaka 75 th Independence Day haka Sngi U Blei, ka Jylla kala sakhi iaka u lyoh ba dum ha kaba ki paidbah kiba la bitar iaka jingshah pyniap u general secretary barim ka Hynniewtrep National Liberation Council (HNLC) Bah Cherish S Thangkhiew haka 13 tarik u Nailar kila mih paidbah ha kiba bun ki jaka ha Mawlai ban rah iaki lama iong ban pyrshah iaka sorkar bad ka tnad pulit.
Ki paidbah kiba la bitar kila mih ban lun ruh iaki trok, ki kali pulit bad thang ruh ia kawei ka kali ha Jaiaw kaba don u number ML05 F 3013.
Ka khubor kaba iohlum ka iathuh ba kane ka kali ka dei ka kali ba pyndonkam ki pulit ka Mawkynroh Out Post.
Kane ka kali kala shah knieh ha ki katto katne ha Mawlai Mawkynroh bad la ioh rah ruh iaka suloi Insas rifle.
Hadien pat la thang ia kane ka kali ha Jaiaw Pdeng, Shillong.
Ki Pulit pynlip mar mar kila wan ban pynlip iaka ding.
Ka jinglong jingman ha Shillong kala shongsyier bad ka internet ruh ka sorkar kala lah ban shutdown ne pynduh hadien bala mih kane ka jingklumar.
Ka Iapmala Presbyterian Secondary School, Iapmala East Jaintia Hills District kala pynkup burom ia ki lai ngut ki khynnah kiba la lah ban wanrah iaka nam ka burom ym tang ialade shimet, hynrei iaka skul bad ka shnong baroh kawei hadien ba kila kylla long ki soh jingjop ba nyngkong eh ka skul haka jingiakhun ekasmin matrik jong ka Meghalaya Board of School Education.
Kine ki lai ngut ki khynnah skul ki dei ka Prayerfull Khaii kaba ioh haduh 61.
66 percent ka Sweety Lamurong kaba ioh 66.
83 percent bad u Buhtilang Shangpung uba ioh 62.
33%.
Baroh lai ngut kine ki khynnah kila wan iaka kyrdan kaba nyngkong ha ryngkat bad ki distinction.
Kan dei ka sien kaba nyngkong iaka Iapmala Presbyterian Secondary School kaba la seng ha u snem 1994 tang kum ka Iapmala LP Skul, hynrei ka jingtrei shitom ka committee skul la kyntiew kyrdan iaka sha ka Secondary School ha u snem 2019 bad mynta ka kynti kala ioh ruh ia u soh jingjop ba nyngkong eh hadien ba kine ki khynnah kila pass bha.
Ha kane jingpynkup burom ia kine ki lai ngut ki samla kaba la pynlong haka 13 tarik une u bnai Nailar la iadonlang u Myntri Sorkar uba long ruh u MLA ka thain u Ma Kyrmen Shylla, MDC uba long ruh u Chairman JHADC, Dr.
Sankey Shangpung, Kong Clarify Thoo Headteacher, U Ma Womboi Lamurong Waheh Shnong.
Ia ka jingialang pynkup burom la pyniaid da u Preciously Lyngdoh uba long ruh u Chairman jong ka skul haka jingiadonlang kiwei kiwei ki nonghikai, ki khynnah skul bad ki kmie ki kpa.
U Ma Kyrmen haba kren ula ong kine ki lai ngut kin long ki nuksa iaka shnong ka thaw bad kiwei pat ki para khynnah skul jong kane ka skul.
Ula kitbok kitrwiang ia kine ki khynnah ba kin nangtrei shitom ban jop haka jingim pule puthi.
U Dr, Sankey, ula ong ba ma u ruh u dei uwei na ki khynnah skul jong kane ka skul bad wat ula long MDC pynlut pot ha kaban ai jinghikai iaki khynnah jong kane ka skul khlem kano kano ka jingsiew tang na ka bynta ban iarap iaka skul ban sam jingnang jingstad sha ki khynnah.
Ula kyntu ia ki nonghikai jong kane ka skul ba kin nang treishitom bad ban ai ka jingshakri kaba bha tam ban tei iaka lawei jong ki khynnah skul hapoh ka shnong Iapmala.
U Ma KL Pariat nongshong shnong jong ka Iawmusiang ula ong ba ka lawei jong ka Jowai Municipal Board (JMB) ka dang sah haka umdum namar ba haduh mynta ka sorkar kam pat lah ban pynthikna la kan pynim ne pyniap noh ia kane ka tnad jong ka Urban Affairs, kaba peit iaka khuid ka suba jong ka Jowai.
Ia kane ula ong hadien ba ula ïoh iaka jubab Right to Information (RTI) kaba ula pan na u PIO jong Jowai Municipal Board.
U ma KL Pariat ula khot da ka jingialang haka sngi Saitjain ha Chilliangraij, Jowai iaki synjuk nongialam shnong ka Jowai, Ri Jaintia bad katto katne ki waheh shnong bad ki nongshong shnong ka Jowai bad ka Jaintia Tribal Traders Association.
Katkum ka RTI kaba ula pan halor ba ka sorkar kala pynduh ne em iaka Jowai Municipal Board bad balei ba ym lah ban jied iaki nongmihkhmat ne ward commissioner ba pura jong ka JMB.
Ka kubab kaba ula ioh, ka ong baka sorkar kala don jingthmu ban pynduh noh iaka Jowai Municipal Board katkum ka jingpynbna jong ka tnad Urban Affairs ka sorkar jylla haka  8 th December 2000 bad kane ka jingtyrwa ban pyndam iaka Jowai Municipal Board la phah sha ka JHADC ha u bnai Lber 2000.
Ka JHADC ruh kala jubab ia kane ka jingtyrwa bad pynim biang iaka Jowai Town Committee katkum ka jingiakut da kaba buh kyndon ia ka sorkar Jylla ba kan siew iaka tulop jong ki ophisar, nongtrei bad ka Honorarium jong ki chairman, Vice Chairman bad baroh ki ward commissioner.
Nalor kata ha katei ka shthi la kdew shai baroh ki jingpynlut pynsep kaba kynthup iaka development grant bad ki toll gate jong ka Jowai Municipal ban ai biang sha ka JHADC bad ban shimti biang ka JHADC ia baroh ki tum ki tam jong ka.
Ka JHADC kala ong ruh ba lada kam long katkum ka jingiakut, ym lah satia ban pynim biang iaka Town Committee.
U Ma KL Pariat ula ong ba katkum ka notification ka tnad urban kala pan jingmut ruh na u nongshong shnong ka Jowai ban pynneh ne pynsah iaka Jowai Municipal Board.
Ki dong/club bad ki shnong ba mynta kiba ym pdiang iaka Municipal kadei ka Dulong, Loompyrdi Iongpiah, Loomiongkjam,  Khliehmynkrem, katba ka Panaliar kam shai la ka pdiang ne pyrshah iaka JMB.
Ha une u juh u snem 2000 bad 2003 ka Jowai Municipal kala shah ujor mukotduma hadien ba kala thmu ban pynlong iaka jingjied ward commissioner ha Guahati High Court haka Jaintia Hills Tribal Traders Association bad kawei pat ka Misc case ha u snem 2003 kaba la ujor da ka Jowai Civic Awareness Committee.
Kane ka jingpoi ïinglieh iingsaw kane ka kam kala neh bad khlem ioh jingtip pat kaei ka rai jong ka iingbishar.
U Ma KL Pariat ula ong ba ki nongialam kine ki synjuk kiba ujor iaka mukotduma kila khlad bad ka lawei jong ka Jowai Municipal ruh ka sah haka umdum.
Katkum ka jubab RTI ka Municipal Jowai kala dep phiah ia u pud u sam jong ka bad baroh kawei ka Jowai la khein iaka hapoh ka Jowai Municipal Board.
Ki kam ba bteng ka JMB ban trei ki dei tang ka kam jingpynkhuid ñiut ki ñiut na sor Jowai, ka prokram Swachh Bharat Mission (Urban), ka Deendayal Antyodaya Yojna kaba kynthup iaka National urban Livelihood Mission, ban kyrshan iaki nongdie madan (street vendors) Ban ai jinghikai bad jaka trai iaki samla samhoi ban ieng hala ki jong ki kjat bad ka jingai iing ia bym don iing ne ka skim shelter for urban homeless.
Shuh shuh u Ma KL Pariat ula ong ka jubab RTI, ka JMB ka don ka jaka ha Sabahmuswang bad dang pynkhreh iaka DPR bad shna iaka Feacal Sludge & Septage Management (FSSM) ban theh iaki jaboh paiñkhana kiba ka pynkhuid na ki iing briew ban iada iaka Wah Myntdu.
Nalor kata ka JMB kala shong pyrkhat ban shna iaka jaka bret ñiut kaba paka, bad ka jaka kaba la rai ban shna kadei haka shnong Samanong katkum ka report jong ka Task Force Committee (Dt 23/03/2021).
Halor kane ka jubab RTI kaba ma KL Pariat ula dep pynsngew sha ki waheh shnong bad ki katto katne ki nongshong shnong bad baroh kila pynpaw ba kane ka kam kadei kaba sahteng bad kin hap ban shong pyrkhat sani bha.
U Ma Toyce Christopher Pohshna u ba shong ba sah ha Dongmihsngi Jowai, ula la khlad noh na ka pyrthei haka 14/08/2021.
Ka jingpyndep iaka basah jong u kan long haka 15/08/2021 haka por 2 baje nohphai sngi ha u lum jingtep ka Balang U Blei Ecclesia Jowai.
Kum shibynta ban rakhe iaka Azadi Ka Amrit Mahotsav ne ka jingrakhe iaka jingdap 75 snem jong ka jingioh laitluid ka Ri India, ka ophis jong u District Sports Officer, West Khasi Hills District ha ryngkat  ka jingiatreilang bad ka ophis u Sub-Divisional Officer (Civil) Mairang Civil Sub-Division, Mairang bad ka District Sports Promotion Society, West Khasi Hills District kila pynlong iaka jinglehkai skit jong ka Seng Biria Dei Por (SBDP) kaba iathuh shaphang ka jingialeh laitluid u Syiem Tirot Sing pyrshah ia ka sorkar phareng ha ka prokram kaba la pynlong ha Madan Mot Tirot, Mairang Mission, Mairang.
U Syiem ka Hima Nongkhlaw, u Pa’iem P.
M Syiemlieh u la wan kum u kongsan ha kane ka prokram ha ka jingdon ryngkat u Additional Deputy Commissioner ba dei peit ia ka Mairang Civil Sub-Division, u Bah A.
Nongbri, u Block Development Officer ka Mairang C&RD Block, u Bah V.
Swer, u District Sports Officer ka West Khasi Hills District, u Bah P.
B Nongbri, u Syiem Khynnah ka Hima Nongkhlaw, u Bah K.
M Syiemlieh, ki Sordar Shnong ka thain bad kiwei de.
Ha ka jingkren lyngkot ka jong u, u Syiem ka Hima Nongkhlaw, u Pa’iem P.
M Syiemlieh u la ong ba ka jingrakhe ia ka Azadi Ka Amrit Mahotsav ka long ka kabu ia ka ri  India baroh kawei ban aiburom ia kiba bun ki riewialeh laitluid jong ka kiba kynthup ia u Tirot Sing Syiem uba iai bteng ban pynshlur ia ki pateng haduh mynta mynne lyngba  ka jingshlur, jinglenlade bad jingieid jong u iala ka ri ka jaka ha ka jingialeh laitluid jong u pyrshah ia ka sorkar phareng.
U  Pa’iem P.
M Syiemlieh u la pynpaw ruh ba u kyrmen ba kane ka jingrakhe kan ai mynsiem ia ki nongshongshnong ban bud ia ki dienjat jong u khla ka wait, U Tirot Sing Syiem bad kumjuh kiwei pat ki riewshlur ialeh laitluid ka ri India kiba la iakhun bad kiba la pha ruh iala ka jingim na ka bynta ka jinglaitluid jongngi mynta.
La ioh ruh ban sakhi ia ka jingrwai ba la rwai da I Kong  Ugene Mary Mairom.
Shuh shuh iaka Cyclothon Rally ha shnong Mairang la pynlong haka 13 tarik bad la kaweh iaka lama da u Syiem Khynnah ka Hima Nongkhlaw, u Bah K.
M Syiemlieh ha Madan Mot Tirot, Mairang Mission, Mairang ha ka jingdon ryngkat u Additional Deputy Commissioner ba dei peit ia ka  Mairang Civil Sub-Division, u Bah A.
Nongbri bad u District Sports Officer, West Khasi Hills District, u Bah P.
B War Nongbri.
Kane ka jingniah cylce kalong 3.
8 kilometer na Madan Mot Tirot, Mairang Mission lyngba ka Tirot Sing Memorial College, Mairang, ka Shnong Mairangbah, Shnong Pyndengumiong bad la pynkut pat ha ka jaka ha kaba la sdang ia ka, kata, ha Madan Mot Tirot, Mairang Mission.
Ka Seiñ Kur Sutnga 14 Khrong Khliehriat Unit, East Jaintia District kala pynthymmai iaki nongkitkam ka kur haka jingialang jied nongkitkam kaba long haka 9 tarik Rymphang 2021 ha ïing jong Ka Kong Phyrnai Sutnga ha Khliehriat West.
Kine harum ki dei ki nongkitkam ba thymmai na ka bynta ka samoi 2021 haduh 2023.
President -Shri James Sutnga Vice president – Shri Lekijuh Sayoo General Secretary – Shri Sambha Pakem Asst Secretary – Shri Monday Sutnga Finance Secretary – Shri Emlang Sutnga Treasurer – Smt Phyrnai Sutnga Education Secretary – Smt Sambha Pakem Adviser – Shri Probin Pakem & Smt Probina Pakem Auditor – Shri Damian Pakem Publicity Secretary – Shri Dao Sutnga La jied 18 ngut kum ki dkhot ba pura ka seiñ kur.
Ka Sutnga Area Coal Miner’s & Dealer’s Association ka pynpaw ka jingsngewsih kaba khraw halor ka jingkhlad jong U (L) Erudithson Sutnga uba long u treasurer ka association bad haka juh ka por uba long ruh u daloi ka elaka Sutnga.
U Ma B Sutnga President SACMDA bad U Ma S Lamare Secretary SACMDA ha u kyrwoh ba kila phah kila pynpaw ba “ka association ka phah ia kane ka khubor sngewlem sha I kurim bad ki khun jong I Daloi ka Elaka Sutnga (L) Erudithson Sutnga bad ki kyrmen ba U mynsiem bakhuid jong U Blei yn pyntngen pynshngain ia phi ba phin nang ioh bor.
".
Mynta ka sngi hadien ba ka dorbar shnong Mupyut bad ki shnong ba shah ktah kila rai ban shah iaka Jowai Municipal Board (JMB) theh ñiut na ka bynta 3 bnai ha Mynkjai, ka JMB kala pynlang bad pynkynriah ia baroh ki ñiut na Jowai.
Hadien ba ka JMB kala dep ban kynriah iaki niut kala pynkhuid bad synreit dawai khniang ha kine ki jaka kiba la neh ki ñiut la bun bun taiew.
Kumban shu iathuh ba haka sngi Thohdieng ka Synjuk ki Waheh Chnong Jowai, Synjuk Waheh Shnong War Jaintia, ka Dorbar Shnong Mupyut bad ki shnong ba shah ktah kila poi sha ka jingiasuk bad la pynbeit bad mynjur ban ailad iaka JMB ban bret ñiut ha Mynkjai, ka jaka theh niut ba shipor haduh 3 bnai.
La iasoi ruh iaka soskular kaba la tip kum ka Memorandum of Agreement (MOA) haka sngi Saitjain hadpeng Jaintia Hills Autonomous District Council (JHADC), Jowai Municipal Board (JMB), Shnong, Khasi Students’ Union (KSU) bad ka Synjuk Waheh Shnong War Jaintia na ka bynta ban pyndonkam iaka jaka theh ñiut ka sor Jowai ha Mynkjai.
Ha kane ka jingiasoi MOA la pyndam iaka jingiakut ka JHADC bad ka JMB ban theh ñiut ha katei ka jaka naka bynta 20 snem namar bala leh khlem ka jingtip jong ki 9 shnong kiba shah ktah.
Haka sngi Saitjain 343 ngut ki briew kila iabit thymmai iaka jingpang khlam bad 7 ngut kila khlad bad ka jingiap ki briew kiba ioh pang kala kynjoh haduh 1220 ngut haka Jylla.
Kine kiba khlad 7  ngut ki dei na East Khasi Hills: 05 bad Ri Bhoi: 02 Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 343 ngut bad kiba dang shitom ne ki active case ki don 3931 ngut hapoh ka Jylla.
Kine ki kynthup EGH: 01, EJH: 08, EKH: 147, NGH: 01, RBD: 17, SGH: 02, SWGH: 03, SWKH: 06, WGH: 46, WJH: 69 bad WKH: 43.
Ki nongpang kiba la ioh pat iaka jingkoit ki don 918 ngut.
Kine ki kynthup na EGH: 09, EJH: 05, EKH: 517, NGH: 09, RBD: 80, SGH: 12, SWGH: 02, SWKH: 65, WGH: 88, WJH: 44 bad WKH: 87.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 71388 ngut bad napdeng kine 66237 ngut kila ïoh ïa ka jingkoit bad 1220 ngut kiba ïap nalor ki briew ba dang shitom.
Ka Environment Coordination Committee (ECC), Elaka Sutnga kala pynpaw iaka jingbynñiaw kaba khraw bad kynnoh ba kyntait u Chief Minister kum u khlieh ka sorkar Jylla ban iakynduh bad ki wat hadien ba kila ai jingthoh ne buh tarik ne appointment ban iakynduh bad u na ka por sha ka por.
“Ki Waheh Shnong kila sngew sih ban tip ba u Chief Minister kum u khlieh ka Sorkar u kyntait ban ia kynduh ia ka ECC wat ha dein ba la dep buh ia ki appointment na ka por sha ka por ban iakren halor ka jingjyllei ki karkhana Coke Factory beaiñ ha Elaka Sutnga," la ong u kyrwoh bala phah da u publicity secretary ECC ma Mehiwot Shadap.
Ka ECC kam sangeh ia kane ka kam kaba bha haba ia dei bad ka jingshahktah ka koit ka khiah, ka jingktah iaka mei mariang lada ka sorkar bad ka office ba trei kam u DC kam leh ei, ka ECC kan ialeh haduh ban da poi sha ka High/Supreme Court badon burom.
Ka ECC haka sngi Saitjan kala shong jingialang kyrkieh ban pyrkhat kam bad ki waheh shnong ryngkat ka jingbud ia ka Covid-19 protocal jong ka sorkar, da kaba pyntip ruh sha ka Office ba don burom jong U DC, kane ka jingiakynduh ka long ha ka Dorbar Hall jong ka ha ka shnong Latyrke, Elaka Sutnga.
Ha kane ka jingialang la wan 18 ngut ki Waheh shnong lem bad ki secretary shnong ki ba shah ktah kiba hap hapoh jong ka Elaka Sutnga.
Ka ECC ka la pynsngew ruh ia ki jingiaid lynti jong ka kam bad ki la bud dien sha ki offices bapher bapher jong ka sorkar sha ki waheh shnong bad la don ruh ki jingpynsgewthuh ia ki waheh shnong ha ka jingktah jong ki kharkhana coke da ki expert.
Ki waheh shnong baroh ki pynpaw ia ka jingsngewdiaw ia ka jingleh khlieh shrieh ka Sorkar kaba kut ban pynbna tang ha ki lad pathai khubor khlem da leh pat kaei kaei ruh bad ka jingbym suidniew ka sorkar ia ki ud ki jingiam jong ki nongshong shnong.
Ha kane ka jingialang ki waheh shong ki kyndit ruh ban iohi wat hadein ba ka office jong u DC u la pynmih ia ki order Dated 15/07/2021 bad ka 02/08/2021 ban khang ia ki ne ki kharkhana Coke, pynban la lap ba ki ne ki kharkhana Coke factory ki leh bymsuidñiew ia kine ki hukum da kaba iai bteng ban thang bad pynmih tdem kat ba mon khlem salia.
Ka jingialang ka da kawei ka sur kala rai ryngkat ki Waheh Shnong lem bad ki Secretary Shnong ban leit mih sa shisien sha ka Office treikam jong U DC haka 16 tarik Nailar (August) ban wad jingtip halor kane ka kam.
Ki Waheh shnong ki la rai ban leh da ka ba tyngeh hapoh ka jingialam ka ECC lada ka sorkar kan dang leh kuman ia kane ka jingud jingnam jong ka ECC bad ka Elaka Sutnga baroh kawei.
Mynta ka sngi la iasoi iaka soskular kaba la tip kum ka Memorandum of Agreement hadpeng Jaintia Hills Autonomous District Council (JHADC), Jowai Municipal Board (JMB), Shnong, Khasi Students’ Union (KSU) bad ka Synjuk Waheh Shnong War Jaintia na ka bynta ban pyndonkam iaka jaka theh ñiut ka sor Jowai ha Mynkjai.
Ka dorbar shnong Mupyut kala rai ban ailad ban pyndonkam ia kane ka jaka kum ka jaka theh ñiut ka sor Jowai na ka bynta 3 bnai.
Kane ka long katkum ka jingialang kaba long haka 13 tarik kaba iadonlang u Myntri sorkar uba long u MLA ka thain Amlarem ma Lahkmen Rymbui, Deputy Commissioner, West Jaintia Hills District, CEO JMB bad ki nongialam shnong kiba shah ktah naka jngtheh ñiut ha Mynkjai.
Ha kane ka jingiasoi MOA la pyndam iaka jingiakut ka JHADC bad ka JMB ban theh ñiut ha katei ka jaka naka bynta 20 snem namar bala leh khlem ka jingtip jong ki 9 shnong kiba shah ktah.
Katkum ka MOA ia kane ka jaka ñiut la shah ban pyndonkam tang naka bynta shipor.
Lada don kano kano ka kam pynroi, ka JHADC bad ka Mupyut ki dei ban ia pyntip markylliang.
Ha kane ka jingiasoi soskular la iadonlang u MLA Jowai, Wailadmiki Shylla, Deputy Commissioner, CEO, JMB u Deputy Secretary JHADC bad ki nongialam shnong, synjuk waheh shnong War Jaintia, KSU, Mupyut Unit.
Naka liang u ma Wailadmiki Shylla ula ai khublei ia u ma Lahkhmen Rymbui, ki heh shnong Jong ki 7 shnong ba ki la aiad biang ban bret ñiut kiba la lah ban iakren pynbeit halor kane ka jingeh.
Ula ai khublei ruh u myntri pynroi sor Sniawbhalang Dhar, ki Synjuk Waheh Chnong Ka rilum Jaintia bad ia u CEO ka Jowai Municipal Board.
U la pynpaw bad kyrmen skhem ia kane ka jingeh yn lah ban pynbeit noh mardor khnang ban pynjem iaka jingeh ha kaba iadei bad ka jingbret ñiut ka sor Jowai.
Ka sorkar Jylla mynta ka sngi kala pynbna iaka kyrteng ki Myntri bad ki MLA ki ban pynher iaka lama lai rong ka Ri haka Independence Day haka jylla.
Ha sor Shillong u Myntri Rangbah ka Jylla, Conrad K Sangma un shim iaka salute, u Deputy Chief Minister Bah Prestone Tynsong ha Nongpoh.
U Myntri kam pohiing Ma Lahkmen Rymbui bad u Myntri pynroi sor Ma Sniawbhalang Dhar ha Nongstoin bad Jowai.
Kiwei kiwei ki Myntri bad MLA kiban shim salute haki district headquarter, U Bah Banteidor Lyngdoh – Tura, Rakham A Sangma – Willianagar, Marcuise N Marak – Baghmara, Timothy D Shira Deputy Speaker- Resubelpara, Renikton Lyngdoh Tongkhar-Mawkyrwat, James Pangsang Kongkal Sangma- Ampati, Kyrmen Shylla- Khliehriat.
Ha ki sub-division, Mairang – Brolding Nongsiej, Sohra – Hamletson Dohling, Amlarem – Dasakhiatbha Lamare, Dadengre – Thomas A Sangma, Pynursla – Sanbor Shullai, Chokpot – Rupert Momin, Raksamgre – Benedic Marak, Mawshynrut – Gigur Myrthong, Ranikor- Pius Marwein, Patharkhmah- Sosthenes Sohtun, Hima Shangpung- Comingone Ymbon.
U  Deputy Commissioner, West Jaintia Hills District ula wer baroh ki nongshong shnong khamtam ki nongshong shnong ka sor Jowai bad snohkitilang bad ka bor synshar district ban pynher iaka lama lai rong ka ri haka 15 tarik Nailar 2021, ka sngi rakhe ïaka jingioh laitluid ka Ri India na ka bor synshar u dohlieh da ka jingburom bad ka jingsngewsarong.
ha ki ïing ki sem, building, ki shlem ai jinghikai, ki skul bad kiwei kiwei ki jingtei.
Kane ka jingkhot bad ka jingwer u DC Jowai ia u paidbah kadei hadien ba kala don ka jingbyrngem ban pynher iaki lama lai rong ka ri ha khmat ki ñiut haka sngi laitluid na ka jingpyrshah sorkar ban dawa pynkynriah iaka ñiut na Jowai.
Ka khubor kaba sngewtynnad ka long ba baroh ki synjuk Waheh Shnong War Jaintia, Jowai, Ri Jaintia bad ki 9 shnong kila wan ha juh ka sur ban ailad iaka sorkar khamtam ka tnad Urban Affairs (Jowai Municipal Board) ban pynlang iaki ñiut na sor Jowai bad ban bret ha Mynkjai haduh lai bnai.
Kila dawa na ka sorkar ba hapoh kine ki lai bnai ka dei ban wad iaka jaka pura ban bret ñiut ka sor Jowai.
Ha u kyrwoh la ong ba katkum ka Amendment of the Prevention of Insults to National Honour Act, 2005 ba kino kino ki riew paidbah lane ha kino kino ki jaka kiba lah ban iohi paidbah la khang pyrshah ban thang, pynjulor, ban thoh pynsniew dur bad kiwei kiwei lad kiba pynjah ne thad iaka burom ka lama jong ka Ri India lane ka riti synshar jong ka ri kin shah pynshitom da kaba shah set phatok kaba lah ruh ban pynjlan haduh lai snem bad ka kuna lane baroh ar ki jingpynshitom.
Kumta la ong “Ka jingbymburom iaka lama ka Ri India ka mut ba ka dei ka jingleh pyrshah aiñ kaba ktah iaka burom ka ijot jjong ka Ri,".
Ka Synjuk Waheh Chnong Jowai, Waheh Shnong War Jaintia bad ka Synjuk Waheh Shnong Ri Jaintia bad ka shnong Mupyut kila poi sha ka jingsngewthuh jingmut bad da kawei ka sur kila rai ban iatreilang bad ban ailad ban theh ñiut ka tnad Urban Affairs (Jowai Municipal Board) bad Jaintia Hills Autonomous District Council (JHADC) ha Mynkai na ka bynta lai bnai khnang ba ka sorkar kan ioh ka lad ban wad iaka jaka kaba biang ban theh ñiut haka sngi Thohdieng.
Ia kane ka jingialang la pynlong ha Enowell Hall, Amlarem haka jingiadonlang ki synjuk Waheh Shnong War Jaintia, Synjuk Waheh Chnong Jowai bad Mupyut bad ki 8 shnong kiba shah ktah na ka jingtheh ñiut ha Mynkjai.
Na kaliang ka synjuk waheh shnong Jowai da ka mynsiem kaba kmen kala rai ban weng iaka Quit Notice pyrshah iaka Mupyut bad ki shnong kiba pyrshah, ka Khasi Students’ Union (KSU) bad ka Synjuk Waheh Shnong War Jaintia kiba pyrshah iaka jingtheh ñiut ha Mynkjai.
Ia kane ka Quit Notice ka synjuk waheh shnong Jowai kaba kala pynbna haka 10 tarik une u haka jingiakhih pyrshah ban kynriah iaki ñiut na Jowai kiba la kylla lum bad sma iwtung ha ki iew ki hat ha Iawthymme, Ladthadlaboh, iawmusiang bad hajan Thomas Jones Synod College.
Katba iaka rai ban sangeh ïatreilang bad ka bor synshar district, West Jaintia Hills, ka synjuk waheh shnong Jowai kam pat rai eiei.
U Ma Alan Niangti, president Synjuk Waheh Chnong Jowai ula ong ba ia ka rai ban sangeh iatreilang bad ka bor synshar district West Jaintia Hills kin sa shong jingialang ha kine ki khyndiat sngi ban wan.
Shuwa ba kine ki synjuk waheh shnong kin poi sha ka jingiasngewthuh jingmut kala don ka jingialang jingialang u Myntri ka sorkar Jylla uba long ruh MLA ka thain War Jaintia ma Lahkmen Rymbui haka jingiadonlang u Deputy Commissioner, West Jaintia Hills, SDO Amlarem, CEO JMB bad ki shnong ba shah ktah na ka jingtheh ñiut ha Mynkjai naduh ka Moopyut, Umsalang, Madantyrpait, Muphlang, Skhenpyrsit, Moosakhia, Samanong, Pynthorlangteiñ bad ka Mustem.
U Waheh Shnong Mupyut, U Ma Chanky Kyndait, ula ong ba ka dorbar shnong Mupyut kala pyrshah ia kane ka jingtheh ñiut ha Mynkjai namar ba ki pyrshah iaka jinglehbymsuidniew ka JHADC bad ka JMB iaka shnong bad haka por ba ki iasoi soskular ruh la shu leh sop sop khlem ka jingtip jing ka shnong.
“Kane ka jingleh sop sop jong ka JHADC bad ka JMB kala pynbitar iaki nongshong shnong baroh kawei nalor baka jingbret ñiut katei ka jaka kalong kaba pathar bad thurmur ha kaba la bret katshaba lap ba shem kaba la ktah iaka koit ka khiah u briew bad ki mrad ki mreng bad ki pynthor hali jong ki nongshong shnong," la ong u ma Chanky.
Ula ong ruh ba da kawei ka sur kila rai ban ailad iaka JMB bad ka JHADC ban theh ñiut 3 bnai bad kadei ban long katkum ki kyndon National Green Tribunal (NGT) bad kadei ban pyndep iaka kamram hapoh kine ki lai bnai.
U Daniel Khongsit u president synjuk waheh shnong War Jaintia ula ong ba ka jingpyrshah ka jaka theh ñiut ha Mynkjai kadei kaba la neh la khamslem, hynrei mynta ka kynti kala jur bha ka pyrshah.
Ula ong ba kane ka lai bnai kaba la ailad ka sorkar kadei ban pyndep iaka kamram ka jong ka.
Baroh lai tylli ki synjuk waheh shnong Jowai, War Jaintia bad ka Synjuk Waheh Shnong Ri Jaintia kila rai ban iatreilang ryngkat ryngkat ban wnarah iaka roi ka par jong ka West Jaintia Hills Disrtict.
384 ngut ki briew kiba iabit thymmai iaka jingpang khlam COVID-19, 13 ngut ki briew kila khlad bad da kane ka jingiap kala kynjoh sha 1213  haka jylla haka sngi Thohdieng.
Kine kiba la khlad 13 ngut ki dei na East Khasi Hills District: 09, Ri Bhoi, West Garo Hills, West Jaintia Hills bad West Khasi Hill mar iwei.
Kat kum ka jingpyntip ka Tnad ka Koit ka Khiah, 384 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4513  ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 4, EJH: 2, EKH: 146, NGH: 3, RBD: 40, SGH: 3, SWGH: 4, SWKH: 35, WGH: 47, WJH: 53 bad WKH: 47.
Ki nongpang kiba la ioh pat iaka jingkoit ki don haduh 397 ngut.
Kine ki kynthup na EGH: 07, EJH: 19, EKH: 87, NGH: 11, RBD: 6, SGH: 07, SWGH: 11, SWKH: 8, WGH: 105 WJH: 53 bad WKH: 83.
Ka jingdon jong ki briew bala ïabit ïa kane ka jingpang khlam ha Jylla baroh ka long 71045 ngut bad napdeng kine 65319 ngut kila ïoh ïa ka jingkoit bad 1213 ngut kiba ïap nalor ki briew ba dang shitom.
Ki runar kiba ym lah satia ban ithuh kila sdang biang ban kyndang iaki kali motor jong ki briew ha kiba bun ki jaka ha sor Jowai.
Kane ka jingjia kala haka sngi Palei bad ha ki kyndiat sngi kiba la dep ha kylleng ki shnong ha sor Jowai.
Kane ka jingjia kala jia ha Ladthadlaboh, Dongmihsngi, Mynthong, Mission Compound (Pohskur) bad kiwei kiwei ki jaka.
Kine ki runar kila kyndang iaki kali bad rong tuh katba kaba ki ioh napoh kali nalor ba kila ot iaki pipe umphniang ban seituh iaka umphiang kali kaba pynjulor ia bun tylli ki kali.
