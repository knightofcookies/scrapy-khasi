Kat kum ki jingïoh lum khubor la ïathuh ba na ka liang ka NIA ka la leit ban pynlong ïa ki jingkhynra kiba jur ha ka Sngi Thohdieng kaba la dep, bad ki la ïoh ban kem ïa kitei ki runar ha ka sngi kaba bud (Sngi Saitjaiñ).
Ki 3 ngut ki runar kiba la shah kem na ka thaiñ Goalpara ki kynthup ïa u Abdus Suwahan – nongshong shnong ka thaiñ Govindapur, u Jalauddin – nongshong shnong ka thaiñ Matia, bad u Abdus Suwahan – nongshong shnong ka thaiñ Tinkonia.
U runar u ba la shah kem na ka thaiñ Bongaigaon u die u ba la tip kyrteng kum u Hafizur Rahman – nongshong shnong ka thaiñ Kabaitari – ka thaiñ ba hap hapoh ka jingkhmih jong ki bor pulit ka Jogighopa PS.
Kat kum ka jingïathuh jong ki bor sorkar, ki la pyntip ba ïa u Hafizur Rahman – nonghikai jong ka Markazul Ma Arif Qariana Madrasa kaba don ha ka thaiñ Goalpara, u la shah kem ha ka 26 tarik u Nailar, 2022 na ka daw jong ka jingdonkti jong u bad ki kynhun lehnoh jihadi.
Hadien katei ka jingshah kem, la ïathuh ba na ka liang ka sorkar Assam ka la leit ban pynpra nohruh ïa katei ka madrassa.
Ïa u Rahman la phah sha ‘judicial custody’ bad hadien katto katne sngi u la ïoh jamin noh.
U Myntri ka tnat ri dohkha, Bah A.
L Hek u la ong ba ka shong eh ha ki nongrep ban pynkiew ïa ka jingpynmih dohkha lada ki shim shisha ïa ka kam ri dohkha kum ka kam ban pynim bad ai kamai.
Ka Meghalaya kam pat lah satia ban pynmih dohkha wat hadien ba la pyntreikam ïa ka skhim State Aquaculture Mission naduh u snem 2012 ha kaba la ai skhim ruh ïa ki nongrep ban tih pung ban ri dohkha ha kylleng ka Jylla.
Hynrei kine ki pung kim shym la lah ban pynmih dohkha bha kumba la khmih lynti, hynrei la sakhi ba ki kylla long pynban ki jaka khalai ban ïakop khwai dohkha.
U Bah Hek u la ong ba ka Jylla ka don bha ka lad ban pynmih dohkha nalade namar ka skhim ruh ka don kaba ai ka Sorkar bad lada ki paidbah ki shim kum ka lad ban pynim ja, kan poi ka por ba wat la mynta ka Jylla ka shaniah haduh 70 na ka 100 ban ïoh dohkha na shabar, hynrei kan poi ka por ba ka Jylla, lada ki bun kiba ri jingri naduh ki sniang, ki syaiar, kan shaniah halade bad ïeng ha la ki jong ki kjat.
Kumta u Bah Hek u la kyntu ïa ki nongrep kiba don jaka ban ri dohkha ba kin sdang noh namar kane ruh ka dei ka lad ai kam ïa ki briew ha nongkyndong.
Haba kylli halor ka jingbym lah pynmih dohkha ki pung kiba kylla pynbna ka jingkhalai ban ïakop khwai dohkha, u Bah Hek u la ong ba um ngeit ba ka ïakop khwai dohkha ka dei ka khalai namar kum ka jingïalehkai phutbol bad kiwei ki jingïalehkai ruh ka ju don ka jingïathong.
U la ong ba lada trei shitom ban ri dohkha, ka jingpynmih dohkha kan nang kiew sa kumba 30% namar mynta ka Jylla ka pynmih tang 30% hynrei dang shaniah ban wanrah dohkha na shabar kumba 70%.
Nalor kata, u la ong ba ha kine ki san snem ban wan, lada ka Jylla ka lah ban pynmih dohkha kumba 50% kan dei ka jingjop kaba khraw, namar sa 50% ka Jylla ka lah ban shu wanrah dohkha noh na Assam khlem da shaniah shuh ban wan ki dohkha na Andhra Pradesh.
Ki katto katne ki nongshong shnong ka South Garo Hills bad East Garo Hills ki la ujor sha ka Meghalaya High Court ha kaba ki la pynpaw ïa ka jingjyllei ka jingtih bad jingkit dewïong be-aiñ.
Nalor ka jingthoh, kita ki nongshong shnong ki la pyni ruh da ki dur ki dar jong ka jinglum thup ïa u dewïong bad ka jingïeng laiñ jong ki trok ban kit ïa une u marpoh khyndew.
Ki don ruh ki dur ba la pyni ïa ki nombor jong ki trok kiba la suba ba ki la kit dewïong.
Na ka liang ka High Court ka la bthah ïa u khlieh duh ki pulit ka jylla ba un peit halor katei ka jingujor, bad lada donkam, ban khot ïa ki nongujor khnang ban pynshisha na ki halor kitei ki jingkynnoh.
Ka High Court ka la ong ba kitei ki nongujor ki la pyni ba ka jingtih bad jingkit dewïong be-aiñ ka dang ïaid beit bad ki bor sorkar ki khlem leh eiei satia.
U Myntri ka tnat ri jingri, Bah A.
L Hek u la ong ba ka Sorkar kam don ka lad jingïarap kumba ka long mynta lada ïap ki masi na kano-kano ka jingpang kynthup ka jingpang at-sniehdoh, bad u sngew dei ban don noh da ka kynja ‘insurance’ ïa ki jingri.
U Bah Hek u la pynpaw ïa kane haba kylli la ka Sorkar kan ïarap ne em ïa ki nongrep lada ïap ki masi kiba ki ri khamtam mynta ba don ka jingpang at-sniehdoh ki masi ha kylleng.
U Bah Hek u la ong ba ka long kaba donkam ban don noh ka insurance ïa ki jingri khnang ba ki nongrep kin ïoh jingïarap lada jia kano-kano kaba wan lynshop ïa ki jingri jong ki riewshimet ne ki kynhun (society/group).
Haba ïadei bad ka jingïoh pang at-sniehdoh ki masi, u Bah Hek u la ong ba ka tnat ri jingri ka la shim ki lad ki lynti kumno ban khanglad ïa ka jingsaphriang jong kane ka jingpang.
Ki nongïalam jong ka Indigenous Tribal Leaders Forum (ITLF) ha ka jingpyllait kyrwoh ha ki khyndiat sngi kiba la leit noh ka la pynbna ba kan nym leit ban ïashim bynta ha ka kimiti wanrah jingsuk (peace committee) kaba la thaw da ka Sorkar Pdeng na ka bynta ban wanrah biang ïa ka shong suk shong saiñ ha ka jylla Manipur.
Ha ka jingpyllait kyrwoh jong ka ITLF (ha ryngkat ka jingïoh ïa ka jingkyrshan na ki paid Kuki jong ka jylla Manipur), ka la pynpaw ruh ïa ka jingpynrem kaba jur halor ka jingshah pynkynthup jong u Myntri Rangbah ka jylla ) N Biren Singh ha katei ka komiti.
Na ka liang ka ITLF ka la jer kyrteng ruh ba u Myntri Rangbah ka jylla Manipur u dei u nongpynshit ha ki jingïakajia bad jingïaumsnam kiba la jia ha ka jylla Manipur naduh ka 3 tarik jong u bnai ba la dep.
Kum ban shu ïathuh hangne, na ka liang ki seng trai muluk jong ka jylla Manipur ki la kynnoh ba u Myntri Rangbah ka jylla, ka tnat pulit jong ka jylla bad ki kynhun treikam na ka jaitbynriew Meitei ki la don bynta ban theh umkhluit ha ki jingïakajia bad jingïaumsnam kiba la jia ha ka jylla Manipur.
Na ka liang ka seng ka la pyntip ruh ba u Myntri Rangbah ka jylla u la don bynta ban kren pyrshah ïa ki paid Kuki-Zo la bun bun sien bad kheiñ beiñ ruh ba ki paid Kuki-Zo ki dei ki nongkhaïi droks, ki dkhot seng kieng atiar bad kumjuh ruh ki nongshong shnong poiwir.
Na ka liang ka seng ka la pyntip ba ka shong suk shong saiñ ha ka jylla Manipur kan nym lah ban wanphai katba ki bor pulit jong ka jylla lem bad ki kynhun kieng atiar Meitei ki dang ïoh ïa ka lad kaba kylluid ban leit thombor pyrshah ïa ki shnong ba la shong la sah da ki paid Kukiu-Zo.
Kum ban shu ïathuh hangne, ïa ka komiti wanrah jingsuk kaba don ïa 51 ngut ki dkhot la thaw da ka Sorkar Pdeng hapoh ka jingïalam jong u Lat ka jylla Manipur – Anusuiya Uikey.
Ha katei ka komiti, ki dkhot ki kynthup ruh ïa katto katne ki Myntri ka sorkar jylla, ki MP, MLA, ki nongïalam jong ki seng saiñ pyrthei bad kumjuh ruh ki nongïalam jong ki seng imlang sahlang.
U Myntri ka tnat Social Welfare ka jylla, Bah Paul Lyngdoh ha ka 12 tarik mynta u bnai u la pyntip ba ka Sorkar ka la mynjur ïa ka draft policy jong ka ‘DREAM’ projek, kaba dei ka kyntien lyngkot jong ka Drug Reduction Elimination and Action Mission, ka mission ban trei na ka bynta ban rat dyngkhong ïa u drok na Meghalaya.
“Ka bynta ba kongsan ban phai khmat mynta kan dei halor ka projek ‘DREAM’ ïa kaba la pynbna ha u snem ba la lah, ha kaba la buh lypa ka jingmang pisa kaba kot haduh T.
5 klur na ka bynta ban pynïaid shakhmat ïa ki kam pynbna paidbah bad ban pynjur ka jingleit ai jingpynshai bad kine baroh kin dei beit hapoh jong kane ka mission," la pyntip u Myntri haba kren sha ki lad pathai khubor ha ka sngi Nyngkong.
Ha kane kajuh ka sngi une u Myntri ka tnat Social Welfare u la lum ïa ka jingïalang bad ki ophisar na ka tnat pulit, social welfare bad tnat ka koit ka khiah bad ruh na Meghalaya Institute of Mental Health and Neurological Science (MIMHANS) bad kiwei kiwei.
U Bah Paul u la ong, ba ki jingkynrei jong kito kiba la kyrni bad ngop ha u drok hapoh ka jylla ka la kiew sted bha, kaba la pynlong pat ïa ka Sorkar ban pynthymmai noh ïa ka rukom pyrkhat ka jong ka kumno ban ïakhun pyrshah ban lah ban rat dyngkhong ïa kane ka jingeh bad jingkynrei jong u drok kaba la ktah ïa ka imlang ka sahlang.
Shuh shuh u Myntri u la pyntip ba hapoh kane ka mission, u Mission Director bad ka kynhun jong u, kin ïarap ïa ka sorkar ha ka ban pyntip ïa ki lad ki lynti ba la shim da ki tnat bapher bapher kiba don jingïadei bad kane ka mat.
“Nga ai ka jingkular ba na ka liang jong ka sorkar kan shim lut ki lad ki lynti ban rat dyngkhong ïa kane ka jingeh kham kloi katba lah namar ka la buh ha ka jingeh ïa ka imlang ka sahlang bad khamtam lei ha ka jingshong shngaiñ bad jingïada jong ki nongshong shnong.
U Myntri ka tnat Social Welfare ka jylla, Bah Paul Lyngdoh u la pyntip ba ka Sorkar Jylla shen kan sa pynmih noh ïa ka jingpynbna jong ka jingthaw ïa ka Advisory Board ban lah pyntreikam ïa ki kyndon jong ka aiñ Prevention of Illicit Traffic in Narcotic Drugs and Psychotropic Substances, (PIT NDPS) Act 1988 hapoh ka jylla.
U Bah Paul u la pyntip ïa kane haba kren sha ki lad pathai khubor hadien ba la wai ka jingïalang bad ki ophisar na ka tnat pulit, ki ophisar ka jylla bad ki nongïalam na ki kynhun bapher bapher, kiba la ïatai halor ka jingjyllei u drok hapoh ka jylla.
U Bah Paul u la ong, “U Nongbishar ba la shongthait jong ka ïingbishar u Shivaji Pandey, uba long ruh u Chairman jong ka State Consumer Council, u la ai ïa ka jingmynjur da ka jingthoh ban long u Chairman jong ka Advisory Board bad kane ka la plie lynti ïa ngi ban pyntreikam noh ïa kane ka aiñ.
"Shuh shuh u la ong ba ki kam kiba ïadei bad u drok, la pynrung case hapoh ka Narcotic Drugs and Psychotropic Substances (NDPS) Act 1985, hynrei ki la don pat katto katne ki jingdkoh khamtam haba ka Section 64 A jong katei ka aiñ kaba ailad ïa ki nongpyndonkam ïa u drok ban lait na ki jingshah pynshitom ha ka aiñ.
U Myntri u la ong, wat la ki la don ki aiñ kiba pyrkhing kum ka PIT NDPS Act 1988, hynrei ym shym la lah ban pyntreikam ha ka jylla namar ka jingbym don ïa ka Advisory Board.
“Mynta haba u nongbishar ba la shongthait u la mynjur ban long u Chairman, kumta ka sienjam kaba ngin shim ka long ban pynskhem noh ïa ka advisory board bad ki nongdie ne nongkhaïi drok kin shah pynngat noh ha ka PIT NDPS Act ha kaba yn pynskhem ïa ka jingkem ïa ki bad ban pynthikna ba kim dei ban ïoh jamin ha ki lai bnai," la ong u Bah Paul.
“Hapoh katei ka aiñ ki briew kiba don ïa ki dak sniew ba ki dei ki nongdie drok, la ki dei kiba rit, pdeng ne heh ki lah ban shah pynngat ha katei ka aiñ bad kin shah set hapoh patok na ka bynta lai bnai ïa kaba lah ruh ban pynjlan shaduh shi snem," la ong u Myntri.
Nangta, u la ïathuh ba ka jingïalang ka la ïatai sani halor ka jingdonkam ban pynkhlaiñ ïa ka Narcotic Cell kaba don mynta tang 3 ngut ki pulit ophisar.
Kumta yn sa thung bun noh ïa ki ophisar ha katei ka tnat khnang ba kin lah ban shakri ha baroh ki district jong ka jylla ban lah tehlakam ïa ka jingpynïaid ïew ïa u drok ha ka jylla.
Ha kaba ïadei bad ka jingïoh kurup bun ïa u drok na Lumshnong, East Jaiñtia Hills District ha ka 11 tarik mynta u bnai bad halor ka jingkylli, “Balei ka tnat Custom bad ki pulit kim shym la lah ban khmih bniah ban lap ïa une u jingdih pynbuaid na ka Entry Point", u Bah Paul u la kubur ba ka don ka jingduna na ka liang ki bor ba dei khmih.
Hynrei ka sorkar kan pyrshang ban lap ïa kine ki jingdkoh haba ki mih hangno-hangno ruh.
U la ong ba ka jingïoh ban kurup pat ïa u drok ba bun ka pyni ruh ba ki bor Sorkar kim shym la ïohthiah, ha kaba la lah ban khanglad noh ïa ka jingthmu ban pynpoi ïa une u jingdih pynbuaid sha ki bynta bapher bapher ka jylla.
Ka Khun Hynñiewtrep National Awakening Movement (KHNAM) ka la bnoh biang ïa ka Sorkar Jylla halor ka jingpyntrei kam ïa ka Roster System da kaba ong ba ka Sorkar ka ong ba ka Roster kan ïaid nangne shakhmat (prospective) katba ka jingbuh jingkheiñ ha ka Roster Register/Account pat la shim naduh u snem 1972 kaba thew ba ka roster kan ïaid na shadien (retrospective).
Ha u kyrwoh, u Working President ka KHNAM, Bah Thomas Passah u la ong ba u Myntri Rangbah, Conrad K Sangma u shu pynkyllaiñ da kaba ong ba ka dei ka kam kaba ïai bteng “Continuous Process" tang ban pynbiej bad ïalam bakla ïa ki seng saiñ pyrthei bad ki seng bhalang ban ong ba kam dei shuh kaba leit nadien trai (retrospective).
“Kiba kham shemphang hi ki sngewthuh ba kane kaba u pynkylla ruh ka dang dei hi ka retrospective roster system bad ngi lyngngoh ba ki seng (UDP, HSPDP bad Congress) ki ngop ha kane ka jingpynbeit ka NPP.
Naduh ba sdang u Myntri Rangbah u la shu ong beit ba kadei ka kam kaba ïai bteng (continuous process) bad ym don retrospective lane prospective.
Ha ka jingïalang ki seng saiñ pyrthei (political party meeting), haba ka seng ka buh jingkylli, “lada kam dei kata ka retrospective te kumno pat ka MPSC ha u Lber 2023, ka pynmih ïa ki result ha kaba 11 tylli la ïoh ki paid Garo bad tang 5 tylli la ïoh ki Khasi?" la ong u Bah Thomas.
U la ong ba ka Sorkar ka la phla pat ba hashwa u Jymmang 2023, ki Garo ki ïoh bun namar kadei ka retrospective hynrei ki la kular ban pynmih ïa ka OM bathymmai ban pyntreikam noh Prospectively ïa ka Roster.
Hynrei ngi ïohi ba u Myntri Rangbah haduh mynta u dang ïai ong ba ka dei ka continuous process bad ïa ka ‘data’ donkam ban shim jingkheiñ naduh u snem 1972 (retrospective)“U conrad u ong ba ïa ki post ki bym don ne biang ki ‘data’ ka roster point kan sdang na u 1.
Hynrei, ngi tip ba baroh ki post kim biang ‘data’ shuh haduh u 2022 namar ki result bad notification jong ka MPSC kim pyni category-wise break-up jong kito kiba shah thungkam ha ki snem 1972-2022.
Te namar kata, ym don jingthoh katno ngut bad kiei kiba ïoh na ka UR/Open, kiei kiba ïoh na ka Khasi-Jaiñtia quota, kiei kiba ïoh na ka Garo quota, bad kiei kiba ïoh na ka OST quota.
Bad dei halor kane ka nongrim ba ka KHNAM ka ïai dawa ba dei beit ban sdang ïa ka roster na u 1 ïa baroh khoit ki post," la dawa u Bah Thomas.
Ka rong pyninam ki dur thoh ba la jer ‘Where the Mind is Without Fear’ la pynlong ha BTU Gallery, Bangkok, Thailand ha kaba la sdang plie ha ka Lah Sngi U Blei.
Ïa kane ka rong pyninam shityllup pyrthei la pynphuh pynphieng da ki kynrem ki lyndan na kylleng kum u Vipul Pawar, khliehduh ka Embassy of India, u Mohammad Abdul Hye, Nongkit ‘tien syiem ka Ri Bangladesh sha Thailand, Prof.
Suchat Thaothong, Khliehduh ka BFA, Faculty of Fine and Applied Arts, Bangkokthanburi University, u Mathasit Addok, Dean of Faculty of Fine and Applied Arts, Bangkokthanburi University, bad ka Dr.
Suriya Chayacharoen, Director ka BTU Gallery.
La pynkhreh bad pynbit pynbiang ïa kane ka rong pyninam da ka Positive Energy Art Foundation, Shillong bad Faculty of Fine and Applied Arts, Bangkokthonburi University, Thailand.
Ki don da ki spah tylli ki dur-thoh ba la thohdur da ki spah ngut ki barikor na kylleng ka pyrthei, kaba kynthup kumba 30 ngut na Ri India ha kaba la mihkhmat katto katne ki barikor na ka jylla Meghalaya.
Kum u riewtbit ban pyninam thohdur, u Dr Prakash Kishore u la shim la ka bynta bad kiwei pat ki barikor na jylla ki long u Bah Raphael Warjri, Benedict S Hynñiewta, samla Naphisabiang Khongwir, Dipankar Sinha bad Divesh Baruah kiba la pyninam ïa la ki dur thoh ba kynsai ha katei ka lympung ba shityllup pyrthei.
Ka Commissioner of Food Safety, Kong R.
M.
Kurbah ka la ong ba kan sa aiti ïa ka kaiphod haba ïadei bad ka jinglap ïa ka dawai ‘Formalin’ (ha ki dohkha) sha ka Sorkar haba kut jong une u taïew.
Ka Jylla ha ka 8 tarik mynta u bnai ka la pynmih hukum ban khang ïa ka jingwanrah dohkha nabar Jylla na bynta 15 sngi hadien ba na ka jingpeit bniah ïa ki dohkha na kylleng ki distrik la shem ba ka don ka jingpyndonkam kaba jur ïa ka dawai ‘Formalin’ ha ki dohkha kaba long kum ka bih bad kaba ktah jur ïa ka jingkoit jingkhiah.
Ha katei ka hukum la ong ruh ba na ki 40 tylli ki dohkha ba la phah peit bniah, la shem ba ha ki 30 tylli na kita ki dohkha ka don ka dawai ‘Formalin’ bad ïa kane ka kaiphod la ai da ka Assistant Food Analyst jong ka Sorkar Jylla ha ka 6 tarik Jylliew, 2023.
“Kano-kano ka dohkha kaba wan nabar ka Jylla, yn peit bniah shuwa ban shah die ha ïew ha hat khamtam ki jait dohkha ‘Rohu’ – kiba bun ki wan na Andhra Pradesh," la ong ka Kong Kurbah haba jubab halor ki sienjam ba ka tnad kan shim hadien 15 sngi ha ka jingïakynduh bad ki lad pathai khubor ha ka Lah Sngi U Blei.
Ka la ong ruh ba ka jingpeit bniah ka ïaid man ka sngi (wat mynta ka sngi ruh) watla la shah ïa ka jingdie jong ki dohkha kiba na ka Jylla.
Halor ka jingpynshitom ïa kito kiba donkti ban pyndonkam ïa ka ‘Formalin’ ha ki dohkha, ka Commissioner ka la ong ba ki don la ki jong ki jong ki bynta haba ïadei bad kane bad shisien ba la ujor ejahar, ka aiñ kan sa bud bad ka ïingbishar kan sa rai halor ka jingpynshitom.
Haba kylli, ka la ong, “Hooid, ngi don ka kaiphod haba ïadei bad ki nongshalan mar ne ‘Supplier’ bad shen ngin sa phah ïa kane sha ka tnad ba dei khmih.
"Haba ïadei bad ka jingtohkit halor kane ka bynta, ka la ong ba kane baroh ka shong ha ka Sorkar.
La kitei ki dohkha kiba la lap ‘Formalin ki dei tang na Andhra ne na kiwei-kiwei ki Jylla, ka Commissioner ka la ong ba ïa kane yn sa tip shai ynda ka Sorkar ka phah ïaid shakhmat bad ka jingtohkit.
“Ngi don katto-katne ki kot ki sla bad kumta ngam lah ban ong na ka Jylla aïu namar lymda don hi ka jingtohkit halor kane, kan long kaba eh ban kdew ïa ka Jylla," ka la ong.
“Ngin sa phah ïa ka kaiphod sha ka Sorkar namar nga dang ap shuh ïa kiwei pat.
Ïa mynta ngi dang pynkhreh bad haba kut jong une u taïew ngan sa aiti ïa ka kaiphod," ka la ong.
Halor ka jingshngaiñ ban bam ïa ka dohkha, na ka liang ka Assistant Food Analyst-cum-Microbiologist sha ka Sorkar Jylla, ka Dr.
Wadamika Lyngdoh ka la ong ba katkum ka Food Safety & Standards Regulations, 2011, la kdew shai ba ym shah satia ïa ka jingdon jong ka ‘Formalin’ ha kano-kano ka bam khamtam ka dohkha.
Haba ïathuh ba kane ka dawai ka lah ruh ban wanrah ïa ka jingpang bampong nalor kiwei-kiwei ki jingpang ba ma ha ki briew, ka la ong, “La kdew ruh ba lada bam kumba 30ml ne 37% ka ‘Formalin’ shi syn bam, ka lah ban ïalam sha ka jingïap ha u briew.
"Shuh shuh haba kylli halor ka jingpeit bniah ïa ki nongmuna, ka la bynrap, “Ngi khmih lynti ban peit bniah shuh sa palat 100 tylli ki nongmuna.
Ka jingpeit bniah ka lah ban dei ïa kino-kino ki dohkha, kiba nabar ne napoh ka Jylla.
"Ha kane ka sngi la ïadonlang ka Superintendent ka tnad dohkha-dohpnat, Kong H.
Papang, Assistant Commissioner ka tnad Food Safety, Kong D.
B.
S.
Mukhim bad kiwei-kiwei.
Katto katne sngi hadien ba la mih ka hukum ban nym die ïa ki dohkha kiba wanrah nabar Jylla namar ki dei kiba la khleh dawai ‘formalin,’ u Myntri ka tnat ri dohkha, u Bah A.
L Hek u la ong ba kano-kano ka hukum kaba khang ban wanrah ïa ki mar bam nabar ka Jylla kiba hap hapoh ka tnat ri dohkha bad ka tnat ri jingri, dei ban shim rai da ka Sorkar, namar tang ha kawei ka district ym lah ban leh haduh ban da khang syndon.
U Bah Hek u la ong ba ka hukum kaba pynmih da ka Commissioner of Food Safety ka dei kaba la leh da kaba pynshong nongrim katkum ka kaiphod kaba la pyni da ka tnat Food Safety.
U la ong ba ka tnat Food Safety ka lah ban leh ïa kata ka kaiphod, hynrei kat ban shim rai hap ban leh hi da ka Sorkar.
Kane ka jingkren u Bah Hek ka long kum ka jingïatyngkhuh bad ka hukum ka Commissioner of Food Safety kaba la leh katkum ka jinglap jingshem ka tnat Food Safety kaba la lap ba ki dohkha kiba wanrah sha Jylla bun kiba la khleh dawai ‘formalin.
’U Bah Hek u la ong ba u la ïakren bad ka DC ka East Khasi Hills district ba kam lah ban long ba lada khang ban wanrah ïa kano kano ka mar bam sha kane ka Jylla, ka jingkhang ka dei ban long salonsar ha baroh kawei ka Jylla, ym tang ha kawei ne ar tylli ki district, bad ïa kata ka rai ban khang dei ban shim da ka Sorkar.
Shuh shuh u Bah Hek u la ong ba ïa kata ka kaiphod jong ka Food Safety yn sa wanrah sha ka tnat ri dohkha jong ka Sorkar ban ïakren kham sani ïa kata ka kaiphod, la ka long ne em kaba dei ban khang ïa ka jingwanrah dohkha na shabar.
Ka jingbym pat trei kam jong ar tylli ki block kiba dang shu plie thymmai da ka sorkar ha u snem ba la dep (2022) hapoh ka Rambrai Jyrngam Constituency ka la pynlong ïa katto katne ngut ki ’riew pawkhmat jong ka thaiñ Rambrai hapoh ka jingïalam ka Kong Aicifull Khar Musulman ban leit ïakynduh ïa u Bah Garod LSN Dykes, Deputy Commissioner (DC), West Khasi Hills District ban pan jingshai halor katei ka bynta.
Kitei ar tylli ki Block ki kynthup ïa ka Ri Muliang C&RD Block bad ka Rambrai C&RD Block.
Ka Kong Aicifull Khar Masulman ka la ong ba ha ka jingshisha ka jingplie ïa kitei ki ar tylli ki block la ap khmih lynti ba kan pynsuk shibun ïa u paidbah, hynrei kitei baroh ar tylli kat haduh mynta mynne kim pat lah ban treikam pura ha baroh ki liang.
Kane ka jingpynslem jong ka sorkar ban pynbiang ïa ki jingdonkam ka long kaei kaei kaba pynduhnong shibun ïa u paidbah jong ka thaiñ namar bun ki la leit donkam ha katei ka ophis pynban ki hap ban phai thylli.
Nangta, ka la ong ruh ba haduh mynta kim pat don ki nongtrei kiba pura bad ka dang dkoh shibun ha ka rukom treikam namar ka jingbym pat thung ïa ki post bapher bapher.
Kumta ka Kong Aicifull ka la ong ba kan ïai pynlong ka jingbuddien ïa katei ka kam tat haduh ban da seisoh.
Shuh shuh ka la ong ruh ba ka thaiñ Langpih ka la donkam kawei ka bank namar ki paidbah kiba ïoh ban die wat tang khyndiat u sying bad u synsar ki hap ban wan thep pisa shaduh Nongstoiñ, bad nalor kata ki tymmen ki kro ruh kiba ïoh ïa ka baibam tymmen kiba la ïoh tang 500 tyngka na ka sorkar ki hap ban wan shim naduh Nongstoiñ bad ki hap ban pynlut haduh 300 spah tyngka tang ka bai kali ban wan shim ïa ka 500 tyngka.
Ha katei ka sngi nalor katei ka longkmie la donlang ruh u Bah Spasterlin Nongrem, Secretary ka shnong Mawïamsyiem, u Bah Piïon Ramri Sordar shnong Nongkdait, u Bah Phangstar Nongsiej Sordar ka shnong Mawphansien bad kiwei kiwei.
U khlieh duh ki pulit ka jylla lane u Director-General of Police (DGP) u la pyntip sha ka Meghalaya High Court ba kiba bun na ki trai/nongpynïaid jong ki karkhana thang dewïong be-aiñ ki dei kiba na ka jylla Assam bad ki la leh ïa kine ki kam be-aiñ ha Meghalaya, bad nalorkata, ki la paw shuh sa kiwei pat ki kam ‘Benami’.
Kane ka jingpyntip jong u DGP da ka jingthoh sha ka High Court ka long halor ka jingtreikam ki karkhana thang dewïong be-aiñ khamtam ha ka thaiñ Shallang, West Khasi Hills.
Na ka liang u nongmudui pyrshah ïa ki karkhana thang dewïong be-aiñ ha ka Lah Sngi U Blei u la pyntip ba kitei ki briew na Assam ki dei kiba pawkhmat bha bad ki ïaid ki ïeng laitluid ha Guwahati bad kiba bun na ki nongshong shnong ki tip bha ïa ki kam kiba ki leh bad shaei ba ki don bad ki leit.
Ka High Court ka la pynpaw ïa ka jingkyrmen ba ka tnat pulit jong ka jylla kan shim ïa ki sienjam katkum ki kyndon aiñ bad ban trei kloi.
Ka la bthah ruh ïa u DGP ba un ai jingtip biang sha ka High Court halor kane ka bynta ynda la shong bishar biang ha ka 3 tarik Naitung, 2023.
Ha kawei pat ka liang, u Justice (Retired) BP Katakey u la aiti ïa ka kaiphod kaba 14 sha ka High Court, bad ha kata ka kaiphod, la pynpaw ïa ka jingdon kyrhai jong ki karkhana thang dewïong bad karkhana saiñ nar.
Katkum kane ka kaiphod, ki don 13 tylli ki karkhana thang dewïong kiba treikam ha East Jaiñtia Hills katba 38 tylli kiwei pat ki karkhana kim treikam satia.
Shuh shuh la pyntip ba ki artylli ki karkhana thang dewïong ha West Jaiñtia Hills bad saw tylli ha South West Khasi Hills kim treikam satia.
Ha West Khasi Hills, ki don saw tylli ki karkhana thang dewïong kiba treikam katba 61 tylli pat kim treikam satia.
Nalorkata, ka don sa kawei ka karkhana saiñ nar.
Ha Ri-Bhoi pat, ym don satia ki karkhana thang dewïong, hynrei san na ki hynñiew tylli ki karkhana saiñ nar ki treikam.
“Ka long kaba eh ban pdiang ba ïa kiba kum kitei ki jingtip ba la ai da u Justice Katakey kim don satia bad ka sorkar jylla lane ba ka sorkar jylla kam leh eiei ban peitngor ïa ka jingtreikam ki karkhana thang dewïong bad karkhana saiñ nar kiba ïaid bad treikam khlem jingbit," la kynthoh ka High Court.
Namarkata, ka High Court ka la bthah ïa u DGP ba un ai da ka jingthoh halor katei ka jinglap jong u Justice Katakey.
Ka la ailad ruh ïa u nongmudui ba un pyni ïa la ka jong ka nongrim da ka jingthoh ha kaba ïadei bad ka jingthoh ba la ai da u DGP ha ka 8 tarik Jylliew, 2023, bad kumjuh ruh halor ka kaiphod jong u Justice Katakey.
U nongmudui u lah ruh ban ai jingtip shuh-shuh ha kaba ïadei bad kitei ki briew na Assam kiba dei shisha kita ki trai bad ki nongpynïaid jong ki karkhana thang dewïong bad karkhana saiñ nar kiba treikam ha Meghalaya.
Hynrei, ka High Court ka la ong ba kane ka hukum kan ym khanglad ïa kito ki karkhana kiba treikam hadien ba ki la ïoh jingbit ba kin bteng bad ka kam jong ki.
Tangba ka la bthah ïa ka sorkar jylla ba kan peitngor bha halor kine ki karkhana khamtam ha kaba ïadei bad ka tyllong jong u dewïong uba ki ïoh ban pyndonkam.
U khlur ialehkai Tennis na ka ri Serbia u Novak Djokovic mynta ka kynti u la ioh ban wanphai biang sha ka kyrdan ba nyngkong ha ka pyrthei ha ka thup kyrdan jong ka ATP, hadien ba u tei u rangialehkai u la lah mynta ban khur shalade ia ka trophy jingjop na ka lympung ialehkai ba dang shu dep long jong ka French Open.
Ha ka jingiaknieh na bynta ban rah nam lahduh ha katei ka lympung, u Novak u la lah ban pynliem noh ia u Casper Ruud ha baroh shi lynter jong ki ‘set’ iakhun na ka bynta ban khur shalade ia ka rekod ba Grand Slam ba 23.
Kumta ruh ha ka tei ka jingjop ka jong u, u la lah mynta ban tam noh shakhmat ia u Carlos Alcaraz uba la bat baroh shi katta ia katei ka kyrdan haduh kaba sdang jong katei ka lympung ialehkai ba dang shu dep long ha Roland Garros.
Nalor jong u Novak, uwei pat u khlur ialehkai na Russia u Karen Khachanov u lah ioh mynta ban wanphai biang sha ka thup ba10 ha katei ka thup kyrdan jong ka ATP.
Shuh shuh ruh u Novak mynta u lah nang iai bteng ha ka ban iai pynjlan shuh shuh ia ka jingtam jingjop jong u shakhmat ha kum kitei ki lympung ialehkai kiba heh da kaba khur ia ka jingjop na ka ha une u snem ba mynta, na ka bynta ban long u rangialehkai ba nyngkong ban lah khur ia ka trophy jingjop ha baroh ki saw lympung ialehkai kiba heh kata ha ka Wimbledon, US Open, French Open, Australian Open la kumno kumno lai sien kynthih.
Ha ka jingiamareh thong mynta na ka bynta ban khur ia ki khusnam kiba heh kaba kynthup ia ki trophy jingjop jong ka Grand Slam, takma Ksiar na ka jingiakhun paramarwei ha ka Olympic, ka Nitto ATP Finals bad ki lympung ialehkai ka ATP Masters 1000, u Djokovic u lah niat ialade kham shakhmat shuh shuh pyrshah ia ki nongialehkai kiba ju iakhun pyrshah bad u ha katei ka jngiamareh thong kata u Rafael Nadal  bad Roger Federer.
U Novak u bat ruh ia ka rekod na ka bynta ka jingjop ha kiba bun ki lympung ialehkai kiba pawkhmat ha ka jinglah khur jingjop ka jong u kata ka rekod shimet kaba lah kot sha ka 23, ki jingjop phainal ha ki lympug ialehkai ka ATP (6 sien iaryngkat bad u Federer); bad ki jingjop ha ka Masters 1000 (38 sien jop marwei bad ha kaba mynta u don ia ki 67 tylli ki jingjop bakhraw pyrshah ia ki 59 u Nadal bad 54 jong u Federer.
U long ruh u rangialehkai uba iaid mynta la mar shiteng na ka bynta ban long u  rangialehkai Tennis ba nyngkong naduh u Rod Laver ha u snem 1969 ban pyndep pura ia ka jingkhur jingjop Grand Slam  da kaba khur ia ki jingjop ha baroh ki saw lympung ialehkai ba pawkhmat ha kajuh ka aiom ialehkai.
U Myntri ka tnat Social Welfare, Bah Paul Lyngdoh ha ka sngi Nyngkong u la pyntip ba ka Sorkar ka la dep ban ithuh ïa ki hynñiew tylli ki district kum kita ki ‘hotspots of drug addiction and trafficking’ ne ki jaka ba la kynrei bad jyllei ka jingkhaïi bad dih drok, bad kiba dei ruh ki district ha kaba ka jingpyndonkam ïa u drok ka la jur bha.
Kine ki district ki long ka East Khasi Hills, East bad West Jaiñtia Hills, Ri Bhoi, West Garo Hills, West Khasi Hills bad South Garo Hills.
Nalor ki district na ka liang jong ka Sorkar ka la dep ban ithuh ruh ïa ki shnong bapher bapher bad ki dong kiba don hapoh kitei ki district kum ki jaka ba jyllei bha u drok.
Ha East Khasi Hills, kine ki shnong ba jyllei bha ka jingpyndonkam drok, ki kynthup ïa ka Madanrting, Jhalupara, Laitumkhrah, Nongthymmai, Polo, Nongmensong, Mawlai, Mawprem, Lumdiengjri, Ïew Mawlong, Mawngap, Mawryngkneng bad Pynursla.
Haba kylli halor ka jingdon jong ki briew ba pyndonkam drok hapoh ka jylla, u Bah Paul u la ong ba ka sorkar mynta ka dang pynkhreh ïa ka thup kaba thymmai bad ong ruh, “Ba ka jingkylli kam dei tang halor ka jingpynthymmai ïa ka jingkheiñ jong ka jingdon ki nongpyndonkam drok hynrei ha ki katto katne ki bynta, ki don kijuh ki briew kiba leit sha ki rehab centre ne jaka ai jingsumar da kaba pyndonkam da ki kyrteng bapher bapher, kumta ka don jingeh ban ïoh ka jingkheiñ kaba paka.
"Kumta, mynta hapoh ka projek ‘DREAM’ kaba dei ka kyrteng ba lyngkot na ka bynta ka Drug Reduction Elimination and Action Mission, ka mission ka ban trei na ka bynta ban rat dyngkhong ïa u drok ha Meghalaya, baroh ki centre kin hap ban pyndonkam tang kawei ka rynsan, kata ka online bad offline, khnang ba ka tnat kan don ka jingkheiñ kaba paka, ha kaba ïa ka kyrteng jong ki nongdih drok kiba ïoh jingsumar watla buhrieh, yn lah ban ai pat ka jingkheiñ bap aka.
Haba kylli halor ki rehabilitation centre kiba don ha kylleng ka jylla, u Myntri u la ong ba baroh ki rehabilitation centre ha kylleng ka jylla ki dei kiba la kyrshan bad bei pisa da ka sorkar jylla.
Nalor kane, u la pyntip ruh ba ka sorkar ka dang trei ban thaw ïa ki de-addiction centre ki ban sa pynïaid pura da ka tnat Social Welfare.
Ha ka bynta kaba nyngkong, ka sorkar kan sa peit bad bishar bniah shwa ban buh ha ki 3 tylli ki district na ki hynñiew tylli kiba la pynbna kum ki district ba jyllei u drok.
Nalor kata, u la ong ruh ba ki don san tylli ki de-addiction centre hapoh ka jylla kiba la kyrshan pisa pura da ka Sorkar bad kine ki kynthup ïa ka Break Through Centre ha Khliehtyrshi, Jowai, ka Kripa foundation, KJPA New Life De-Addiction Centre, New Hope De-Addiction centre kiba ha Shillong bad ka KJPA Selda ha Nongstoiñ.
Ha kine ki centre, la ai ka jingsumar ei sha kito kiba la ngat ha u drok, la pyntip u Myntri.
Shuh shuh, u Myntri u la pyntip ruh ba ki jingpynsngew jingkhia na ka liang ki tnat bapher bapher kiba don bynta bad kane ka kam, la shimkhia ha ka jingïalang ba la pynlong ha ka sngi Nyngkong, bad nangta la pyntip ruh ba ka sorkar kan sa kynthup lang ruh ïa ki samla pule lyngba ka students’ cadets ha baroh ki skul.
Ka jingïalang jong ka Project Approval Board (PAB) hapdeng ka tnat pule puthi ka Sorkar India bad ka tnat pule puthi ka Sorkar Meghalaya ka la sei madan ïa ka jingduna ha ka jingpynrung skul bad ka jingjyllei ka jingpep skul shiteng por ki khynnah ha Meghalaya.
Ïa katei ka jingïalang la pynlong ha ka 24 tarik Ïaïong, 2023 ban ïakren halor ka Annual Work Plan & Budget (AWP&BI 2023-24) na ka bynta ka SAMAGRA SHIKSHA jong ka jylla Meghalaya.
Ïa kaba kum katei ka jingïalang la pynlong ruh bad baroh kiwei pat ki jylla.
Hynrei ki jingïakren ïathir ha kitei ki jingïalang la pynmih paidbah dang shen.
Kawei ka bynta ba la ïakren ka long halor ka jingduna ka jingpynrung skul ïa ki khynnah.
Haba peit bniah ïa ki jingkheiñ jingdiah ha ki ar snem, kata, 2020-21 bad 2021-2022, la shem ba ka jinghiar ha ka jingpynrung skul ïa ki khynnah ka long da palat 1 lak ngut ha baroh ki jait skul.
Ha ki skul sorkar bad ki skul ba ïoh jingïarap na ka sorkar, ka jinghiar ha ka jingpynrung skul ka long da 86,616 ngut.
Sa kawei pat ka bynta ka dei ka jingjyllei ha ka jingpep skul ki khynnah ha kaba ha ki klas rit (Elementary Level), ka jingpep skul ka long 10.
1 na ka 100 bad ha ka Secondary Level ka long 21.
7 na ka 100.
Kane ka kham heh shuh-shuh ban ïa kaei kaba long ha ka Ri baroh kawei, kata, 2.
0 na ka 100 ha ki klas rit bad 12.
6 na ka 100 na ka Secondary Level.
Na ka liang ka tnat pule puthi jong ka Sorkar Pdeng ka la bthah ïa ka sorkar Meghalaya ba kan pynduna ïa kane ka jingpep skul shiteng por jong ki khynnah.
Shuh shuh kawei pat ka bynta ka long ka jingbun palat ki nonghikai ha ki klas rit ha kaba la lap ba ki don 2,922 ngut ki nonghikai kiba tam na kaei kaba donkam.
Ha kawei pat ka liang, ka la don ka jingkiew ha ka jingdon tang iwei i nonghikai ha ka Primary bad Upper Primary Level.
La shem ba 10 na ka 100 (542 tylli) ki skul Primary ha Meghalaya ki dei kiba don tang iwei i nonghikai, katba ki don 7 tylli ki skul Upper Primary kiba don tang iwei i nonghikai.
Nalorkata, la shem ruh ba ka don ka jingduna ha ka jingpynphai biang ïa ki khynnah sha ki shlem jingpule.
Ha u snem 2022-23, ka sorkar jylla ka la lah ban pynphai biang tang 1,931 ngut (23 na ka 100) ïa ki khynnah kiba la pep skul, katba baroh ki khynnah kiba la dep ban ithuh ba ki la pep skul ki don haduh 8,468 ha ka rta 6-14 snem.
Ha ka kyrdan Secondary, ym shym don kaiphod ban pyni wat tang ïa uwei ruh u khynnah ban pynrung ha ka shlem NIOS watla kiba kum kita ki khynnah kiba la donkam ban phah leit pule ha NIOS ki long 1,340 ngut.
Namarkata, ka tnat pule puthi ka Sorkar India ka la kyntu ïa ka jylla ba kan shim ïa ki sienjam ban pynthikna ba baroh ki khynnah kiba la pep skul kin leit phai biang sha ki jingpule jong ki.
Ka Deputy Commissioner ka East Khasi Hills, Kong R.
M.
Kurbah ha ka Lah Sngi U Blei ka la ong ba ka jingpyntreikam ïa ka hukum halor ka ‘Odd-Even’ ne ka jingïaid kali pud sngi kan sdang naduh ka Sngi Ba-ar.
Ka DC ha kine ki khyndiat taïew ba la dep ka la pynmih ïa ka hukum ba naduh ka 5 tarik Jylliew, 2023, ki kali kamai ba kynthup ki bos STPS, Maxi Cab, bad ki taksi kin ïaid noh pud sngi na Kashari Point-Khyndailad-Motphran.
Halor ka jingpyntreikam ïa ka ‘Odd-Even’, ka DC ka la ong ba ïa kane, la shim beit thik na ka hukum jong ka ïingbishar da kaba kdew ïa artylli ki jaka pdeng.
Ha kajuh ka por, ka la pynshai ba kam shym la ong ba ka ‘Odd-Even’ kan treikam ha kiwei pat ki bynta jong ka sor, hynrei tang ha katto-katne ki jaka namar ka jingkhapngiah.
Haba kdew ba ym shym da pyrkhing than eh haba ïadei bad katei ka bynta, ka la ong, “Nga la ïoh pdiang ïa ka shithi na kine ki briew ba ki kwah ban leit sha ïingbishar…ki tynjuh ïa ka hukum jong ka ïingbishar.
Kumta nga dang ap ïoh don kaei-kaei halor kane hynrei mynta ka taïew ngin peitngor.
"Na ka liang jong ka, ka la ong ruh ba namarba ka jingdheng kali ha kitei ki 2 tylli ki jaka ka la manbha naduh ba la pyntreikam ïa katei ka hukum, kumta yn pyntreikam pura noh ïa ka naduh ka Sngi Ba-ar.
Haba kylli balei katei ka hukum kam treikam lang ïa ki kali shimet, ka Kong Kurbah ka la ong hadien ka jingkhmih bniah, lyngba ka kaiphod, la lap mano ba wanrah ïa ka jingkhapngiah bad namar ba duna ka jaka, kitei ki kali ki ïaid pyllun-pyllun ha kajuh ka jaka naba kim don jaka ban ïeng.
“Kumta, lada ngi weng noh shiteng na kitei ki kali na surok, kan don jaka ïa baroh ban ïaid bad ngi dei ban buh jingmut – ym dei ki kali shimet ba wanrah ka jingdheng kali namar kim ïeng ka kano-kano ka jaka, ki ïaid beit.
Kumta phim lah ban ong balei ngi leh ïa kane tang na bynta ki taksi kamai," la ong ka DC.
Shuh shuh ka la kular ban shimkhia halor ka dor ba la shim da ki taksi bad kiwei-kiwei ki kali kit paidbah wat hadien ba la kut ka khlam COVID-19.
Ha ka jingpeit jong ki bor distrik, ki lad ha Khyndailad bad Motphran ki long kiba khapngiah namar ka jingbun ki kali kiba ap ban kit paidbah bad ka jingbun paidbah kiba ap kali.
Uwei na ki khlur ialehkai phutbol jong ka klob Paris Saint-Germain uba tbit bha ha ka liang thep kol u Kylian Mbappe, u lah pyntip sha ki nongpyn-iaid jong katei ka klob ba un ym shim shuh ia kano kano ka lad la lynti na ka bynta ban iai pynjlan shuh shuh ia ka kontrak ialehkai ka jong u shaduh u snem 2025.
Kumta utei u rangialehkai bar-ri ka France kumba ka paw mynta ka long ka jingiateh kontrak kaba u don mynta kan kut noh ha kaba kut syndon jong ka aiom ialehkai ka ban wan, ha ryngkat bad ka jingdon ruh ka lad na ka  bynta ban iai pynjlan shuh shuh ia ka jingiateh sa shisnem tam.
Hynrei lada utei u khlur ialehkai jong ka klob um treh ban soi ia ka jingiateh ba thymmai, khlem pep katei ka kynhun ialehkai kan sa duh noh ruh ia u ha ki por jong kata ka snem ban sa wan khlem da iohnong eiei.
Kumta katei ka kynhun kan hap ban pynkhreh mynta na ka bynta ban  die noh ia u ha ka iew ka ban wan ban ia kaba ka shu duhnoh syndet ia u khlem da iohnong eiei.
Ka jingpynmih khubor mynta da u Mbappe ka lah wan rah ruh ia ka jingeh kaba khraw ia ka klob baroh kawei hadien ba ka lah dep ban duh shuwa ia u khlur ialehkai jong ka u Lionel Messi uba lah leit ban ialehkai sha ka klob Inter Miami jong ka Major League Soccer(MLS).
Kumta ha kaba iadei bad katei ka bynta, na ka liang jong ka klob ka lah ai por ia u Mbappe haduh ka 31 tarik u Naitung 2023 na ka bynta ba un shim ia ka rai ba khatduh.
Ha ka tei ka jngpynbna ka jong u, ka klob Real Madrid mynta ka paw kum ka kynhun ialehkai kaba biang eh na ka bynta jong u ban leit pyniasoh hadien ba u lah dep ban kyntait teng ha ka ban leit pyniasoh bad ka da kaba pynkyndit ia ka kynhun baroh kawei da kaba pynjlan ia ka jingiateh kontrak bad katei ka klob ialehkai kaba u don mynta.
Ka jingkhreh u Mbappe ban mihnoh na ka klob PSG ha kaba kut syndon jong ka kontrak kaba u iateh mynta kata ha u snem 2024, kan wanrah ia ka jingeh kaba khraw ia ka klob baroh kawei.
Kumta ban kiar na ka jingmih noh ki rangialehkai ba pawkhmat jong ka, katei ka kynhun ialehkai kan sa ialeh ruh ban theh pisa da ki millions bad ka ban kamai  arshah na ka iew iadie-iathied ka ban wan.
Kumba ka paw hi ka long ba u Mbappe ua lah pyniasoh bad katei ka klob da ka jingiateh kaba jlan ha ka aiom ialehkai  hadien ka jingmih noh na ka klob Monaco  ha u Nailar 2017 bad kaba lah kylla pat sha ka jingiateh kaba skhem bad ka klob baroh kawei ha ka dor kaba lah kot sha ka 180 million euros ($194 million).
Ka khlur ialehkai Badminton ba pawkhmat bha jong ka ri India ka PV Sindhu  sa shisien biang pat ka lah ioh ban wanphai sha ka jinglah jong ka ban ialehkai bha da kaba pynliem noh ia ka nongiakhun pyrshah kaba na Indonesia ka Gregoria Mariska Tunjung ha baroh shi lynter jong ki jingialehkai ha kaba sdang jong ka jingiaid lynti ki arngut ha ka lympung ialehkai ba mynta ha Jakarta ka Indonesia Open World Tour Super 1000.
Kumjuh ruh katei ka nongialehkai  kaba lah khur arsien ia ki takma na ka lympung ialehkai Olympic  bad kaba  long ruh ka lahduh barim ha ka pyrthei, ka lah shimpor tang shiteng kynta tam na ka bynta ban jop pyrshah ia katei ka nongialehkai da 21-19 21-15 bad kaba mynta ka lah ioh ban buh jaka ialade sha ka rynsan iakhun pre-quarterfinal.
Ka long ruh ka sien jop kaba nyngkong jong ka Sindhu pyrshah ia ka Tunjung ha ki lai jingialehkai ba khatduh, ha kaba ka lah dep ban mad ia ka jingshah pynrem ha katei ka nongialehkai na Indonesia ha ka Madrid Masters jong ka jingiakhun phainal ka jong ki bad kumjuh ruh ha ka semifinal jong ka Malaysian Masters mynta u snem.
Hadien katei ka jngjop ba nyngkong ka jong ka, ka Sindhu kan hap ban pynkhreh bha ialade sa na ka bynta ka jingiakynduh pat bad kawei pat ka nongialehkai ka Tai Tzu Ying na Taiwan.
Ha ka jingiakhun jong ki shynrang, ka long ruh  ka jingsdang jingjop na ka bynta uwei pat u khlur ialehkai ka ri u HS Prannoy, ha kaba ma u ruh  kumjuh u lah paw shakhmat ha ka lympung hadien ba u la lah ban khur ia ka jingjop pyrshah ia u Kenta Nishimoto na Japan da 21-16 21-14.
Shuh shuh ruh u Prannoy uba lah khur ia ka jingjop ha ka Malaysia Masters Super 300 ha u bnai ba lah dep, un pynkhreh mynt sa na ka bynta  ban iakynduh pat bad u NG Ka Long Angus na Hong Kong ha ka rynsan iakhun pre-quarterfinal.
Ha kawei pat ka jingialehkai kata ha ka jingiakhun jong ki kynthei, ka Treesa Jolly ha ka jingiatreilang bad ka Gayatri Gopichand ki lah khyllem noh na ka lympung ha kaba sdang jong ka jingiaid lynti jong ki ha ki thei iakhun pyrshah na Japan kata ka Rin Iwanaga  & Kie Nakanishi da 22-20 12-21 16-21 ha ka jingiakhun kaba lah neh tang shi kynta 12 minit.
Ka khubor ba lah ioh lum ka iathuh ba u rangshutbol ba paw jong ka kynhun kyjatbol ka Netherlands u Memphis Depay u lah weng noh ialade na ka kynhun ialehkai baroh kawei na ka bynta ka jingiakhun ha ka Nations League Final namar ka jingshitom ka jong u; katba u Daley Blind bad Tijjani Reijnders ki lah shah pynrung mynta ha kata ka kynhun ialehkai na ka bynta katei ka lympung iakhun ka ban wan.
Na ka liang jong u nongpyniaid katei ka kynhun u Ronald Koeman u lah dep ban pynpaw ruh ia ki kyrteng jong ki 26 ngut ki nongialehkai na ka bynta katei ka jngiakhun, hynrei uba lah hap mait noh ia  ki katto katne ki kyrteng sha ka 23 ngut na ka bynta katei ka lympung ialehkai ba saw kynhun ha kaba ka ri Netherlands ka ioh ban pynlong mynta.
Shuh shuh ruh katei ka kynhun ialehkai kan iakynduh nyngkongeh shuwa bad ka kynhun iakhun semifinal ha ka World Cup 2022 ka Croatia ha ka jingiakhun semifinal ba nyngkong ha ka 14 tarik mynta u bnai ha Rotterdam.
Shuh shuh katei ka kynhun ialehkai kan hap ban pynkhreh bha ialade na ka bynta ki jingialehkai ki ban dang wan ha ka lympung, ha kaba ka Italy bad Spain kin long ki kynhun ki ban iakynduh ha kawei pat ka jingiakhun semifinal kata ha ka sngi babud (15 tarik) bad ki jingialehkai na ka bynta ban rah ia ki kynhun ban poi sha ka phainal kan long ha ka18 tarik mynta u bnai.
Ka  thup kyrteng ba lah jied khatduh jong ka Netherlands ka kynthup:Goalkeepers: Justin Bijlow (Feyenoord), Mark Flekken (SC Freiburg), Andries Noppert (Heerenveen)Defenders: Nathan Ake (Manchester City), Sven Botman (Newcastle United), Matthijs de Ligt (Bayern Munich), Denzel Dumfries (Inter Milan), Lutsharel Geertruida (Feyenoord), Tyrell Malacia (Manchester United), Jurrien Timber (Ajax Amsterdam), Virgil van Dijk (Liverpool)Midfielders: Frenkie de Jong (Barcelona), Marten de Roon (Atalanta), Teun Koopmeiners (Atalanta), Noa Lang (Club Brugge), Joey Veerman (PSV Eindhoven), Mats Wieffer (Feyenoord), Georginio Wijnaldum (AS Roma)Forwards: Steven Bergwijn (Ajax Amsterdam), Cody Gakpo (Liverpool), Donyell Malen (Borussia Dortmund), Xavi Simons (PSV Eindhoven), Wout Weghorst (Manchester United).
Uwei na ki khlur iakob mareh-sted ba pawbha jong ka ri China u Su Bingtian u pynbna paidbah mynta ha kaba iadei bad ka jingweng noh ialade na ka aiom ialehkai mynta snem.
Kumta ha ka jingthoh ba lah ioh lum, utei u nongialehkai uba dang iai bat ia ka rekod na ka dewbah-Asia ha ka 100m u lah pynpaw mynta halor ka rai kaba u lah shim na ka bynta ban weng noh ialade na ka World Athletics Championships mynta u snem bad na ka Hangzhou Asian Games bad ruh mynta hakhmat ia ka jingkut noh jong ka jngiaid lynti ka jong u ha ka aiom ialehkai kaba mynta na ki daw shimet ki jong u.
Kum u  rangialehkai ba pawbha jong katei ka ri, u Su u lah mad ia ki jingshitom bad jingmynsaw da ki snem bad ka jingkyntait ha kaba iadei bad ka jinglong-jingman ka met ka phad ka  jong u hadien jong ka khlam COVID-19, ka lah wanrah ia ki jingeh kiba bun ha ka jingpynkhreh jong u mynta u snem ban shimbynta ha ki lympung ialehkai.
U Su ha  ryngkat mynta bad ka personal best ka jong u kaba da 9.
83 seekhon ha ka rynsan iakob mareh 100m, u long uba san  kum u  nongialehkai ba sted tam ha man la ki por ki samoi ialehkai  ha ka kyrdan ialehkai ka jong u ha ka lympung ialehkai Olympic.
Ha ka rynsan iakob pynmareh kali  ia kaba la tip kum ka ’24 Hours of Le Mans’, ka khubor ba lah ioh lum ka iathuh ba ka kynhun jong ka Ferrari ka lah pawshakhmat kum ka nongjop bad ka lahduh.
Kane ka wan urlong lyngba u nongniah ba paw jong ka u Antonio Giovinazzi ryngkatlang bad ki paralok ba ialehkai na kajuh ka kynhun kata u Alessandro Pier Guidi  bad James Calado ki la lah ban ai sha ka kynhun ialehkai ia ka jingjop na ka lympung.
Shuh shuh ruh ka khubor ka iathuh ba katei ka lympung ialehkai ka long ka lympung  ha ka ban pynleit jingmut bha da ki nongialehkai kum kawei na ki jingialehkai ha ka jingiakob pynmareh kali kaba ju long man la u snem hajan jong ka shnong Le Mans, France.
Lah niew ruh ia katei ka lympung kum kawei na ki lympung ialehkai ba pawbha ha ka pyrthei.
Kumta katei ka jingjop ka pruid dak ruh mynta ia katei ka kynhun ialehkai ia ka jingkhur jingjop ba 10 baroh-lin ka jong ka ha Le Mans bad ka jingjop ba khyndai ba katei ka kynhun ka la lah ban khur ka long ha u snem 1965.
Na ka liang jong u Charles Leclerc uba niah mynta na ka bynta ka Scuderia Ferrari ha ka lympug F1 u pynpaw ia ka jingkmen kaba khraw halor ka jinglah katei ka kynhun ban  rah ia ka nam lahduh ha katei ka lympung ialehkai ba mynta.
Ka Meghalaya Cricket Association (MCA) ha ryngkat ka jingatrei lang bad ka Meghalaya State Blood Transfusion Council & Regional Blood Bank, Pasteur Institute lem bad ka District Licence Blood Banks, kan pynlonga ka jingsynñiang snam ei ha nongbah Shillong, Nongpoh, Jowai, Tura, Nongstoiñ bad Williamnagar.
Kane ka prokram ka long shi bynta ban rakhea ka World Blood Donor’ s Day ha ka 14 tarik mynta u bnai.
Ha kane ka prokram ki nongalehkai kriket ryngkat ki nongpynaid jong ka synjukalehkai kriket kinashim bynta ha katei ka jingsynñiang snam.
Ïa kane ka World Blood Donor Day la ju rakhe man la u snem da ki paidbah kylleng ka pyrthei ha ka 14 tarik u Jylliew.
La ju rakhea katei ka sngi kum ka sngi kha jong u Karl Landsteiner, uba la kha ha ka 14 tarik u Jylliew, 1868.
U Landsteiner u laohpdianga ka khusnam Nobel Prize na ka daw ka jinglah ban lapa ka ABO blood group system.
a ka World Blood Donor Day la rakhe nyngkong ha u 2004 bad hadien la pynlong man la u snem da ka World Health Assembly ha u 2005.
Ka lympung ïalehkai State Level Under-12 Football Tournament 2023 ka la nangjam shaphrang ha ka Sngi Ba-ar ha SAI Training Centre ha kaba ka West Jaitia Hills ka la pynjem khnap ïa ka North Garo Hills da 9-0 kol bad ka Ri Bhoi ka la bteng ban khur jingjop da kaba pynliem sa ïa ka South West Garo Hills da 7-0 kol.
Ha ka jingïakhun jong ki kynthei, ka Ri Bhoi ka la pynjem khnap ïa ka South West Garo Hills haduh 7-0 kol.
Ka Mebanrihun Syngkli (2, 9 & 47) bad ka Ebilin Thangkhiew (11, 44 & 32) ki la khur ïa ki hat-trick, katba ka Delightful Lyngdoh ka la ïoh shi kol ha ka minit 49.
Ka Eastern West Khasi Hills ka la pynliem noh ïa ka East Garo Hills da 2-0 kol.
Ïa kine la thep da ka Rimeiaka Nongsiej ha ka minit kaba 2 bad ïa kawei pat la pynbud da ka Dawanpynkmen Nongphud ha ka minit ba 18.
Ka West Garo Hills ka la jop ïa ka South Garo Hills da 3-0 kol.
Ka Anamika ka la thep ar kol ha ka minit kaba 4 & 25 bad ïa kawei pat la pynbud da ka Dorimchi ha ka minit kaba 16.
Ka North Garo Hills ka la shah rem ha ka West Jaiñtia Hills haduh 0-9 kol.
Ka Stefy ka la khur ïa ka hat-trick hadien ba ïoh thep ha ka minit kaba 12, 22 & 39.
Ïa ki ar kol la thep da ka Duka (18 & 40) bad ka Cathlyne (35 & 37).
Katba ar tylli kiwei pat ki kol la thep da ka Ester (44) bad ka Hunbait (50).
Haba phai sha ki jingïakhun jong ki shynrang, ka South Garo Hills ka la pynliem noh ïa ka South West Garo Hills da 3-1 kol.
Tang mar ïasdang ka jingïalehkai ka South West Garo ka la ïoh ban pynkhih jar nyngkong eh lyngba u Arando D.
Sangma (2), hynrei u Sengcheng R.
Marak u la lah ban pynphai kylla ar kol na ka bynta ka South Garo ha ka minit kaba 16 & 17 bad ïa kawei pat la pynbud da u Chedo N.
Sangma (13) na ka bynta ban khur ïa ka jingjop.
Ka West Garo Hills ka la ïasam mar shi dor-thong (point) ha ka jingïakhun pyrshah ïa ka East Garo Hills hadien ba ïakhaid mar 2-2 kol.
Na ka West Garo Hills la thep da u Eric Salgrima A.
Sangma (5) bad u Reu Kyrem M.
Sangma (25), hynrei u Aga Achang Momin (12 & 23) u la lah ban pynphai kylla ar kol na ka bynta ka East Garo.
Ka Eastern West Khasi Hills ka la pynliem noh ïa ka East Jaiñtia Hills da 3-0 kol.
U Arki Mawlong u la thep ar kol ha ka minit kaba 9 & 30, katba ïa kawei pat la thep kham hashwa da u Arbitstar Pathaw (7).
Katba ka North Garo Hills ka la ïasam mar shi dor-thong (point) ha ka jingïakhun pyrshah ïa ka South West Khasi Hills hadien ba kim shym lah ban thep kol.
Ka Khliehmawlieh Youth Club bad ka Rangdajied United FC ki la jam sha ka final ha ka Meghalaya State League 2023 hadien ba khur jingjop ha ka Sngi Ba-ar.
Ha ka jingakhun semi final wat ba ar kaba la long ha ka nongbah Shillong, ka Khliehmawlieh ka la pynshaong hi ngaiña ka lahduh jong ka Shillong Premier League, ka Mawlai SC hadien ba ka lah ban pynliem da 3-1 kol bad ban tam da 3-2 lyngba ka aggregate ha SSA Stadium.
Wat la ka Khliehmawlieh ka la shah rem ha ka Mawlai ha ka wat ba nyngkong ha laing (Tura) da 1-0 kol, hynrei kane ka kynhunalehkai Super Division na West Khasi ka la wanphai da ka jingkhlaiñ bor.
Ha kane ka jingïakhun ka Mawlai ha kaba sdang ka la pyrshang banakhun tyngeh.
Wat la kane ka kynhun hapoh ka jingalam u Khlaiñ Pyrkhat Syiemlieh ka la duh eia ar tylli ki kabu ksiar, hynrei hadien shiteng kynta ka la lah ban pynurlong na ka bynta ban ïoh pynkhih jar nyngkong lyngba u Donlad Diengdoh ha ka minit kaba 33.
Kane ka la wan hadien ka jingarap pynbuh bol da u Nikelson Bina bad utei u rangalehkai um shym la pynlehnoheia kane ka kabu ksiar.
Ka jingbym lah ban shan skhem ki rangalehkai ha ka bynta kaba shadien ka la pynlonga ka Mawlai ban shah pynphai kylla hashwa ban kut ka jingalehkai jong ka kylla step lyngba u Mainingstar Marngar (45’+1).
Ka Mawlai ka laoh bianga ka kabu kaba biang lyngba u Nikelson, hynrei kane ka jingpyrshang shut bol ka jong u ka la leit dei na diengkol.
Ka Khliehmawlieh ka laoh ban pynbud bianga ka kol kaba ar lyngba u Livingstone Nongrang, uba laoh ban shut na kyndong bad ka la leit rung beit beit hapoh kol na ka bynta ban tam da 2-1 kol.
Kane ka jingwanphai ka Khliehmawlieh da ka jingkhlaiñ bor ha kane ka wat ba ar ka dei lyngba ka jinglah banalehkai bha ki rangalehkai ha ka bynta kaba shapdeng.
Hadien katto katne por ka Mawlai ka laoh da ka penalty na ka daw ba uwei na ki rangalehkai ka Khliehmawlieh u la kum pynur hapoh ‘box’a u rangalehkai ka Mawlai.
Dei hangne ba u coach ka Khliehmawlieh u la shah sei syndon da ka red card na ka daw ba u la pynpawa ka jingpyrshah halor katei ka penalty bad ruh ban ktah ktia ki rephri.
Pynban dei hangne ba u kapten ka Mawlai u Brolington Warlarpih, um shym la pynlehnoheia kane ka kabu ksiar kaba u laoh ban shuta ka penalty ha ka minit kaba 87 na ka bynta banakhaid mar 2-2 kol.
Wat la kine ki kynhun ki la pyrshang ban ïakhun tyngeh, hynrei shwa ban wai artad ka Khliehmawlieh ka la lah ban pynurlong ban thep biang sa shi kol lyngba u Livingstone lyngba ka jingpynbuh bol u Kyntiew Myrthong (90′).
U rangapkol ka Mawlai ha kane ka por um shym la lah ban khanglad na kane ka jingshah thep bad ban pynlong ïa ka Khliehmawlieh ban khur syndon ïa ka jingjop.
Haba phai sha kawei pat ka semi final wat ba-ar ha madan MDSA kaba ha Mawkyrwat, ka lahduh jong ka SPL 2019 ka Shillong Lajong FC ka la shah rem noh ha ka Rangdajied da 3-0 kol na ka bynta ban tam da 4-3 lyngba ka aggregate.
U Tremiki Lamurong (32′ & 73′) u la ïoh ban thep ar kol bada kawei pat la pynbud da u Batskhem Thangkhiew (56′) na ka bynta ban khur syndona ka nam jop.
Lyngba kine ki nam jop, ka Khliehmawlieh kan pynkhreh banakhun final pyrshaha ka Rangdajied na ka bynta banaknieha ka nam lahduh ha ka Sngi Saitjaiñ ha SSA Stadium.
:Ka jingïakhih shah thngan jong ka Achik Conscious Holistically Integrated Krima (ACHIK) ha Tura ka la poi sha ka sngi kaba 8 ha ka Sngi Ba-ar bad ki nongïakhih ki la pyneh triang ban ym pyndem kat bym ïoh ïa ki jingkular na u Myntri Rangbah ka Jylla, u Conrad K.
Sangma ne ki dkhot ka Kynhun Myntri jong u halor ki mat jingdawa ba la pynsngew.
Ka ACHIK lem bad kiwei-kiwei ki kynhun seng ki la dawa ban pyntreikam na shadien ïa ka ‘Roster System’ nalor ban pynlong ïa ka Tura kum ka nongbah ka Jylla ha ka por tlang.
“Haba peit ïa ka rukom leh ka Sorkar haba ïadei bad ki jingïakhih jong ngi, ngim da khmih lynti eh ba yn shim ïa kano-kano ka sienjam ban ïakren noh shen bad ngi.
Ngi long kiba la khreh ban bteng ïa ka jingïakhih jong ngi bad ngi lah ruh ban bteng da ki bnai lada ym don kano-kano ka jubab," ong u nongaibuit, u Laben Ch Marak.
Kumban shu kdew hangne, u Deputy Commissioner ka WGH, u Jagdish Chelani u la wan mih ha katei ka jaka ban kyrpad pynsangeh noh ïa ka jingïakhih.
U DC u la kyrpad ban pynkut noh ïa ka jingïakhih, hynrei ki nongïakhih kim shym la khih bad kular ban bteng ïa ka jingïakhih katba kim pat ïoh ka jingkular na u Myntri Rangbah halor katei ka bynta.
“Kane kam dei shuh ka jingïakhih da ma ngi.
Mynta ka la dei ka jingïakhih paidbah jong ki nongshong shnong ka Ri-lum Garo bad na bynta ka lawei ki khun ki kti jong ngi.
Ngim lah ban pynkut noh ïa ka jingïakhih namar ki nongshong shnong ka Ri-lum Garo ki kyrshan bad phai khmat sha ngi ban bteng ïa ka jingïakhun na bynta ka mat kaba la sahteng la slem bah.
Baroh ki phai khmat sha ngi bad ngim lah ban ieh noh ïa ki," ong ka General Secretary ka ACHIK, ka Bernita Marak.
Halor ka jingong u DC ba ka jingïakhih ka ACHIK ka long kaba be-aiñ, ki nongïakhih ki la jubab da kaba buh jingkylli kumno ka jingïakhih ba jai-jai (kum kane kaba pynlong ma ki) ka long pyrshah ïa ka aiñ.
“Ka Riti Synshar ka Ri India ka shah na bynta ki jingïakhih ba jai-jai hapoh ka Article 19 a, b bad c.
Ngi don hok ban pyni ba ngim mynjur bad ka Sorkar ne ban pynsngew ïa ki jingsngew jong ngi da kaba jai-jai.
Naduh ka sngi ba ngi sdang, kam shym la don wat tang kawei ruh ka sien ka ban mih jingkulmar na ka liang ki kynhun jong ngi.
Ha ka nongrim aïu ba u ñiew ïa ka jingïakhih jong ngi kum kaba be-aiñ," buh jingkylli ka Bernita.
Ki la ong ruh ba kam don kano-kano ka jingleh politik haba ïadei bad katei ka sienjam ba ki la shim bad kaei kaba ki kwah ka long ka lawei kaba bha na bynta kiba hadien.
“Man la ki kam pynroi kiba ïadei bad kane ka jingdawa nongbah ha ka por tlang ïa ka Tura ka dei kaei kaba ka Ri-lum Garo kan ïoh.
Mynta, na bynta jong ngi ban leit sha Shillong ka long kaba rem ïa baroh.
Lyngba ka nongbah ha ka por tlang, ïa kane yn lah ban pynduna," bynrap u Laben.
Ka ACHIK ka la ong ba kam pyrshah ïa kano-kano ka jaidbynriew bad kam don jingthmu ban dawa sloit kam ïa kito kiba la don lypa ha ka kam.
Na ka liang u President ka AAYF, u Salsam Marak u la kypad ïa kiwei-kiwei ki kynhun seng jong ka thaiñ ban wan shakhmat bad kyrshan ha ryngkat ka jingkyntu ïa u Myntri Rangbah ka Jylla, u Conrad Sangma ban wan ïakren bad ki nongïakhih.
Ka Sorkar MDA-II ka dang pynkhreh mynta ban wanrah ïa ka jingthoh ban ïatai hapoh ka Kynhun Myntri halor ka Uniform Civil Code (UCC) bad na ka liang ka National Law Commission ruh ka la pan jingmut na ka Sorkar Jylla haba ïadei bad kane.
Ka Myntri ba peit ïa ka tnat aiñ, ka Kong Ampareen Lyngdoh ka la ong ba ka jingthoh kaba phah da ka National Law Commission ka la don tangba kam pat ïohi ïa kata, tangba ka Sorkar Jylla kan pynkhreh ban wanrah sha ka Kynhun Myntri ban ïatai ïa kane ka mat.
Kiba bun ki jingpyrshah ki la mih halor ka jingthmu ka Sorkar Pdeng ba ïalam da ka BJP ban pyntreikam ïa ka UCC ha ka ri baroh kawei.
Ka National Law Commission ka la pynjlan ïa ka por ban pdiang ïa ki jingpynsngew bad jingai jingmut halor ka UCC sha ka 28 tarik mynta u Naitung, 2023, na kaba buh por mynshwa tang haduh ka 14 tarik Naitung, 2023.
U Myntri Rangbahduh ka Ri, u Narendra Modi, ha ka Sngi Ba-Ar u la kob ba ka kynhun synrop National Democratic Alliance (NDA), ba la ïalam da ka BJP, kan ïoh palat 50% ka ‘vote’ lane ka ‘vote share’ ha ka ilekshon MP Lok Sabha ka ban long ha u snem 2024 namar ki seng saiñpyrthei kiba don ha kane ka kynhun ki trei shitom.
Ïa kane, u Modi u la kren ha ka jingïalang bad ki 38 tylli ki seng saiñpyrthei kiba don ha ka kynhun NDA ha New Delhi.
U Myntri Rangbah ka Meghalaya, u Conrad K Sangma, u la leit ban ïashim bynta lang ha kane ka jingïalang namar ka National People’s Party (NPP) ka don hapoh ka shatri jong ka NDA.
Ka jingïakynduh jong ka NDA ka long ruh ha ka sngi ba 26 tylli ki seng kiba shong ha ka liang pyrshah ki la pynbna ïa ka jingthaw ïa ka kynhun synrop I.
N.
D.
I.
A lane “Indian National Developmental Inclusive Alliance" ha nongbah Bengaluru ban ïakhun pyrshah ïa ka NDA bad BJP ha ka ilekshon Lok Sabha ka ban long ha u snem ban wan.
Haba kynthoh najngai ïa katei ka kynhun synrop I.
N.
D.
I.
A, u Modu u la ong ba kano-kano ka kynhun ba la thaw la seng da ka jingmut jingpyrkhat ka bym bha bad ka bym shai, kan ym lah satia ban thaw pyrthei eiei ha kane ka Ri.
Haba khyrwit ïa ka seng Congress kaba la ju donkti mynshwa ban pynkhyllem ïa ki sorkar ha ki jylla, u Modi u la ong, “Ka Congress ka la pyndonkam ïa ki kynhun synrop ban pynkhyllem ïa ki sorkar ha ki snem 1990 shaneng.
Ka Congress ka la thaw ïa ki sorkar bad ka la pynkhyllem ïa ki.
"“Ïa ka NDA ym shym la thaw ban ïakhun pyrshah ïa kano-kano ka seng, hynrei ban pynskhem ïa ka jingsynshar ha ka Ri," la bynrap u Myntri Rangbahduh.
U la ong ruh, “Lada ka kynhun synrop ka ïalum tang ban ïoh bor lane ban leh ïa ki kam bamsap bamngem lane ban ailad ïa ki bahaïing hasem lajong, kaba kum kata ka kynhun synrop ka long kaba ktah jur ïa ka Ri.
"Ha kajuh ka por, u Modi u la ai kyrteng thymmai ïa ka NDA na ka National Democratic Alliance sha ka “New India, Developed Nation, Aspiration of People of India".
Ïa ka NDA la seng ha u snem 1998, u la ong.
“Lada ka Ri ka don ïa ka sorkar kaba skhem, kata ka Ri kan lah ban shim ïa ki rai kiba tyngeh bad kita ki rai ki pynkylla ïa ka jingïaid lynti jong ka Ri," u la ong.
Haba pynkynmaw ïa ki 10 snem jong ka jingsynshar ka sorkar UPA, u Modi u la ong, “Ka nuksa jong ka sorkar synrop ka don hakhmat jong ngi hashwa u snem 2014.
Ka la don da ka ‘High Command’ halor jong u Myntri Rangbahduh.
"Ha ka por ba ka NDA ka la don ha ka liang pyrshah, u Modi u la ong ba ka la pynpaw paidbah ïa ki kam bamsap bamngem jong ka sorkar, hynrei ka khlem leh lyndet na kaei kaba ki paidbah ki la ai rai.
“Ngi khlem shim jingïarap na ki bor kiba nabar ri ban ïakhun pyrshah ïa ki sorkar jong kane ka Ri.
Ngi khlem pynthud satia ïa ka jingïaid beit ki skhim ha kane ka Ri," la ong u Modi.
Haba kren halor ka jingdonkam jong kane ka kynhun synrop ha ka ilekshon, u Myntri Rangbahduh u la ong, “Ka jingïoh ‘vote’ jong ka NDA ka long 38% ha u snem 2014 bad kane ka la kiew sha ka 45% ha u snem 2019.
Ha ka ilekshon Lok Sabha ha u snem 2024, ka jingïoh ‘vote’ jong ka NDA kan tam ïa ka 50% namar ki seng kiba don ha ka kynhun synrop ki trei shitom.
"“Ki paidbah nongshong shnong ki la dep rai lypa ba kin pynjop biang ïa ka sorkar NDA ha ka sien kaba lai," u la kob.
Ka Meghalaya High Court ha ka Sngi Ba-Ar ka la pynpaw ba ka mat hapdeng ka sorkar Meghalaya bad ka Harijan Panchayat Committee (HPC), kaba dei ka kynhun kaba mihkhmat ïa kiba shong ba sah ha Them Ïew Mawlong, ka la shu slem shaba palat.
Ka jingpynpaw na ka High Court ka la ong ha ka sngi ba ka la shong bishar halor ki mukotduma.
Ha kajuh ka por, ka la ong ba na ka daw ba ka sorkar bad ka HPC ki dang ïa pyrshang ban ïakren ban poi sha ka jingïabeit, ka ïingbishar kam kwah satia ban tuklar lane mushlia.
“Hynrei, ngi la dep ban ong la bunsien ba kane ka mat ka la shu slem shaba palat," la ong ka High Court.
Ka jingbishar kan long biang hadien hynriew taïew bad ka High Court ka khmih lynti bad ka kyrmen ba haba kut jong kata ka hynriew taïew, kitei ki arliang mamla kin poi sha ka jingïabeit.
Ka jingkren jong ka Myntri ka tnad ka koit ka khiah ka Jylla, Dr.
M.
Ampareen Lyngdoh halor ka jingdawa ka ACHIK ïa ka Tura kum ka nongbah ha ka por tlang ka la pynbitar shi kat dei ïa ki nongïakhih bad u paidbah ba bun balang ha Tura, kiba la ñiew ïa katei kum ka jingñiew beiñ ïa ka jingïohi jngai ki nongïalam ba pynïoh Jylla na bynta ka ‘Winter Capital’.
Haba jubab halor ka jingkren ka Myntri, ka ACHIK ha ka Sngi Ba-ar ka la ong ba ka long kaba kyndit ba ka ‘riew saiñ pyrthei kaba la ih ha ka kam bad ka Myntri, ka la kyntait ïa jingdawa kaba la slem ban pynlong ïa ka Tura kum ka nongbah ha ka por tlang jong ka Jylla.
Katei ka jingkyntait ka la wanrah ïa ka jingbym sngewhun bad ki nongshong shnong ki la buh jingkylli halor ka jingshimkhia ka Sorkar haba ïadei bad ka roi ka par ha ka thaiñ ka bym shah liang, ong ka seng.
Ka Dr.
Lyngdoh ka la kren ïa katei ha ka jingïalang paidbah ha kaba ka la kyntait ïa ka jingdawa ban pynlong ïa ka Tura kum ka nongbah ha ka por tlang, ka jingtyrwa kaba la long ka sobjek jong ka jingangnud na bynta katei ka jaka da ki phew snem mynta.
Katkum ka jingong ka ACHIK, ka jingkren jong ka Myntri, ka la khring ïa ki jingkynthoh halor ka jingbym pynleit jingmut ïa ka roi ka par hapoh ka thaiñ.
Ka seng ka la bynrap ba ka jingmut ban don ïa ka nongbah ha ka por tlang kam long kaba pher ha ki thaiñ ha kaba ki jingtasam ka jinglong-jingman suiñ bneng ki lah ban ktah ïa ka synshar-khaddar bad ki kam ba man ka sngi.
Ha kiba kum kitei ki thaiñ, lah ban don ka lad na bynta sa kawei ka jaka pdeng kum ka bor pynïaid ban pynduna ïa ki jingtynjuh jong ka tlang, ong ka seng.
“Ka jingkyntait ïa ka jingdawa ban pynlong ïa ka Tura kum ka nongbah ha ka por tlang lah ban ïohi kum ka jingñiew beiñ ïa ka jingïohi jngai ki nongïalam ba pynïoh Jylla na bynta ka ‘Winter Capital’ halor ki daw bapher-bapher.
Kam dei ka jingdawa kaba mynnin.
Ki nongïalam ba pynïoh Jylla haba pyrkhat ban pynïeng ïa ki nongbah na bynta ki bor pynïaid, ki la thmu ban pyntikna ïa ka roi ka par ka bym shah liang bad ka jingkynthuplang ha ki thaiñ bapher-bapher," ka la ong.
Ka ACHIK ka la kdew ba ka Tura, kaba don ha ka phang sepngi jong ka Jylla ka la ju shah peit naduh ki por mynshuwa kum ka thaiñ kaba sahdien haba nujor bad ka nongbah ka Jylla, bad ka jingsngew ban pynlong ïa ka kum ka nongbah ha ka por tlang la ïohi ba kan sa don ka jingkiew ha ka ïoh ka kot.
Haba pynsngew ba ka mat halor ka ‘Winter Capital’ kam dei shuh ka bathymmai ha India, ka seng ka la pynkynmaw ïa ki Jylla bapher-bapher kiba la bud ïa ka rukom ban kynriah ïa ki Headquarter sha kawei pat ka nongbah ha ka por tlang.
Shuh shuh katei ka la pynlong ïa ki nongïalam ka thaiñ ha Tura ban pynrem jur ïa ka jingkren ka Myntri.
Ki pulit ka Anti Narcotic Task Force (ANTF) jong ka West Jaintia Hills ryngkat ka Dorbar Shong Tpep Pale ki la ïoh ban kem noh ïa uwei u pulit ryngkat bad 4 ngut ki suba nongkhaïi drok napoh ka shnong.
Ha ka jingkhynra ba la pynlong ha ka sngi Ba-ar, la ïoh kurup haduh 0.
78 gram u Heroin bad ka pisa 2700 tyngka na u Talu Kyndiah ba la 30 snem bad 330 tyngka na u Just Me Suting ba dang 21 snem.
Kiwei pat kiba la shah kem ki kynthup ïa u Ham Lytan 41 snem, Besty Sana bad Sylvester Siangshai 34 snem.
U Sylvester Siangshai udei u pulit jong ka 3rd MLP BN West Jaiñtia Hills District.
Ki runar bym lah ban tip ne ithuh ha kine ki khyndiat sngi ki la leit ban prong tuh ïa ka shlem treikam jong ka Khasi Hills Autonomous District Council (KHADC) Mawkyrwat Branch, South West Khasi Hills District.
Katkum ki tyllong khubor ba la ïoh lum la ïathuh ba kane ka jingjia shah prong tuh ha ki runar ka lah ban dei ha ka sngi Saitjaiñ ne sngi U Blei ha ka por ba kane ka shlem treikam ka khang bad la antad ruh ba ka lah ban dei ha ki por mynmiet.
Halor kane ka jingjia, la ïathuh ba katkum ki dak ki shin ba paw ki dien kjat, ki runar ki la kiew na ki bynta ba shadien jong ka mala ba najrong da kaba ki la pynpait ïa u huk jingkhang bad rung shapoh ki kamra.
“Ki runar ki la pynjot ruh ïa ki tala jong ka kamra u Superintendent of Professional Tax In-charge Mawkyrwat Branch Office, bad ka kamra ba shong ka Magistrate First Class, Subordinate District Council Court Khasi Hills, Mawkyrwat bad phriang ruh ïa ki kot ki sla sha madan.
Shuh shuh la ïathuh ruh ba halor kane ka jingjia la dep pyntip ha ki bor pulit bad ïa ka jingjah jong ki kot ki sla ne ki tiar ki tar kat haduh mynta ym lah ban tip.
U General Secretary ka seng United Democratic Party (UDP) u Bah Jemino Mawthoh ha ka sngi Ba-ar u la kren shai bad ong ba ka UDP kam don jingïadei eiei ruh em bad ka kynhun synrop National Democratic Alliance (NDA) ba ïalam da ka BJP ha ka Sorkar Pdeng.
“Ngim dei hi ruh ki paralok ba ïatreilang bad ka NDA," u la ong ha ka kyrwoh bad bynrap ba ka North East Democratic Alliance (NEDA) kala dep pynlong ïa ka jingïalang bad baroh ki seng riewlum shisien ha ki por bala leit noh ban ïakren halor ki kam pynroi hapoh ka thaiñ.
“Hynrei, nga kwah ban pynshai ba ngim don jingïadei ne ïatreilang bad ka NDA bad ki nongrim treikam jong ki seng riewlum ki ïapher bak-ly-bak bad ki nongrim treikam jong ka NDA," u la ong.
Ka President ka UDP Women Wing, Sengkmie, ka Kong Pretty Kharpyngrope ka la pynpaw ba ka jingrem u Bah Lambor Malngiang uba dei u kyrtong ka UDP na Nongkrem konstitwensi kam dei na ka daw u Bah Bindo M.
Lanong uba ïakhun kum u kyrtong shimet na katei kajuh ka konsttiwensi ha kane ka ilekshon MLA ba dang shu dep.
Ka la ong ba ka jingrem u Bah Lambor ha kane ka ilekshon ka dei beit ha ka bor jong u hi namar u Bah Bindo u khlem ïoh bun ‘vote’.
Haba kylli balei ka UDP ka dang pynskhem ïa u Bah Bindo kum u MDC shu sieh ha KHADC haba u la ïakhun pyrshah ïa u Bah Lambor Malngiang, ka Kong Pretty ka la ong ba ka UDP kam nud ban weng jyndat ïa u Bah Bindo na katei ka shuki watla u la ïakhun pyrshah ïa u kyrtong ka UDP namar ha ka UDP ïa u Bah Bindo ka la shim kum u kpa namar u dei uba la kham rangbah.
“Ban shim ïa kano-kano ka rai pyrshah ïa u Bah Bindo ka long kaba eh ïa ngi ki nongïalam ka UDP namar u dei uba la rangbah, kumta kum ka jingburom ïa u haba u la don bad ka UDP ngin pynneh beit kum u MDC shu sieh" ka la ong.
Shuh shuh ka Kong Pretty ka la ong ba haduh mynta u Bah Bindo u dang dei hi u nongaibuit ba rangbah jong ka seng UDP bad un dang bteng ïa kane ka kam.
Kumban shu pynkynmaw ha kane ka ilekshon ha Nongkrem konstitwensi, u Bah Lambor Malngiang kum u kyrtong UDP bad MLA barim u la ïoh 9099 ‘vote’, katba u Bah Bindo Lanong kum u kyrtong shimet u ïoh 138 ‘vote’ nalor kiwei-kiwei.
Ka mat halor ka lynti rel ka dei kaba la ïakren la bun phew snem, hynrei kumno ka ai jingmyntoi bad kumno shah ktah ha kiba nabar ka dei kaba ym pat don ka jingtih bniah.
Haba twad jingmut na ka Myntri Sorkar ka Kong Ampareen Lyngdoh, ka la ong ba ym dei maka marwei ban rai la ka rel ka dei ban wan sha Khasi Jaiñtia.
Hynrei kane ka Myntri kaba dei ka nongaiktien jong ka Sorkar, ka la pynpaw ba namarba ka rel ka la poi haduh Mendipathar ha Rilum Garo ha kane ka Jylla, ka long kaba donkam ruh ban tip bad pule kham bniah kumno ka Rilum Garo ka la myntoi bad kumno ka jingwan kiba nabar ka jia ne em hangthie bad don jingktah.
“Ngam lah ban kren palat nalor nangta, bad ngi ju don ki jingmut kiba ïapher na ka liang ki paidbah namar don kiba kyrshan bad pyrshah," la ong ka Kong Ampareen.
Ka Kong Ampareen ka la ong ruh ba man la ki mat ha ka Jylla ki don beit ki jingmut ba ïapher bad ka la ai nuksa ruh halor ka jingmih bun sur haba thmu ban tei ïa ki projek bording, bad sngi sngewthuh kumno ka ktah namarba ki nongshong shnong ka Jylla ki mad jingeh bad hap pynlip bording ilektrik da ki bun kynta.
Ka Kong Ampareen ka la pyni nuksa ruh ïa ka nongbah Shimla ha Himachal Pradesh bad Darjeeling ha ka rel ka long ka jingmyntoi bad khring ïa ki briew nabar bad kyntiew ïa ki kam jngohkai.
Kane ka Myntri ka la bynrap ruh ba ka Rilum Garo kaba la don lypa ka lynti rel haduh Mendipathar, bad lada ka kloi ban pdiang lehse kan ïoh shuh ban nang pynjrong ïa ka lynti rel hapoh ka thaiñ.
Ha ki khyndiat sngi kiba la dep, ki paidbah nongshong shong shnong ka jylla ki la don hapdeng ka jingsheptieng ban bam ïa ka doh masi hadien ba la lap ba u masi u don ïa ka jingpang ‘Lumpy Skin Disease’ lane ka jingpang kaba mih khñiang ha ka snieh doh.
Kumba ka long mynta, ka sorkar ka la buh ïa kawei ka jaka shoh doh kaba la tip kum ka Abattoir kaba don ha Mawïong ka ban khmih ïa ka koit ka khiah jong ki mrad hashwa ban ot bad ban die ïa ki sha ki jaka bapher bapher.
Ban ïoh ïa ka jingshai kaba kham bniah la ka long kaba shngaiñ ne em ban bam ïa ka dohmasi bad ka dohsniang ha kine ki por kiba mynta, na ka liang U Nongsaiñ Hima u la leit ban wad jingtip na katei ka jaka kaba ka sorkar ka la buh ban shoh doh bad ban peit bniah ïa ki mrad kiba ot ha katei ka jaka.
Haba ïoh ban ïakren bad u Bah Kitbok Mylliem Umlong, uba bat kum u Social Secretary bad uba dei u Incharge jong ka Abattoir ha Mawïong, u la ïathuh ba katei ka jaka ka dei ka jaka kaba bit kaba biang bha ban shoh doh bad ka la ïarap shibun eh naduh ka um, ka jingkhuid jingsuba ka la biang lut nadong shadong khamtam ïa ki briew kiba bam ïa ka doh kaba ot ha katei ka jaka ka long kaba shngaiñ bha ban bam namar ba hashwa ban ot ïa ki mrad, ki doktor ki la khmih bha shwa hashwa ban rah sha ki dukan ban die ïa ki bad lada ki doktor ki lap ba ka mar ka long kaba kumne kumtei, kim ju shah shuh ban rah ïa ka mar sha ki dukan ban die.
U Bah Umlong u la ong ba ka doh kaba ki phah ot ha katei ka jaka ka long kaba shngaiñ ban bam da ki paidbah hynrei ïa kaba ot sha kiwei pat ki jaka um tip satia hynrei ka dei ka kamram jong ka sorkar ba kan peit bad khmih halor kane ka jingleit ot ïa ka doh sha kiwei pat ki jaka.
“Na ka bynta kane ka jaka ot doh hapoh Mawïong ka dei kaba long khuid, kaba biang bha bad kaba shngaiñ ban bam," la ong u Bah Umlong.
U la ong hadien ba la pynbna ba ki masi ki don ïa katei ka jingpang snieh doh, kiba bun briew ki briew ki la sheptieng ban bam ïa ka doh bad ka jingwan shoh doh jong ki briew ha katei ka jaka ka la hiar bha ha kitei ki sngi ha kaba kiba wan ot ïa ka dohsniang kiba ju don 100 tylli, ka la hiar sha ka 25-30 tylli eiei katba ïa ka jingot ïa ka doh masi la pynsangeh bad khlem ot shuh satia namar ba ym don ba thied dohmasi shuh.
“Ha ki taïew bad ki bnai kiba la dep, ka hiar shaba palat haduh ba khlem ot shuh ïa ka dohmasi ruh namar ba ym don nongthied bad ki paidbah ruh ki tieng hynrei ha ka jingshisha ïa ka doh kaba mih nangne, la da khmih da ki doktor ha ryngkat ka jingai da ki syrnod," la ong u Bah Umlong.
U la ïathuh ba ha kine ki sngi, ka ïew die dohsniang ka la sdang ban kiew biang ha kaba ki ju poi kumba 85-90 tylli eiei ki mar katba ka dohmasi pat la ot kumba 4-5 tylli eiei ha ka shisngi.
U la ïathuh ba ki malik kiba wan ban phah ot dohmasi ha katei ka jaka, ki ïoh ïa ka syrnod na ki doktor ban pynshisha ba ka la long kaba biang ban die sha dukan bad ban bam da ki paidbah khlem artatien hynrei ïa kaba la ot sha kiwei pat ki jaka pat, u la ong ba um lah satia ban ong eiei hynrei u la batai tang ïa ki mar kiba la ot ha katei ka jaka ha Mawïong.
U la ong ba ka jingïoh jong ki ïa katei ka jaka ka long ka jingkmen kaba khraw bha namar ka long kaba khuid, kaba suba bad kaba bit kaba biang.
U Bah Umlong u la ïathuh ba ki doktor kiba peit ïa ka koit ka khiah jong ki mrad ha katei ka jaka, ki la poi ha katei ka jaka man ka sngi naduh ka por 5 shiteng lane 6 baje eiei mynstep bad ki la don haduh ka por 4 lane 5 baje janmiet bad kitei ki doktor ki la peit thik pa thik ïa ki mrad kata naduh ka hashwa ban ot ïa ki mrad da kaba leh ïa ka ‘Antimortem’ bad ynda la dep ot ïa ka doh pat, ki la khmih sa ïa ka ‘Postmortem’ ïoh lehse ki don ki dohjem shapoh jong kitei ki mrad kim long satia ban bam kum u tor lane u dohnud bad lada lada lap ba kim long ban bam, ki doktor kim shah satia ban rah sha ki dukan ban die hynrei la hap ban tep bha noh ïa ki.
U Bah Umlong u la ïathuh ba ïa ki mrad hashwa ban ot ïa ki, la hap ban buh lypa kumba 3-4 sngi eiei khnang ba ki doktor kin ïoh ban peit bad ki nongphah ot doh kim lah ban shu wanrah bad shu ot kumto.
U Bah Umlong u la ong ba kiba bun ki masi kiba la ot ki dei kiba napoh kane ka jylla katba ki sniang pat kiba bun ki dei kiba wan poi nabar ka jylla bad ïa ki masi kiba dei napoh kane ka jylla ha ki sngi kiba la dep, ym shem la lap satia ba ki don ïa katei ka jingpang snieh doh namar kum ki nongthied kim thied lada ki masi ki pang namar lada ki thied, kin shah kyntait ha katei ka jaka bad ka jingduhnong kan long sha ki nongthied hi.
U la ïathuh ba ha kine ki sngi kiba mynta, ka ïew ïadie ïathied ïa ka doh ka la sdang ban long biang kumba ju long khamtam ka ïew die dohsniang hynrei ka ïew die dohmasi pat, ki nongwan phah ot dohmasi ki duna bha namar ha ki por kiba mynshwa ki nongwan ot ïa ka dohmasi ki don haduh kumba 34-35 ngut eiei ha ka shisngi hynrei mynta pat ki malik kiba wan ban ot dohmasi ha katei ka jaka, ki la don sa tang 5 ngut ha ka shisngi kiba la wanrah tang 5 tylli ki mar ban ot.
U la ïathuh ba namar ba kiba wan ot ïa ka dohmasi ha katei ka jaka ki duna bha kiba wan, kumta ki nongtrei kiba ot ïa ka doh ruh ki la don sa tang 8 ngut katba ki nongot ïa ka dohsniang pat ki don kumba 45-50 ngut eiei.
U Bah Umlong u la ong ba wat ki paidbah ki don ka jingtieng ban bam ïa ka dohmasi bad ka dohsniang hynrei u la kyntu pat ïa ki ba kim dei ban don kano kano ka jingsheptieng namar ka doh kaba ot ha katei ka jaka kaba don ha Mawïong ka long kaba bit kaba biang ban thied bad ban bam da ki paidbah watla um lah ban bah khlieh ïa kiwei pat kiba ot sha kiwei ki jaka.
“Nga kyntu ïa ki nongbam ba ka doh hi kaba mih napoh Mawïong ka long kaba la shngaiñ ban bam, kim dei ban artatien.
Kata nga shu kyntu khnang ban ïa bha kam bha jam lem namar ba ngi la ïakynduh ha ka jingeh jingjynjar ngi kum ki nongot doh hangne hapoh Mawïong," la ong u Bah Umlong.
U Bah Umlong u la kyntu bad wer lem ruh ïa kiwei ki malik ba kin wan ban phah ot doh ha katei ka jaka khnang ba ki paidbah kiba bam kin don ka jingshngaiñ ban bam ïa ka bad lada ki bun kiba wan ban phah ot doh ha katei ka jaka kan long ruh kum ka lad ai kam ai jam ïa ki nongtrei.
“Ngi kyntu ïa ka sorkar ba kan peit lem haduh katne ba ka hiar ka ïew, ngi mynta ngi ïakynduh jingeh ïa ka bai pyndonkam bording ruh," la ong u Bah Umlong.
Ha kaba ïadei bad ka dor ka jingot ïa ki mrad ha katei ka jaka, u Bah Umlong u la ïathuh ba ïa ka masi la kheiñ T.
2 shi kilo da kaba thew im katba ïa u sniang pat la kheiñ tang ka bai thang kaba long T.
70 uwei.
Ka TMC jong ka Ri-lum Garo ha ka Sngi Ba-ar ka la pynpaw ka jingsngewkhia halor ka jingsangeh wan poi ki masi sha ka Jylla hadien ba la mynjur ïa kawei ka aiñ kaba pyrkhing ïa kane dang shen ha Assam.
“Ka long kaei-kaei kaba sngewkhia ban ïohsngew ba ka jingwan poi jong ki masi sha Meghalaya ka la sangeh shi syndon naduh ba ka Assam ka la mynjur ïa ka aiñ bad ba la die ïa ka doh muid ha ka jaka jong ka masi.
Kane ka la ïalam sha ka jingkiew dor jong ka doh masi bad ka la wanrah jingeh ïa ki nongdie doh ha ka liang ka kam jong ki.
Ki ïew-beaiñ die muid ki la sdang ban mih – kaba la ïalam sha ka jingbym biang ha ka khuid ka suba haba ïadei bad ka jingdie doh.
Watla kam don jingktah eiei lada bam doh muid, ki paidbah ha kawei ka liang ki don hok ban tip kaei kaba don ha pliang jong ki.
Ka seng ki nongdie doh kam shym la seisoh ha ka ban pynbeit ïa kine ki mat bad ka Sorkar, bad i-kumba ka Sorkar kan ym leh eiei halor kane.
Ka jingkyrmen ïa ki paidbah ka Jylla ka long tang ban pynkha hi na ki masi ba ki ri bad na bynta ki nongrep ban ïohi ka lad ka lynti hangne bad ka ïew kaba don," ong u nongïalam seng samla ka TMC, u Richard Marak.
U Marak u la ong ruh ba kam don kaei-kaei kaba rieh ba ka Jylla Assam ka la pyrshang ban pyntreikam ïa ka jingkwah jong ka ha ki nongshong shnong ka  Meghalaya la katto-katne por mynta.
U la bynrap ba ka rai ba dang shen ban pynsangeh ïa ka jingwan pynpoi masi sha ka Meghalaya ka long kaba thymmai haba khmih ïa u laiñ jingpyrshang uba jrong ban pyni bor ïa ka Meghalaya.
U Marak u la kynnoh ba ka jingthmu jong u Myntri Rangbah ka Assam, u Himanta Biswa Sharma, ka long ban pyrshang ban pynbor ïa ka rukom bam jong u ha ki briew ka Meghalaya, kaba u la pynpaw ba ki long ki bym lah pdiang satia, watla u la kyntu ïa ka Sorkar Jylla ban leh da kaba tyngeh pyrshah ïa kaba kum kane ka jingleh baheh.
“Kaba sngewsih ka long ba imat ba ka Sorkar MDA hapoh ka jingïalam u Conrad K.
Sangma kam don budlum haba ïadei bad kane jingpyni bor na ka Assam.
Imat ka Sorkar ka kham lah ban shah pynshad ha ka Jylla ba marjan ha ka jaka ban ïeng ïada ïa ki hok jong ki nongshong shnong ka Meghalaya.
Ka long ka bym lah pdiang ba ka Sorkar i-kumba ka kham lah ban leh politik ban ïa kaba khmih ïa ki jingdonkam jong ki nongshnong shnong ka Jylla," u la ong.
“Ngi dawa na ka Sorkar MDA ban leh da kaba tyngeh pyrshah ïa kaba kum kane ka jingtuklar na ka Assam.
U Myntri Rangbah u dei ban ïakhun na bynta ki hok jong ki nongshong shnong ka Meghalaya bad ban ïaid shakhmat ban wad ka lad ka ban pynmyntoi ïa baroh.
Ka Sorkar ka dei ban trei ban wad ka lad ban pynbeit ïa kane bad ka ban pynmyntoi ïa baroh bad pyntina ba ki briew ka Jylla ki lah ban jied mon laitluid ha ka liang ha shet ka tiew ne ka bam ka dih.
Ka Sorkar MDA hapoh ka jingïalam u Conrad Sangma ka donkam ban sangeh ka jingshah pynshad ha ka Assam bad ban ïeng na bynta ki hok jong ki nongshong shnong ka Meghalaya.
Ki nongshong shnong ka Jylla ki dei hok ban ïoh ïa kaba paka tam, bad ka la dei por ïa ka Sorkar ban leh ïa ka kam," u la bynrap.
U Deputy Commis-sioner jong ka West Khasi Hills District u la pyntip ba kum ka jingbud ryntih ïa ka hukum kaba la pynmih da ka ïingbishar High Court ka Jylla Meghalaya, ki bor pynïaid district bad ka tnat pulit ki la trei shitom bad shim ïa ki lad ki lynti kiba pyrkhing bha ban tehlakam ïa ka jingtreikam be-aiñ jong ki karkhana saiñ dewïong hapoh jong ka District.
Ha ka kyrwoh khubor ba la pyllait ha ka sngi Ba-ar, u DC u la ong ruh ba  da ka jingtrei shitom jong ki Executive Magistrate bad ki bor pulit, ha ka 16 bad 17 tarik u Nohprah 2022 la pynlong ïa ka jingkhynra ïa ki karkhana saiñ dewïong be-aiñ bad la ïoh ban khangdam haduh 57 tylli.
U la ong ruh ba hapdeng u bnai Rymphang haduh Ïaïong 2023, la ïoh ban pynpra noh ïa ki jaka shet bad ki pipe kiba pynïasnoh bad ki atoskhana jong kitei ki karkhana saiñ dewïong be-aiñ bad ban pyntikna ba kim lah shuh ban dang treikam.
Shuh shuh ka kyrwoh khubor na u DC ka ong ruh ba kum shibynta ban pynthikna halor ka jingdonkti jong kito ki briew ban pyntreikam ïa kine ki karkhana saiñ dewïong be-aiñ, da kaba bud ryntih ïa ki kyndon jong ka aiñ, la rejistar case hapoh thanad Shallang lyngba ka PS Case No.
39(12)2022U/S188/34/379/120BIPC R/w Sec 15 Environment (Protection) Act, Sec 3 Explosive Substances Act bad Sec 51(1) Benami Transaction (Prohibition) Act, 2016.
Halor kane, la ïoh sabut ïa ka jingdonkti jong bun ngut ki briew bad haduh mynta la ïohkem haduh 6 ngut na ki, kiba kynthup ïa u Youdishthra Bham na Assam, u Ashish Arya na Guwahati, Assam, u Khrawbok Rongrin na Shallang, u Hopeful Nongtdu na Rymbai Synrang, East Jaintia Hills, u Yaman Bansal, na Beltola, Guwahati, Assam bad u Eras Dkhar na Nongstoin, West Khasi Hills.
Shuh shuh u la ong ruh ba katba dang ap ïa ka kaiphod na ka committee kaba kheiñ ba diah halor u dewïong (Audit Committee on Source of Coal) kaba la thung da ka Sorkar Jylla, naduh ka 19 tarik u Jymmang haduh mynta, la dep ban khang haduh saw tylli ki karkhana kiba don ïa ki kot ki sla kiba biang (valid CTE, CTO) kiba kynthup ïa ka M/s Shemphang Riangshiang, Pyndeng Jalong, Doranggri, Shallang, M/s Rilyngngam coke Industries, KyllonMathei, Shallang, M/s M.
D.
Coke Industries  bad M/s Carbochem India kiba don ha ka shnong Nongdakong, Shallang.
U DC u la ong ba hadien ba la ïoh jingmynjur na ka Sorkar Jylla hapoh ka jingïalam bad jingkhmih jong u Bah HK Thabah, MCS, Addl.
Deputy Commissioner, I/c Mawshynrut Civil Sub-Division la thaw ïa ka kawei ka kynhun kaba kynthup ïa ki Gazetted Police Officer, Meghalaya State Pollution Control Board, Commerce bad Industries na ka bynta ban pynpra bad pynbthei noh ïa ki Atoskhana jong ki 57 tylli ki karkhana saiñ dewïong be-aiñ kiba la shna khlem ka CTE kaba biang bad ïa kane la sdang naduh ka 8 tarik u Naitung 2023 bad kat haduh ka 15 tarik u Naitung 2023, haduh 13 tylli ki Atoskhana jong kitei ki karkhana saiñ dewïong be-aiñ kiba don ha Nonglangpar (Kyllonmathei) kiba don ha ki co-ordinate (i) 25.
5220613, 90.
9035105 (ii) 25.
5224573, 90.
8992605 (iii) 25.
5201515, 90.
9032912 (iv) 25.
5185800, 90.
9041877 (v) 25.
5174384, 90.
9062416 (vi) 25.
5128946, 90.
9028738 (vii) 25.
5138295, 90.
9038863 (viii) 25.
5146504, 90.
9051718 (ix) 25.
5146671, 90.
9067402 (x) 25.
5177594, 90.
9006992 (xi) 25.
5191951, 90.
9023759 (xii) 25.
5214483, 90.
9009416 bad (xiii) 25.
5212888, 90.
8993075 la dep ban pynbthei bad ban pynpra noh ïa ki.
La ong ruh ba kane ka jingpynbthei bad jingpynpra ïa ki Atoskhana jong kitei ki karkhana saiñ dewïong be-aiñ kan dang bteng bad la buh thong ban pyndep hapoh 30 sngi kaba la sdang treikam naduh ka 7 tarik u Naitung, 2023.
U DC u la ong ruh ba na ka bynta ka bha ka miat bad ka suk ka saiñ jong u paidbah, la pynjari ïa ka hukum hapoh ka kyndon 144 CrPC kaba la pynmih ha ka 11.
07.
2023 ban khang pyrshah ïa ka ïaid ka ïeng jong ki paidbah ne kino kino ki kynhun ha ka radius kaba 1 km na ka jaka ba don kitei ki karkhana saiñ dewïong be-aiñ bad la bthah ruh ïa ki paidbah ba kin ïatreilang bad ki bor pynïaid District katba kane ka kam ka dang ïaid, bynrap ka kyrwoh u Deputy Commissioner.
Ka jinglong jingman ka la nang itriem haba ïadei bad ka jingpyndonkam ïa u drok, ha kaba ki la don ki bym salia shuh ban dung ïa u thyrnia injek drok ha ki jaka paidbah ha Shillong.
La ïathuh ba ki don ki jaka paidbah ha kaba ki briew kiba pyndonkam ïa u drok, kim salia shuh wat lada ïohi ki paidbah,l ïa ki, hynrei ki dang salia tang lada don ki pulit hajan.
Ki don katto katne ki jaka paidbah kum ha thaiñ Polo, ha kaba ki pulit ki la ïoh ruh ban bat bun phew ngut kiba pyndonkam ïa u drok bad kumjuh ruh ki nongdie.
“Ngim shngaiñ shuh haba peit ïa ka jinglong jingman ha ka imlang sahlang.
Kito kiba la kyrni ha ki jingdih basniew khamtam lei lei u drok, ngi ishyrkhei ban peit namar kim salia mynta ban injek drok ïalade wat ha ki jaka paidbah," la pynpaw ki paidbah kiba ïaid lynti ha thaiñ Polo.
Ki la ong ba ki pulit ki dei ban peitngor bha bad leh da kaba tyngeh namar ki don kiba ym salia shuh parabriew ban pyni paidbah ïa ki kam bym long kiba ki leh.
Ka nongai ktien ka Sorkar MDA-II, ka Kong Ampareen Lyngdoh ka la ong ba jingjyllei ki jingsniew ka wanrah ka jingbym shngaiñ ïa ki nongshong shnong.
Ka la ong ba donkam ban peitngor bad tehlakam ïa ki kam sniew kiba la nang ïai jia ha kane ka nongbah Shillong.
Haba kren shaphang ka jingshah rah ki kynthei kiba la suba ba ki dei kiba ïaid awria, ka Kong Ampareen ka la ong ba ban peitngor ka long kaba donkam hynrei donkam ruh ban pynshisha bad pyntikna bha namarba ym ba man ka kynthei kaba ïeng surok ka dei kaba ïaid awria.
Kane ka Myntri ka la kyntu ruh ïa ki paidbah ban long kiba husiar bad katba lah, dei ban don ka jinglong ryntih nalade, khlem da donkam ban ap ïa ka jingwan pahara ki pulit, hynrei shim ka jingkitkhlieh halade.
Haba kylli shaphang ka jingjia ha Thanat Laitumkhrah bad ka jingkawang ïa ka ïing jong ka dang shen, ka Kong Ampareen ka la ong ba donkam ban wad bniah kaei kaba jia ha kato ka sngi, bad kumno ka bakla, bad ym lah ban ngeit ba kano kano kynhun seng kan hikai ïa la ki dkhot ban leh ïa kaba sniew.
“Ki pulit ki hap ban kham peitmat bad shim ka rai kaba skhem ban ïakhun ia ki jingsniew," ka la ong.
Shuh shuh kane ka Myntri Sorkar ka la ong ba donkam ruh ban tehlakam ïa ka jingpyndonkam ïa ka Social Media bad pyndonkam da ki kyndon aiñ pyrshah ïa kiba tam palat pud.
Ka la ong ba ki don shibun ki aiñ kiba dei ban pyndonkam ban ïada na kano kano ka jinglong jingman kaba lah ban lam sha kano kano ka bynta kaba pyni kumba ym don aiñ.
“Ngi donkam ban peitngor bad ki pulit ki leh ïa kaba dei kum ki nongpahara bad donkam ban kyrpad ïa ki paidbah ruh ban tehlakam ïalade khlem da donkam ïa ki briew ka aiñ ban pynbeit lem," ka la ong.
Ki 26 tylli ki seng kiba don ha ka liang pyrshah ha ka Sngi Ba-ar ki la pynbna ïa ka jingthaw ïa ka kynhun synrop ka bathymmai ïa kaba yn tip kum ka I.
N.
D.
I.
A lane “Indian National Developmental Inclusive Alliance" ban ïakhun pyrshah ïa ka kynhun synrop National Democratic Alliance (NDA) ba la ïalam da ka BJP.
Ïa ka rai ban thaw ïa ka I.
N.
D.
I.
A la shim ha ka jingïalang jong kitei ki 26 tylli ki seng ha nongbah Bengaluru, Karnataka.
“Ma ngi ki nongïalam jong ki 26 tylli ki seng saiñpyrthei ngi pynpaw ïa ka jinglong kloi ban ïada ïa ka saiñpyrkhat jong ka India kumba la thoh ha ka Riti Synshar jong ka Ri.
Ka jinglong jong ka Ri ka la shah ktah jur na ka daw jong ka jingsynshar ka BJP.
Ngi don ha ka khyllipmat bakongsan ha ka history jong ka Ri.
Ki païa baskhem jong ka Riti Synshar – jingsynshar paidbah, jingsynshar bym ïaid da ka niam, jingdon bor halor ka khaïi pateng, jingai ïa ka jingsynshar ka ban wanrah ïa ka jingsam marbiang ïa ka spah ka phew jong ka Ri, jingïohlad bad jingmyntoi bad ka jingsynshar kaba burom ïa ki jylla – ki la shah ktah jur ha kine ki snem," la ong ka jingthoh ba la pynmih da kitei ki seng.
Kitei ki seng ki la ong ruh ba ki sngewkhia shikatdei halor ka jinglong jingman kaba la pynjot thiaw ïa ka Manipur bad halor ka jingsngap jar jong u Myntri Rangbahduh ha kaba ïadei bad ki jingjia ha katei ka jylla.
Ka long kaba donkam kyrkieh ban wanrah biang ïa ka Manipur ha ka lynti jong ka jingsuk bad jingïamap, la ong kitei ki seng.
“Ngi long kiba skhem ban ïakhun pyrshah ïa ka jingshah pyndonkam bakla ka Riti Synshar bad ïa ki hok jong ki sorkar jylla kiba la shah jied.
Ka don ka jingpyrshang ban pyntlot ïa ki sorkar jylla," la ong kitei ki seng.
Ki la kdew ba ka rukom treikam jong ki Lat ha ki jylla bym synshar da ka BJP ka la long shabar u pud u sam jong ki kyndon ha ka Riti Synshar.
Ki la ong ruh ba ka jingpyndonkam bakla ïa ki kynhun tohkit da ka sorkar BJP pyrshah ïa ki seng bad ki nongïalam ki bym kyrshan ïa ka, ka la pyntlot ïa ka jingsynshar paidbah.
“Ki jylla bym synshar da ka BJP ki la shah pynduh lut ïa ki jingdonkam bad ki jingïoh bhah ba dei hok ha ka Sorkar Pdeng," la ong kitei ki seng.
Shuh shuh ki la ong ba ki long kiba kloi ban ïakhun ïa ki jingeh ha ka liang ka ïoh ka kot naduh ka jingkiew dor ki mar ki mata bakongsan bad ka jingbym ïoh kam ïoh jam.
Ki la pynkynmaw ruh ba ka jingpynduh ïa ki lut T.
500 bad T.
1000 lane ka ‘Demonetisation’ ka la ktah jur ïa ki karkhana MSME bad kiwei ki karkhana kaba la ïalam pat sha ka jingbym ïoh kam ïoh jam ki samla.
“Ngi pyrshah ïa ka jingdie noh ïa ki jingdon jingem jong ka Ri sha ki katto katne.
Ngi donkam ban tei ïa ka ïoh ka kot ka bym shah liang na ka bynta baroh, bad ki nongrep ki dei ban ïoh ïa ka jingïarap bakyrpang," ki la ong.
“Ngi la wan lang hajuh ban pynliem ïa ki kam isih para briew & jingïaumsnam pyrshah ïa ki rit paid; ban pynsangeh ïa ki jingshah thombor ki kynthei, Dalit, Adivasi, bad ki Kashmiri Pandit; ban dawa ba baroh ki dei ban ïoh lad ban pynsngew ïa kaei kaba ki don ban pynpaw, bad kum ka sienjam banyngkong, dei ban pyntreikam ïa ka Caste Census," la ong kitei ki seng.
Nalorkata, ki la ong ba kin ïakhun pyrshah ïa ki buit sianti jong ka BJP ban lehbeiñ ïa ki para nongshong shnong.
“Ka jingïalap ban wanrah ïa ka jingisih para briew ka la ïalam sha ki kam ïaumsnam ïa kito kiba pyrshah ïa ka sorkar.
Kine ki kam thombor kim dei tang ba ki long pyrshah ïa ka Riti Synshar, hynrei ki la ktah ïa ki nongrim ba la seng ïa ka Ri India.
Ka jingïai pyrshang jong ka BJP ban pynkylla ïa ki jingthoh kiba ïadei bad ka mynnor ki long pyrshah ïa ka jingïalong kawei bad ka jingïasuk hapdeng ki kynhun bapher-bapher," la bynrap kitei ki seng.
U MLA ka Mawryng-kneng konstitwensi, u Bah Heavingstone Khar -pran u la leit ban ïakynduh ïa u Director ka NEIGRIHMS, Shil-long, u Nalin Mehta ban ïakren halor katto-katne ki mat kiba ïadei bad ki samla pule.
Ha kane ka jingïa-kynduh, u Bah Heaving-stone u la pan ka jingpynshai na u Director halor ka rukom thung-kam thungjam ha kane ka jaka sumar.
Na ka liang u Director u la pynpaw ba ka jingthungkam hi ka long beit thik katkum ka kyndon ba la buh ka Sorkar India.
U Director u la pynpaw ruh ba mynta kan ym don shuh ka ‘Personal Interview’ hynrei ka jingthungkam kan long beit thik halor ka ‘Entrance Exam’ ba ki khynnah ki thoh bad ki jingpynbna kin mih na ka por sha ka por.
U MLA u la pynsngew ïa ka jingangnud ba na ka liang ka NEIGRIHMS kan pynlong ïa ka jingai dawai ei (Free Health Camp) ha kylleng ka Mawryngkneng konstitwensi ïa kaba u Director u la ai ka jingmynjur.
U MLA u la pynpaw ruh ba ïa ka jingthung kam hi un kham kwah hi ïa ki khynnah kiba sah ha ki shnong ba marjan jong kane ka jaka sumar ïa kaba u Director u la pynpaw kajuh ka jingsngew.
Na ka liang u MLA u kyntu ïa ki samla jong ka konstitwensi kiba kwah kam ha kane ka jaka sumar ba kin trei shitom bad khreh kot bha ban pynkhreh ïa ki eksamin ba ka NEIGRIHMS ka pynlong bad ba kin buddien ïa ki jingpynbna laitkam ha kane ka jaka sumar.
Ka lympung ïalehkai jong ki khynnah shynrang kiba hapoh 17 snem rta ba tip kum ka “Independence Day Cup Under-17 Football Tournament" ba la pynïaid da ka West Jaiñtia District Sports Association (WJDSA) kan sdang naduh ka sngi Palei ha madan Kiang Nangbah Stadium kaba ha Ladthadlaboh, Jowai.
Ha kane ka lympung ki don haduh 23 tylli ki kynhun ha kaba la phiah ïa ki ha ki phra tylli ki group kiba don mar lai tylli ki kynhun.
Ha ka Pool ‘A’ ki long ka Lumchyrmang Mihmyntdu, Dongmihsngi, bad 7 Wasa.
Ha ka Pool ‘B’, ki long ka Pynthor Youth Social Walfare, Mynthong bad Sohnynting.
Ha ka Pool ‘C’, ki long Ladthadlaboh, Salaroh bad FAM.
Ki kynhun kiba don ha ka Pool ‘D’ ki long ka Khimusniang, Catholic Youth bad Demthring.
Ha ka Pool ‘E’ ki long ka Mukhla Raij, Panaliar bad Evergreen Mukhla.
Ka Dulong, Mulang Ïalong bad NSA ki la don ha ka Pool ‘F’.
Ha ka Pool ‘G’ ki long ka Lumpariat bad  Lutituber Ïalong.
Katba ha ka Pool ‘H’ ki long ka Tpep Pale, Mooknor Thadmuthlong bad Lion.
Ki kynhun ki ban ïakhun mynta ka sngi kin long hapdeng ka Lumchyrmang Mihmyntdu pyrshah ïa ka Dongmihsngi ha ka por 1:30 nohphai sngi, katba ka Pynthor Youth Social Walfare ïa ka Mynthong ha ka por 3 baje janmiet.
Ka Asian Cricket Council ka la pynbna ka la pyndep ïa ka jingpynbit pynbiang na ka bynta ka Asia Cup 2023, ka ban sdang naduh 30 tarik u Nailar haduh 17 tarik u Nailur.
Ha kane ka lympung kin don hynriew tylli ki kynhun, kynthup ïa ka India, Pakistan, Nepal, Afghanistan, Sri Lanka bad ka Bangladesh, ha kaba kin ïakhun ïa ka jingïa-lehkai kaba 50 over.
Ïa ki jingïalehkai yn pynlong ha ki saw tylli ki jaka kiba ha Pakistan bad Sri Lanka.
Ka Pakistan kan sdang ïa ka jingïalehkai jong ka Asia Cup 2023 ha Multan ha ka 30 tarik u Nalar.
Kawei ka jingïalehkai ka ban kham itynnad kan dei ka jingïakhun hapdeng ka India bad ka Pakistan ha ka jingïalehkai (group) ka ban long haka 2 tarik u Nailur ha Kandy.
Na kine ki jingïaleh-kai, tang saw tylli yn pynlong ha Pakistan, kynthup ïa ka jingïalehkai (Super Four), kaba lah ban long hapdeng ka Pakistan bad ka Bangladesh ha Lahore.
Ïa ka jingïalehkai group jong ka Asia Cup yn pynkut ha ka 5 tarik u Nailur, ha kaba yn bud sa ka Super Four ka ban sdang naduh 6 tarik.
Lada ka India bad ka Pakistan ki ïoh rung sha ka Super Four, ïa ka jingïakhun kaba ar ha ka Asia Cup 2023 yn pynlong ha Kandy ha ka 10 tarik u Nailur.
Ïa ka jingïakhun final jong kane ka lympung yn pynlong ha ka 17 tarik u Nailur ha R.
Premadasa Stadium kaba ha Colombo.
Ha ki jingïalehkai group, yn pynïakhun ïa hynriew tylli ki jingïaleh -kai bad ïa kiwei pat ki hynriew tylli ki jingïalehkai kin long ha ka Super Four.
Ki ar tylli ki kynhun na kawei pa kawei ka group kin ïoh ïa ka lad ban jam sha ka Super Four, ha kaba ar tylli ki kynhun ki ban wan ha ka kyrdan ba hakhlieh na ka Super Four kin ïoh rung sha ka final.
Ka kynhun ialehkai phutbol ka ri ka la wanrah burom hadien ba ka la khur ia ka jingjop pyrshah ia ka Kuwait ha ka final jong ka South Asian Football Fede -ration (SAFF) Cham-pionship 2023 bad ia kane ka kynhun la ialam da u kapten u Sunil Chhetri uba la lah ban pynurlong ban kynjoh sha ka thong.
U Sunil Chhetri bad uba dangiai bteng kum u rangialehkai, u la lah ban pynurlong ban khur ia ka khusnam pisa kaba heh hadien ka jingjop ha ka SAFF, kaba sngew phylla ka long ba utei u kapten jong ka ri um pat dei uba riew spah ha ka ri.
Uba kham riewspah duh napdeng ki rangialehkai ka ri u dei u Gouramangi Singh, uba la shongthait na kane ka kam ialehkai.
U Gouramangi Singh u la long uba la ioh ia ka jingsiew kaba heh duh bad uba long uba kham riewspah napdeng ki rangialehkai phutboil haduh mynta bad kane ka long palat ia ki khlur ialehkai kum u Sunil Chhetri bad u Bhaichung Bhutia, uba la shongthait.
U Gouramangi Singh u dei uba la san ha ka kam ialehkai na ka Tata Football Academy bad mynta u la shimti kum u assistant coach ia ka kynhun ialehkai Indian Super League ka FC Goa.
U Singh uba la wan na kawei na ki shnong rit kaba ha Imphal, Manipur bad u la shongthait na ka kam ialehkai phutbol ha u 2019.
U Gouramangi Singh u la mihkhmat ia ka ri India ha kiba bun ki lympung ialehkai bar ri bad u la iadon bynta bad ka kynhun ialehkai U-20 bad U-23 jong ka ri.
Kumba ka paw, u Sunil Chhetri u la don kumba USD 1.
5 million (T.
12.
30 klur), hynrei la ong ba u Gourmangi Singh u la don haduh USD 5 million (T.
41 klur, kynthup ia ki jingdon jingem jong u.
U Bhaichung Bhutia, uba long u rangialehkai ba nyngkong hapoh ka ri, um pat shym la ioh ia ka jingsiew kaba heh kumba u Gouramangi Singh u la ioh.
Ki khubor ki iathuh ba u Bhutia u la don kumba T.
5 klur.
U Gurpreet Singh Sandhu, uba long u rangapkol jong ka ri bad uba dei ruh u rangialehkai ka Bengaluru FC, u la jan beh ia u Gouramangi Singh.
U Sandhu u la don kumba T.
30 klur.
Ka lympung ïalehkai Fourth Division (U-20) Football League 2023 ba la pynïaid da ka Shillong Sports Association ka la bteng biang ha ka sngi Balang ha kaba ka Pynthorbah SC ka la khur ïa ka jingjop.
Kane ka nam jop ka wan hadien ba la lah ban pynliem noh ïa ka Mawklot SC da 2-0 kol ha madan Third Ground, Polo.
Ha kane ka jingïakhun jong ka Group-C baroh ar ki kynhun ki la pyrshang ban ïakhun tyngeh naduh kaba sdang.
Ka Pynthorbah ka la ïoh ban pynkhih jar nyngkong eh lyngba u Juvier Kharkongor ha ka minit kaba 29 na ka bynta ban tam shi kol haduh kaba kut jong ka kylla step.
Hadien katto katne por ba la bteng biang ïa ka jingïakhun jong ka kylla miet ka Pynthorbah ka la pynbud biang ïa ka kol kaba ar lyngba u Lucky Warjri ha ka minit kaba 58.
Watla ki rangïalehkai ka Mawklot ki la pyrshang ban pynphai, hynrei haduh kaba kut kim shym la lah ban pynurlong bad ka la mat ïa ka jingshah rem kaba nyngkong ha kane ka lympung.
Haba phai sha kawei pat ka jingïakhun kaba la long kham hashwa hapdeng ka Mawpdang SC bad ka Lummawbah SC ki la ïasam mar shi point hadien ba ki la ïakhaid mar 2-2 kol.
U Garrywell Syiem u la ïoh ban thep ar kol na ka bynta ka Mawpdang ha ka minit kaba 26 &70, katba na ka Lummawbah la thep da u Ferback Dohtdong ha ka minit kaba 12 bad u Kevin Cooper Roywe ha ka minit ba 47.
Ka jingïalehkai jong ka Group-D ha ka sngi Palei kan long hapdeng ka Mawnianglah Youth SC  pyrshah ïa ka Mawkriah West SC ha ka por 2 baje, katba ka Risa Colony SC ïa ka Pommura SC ha ka por 4 baje janmiet.
Ki heh ophisar jong ka sorkar Gujarat ha ka sngi Balang ki la pynshai ba ym shym la don kano kano ka rai ban pynlong ïa ka Commonwealth Games 2026 ha Ahmedabad namar ka dangpynleit jingmut ban ïoh pynlong ïa ka Olympics ha u 2036.
Ki heh ophisar ki la kyntait mardor halor ki khubor kiba la mih ha kaba la kam ba ki bor ba dei khmih ki la pyrshang ban wanrah ïa ka Commonwealth Games 2026 ha Ahmedabad hadien ba ka Australia ka la weng noh kynsan ban pynlong ïa katei ka lympung na ki daw bym lah kiar.
Ki paidbah riew ïeit phutbol ki la pynkhreh ban siew ïa ka bai tiket kaba shongdor $110,000 (T.
90 lak) na ka bynta ka jingïalehkai kaba nyngkong jong u Lionel Messi ha ka Major League Soccer.
Une u khlur ïalehkai ka Argen-tina un sdang ïa ka jingïalehkai kaba nyngkong eh na ka bynta ka Inter Miami ha ka sngi Thohdieng ha la ïing pyrshah ïa ka Charlotte.
Kat kum ki khubor la ong ba ki jaka shong na ka bynta ka jingïalehkai jong u Messi ka shongdor haduh $110,000 bad ïa kane ka dor jong ki tiket la buh ha ka website jong ka Vivid Seats.
La ong ba ka dor jong ka tiket ka dei ka rem duh napdeng ki klob kiba ïashim bynta ha ka Major League Soccer watla ki don kiba kham rem ha ka jong ka jingjied ki paidbah.
Haba kheiñ kyllum ka long $487 abd na ka liang ki paidbah riew ïeit phutbol na Florida ki la thrang ban ïohi da la ki jong ki khmat ïa katei ka jingïakhun kaba nyngkong jong u Messi.
Utei u khlur ïalehkai barim ka Paris Saint-Germain u la soi ïa ka soskular bad ka Inter Miami CF ha ka sngi Saitjaiñ.
U Messi u la mynjur ïa ka kontrak kaba ar snem shiteng ka ban kut haduh u 2026.
Kat kum ka jingpynbeit la ong ba ka jingïoh ka jong u ha ka sngi snem ka long naduh $50 million haduh $60 million.
Kum ban shu pynkynmaw ba hadien ar ki ar snem ka jingïateh kular bad ka PSG ka la poi sha kaba kut, u Messi u la rai ban pynïasoh sha katei ka kynhun kaba na America.
Te kumta u la khmih lynti ban jam sha kawei pat ka kyrdan ïalehkai bad ka Inter Miami bad ruh ha US.
“Kane ka long ka kabu ksiar kaba phylla bad lyngba ka jingïatrei lang ngi lah ban bteng ha ka ban kyntiew shaphang.
Ka thong ka long ban ïasnoh kti lang ha ka ban thep kol bad ngam sngew lah ban ap na ka bynta ban sdang noh khnang ba nga lah ban noh synñiang ha kane ka klob kaba thymmai," la pynpaw u Messi.
U Messi u la pynpaw hakhmat ki paidbah nongkyrshan ha ka sngi U Blei ha DRV PNK Stadium kaba ha Fort Lauderdale, Florida.
Ki la don da ki hajar ki paidbah nongkyrshan hapoh ka stadium kaba ha Miami kiba la risa ban ai khublei ïa utei u khlur ïalehkai.
Ka jingïoh ban rah ka Argentina ia ka FIFA World Cup ha u 2022 ka la wan urlong lyngba utei u khlur ïalehkai.
U Messi u la khur ruh ïa ka khusnam Ballon d’Or haduh hynñiew sien.
Ka jingleit ïalehkai u Messi kan long ka jingïarap ban kyntiew ïa ka lympung ïalehkai kaba ha North America namar ïa ka World Cup 2026 yn pynlong ha United States, Mexico, bad ha Canada.
Ka Lumkhangdong Kyndongtuber bad ka Da i hi Mynsngad ki la khur ia ka jingjop ha ka lympung ïalehkai 3rd Division Football Tournament na ka bynta ka 3rd Adelbert Laloo Memorial Trophy ba la pynïaid da ka West Jaiñtia District Sports Association.
Ha ka jingïakhun kaba la long ha ka sngi Balang ha madan Kiang Nangbah Stadium kaba ha Ladthadlaboh Jowai, ka Lumkhangdong Kyndongtuber ka la pynliem noh ïa ka Youth Social Welfare Pynthor da 5-0 kol.
Ha kane ka jingïakhun baroh ar ki kynhun ki la pyrshang ban ïakhun tyngeh, hynrei ka Lumkhangdong ka la ïoh ban pynkhih jar nyngkong eh lyngba u Risid Dkhar ha ka minit kaba 9.
Hadien katto katne por u Damepaia Shylla u la ïoh ban thep ar kol ha ka minit kaba 21 & 34.
Ka Lumkhangdong ka la ïoh ban thep sa ar kol lyngba u Leiyoo Phawa ha ka minit kaba 29 bad u Phourki Chyrmang ha ka minit ba 70 na ka bynta ban khur syndon ïa ka jingjop.
Ha ka jingïalehkai kaba bud hapdeng ka Lumpyrtuh Mihmyntdu  bad ka Madanthad Thadmuthlong ki la ïasam mar shi point hadien ba ki la iakhaid mar 2-2 kol.
U Precious Tang u la ïoh ban thep ar kol na ka bynta ka Madanthad Thadmuthlong ha ka minit kaba 7 & 46, hynrei ka Lumpyrtuh Mihmyntdu ka la lah ban pynphai kylla ar kol lyngba u Heimonmi Dkhar ha ka minit kaba 55 bad u Monlang Phawa (70+3).
Katba ka jingïakhun hapdeng ka Moodop Royal pyrshah ïa ka Riatsaliya Mihmyntdu ki la ïasam mar shi point hadien ba kin shym la lah ban thep kol haduh kaba kut ka jingïalehkai.
Ha ka jingïakhun kaba khatduh jong kane ka lympung, ka Da i hi Mynsngad ka la pynliem noh ïa ka Lumchyrmang Mihmyntdu da 2-1.
Ka Da i hi Mynsngad ka la thep kol lnyngkong lyngba u Lamjingkyrmem Muksor ha ka minit kaba 14 bad u Pynskhem Mukhim (20).
Hynrei ka Lumchyrmang Mihmyntdu ka la lah ban pynphai kylla shi kol da u Fredi Chyrmang (33) hashwa ban kan mad ïa ka jingshah rem.
Ka Jamshedpur FC ka la wanrah ïa u rangïalehkai shapdeng na Serbia u Alen Stevanovic na ka bynta ban pynkhreh ïa ka Indian Super League (ISL) jong ka aïom ïalehkai 2023-24.
Kham hashwa kane ka kynhun ka la pyrshang ban soi ruh ïa u rangïalehkai barim ka Manchester United u Nemanja Matic na ka bynta ban pynkmen ïa ki paidbah nongkyrshan.
Lyngba ka jingsoi ïa u Stevanovic, ka Jamshedpur ka la khmih lynti ban nang -pynkhlaiñ ha ka bynta kaba shapdeng namar u long u rangïalehkai uba la ju mlien ban ïalehkai.
U la ïalehkai ha ka Serie A, kumjuh ha ka UEFA Europa League ha ki 15 snem mynshwa.
Te kumta kane ka kynhun kaba la bat teng ïa ka nam lahduh ka la khmih lynti ba u Stevanovic ba un lah ban ïalehkai bha ha kane ka aïom ka ban wan.
Utei u rangïalehkai ba la 32 snem ka rta u long uba tbit ban ïalehkai bad u ba lah ban pyni ïa ka sap ïalehkai ha ka lympung ISL.
Kumba ka paw u Stevanovic u la pynlut ïa ka por ïalehkai ha ka por ba u dangkhynnah na ka klob kaba na Serbia, ka FK Radnicki Obrenovic hashwa ba un jam sha kawei pat ka klob kiba heh ha u 2009, hadien ba u la leit pyrshang ha ka Inter Milan.
Ha ka por ka bym poi pyrkhat utei u rangïa-lehkai u la shah jied hadien ba u Jose Mourinho uba pynïaid ïa katei ka klob, u la pdiang ïa u bad hadien u Mourinho u la kyntiew kyrdan ïa u na ka bynta ban ïoh ïa ka jingshah hikai bad ka kynhun (first team) ha ka aïom ïalehkai 2009/10.
U la ïoh ban ïalehkai nyngkong eh na ka bynta ka Inter Milan ha ka Serie A pyrshah ïa ka Siena, da kaba u la ïoh ban mih madan kum u rangïalehkai shongben na ka bynta u Thiago Motta ha ka minit kaba 67.
Watla katta um shym la don bynta bad ka kynhun, u Stevanovic u la ïoh ban ïalehkai na ka bynta ka Inter bad ha kito ki por u la lah ban pynurlong ïa katei ka kynhun jong u Mourinho.
Hadien ba u la ïoh shibun ïa ki buit ïalehkai na utei u coach uba na Portugal, u Stevanovic u la leit ïasoh noh sha ka kynhun ïalehkai Serie B ka Torino ha u 2010.
Kane ka la long ka jingplie lad ïa ka Inter ban soi sa ïa u rangïalehkai ‘dien u Simone Benedetti.
Utei rangïalehkai shapdeng na Serbia u la pynlut katto katne aïom ha Torino, ha kaba u la ïoh ban ïalehkai 63 sien na ka bynta katei ka klob bad u la lah ban thep 5 kol bad ïarap pynbuh hynñiew sien.
Ha shi tyllup ka pyrthei ïa ki nongrep la tip da baroh ba ki dei u budlum ka ïoh ka kot bad ka kamai ka kajih.
Uwei u ‘riewstad u ong ba u nongrep uba ïeng ha la ki jong ki kjat u kham khraw ban ïa u ‘riew donburom uba dem khohsiew (a farmer on his feet is greater than a gentleman on his knees).
Hato kane ka jingkren une u ‘riewstad ka dei shisha kumta? Ban ïa shai baroh baroh ai ngin pyrkhat bad puson ïa kine ki phra tylli ki synñiang kiba la kdew harum :-Ki nongrep haba ki sdang ban pynkhreh ïa ka rep ka riang, nyngkong nyngshap ki donkam ban thied ïa ki wait ki mohkhiew, ïa ki khoh ki shang, ïa ki symbai ki rnai, ïa ka trab ka knup bad kumjuh ïa ki sboh bad ki dawai bapher bapher.
Kane ka dei ka synñiang kaba nyngkong eh kaba ki nongrep ki pynnoh sha ka imlang ka sahlang namar ki pynim bad kyrshan pisa ym tang ïa ka ïing ka sem ki nongdie wait ne ki nongdie mohkhiew, ïa ki nongdie shang ne ki nongdie khoh, ïa ki nongdie symbai ne ki nongdie sboh hynrei ki pynim ruh ïa kito kiba shna ïa ki wait ki mohkhiew (kum ki nong Mylliem) bad kumjuh ïa kito kiba thaiñ bad shna ïa ki khoh ki shang ne ki trab ki knup.
Kiba bun ki nongrep ka East Khasi Hills ki bym don la ka jong ka jaka rep ki ju pynim ruh ïa ki trai jaka namar ki shu rep wai ha ki jaka jong ki.
Hynrei ha ki jaka raid ne ki ri-raid kum ha Ri-Bhoi District uno uno u nongrep u lah ban rep ban riang khlem da siew dor wat tang shi pisa ne shi tyngka sha ki syiem ne ki myntri kata ka raid.
Lada ka jaka rep ka dei kaba kham heh, ki nongrep ki donkam ban khot nongbylla na shnong lane nabar shnong khnang ba kin ïarap lem ha ka puh ka daiñ, ka thung ka tep, ka thiew ñiut thiew kynbat bad ban kheit ban ot ïa ki soh ne ki marrep jong ki.
Ki nongrep ki siew ïa ka bai bylla ne ka bainong sngi jong ki man la ka taïew ne man la u bnai.
Kane ka dei ka synñiang kaba ar namar ki nongrep ki ïarap ban pynim ne ban kyrshan ïa ka ïing ka sem ki nongbylla.
Ynda ki la kheit ïa ki soh ka jingtrei shitom jong ki, ki thep pat ha ki khoh ki shang bad ki kyntiew ha ki kali kamai ban pynpoi sha ki ïew ki hat khnang ban leit die ïa ki.
Ki siew ïa ka bai kali bad lyngba kane ka synñiang kaba lai ki nongrep ki pynim ïa ki trai kali.
Lyngba ka synñiang kaba saw ki nongrep ki pynim ïa ki dai ki daju (nongkitnong) namar tang shu poi ki kali ha ki ïew ki hat ju wan kynrup ki dai ki daju ban pynhap ïa ki khoh ki shang na ka kali bad ban pynkit pat sha ki jaka ba ïa-die ïa-thied.
Marsien rung ki dai ki daju sha ïew sha hat, ki nongrep ki hap ban siew sa ïa ka musur ne khajna sha ki nongkhrong khajna.
Lada yn kylli na kiba bun balang balei ki nongrep ki hap ban siew khajna, kiba bun ki jubab “tip seh, ym tip ei ei" bad lada kylli pat aïu kane ka khajna ka la pynmyntoi ne kan pynmyntoi ïa ki nongrep, ka jubab ka long biang “tip seh, ngim tip ei ei !" To kam pher bad kam lei lei namar ki nongrep ki pynim sa ïa ki nongkhrong khajna.
Kane ka dei ka synñiang kaba san.
Ynda ki marrep ki poi ha kti ki nongkhaïï (middlemen), ki nongkhaïï bunsien ki ju khñiot dor (lait noh tang iwei-ar) ïa ki mar jong ki nongrep bad ki die kham heh dor ne kham palat dor sha kiba die khutia mutia ha ki madan madiah ne ha ki dukan shnong ki dukan dong (retailers).
Hangne ruh hap ban ong ym lei lei namar ha kane ka synñiang kaba hynriew ki nongrep ki kyrshan bad pynim ïa ka ïing ka sem ki nongkhaïï.
Ka synñiang kaba hynñiew ka long ba ki nongrep ki pynim ïa ngi ki bym rep.
Ki pynim ïa ki khun ki hajar, ïa ki syiem ki daloi, ïa ki myntri ki sordar, ïa ki nongkhaïï ne ki trai kali, ïa ki dai ki daju bad ïa baroh namar baroh baroh ngi donkam ban pynbiang bam ïa ka kpoh lait noh ka kpoh ki statue ne dur-maw dur-rnong jong u Woh Kiang Nangbah ha Syntu Ksiar, u Babu Soso Tham ne ka Indira Gandhi ha State Central Library bad u Bapu ka ri India (Mahatma Gandhi) ha khmat ka Meghalaya Secretariat!Ynda u nongrep u la ïoh pisa na kaba die ïa ki marrep um ju leit rah lut ïa kata ka pisa sha la shnong ne sha la ïing hynrei da kata ka pisa u thied prek u thied rong ban shna ne pynbha ïa ka ïing ka sem, u thied ïa ki jaiñ sopti ne ki kot ki sla ïa la ki khun ki kti, u thied dai u thied shini, u thied mluh ne umphniang bam, u thied sabon ne thied makhon, u thied radio ban sngap ïa ki khubor bad ki sur jingrwai 2ba thiang jong ki kaitor u Hynñiewtrep, u thied telebishon ban peit ïa ki prokram ka rep ka riang ne ki phlim shad ki phlim rwai, u thied ki riam ki beit ïa la ka kurim bad ïa lade khnang ban bhabriew bad iphuh iphieng bad u thied ïa baroh ki jingdonkam ka ïing ka sem jong u.
Ynda la biang lut u leit phai pat sha la ïng da ka kali shnong bad u siew biang ïa ka bai kali.
Lyngba kane ka synñiang kaba phra ki nongrep ki pynim bad kyrshan pat ïa baroh ki nongshong dukan ha ki ïew ki hat ne ki shnong ki dong.
Bunsien ki ïew ki hat ki pjah slam slam ne ki nongshong dukan ki shu ïa shong kli kti baroh shisngi lada ym biang ka rep ne biang ka dor ka mur jong ki marrep ba pynmih shitom ki nongrep.
Lada yn pyrkhat bad ngam jylliew ïa kine ki synñiang ba la pynnoh da ki nongrep sha ka imlang ka sahlang la sngewdei ban ïahap jingmut bad uta u riewstad haba u ong ba ki nongrep ki dei shisha shisha kiba khraw bad ba kham khraw ban ïa uta u `riew donburom uba dem khohsiew! Ka ju don pat ka jingong ba lada ngin leh bha katno katno ruh kiba bun kin ïa klet bad lada ngin leh sniew pat baroh baroh kin ïa kynmaw.
Hato kane kam dei ka jingshisha? Ki nongrep ki la leh tang ïa ki kam ba bha suda hynrei kaba sngewsih pat ka long balei keiñ ba kiba bun kiba lang ki leh klet ïa kata.
Ki nongrep ki dei shisha u budlum ka ïoh ka kot lane ki nongrep ki dei kita ki maw-khrum ne maw-nongrim jong ki ïng ki sem.
Baroh ngi ju kynmaw ba haba shna ïa ki ïng ki sem nyngkong nyngshap donkam ban pynïeng shwa ïa ki maw-khrum.
Ynda ka ïng ka la ïeng bad skhem, ngi sa ïa shong ïa sah, ngi ïa khie ngi ïa thiah, ngi ïa beh kam ngi ïa beh jam, ngi pynlong parti (party) ban khawai ban dawai, ngi ïa rwai ngi ïa siaw, ngi ïa hala ngi ïa pyrta bad ngi ïa shad ngi ïa kyrdem haduh ba ka ïing kan da tdem bad lyuh hi thui …….
hynrei kata ka ïing pat kam khyllem ne pra satia namar ba la kyrshan skhem ïa ka da ki maw-khrum ki maw-nongrim ! Hynrei hato ngi ju don por ban leit jngoh ïa kita ki maw-khrum? Haduh mynta mynne ki ïew ki hat ka Jylla ki dang ïai tyllun shaid shi shaid namar ki nongrep ne nongkyndong (the so called villagers) ki dang ïai kyrshan ïa ngi watla ki ïa tyngkhuh tang ïa ki jingeh suda jan manla ka sngi bad jan manla ki por.
Ki bor Mariang kiba ju tangon bad sangah ïa ki nongrep – Ki nongrep wat la ki trei shitom katno katno ruh bunsien ki ju mad ïa ki sohkthang kiba pynjaw ummat ïa ki namar ba ju khyrwait ki bor ka Mariang (natural calamities) kum ka shoh phria, ka rang tyrkhong, ka jingshlei um naba jur palat u slap, ka jingkhyrwit ki ‘er-ïong ki ‘er-ngit lane ka jinghiar thma ki khñiang ki ksiah ïa ki jingthung jingtep jong ki (epidemic).
Wat la kine ki bor Mariang ki pynthut khah khah ïa ka rep ka riang, ki nongrep pat kim ju kynran ne kyrtiang dien satia hynrei ki ïai bteng ïa ki kam babha jong ki.
Ki nongrep ym tangba ki don kata ka mynsiem ïaishah hynrei ki tip ruh ba ki jingeh bad ki jingtynjuh ïa ngi ki briew ki wan ki leit na ka por sha ka por.
Ki nongrep ki long ruh kum ki Tirot Singh ne ki Kiang Nangbah naba ki ju aiti lut met bad mynsiem.
La shit ne khriat bad la rang tyr-khong ne khyrwit u slap ki dem hi khui ban minot thop ha ka puh ka daiñ, ka thung ka tep ryngkat ka tuid syep ka tuid syar.
Ki nongrep ki dei ki Mohkhiew ki Wait-Prat ki ban puh bad mait naphang ïa ka khlam ka jingïap thngan khnang ba kan ym wan sar ïa ka ïing ka sem ki paid ka Ri bad ka Jaitbynriew ! Ka jingkyrduh bam bad ka jingïapthngan ka la sdang ban pur bad sar ha kylleng ki Ri ka pyrthei hynrei kine kiei kiei kim pat jia satia hangne ha Ri jong ngi namar kita ki budlum kiba ngi ju ong ne sin ba ki dei ki nongkyndong ki dang kyrshan bad ïai trei shitom wat la ki ju mad tang ïa u shiah uba dung bad uba thar.
Ki `liew-lep bad `liew-kharai kiba ap thap ïa ki nongrep ha ki ïew ki hat – Ban pynmih shi kilo u sohsaw (nuksa) ki nongrep ki donkam ban pynlut kumba lai piah ei ei (Rs 3.
50) bad haba ki wan die ïa u sha ki nongkhaïi ne ki mahajon (wholesalers) ha ki ïew ki hat ki ju ïoh pisa pat tang san ne hynriew tyngka shi kilo (ka jingïohnong kaba long tang shi tyngka piah ne ar piah eiei).
Lada kin wan die 500 kilo u sohsaw ha ka dor san tyngka shi kilo, ka jingïohnong kan long tang hynñiew spah sanphew tyngka (Rs.
750 /-).
Kumno keiñ kane ka 750 tyngka kan ïarap ban kyrshan ïa ka ïng ka sem ki nongrep? Ki nongkhaïi wat la ki thied tang 5 tyngka shi kilo, ki ju die kylla pat haduh 11 ne 12 tyngka sha kiba die madan ne kiba die khutia (retailers) ha ki dukan rit ki dukan ria.
Kine kiba die madan ki die kylla pat sha ki paidbah kumba 28 ne 30 tyngka shi kilo.
Mano ba ïohnong khambun na kane ka ïadie ka ïathied? Hato ym dei ki nongkhaïi? Mano pat ba khuslai bad sohsat? Hato ym dei ki nongrep (producers) ryngkat ki nongthied ne ki nongbam (customers/consumers)? Hooid, baroh ki nongkhaïi ki donkam ban ïohnong hynrei ban ïoh pat 3ïa ka hato yn hap ban shu khñiot shi khñiot ïa ki nongrep bad ksih pat ïa ka pla ïarong ki nongbam? Da kaba burom ïa ki nongkhaïi ai ngin buh kawei ka jingkylli “shaei keiñ ka jingïatiplem jong phi ka don……hato ka lah ïap bad hato ka dang im? Kumno keiñ kata ka jingïohnong ki nongrep kaba tang shi tyngka piah ne ar piah shi kilo kan ïarap ïa ki ban pynheh shuh shuh ïa ka rep ka riang haba ka dor jong ki symbai ki rnai, ki sboh sorkar ne ki sboh eit-masi eit-sniang, ki dawai ki dashin bad ka bai bylla nongsngi kumjuh ka bai kali ka la nang kiew nang kiew jan manla ki taïew bad manla ki bnai ki snem.
Yn nai ïa kylli hangne kumno ki nongrep kin kyrshan ïa la ki khun ki kti da ka shi tyngka piah ne ka ar piah ban phah skul phah kolej khnang ba kin leit wad ïa ka jingnang ka jingstad kumba ju ïoh lad ki khun ki kti jong baroh.
Dei hangne keiñ ba ju mih shibun ki khynnah skul kiba ieh noh tang shiteng por ïa ki jingpule jong ki (school drop outs).
Ka jingshah khñiot dor ki nongrep kam dei tang ïa u sohsaw hynrei ka long ïa baroh ki marrep.
Tang teng khat eh ki nongrep bad ki nongbam kin ïoh ïa ka dor ka ban ïa hun lang ne pynkmen ïa ki.
Kaba sngew thamula bad sngew lehraiñ eh ban pynkynmaw hangne ka long ba wat ïa ki khoh ki shang ne ki pla byrni kiba khia tang ar ne lai kilo kawei kawei ki mahajon ki ju ot ne khate haduh hynñiew ne phra kilo manla ka shang ne ka byrni.
Lada ki nongrep kin wanrah tang shiphew shang u sohsaw ha ka dor hynriew tyngka shi kilo lane shiphew byrni u sying ha ka dor shiphew tyngka shi kilo, ki mahajon ki shu ïoh bam ei na madan ha madan haduh 48 tyngka na ki shiphew shang ki sohsaw bad 80 tyngka na ki shiphew byrni ki sying.
Ïa kane ka bam ei la tip kum ka bam lyer ne ka bam rngai ! Shano keiñ kane ka jinglute ba im-im peit-peit (broad daylight robbery) kan ïalam? Sa haduh katno pat u budlum un lah ban kyrshan ïa ka ïoh ka kot ka Jylla haba ki `liewlep ki `liewkharai ki shu ap thap bad ap shrip ïa u na ka diang ka mon ha man ki por ba u rung sha ki ïew ki hat?U budlum uba kyrshan ïa ka met ka phad jong ngi ki briew u dei uba la kdor lypa bad um ju beit satia kum kito ki païa (pillars) ne ki dieng elektrik (lamp posts).
Lada ki païa ne dieng elektrik ki kdor khyndiat ne shibun, kaba donkam ïa ngi ban leh ka long ban ai jingkyrshan (support) ïa ki khnang ba kin ym khyllem ne kdiah ïoh wan jia ka jingmynsaw ne ka jingsngewsih.
Kumjuh ruh haba ki nongrep ki shah khñiot bad ïai shah khñiot ka dor ka mur hato ym la dei ka por ïa baroh ki seng ne ki N.
G.
O.
(seng longkmie ne seng bhalang) ban ïawer ïa baroh ki nongkhaïi ne mahajon ka Jylla ha rynsan ne ha lympung khnang ban ïa pynbeit noh da ka mynsiem ka jingïatiplem kumno ban pynim ïa ki nongrep bad kumjuh ïa ki nongthied ki nongbam khlem da pynïap pat ïa ka ïng ka sem jong ki (nongkhaïi).
Bunsien la ju ong bad ai nam ba ka ri u Hynñewtrep ka dei ka ri tip-briew tip-Blei ne ka ri tip-kur tip-kha.
Lada ka long shisha kumta kan long pat kaba bakla shibun lada yn shu tip tang ïa u Blei ne u Nongthaw u Nongbuh bad ïa la ki kur ki kha khlem da tip pat ïa la ki para briew khamtam ïa ki nongrep ne ki budlum.
Ki nongrep ki donkam ruh ïa ka jingieid bad ka jingai mynsiem na baroh.
Ka por ka la dawa kham kyrkieh ban pyrkhat noh ïa kine kiei kiei da kaba thaw noh da ki aiñ ka jingïatiplem kumjuh ki aiñ ka jingieid khnang ba ki nongpynmih, ki nongthied bad ki nongbam kin ïa im lang baroh baroh.
Haba kren shaphang ka aiñ, ka pynkynmaw hangne ïa kawei na ki jingleit ai jinghikai (training) ïa ki nongrep jong ka shnong Rapleng (ka shnong kaba don ha Dienglieng Konstitwensi) ha u snem 2006 shaphang ka rep ka riang ryngkat ka koit ka khiah bad kumjuh shaphang ka jingsumar-sukher ïa ka Mei Mariang ba la pynbeit bad pynbit pynbiang da ka World Vision.
Ha kane ka training prokram i Doktor Willbur Manners jong ka Health Department haba kren shaphang ka jingkordor ka koit ka khiah bad ka jingdokam ban ai dawai polio ïa ki khyllung ki khynnah, i pynkynmaw ïa ki nongrep ka shnong Rapleng da kaba ïathuh khana kumne harum :“Ha kawei ka sngi ba shit kyrang bha ka suiñbneng uwei u briew u kiew ha jrong u diengsoh plom (Plum) ban riehtngen bad shong pyngngad hangta.
Katba u dang shong ha jrong uta u dieng, u khmied ïala ka khmat shajrong ban peitkai ïa ki soh plom bad u peit ruh sha trai u dieng bad sha madan ban peitkai ïa ki pathaw.
Katkum ki khubor la ong ba uwei u khyllung 3 snem ha California, u la kum bakla siat ia ka para ba dang 1 snem da ka suloi rit bad kane ka la jia ha ka Sngi Nyngkong hapoh ka nongbah California jong ka United States.
Katei ka jingjia ka la jia ha ka thaiñ Fallbrook jong ka San Diego County.
Ki pulit ki la ioh jingtip ha ka Sngi Nyngkong ba uwei u khyllung u la siat bakla ia katei ka khyllung kaba long ka para jong u bad ynda ki leit poi ha katei ka iing, ki shem ia utei u khyllung ha ryngkat ka suloi kaba don ha ka kti jong u hadien ba u la dep siat ia katei ka para kaba dang 1 snem tam.
La ong ba ka daw jong kane ka jingjia ka long namar ba kiba don ha iing kim shym buh bha ia katei ka suloi rit bad kumta utei u khyllung haba u iohi ia katei ka suloi u la shim bad siat kumba ju long ki suloi kai bad khlem da poi pyrkhat pat ba katei ka jingsiat jong u kan shim syndon ia ka jingim jong ka hynmen jong u ha katei ka sngi.
Ki pulit ki shem ba katei ka khyllung ka don ia ka dak mong kuli ha ka khlieh jongka bad ki briew jong ka kynhun iarap ki la leit pynkit noh ia ka sha ka hospital kaba don ha Palomar, ha kaba ki bor pyniaid jong katei ka hospital ha ka por kumba 8:30 ki la pynbna ba katei ka khynnah kam don shuh.
Ki pulit ka Greece ha ka Sngi Nyngkong ki la ioh kem ia uwei u briew, uba la suba ban dei u nongsdang ban leit thang ia ka khlaw hajan Athens bad kaba la pynlong ia katei ka khlaw pat ba kan kem ding jur hadien ka jingkhluit jong ka sngi bad kumjuh ruh namar ka jingjur jong ka lyer.
Ki pulit ki la bat noh ia utei u bar ri uba la suba don kti ha ka jingpluh ka khlaw ha Kouvaras, kumba 50 kilometre lane kumba 30 mile na ki bynta jong ka thaiñ Southeast ka Athens.
Ka poitri ka wan ha ki jingiohi ki dur ba paw.
Ha  ki poitri, lane lyngba ki poitri, u myllung u ju thoh bad pynpaw ïa ki jingshem ne ki jingïohi bad ka jingïaid lynti jong u.
Ka thoh ka tar poitri ka dei kawei ka rynsan ban nang pynïar la ka jingstad, ka buit ka sap.
Nalor ka buit ka sap ba ki don, ki don ruh ïa ki jingsngewtynnad ba kyrpang jong ki ban yn wandur ïa kata ka jingsngewtynnad jong ki ha ka thoh poitri.
Kaba kongsan pat haba ïadei bad ka poitri, ka long ba ka poitri ka wan ruh haka bor pyrkhat u myllung lyng-ba ka jingmutdur, la ka jingsngew, jingmad, jingïohi, jingsma, jingïohsngew kiba dei ki bynta jong ka met u briew.
Ka poitri ka dei ka litirashor ha kaba bun na ki nongthoh ki jied bad ba ki kylla long u Myllung.
Dei haka poitri, ba u Myllung u ïoh ban pynpaw ïa ki bun ki jingsngew ne ki jingïohi kumjuh ruh ban pashat jingmut sha ka pyrthei mariang.
Hangne, u Myllung u pynpaw kum ïa ka jingsngewieid, jingisih, jingngeit, jingïap, ka jing-itynnad ka mariang lem bad ki jingthaw baim jong ka, ka jingjynjar, jingban beiñ, ki jingsngewbha pyrthei bad kiwei kiwei.
Lyngba ka poitri, u Myllung u ai ruh ïa ki jinghikai ruh ka kyntu ka kynpham bad buh ki symboh pyrkhat jong ki ha ki nongpule.
Ka kyntu ka sneng ne ka kraw ryngkat kang ki pynshai haka thoh poitri jong ki.
Haki poitri, bunsien ki ju pynknmaw ïa u paidbah ban ieid la  ka ktien ka thylliej, ka pynneh ka pynsah ka riti dustur, bad khamtam ban ieid bad burom la ka ri bad ka jaitbynriew.
Da ka jingthoh ïa ki poitri, ka pynlong ïa u nongthoh ban khraw haka pyrkhat pyrdaiñ ba jabieng te kan ym mynthi.
Wat la ka poitri ka lah ban long kaba bad lyngkot, hynrei ka don la ka bor jong ka ban ktik uba pule.
Ka buit ka sap bad ka stadpyrkhat poitri ïa kiba bun ki Myllung kata la ka long ha kano kano ka ktien, ka pynlong ïa ki nongpule ki ba bun ban bat bad buh jingkynmaw ïa ki laiñ ne ki dkhot kiba sngewtynnad bad bashongdor bha ha ki.
Kiba bun na ki nong-thoh poitri, ki ju pynïadei ïa ki jingthaw baim ka ma-riang kum ki sim ki doh, ki mrad mreng, ki lum ki wah, ki phlang jyrngam, ki saw aïong, bad ka jingim briew.
Ki poitri ki lah ruh ban long, kum ka jingthoh ne ka jingrwai kyrpang ïa uno uno u briew ne kaei kaei ka ban pynsakynmajunoshyrta.
Na ki poitri, lah ruh ban pynkylla sha ka sur rwai, ki artikle, ki jingïathuhkhana, ha kaba ka lah shisha ban pynroi bad kyntiew ïa ka thoh ka tar.
Na ki poitri ngi nang bad tip ruh ïa ki kyntien kiba kit jingmut, kiba la jah noh bad kiba ngim pat ju tip ne sngew.
Kane ka long ka jingmyntoi ïa uba bun u nongpule poitri.
Kumta, ka poitri ka im, ka hikai, ka pynkynmaw bad ka neh haki jingthoh jong ka.
Ka nam ka kyrteng bad ka burom ruh ksah ha ka poitri ha ki jingthoh jong ka ne kata ka stad pyrkhat kaba ngam jylliew ha ki mynsiem dohnud briew.
Ka jingnoh synñiang kiba bun haka thoh ka tar ka long ka atiar kaba pynim ïa ka ri, ka ktien lem ruh ka jaitbynriew.
Namar kata, to ngin nang pynïar la ka stad pyrkhatpoitri ne kata kaba haka ktien nongwei ngi ju ong, “the philosophy of poetry".
Ka tnat iada jong ka South Korea, ha ka Sngi Balang ka la pynbna ba ka North Korea ka la pynher ‘namding biang bad ha kane ka por utei u ‘namding jongka North Korea u la leit hap sha ki bynta ka duriaw jong ka Japan.
Katei ka jingpynher ‘namding jong ka North Korea ha kane ka por ka long ruh hadien ki jingpynkhreh jong ka South Korea bad ka United States ban wad ia ki lad jingiada ban lait na ki jingshah ktah ha katei ka jingleh be-aiñ jong ka North Korea na ka por- sha ka porKumjuh ruh ka tnat shipai jong ka South Korea ka dang wad bniah ban tip ia uba kum u ei u jait ‘namding ba ka North Korea ka pynher ha kane ka por.
Namar la ong ruh ba katei ka jingpynher ‘namding jong ka North Korea ka long hadien katto katne sngi ba u nongialam katei ka ri u la pynbna ia ka jingpyrshang pynher jong ka North Korea ia ki ‘namding ‘Intercontinental Ballistic Missile’ (Hwasong-18).
Haba iadei bad kane, la ong ba ka jingiadei hapdeng jong kitei ki ar tylli ki ri Korea (kata; ka South Korea bad ka North Korea), ka la poi shaduh u pud ban ia pynkut noh syndon ia ka jingiatrei lang namar ki jingïakynad kiba ju jia na ka por- sha ka por, khamtam haba iadei bad ka jingpynher ‘namding ba khah-khah jong ka North Korea kaba la wanrah jingma ia ka shongsuk- shong shngaiñ jong ka South Korea bad ki ri ba marjan jongka.
Kum shi bynta ban iada ia ka jinglong jingman jong ka South Korea, ka United States bad ka South Korea ha kine ki sngi, ki la pynjur ia ka jingiatrei lang ban pynkilan bad ban pyntbit ia ki shipai jongki ha ryngkat ka jingpyndonkam ia ki liengsuiñ thma bapher, khnang ban ioh tehlakam ia ka jingleh don bor jong ka North Korea lada ka North Korea kan leit ban thombor ia ka South Korea ha kano- kano ka por bym lah tip.
Ka kynhun State Investigation Agency (SIA) jong ki pulit ka Jammu & Kashmir ha ka sngi Ba-ar ki la pynlong ïa ka jingleit khynra ha kiba bun ki jaka kiba don ha ki bynta ba shaphang Shathie jong ka Kashmir ha kane ka por ba don ka jingtohkit bniah halor ka jingdon jong ka jingpynïap ïa ki Pandit kiba dei ki nong Kashmir ha basdang jong une u snem, la ïathuh ki heh jong ka kynhun tohkit.
Uwei u Pandit jong ka Kashmir ïa uba la tip kyrteng kum u Sanjay Sharma, uba la trei kum u nongpahara ha kawei ka ATM, u la shah siat ïap ha ki suba lehnoh ha ka thaiñ Achan jong ka Pulwama distrik kaba don ha ki bynta ba shaphang Shathie jong ka Kashmir ha ka 26 tarik, Rymphang.
Ka jingjia jong ka jingshah pynïap jong u Sharma ka dei kaba la tohkit hashwa da ki pulit jong ka Pulwama bad hadien kane, la aiti noh ïa ka ban tohkit da ka kynhun SIA ka Kashmir.
Ki heh jong ka kynhun wadbniah ki la ong ba ïa ka jingleit khynra la pynlong ha ka por ba dang step ha katei ka sngi ha ki distrik kiba don ha ka bynta ba shaphang Shathie jong ka Kashmir kiba kynthup ha Shopian, Kulgam, bad Anantnag.
“Ïa ka jingleit khynra la pynlong hadien ba la dep ban phah ïa ki shithi maham ban leit khynra da ka Special Court," ki la ong.
Ha ka 18 tarik Naitung, 2023, haduh 26 tylli ki seng kiba don ha ka liang pyrshah ki la pynbna ïa ka jingthaw ïa ka kynhun synrop ka bathymmai ïa kaba yn tip kum ka I.
N.
D.
I.
A lane “Indian National Developmental Inclusive Alliance" ban ïakhun pyrshah ïa ka kynhun synrop National Democratic Alliance (N.
D.
A) ba la ïalam da ka BJP ha ka ilekshon sha ka Ïingdorbar Thawaiñ ka Ri (Lok Sabha) ka ban long ha u snem ban wan, Ïa ka rai ban thaw ïa ka I.
N.
D.
I.
A la shim ha ka jingïalang jong kitei ki 26 tylli ki seng ha nongbah Bengaluru, Karnataka.
Ha kajuh hi ka sngi, na ka liang ka N.
D.
A ka la ïakynduh ha nongbah New Delhi bad na ka liang u Myntri Rangbahduh, u Narendra Modi, u la kob ba kiba bun ki nongshong shnong ha ka Ri ki la dep ban shim lypa ïa ka rai ban pynjop biang ïa ka N.
D.
A ha ka ilekshon Lok Sabha 2024.
Ka BJP ka la kam ba ki don kumba 38 tylli ki seng saiñpyrthei hapoh ka shatri jong ka N.
D.
A.
Ka jingsynshar jong ka BJP hapoh ka jingïalam jong u Modi ka la jan kot sha ka 10 snem.
Ha u snem 2014 bad 2019, ka BJP ka la jop kput bad kam shym la donkam than ïa ka jingïarap ne jingkyrshan ki seng kiba don ha ka sem jong ka N.
D.
A.
Ngi la ïohi ruh ba baroh shi katta, ka BJP kam da kheiñ snep than ïa ki seng kiba don ha kane ka sem namar kam donkam eiei na ki.
Ngi kynmaw ba ha ka ilekshon MLA ha Meghalaya, u Modi bad kiwei pat ki nongïalam ka BJP ki la wan ban takraiñ ïa ka sorkar ba la ïalam da u Conrad K Sangma watla ka seng National People’s Party (NPP) ba la khlieh da u Conrad ka don hapoh ka N.
D.
A.
Hynrei mynta ba la jan ka ilekshon bad khamtam ba ki seng kiba don ha ka liang pyrshah ki la ïatylli, imat ka BJP kam sngewdon lad shuh da kumwei hynrei ban pynïatylli ïa ki seng kiba ju don lang bad ka baroh shi katta.
Ha ka jingïalang hynnin ka sngi, u Modi u la ong ba ka jingïoh ‘vote’ jong ka N.
D.
A ka long 38% ha u snem 2014 bad kane ka la kiew sha ka 45% ha u snem 2019.
Ha ka ilekshon Lok Sabha ha u snem 2024, ka jingïoh ‘vote’ jong ka N.
D.
A kan tam ïa ka 50% namar ki seng kiba don ha ka kynhun synrop ki trei shitom, u la bynrap.
Kane ka pyni ba u Modi u la sngewskhem haduh katta-katta ba ka BJP bad ka N.
D.
A kin wanphai biang sha ka bor ha u snem ban wan.
Ngim tip haduh katno ka I.
N.
D.
I.
A ka lah ban ïatylli mlon haduh ban da ïoh ban thaw ïa ka sorkar bathymmai.
Ka jingeh ha kane ka kynhun ka lah ban mih ha ka por ba kin rai mano ban ïakhun nangno.
Hato ka Congress bad ki seng Communist kin ailad beit tang ïa ka All India Trinamool Congress (AITC) ba kan ïakhun ha ka ilekshon ha West Bengal khnang ban ym pharia ka ‘vote’ ne kin ïa sei beit ïa ki kyrtong kumba long ha ki snem ba mynshwa? Hato ka Aam Aadmi Party (AAP) kan lah ban pynkohnguh ïa ka Congress ba kan ym sei kyrtong na Punjab bad Delhi namar dei ma ka kaba synshar ïa kine ki jylla? Hato ka Congress kan ailad suk ïa u Akhilesh Yadav ban ïakhun tang marwei pyrshah ïa ka BJP ha Uttar Pradesh? Ha Bihar ka Congress kan leh kumno namar la don lypa u Nitish Kumar jong ka JD (United) bad u Lalu Prasad Yadav jong ka RJD? Sha ki bynta ba Shathie jong ka Ri, ki seng shato kin ïakhun ha kano ka rukom khnang ban ym ktah ïa ka jingïatylli hapdeng jong ki?Ka jingjop ne jingrem ha ka ilekshon MP Lok Sabha kan shong ha ka rukom buh ïa ki kyrtong.
Kin don ki jaka ba baroh ki seng ha ka liang pyrshah kin hap ban sei kyrtong khnang ba ka ‘vote’ kan pait kan pra bad kan ym buh jingsuk ïa ka BJP ba kan jop.
Hynrei kin don ruh ki jaka ba kan pynsuk ïa ka BJP lada la don bun palat ki kyrtong na ki seng kiba shong ha ka liang pyrshah.
Ki jingïapynbeit na ka liang ka I.
N.
D.
I.
A kin san nang kham shai ha kine ki sngi ki ban wan.
Tangba ki dei ban pynkynmaw ïalade ba katba ki nang ïa pait, katta kan nang suk ïa ka BJP bad ïa ka N.
D.
A ban jop da kaba suk bad ban wanphai sha ka bor synshar.
Mynta ka shong sa ha kine ki 26 tylli ki seng kaei kaba kin leh khnang ba kan ym don ka jingpharia ïa ka ‘vote’ ka bym mon ïa ka BJP.
Nangne shakhmat ka jingïakhun hapdeng ka I.
N.
D.
I.
A bad ka N.
D.
A kan long kaba itynnad.
Haduh katno ki seng kiba don ha kine ki kynhun kin long kiba ïaineh? Hato kin don ki ban mih noh tang hadien katto katne por na ka I.
N.
D.
I.
A bad na ka N.
D.
A ban ïa ryngkang nawei shawei pat lane ba kin ïakhun la ka jong? Ka por kan sa batai ïa kine kiei-kiei.
Katkum ki khubor la iathuh ba 2 ngut ki khynnah rit khlad noh bad 3 ngut pat ki la mynsaw jur hadien ba ki la ioh ban dih ia ka jingdih ‘Milk Shake’ kaba la shah khleh bih hapoh Sahiwal jong ka Punjab Province ha Pakistan ha ka Sngi Ba-ar.
Katkum ki jingtip ba la ioh lum, la shem ba uwei u briew na Sahiwal u la ai dih ia katei ka jingdih ha ki 5 ngut ki khun jong u, bad hadien ba ki dih ia ka, baroh 5 ngut ki la ioh kem pang kynsan, ha kaba 2 ngut kim lah shuh ban kyrda bad ki la khlad noh tang hadien khyndiat kynta ba ki la ioh dih ia katei ka jingdih.
Kitei ki 2 ngut kiba la khlad noh, ki kynthup ia i khyllung ba dang 7 bnai ba la tip kyrteng i ‘Anas’ bad iwei pat ba dang 3 snem ka rta ia iba la ju khot da i ‘Haram’.
Katba, kitei ki 3 ngut pat kiba dang lait im, ki kynthup ia ka Abeeha 13 snem ka rta, ka Faiqa 11 snem bad u Emaan 6 snem ka rta bad kiba dang shah pynthiah hapoh jaka sumar katba ka bih kaba don ha ka met jongki kam pat khuid lut.
Ka sorkar Tripura ha ka lah sngi U Blei ka la ïoh ban pynjulor ïa u drok ba la ïoh ban kurup bad kiwei pat ki song jong ki jingdih pynbuaid kiba la kot sha ka T.
9.
5 klur, ha kaba u Myntri jong ka tnat ki kam pohïing jong ka sorkar kmie u Amit Shah u la sakhi ïa kane ka jingpyntreikam lyngba ka Video.
Ïa kane ka prokram ba la pynjulor ïa u drok la pynlong da ki pulit jong ka Tripura ha Radha Kishore Nagar kaba don ha ka bynta kaba shaphang Sepngi jong ka Tripura.
Ki la don baroh, 5,473 kilo u Ganja, 5,138 bitor ki dawai jyrhoh, 19,313 tylli ki kuli Yaba bad 6,381 gram u Heroin ba la ïoh ban pynjulor.
U Shah uba la don bynta ha ka jingïalang ban ïaphylliew jingmut halor ka jingsniew jong u drok, ha New Delhi, u la ai ka jingïaroh ïa ka sorkar Tripura bad u la kyntu ïa kiwei pat ki jylla ba kin bud ïa ki nuksa jong kane ka jylla khnang ban lah ban ïakhun pyrshah halor ka kam khaïi ïa u drok.
U Additional Deputy Commissioner jong ka West Khasi Hills u Bah HK Thabah u la ong, ka jingduna um bad ka jingjakhlia jong ka um ki long ki ar tylli ki mat kiba kongsan ïa kaba kum ki paidbah ki la ïakynduh bad u la ong ba ka thma ka ban wan nangne shakhmat kan dei ka thma kyrduh um.
Ïa kane, na ka liang u Bah HK Thabah u la pynpaw haba kren kum u kongsan ha ka jingïalang ai jingpynshai halor ka phang ‘Water Resources Data Acquisition System and Hydroinformatic Application’ kaba hap hapoh ka National Hydrology project ïa kaba la pynlong da ka ophis jong u Executive Engineer (WR) Water Resources Division Nongstoin hapoh TRYSEM Hall DC ophis Nongstoiñ ha ka 18 tarik u bnai Naitung 2023.
