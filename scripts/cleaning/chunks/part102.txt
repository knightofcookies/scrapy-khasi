01 % decadal growth, 1991-2001) ka jingkiew stet ka jur ha Wokha bad Tuensang ban ia ka Dimapur bym don ILP.
Jingshisha haba don ka ILP, wat ki nong India ruh kim ioh rung Laitlan.
Ka jingwan tuid ki Mynder ha Nagaland ka la long naduh ki snem 1970 bad ka la nangkham kiew stet ha ki snem 1980 wat hapdeng ka jingdon jong ka ILP khamtam ha ki kappud ka Assam.
La ngeit ba don ki jing dkoh ha ka ILP,kawei na ki jingdkoh dei ka bamsap, la da pynkham Rs.
100, Rs 200 la lait ILP, khamtam naka Surokbah Dimapur-Kohima-Imphal.
Ha ba ngi phai pat sha ka khaii  ka pateng ka Jylla Nagaland ki Mynder (illegal) ne ki Bym dei ki Mynder hynrei ki bym dei ki Naga ki la ioh bat bun bha iaka khaii ka pateng.
Ha kawei ka survey, 2006 ba la leh da ka Department of Evaluation Government of Nagaland, ba la wad bniah ha lai tylli ki District Dimapur, Mokuchung bad Kohima iaka ba la survey ia 13,380 tylli ki jait jing khaii/dukan.
La lap ba ki Jaitbynriew bym dei Naga kiba kamai bad khaii ki don 48,815 ngut bad kine ki kamai Rs 450.
60 crore ha ka shisnem.
Bad kawei pat ka survey bala leh da ka Directorate of Agriculture ha u ha u snem 2003, ka iathuh ba na ki 23,777 tylli ki kam khaii,71.
75 % na ki la long trai da ki Mynder.
La iohi ruh ba ha Nagaland don ki dukan ba ai kyrteng Naga ha ka signboard hynrei ba la pyniaid pat da kiwei ki jaitbynriew.
Iwei I Kolumnist ba paw, I Kong Patricia Mukhim ha u 2003, ha ka shithi (open letter) sha u Myntri Rangbah ka Nagaland I ong Kumne-“It may not be too long before somebody with the power of numbers (population) demands a Union Territorial status in Dimapur.
Its market areas already look like a mini-Bangladesh, albeit more lucrative.
"Ki Mynder ki suk ban ioh kam ha Nagaland namar ba ki trai muluk kim treh ban trei kam kiba ki khein ba kidei ki bapoh, kane ka pynlong ia ki mynder ban ioh kamai ba biang bad hapdeng katto katne bnai ba ki shongtrei, ki wan ialam lang ruh ia ki lok,ki khun bad ba haing hasem namar ba ka don ka lad ban ioh kamai.
(Nagas are becoming increasingly dependent on the immigrants)Haba ngi peit iaka Jylla Ngaland ka bym don pud don sam bad ka Bangladesh, ka jingdon jong ki Mynder bad ka jing bat jong ki iaka khaii ka pateng ka la I shyrkhei, wat la kim pat lah ban rai iaka Sain hima (politics) kum ha Assam.
Ha ba ngi phai bad wad bniah pat ha Meghlaya kaba don ia u pud ba 400 km tam, ngim don ka jingkhein ba tikna, la shu tip na kawei ka report baha ki san snem kata 2008-2013 la ioh kem  18,951 ngut ki khar Bangla bad ba la pynphai pat ia ki.
Hato kane ka jingpynphai pat (deportation) ka long kaba shisha? Ka “Operation Pushback" ba ki shipai India ki pynphai pat ia ki Nong Bangladesh ka la ia tyngkhuh bad ki BDR ne Bangladesh Rifle (shipai khappud) ha kaba kine ki la ong pynban ba kim dei ki Nong Bangladesh bad ka Myntri Rangbah ka Bangladesh ruh kam treh ia ki, kane ka operation Pushback ka la long thamula ha kaba katto katne ki ai Kyrteng sapmut da ka “Operation Push-in"Ka Citizenship Amendment Bill, 2006 kan buh jingma shi katdei eh ia ki Jylla ka thain shatei la mih ngi,Khamtam ka Jylla Meghalaya kaba don ia u pud u ba jrongbha bad ka Bangladesh bad kumjuh ruh ka Bangladesh Ba thymmai (Assam).
Kat kum ka Citizenship amendment Bill, ki mynder ki ba la sah 6 snem shwa u 2014 kin long Trai Ri noh, kane kan buh jingeh shibun iaka Jylla khamtam ia ki Mynder ba la sah ha Assam namar ki la lah ban pynshisha ia la de da ki Birth certificate thok ki ba ki shu thied Rs 200 tyngka naka Municipal, EPIC bad kiwei kiwei, kan kham jynjar khyndiat ia ki Nong Bangladesh hynrei ym dei pat ka bym lah long, namar ha ka pyrthei Bamsap ki Masi ruh ki rung thikthik da ki hajar na khappud, kan ym eh ia ki briew ba kin rung.
Ngin leh Kumno? Ngin pyrshah tyngeh haduh ban da pynhap noh ia ka Citizenship Amendment Bill, 2016 bad ngi lah shuh shuh ban leh kumba la kdew harum ia ki lad ba ngi don mynta.
Shillong: Ka Shillong Lajong ka la ioh ban rung sha ka kylla ba kut jong ka lumpung Hero Elite League 2018/19 jong ka U-18 Youth League 2018/19.
Kane ka long hadien ba ka la lah ban pynliem ia ka Raman Vijayan Soccer School da  4-0 ha Goa.
Ia kine ki kol la thep da u Donboklang Lyngdoh ha ka 20′,  u Freestar Kharbangar ha ka 62′, Safique ha 70 bad u Baiakara Swer ha ka  83’.
Ka Lajong Junior kam pat shah rem  ha ka jingiakhun ha ka Group B Qualifiers bad ka la kamai 8 point.
Ka Executive Committee (EC) ka KHADC mynta ka sngi ka la rai ban pynjari da ka synshar Administrator ha shnong Krang namar ka jingmih ka kynrum kynram ha ka kam shnong haduh ba la mih 11 ngut ki rangbah shnong.
Haba kren sha ki lad pathai khubor mynta ka sngi hadien ba la wai ka jingialang kaba long bad ki nongmihkhmat na ka shnong Krang, u CEM ka KHADC  u bah HS Shylla u la ong ba ka Council ka la pynsangeh noh ia u Acting Lyngdoh ka Hima Sohiong u bah Phriden Thabah uba la thung hadien ba la weng ia u bah Bashemphang Thabah, khnang ban peit hi noh ka Council ia ki kam ha kane ka shnong haduh ban pynbeit da kumwei pat.
“Ngi la pynjari noh da ka synshar administrator ha shnong Krang, ha kaba ngi la pynsangeh noh ia u Acting Lyngdoh, khnang ban pynbeit ia kane ka kynrum kynram.
Yn peit shwa ka KHADC haduh ban pynbeit da kumwei pat", la ong u bah Shylla.
U la ong ba ha kane ka jingialang kaba la wan iashim bynta 51 ngut ki nongialam na ka shnong Krang nalor ki briew na ka Council, la iamir jingmut bun bha kumno ban wanrah ia ka jingiabeit iaryntih ha kane ka shnong kaba la mih 11 rangbah shnong.
Katkum ka jingong u CEM, ka jingmih ka kynrum kynram dei ka jingleh u Lyngdoh barim uba la shah ban thaw shnong bad kane kala buh jingeh.
U la iathuh ba ha kane ka jingialang la pynlong ia ka jingduwai ba ka kam ka khyndew kam dei ban pynduh noh ia ka bneng.
Katkum ka jingong u bah Shylla, dei ban pynmih da ka jingbthah kaba tyngeh halor kane hynrei kan pynmih bun ki Krang ha ki sngi ban wan lada ym shym la shim khia.
Hynrei ha kajuh ka por, u la kyntait ba kan don ka jingiadei bad ka kam politik hynrei u la ong ba ka jinghuri hura ka mih dei na ki skhim sorkar.
Ka kynhun ki sengbhalang hapoh ka lama ka CoHSO mynta ka sngi ki la pynlong ia ka jingiakhih pyrshah ia ka jingthmu ban pynlong ain ia ka Citizenship Amendment Bill 2016 da kaba shah thngan ha phyllaw ka Additional Secretariat, Shillong.
Ha kane ka jingshah thngan, ki don kumba 50 ngut eiei ki dkhot ba la wan ban iashim bynta, namar ba kim khot bun.
Haba kren sha ki lad pathai khubor, u chairman ka CoHSO u bah Robertjune Kharjahrin  u la ong ba ka seng ka pyrshah jur ia ka CAB ba  la wanrah da ka sorkar BJP kaba thmu ban pynjah klep ia baroh ki riewlum kane ka dong mihngi bad kumjuh ha Meghalaya lada ailad ban wan shong ki briew nabar ri.
“Kane ka bill lada kan long ain kan pynjah klep ia ka jaitbynriew Khasi, ha kaba yn sa shah knieh noh ka bor synshar, bor khaii, bor khyndew ka shyiap", u la ong.
Katkum ka jingong u bah Robertjune, ka jingwanrah ia kane ka Bill ka long pyrshah ia ka artikil 21 bad 19 ka Riti synshar ka ri namar ba ka bill ka long beit ban pynbun paid ia ki hindu.
Ha ka jingshisha, kine ki seng ki la pan ban pynlong ia ka jingshah thngan kaba lai sngi,  hynrei la shah tang mynta ka sngi da ka bor synshar district da kaba ai daw ba kan pynthut ia ka Voter Day kaba dei lashai ka sngi bad ka Republic Day ha ka 26 tarik.
U Bah Robert u la ong ba  ka BJP ka la hiar thma ia ka riti synshar, balei yn dang ialeh kmen.
“Ka jingai daw ba lah ban thut ka shong suk shong sain namar ka republic day ha ka 26 tarik kam don jingmut haba ngi shong khop ban shah thngan", u la ong.
U la ong ba ki seng bhalang naduh 2016, ki la pyrshah ia kane ka bill, lah dep pyrshah ruh da ka jingthoh ha ka Joint Parliament Committee (JPC) ha ka por ba ki wan sha Shillong hynrei kim sngap satia.
“Ka Rajya Sabha kam dei ban pdiang ia kane ka bill", u la ong.
U la ong ba kane ka Bill lada kan long ain kan treikam tang ha ki jylla ba pdiang ka sorkar kam iahap namar ba ka Bill ka kham khlain ban ia ka sorkar.
“Kano kano kaba pyrshah bad ktah ia ka jaitbynriew ngin pyrshah.
Ka 6th scheduled kam don  jingmut lada ai lad ia ki bar jylla ban iashim bynta ha ka elekshon namar ba lashai lah ban long CEM u khar Bangla.
Ka jingpynbun MDC khlem iada kam don jingmut", u la bynrap.
Ha kawei ka liang, ka CoHSO ka la pynkhreh ban pynlong ia ka Dorbar Bah ka ban pynlong ha ka 31.
01.
19.
Ka kynhun ha kaba kin don ruh ki jingialang paidbah ban pynshai halor ka CAB ha kiba bun ki jaka kumta ki Nongialam ki hap ban shimkhia ia kane.
Ka khot ka wer ia ki paidbah ka Bri Hynniewtrep ba kin ia mih ryntih sha kane ka Dorbar Bah.
Nongstoiñ: Ka Confederation of Hynniewtrep Social Organisation (CoHSO) myn hynnin ka sngi ka la ioh pynlong ia ka jingialang pynshai paidbah ha kaba iadei bad ka Citizenship Amendment Bill 2016, bad ia katei ka jingialang la ioh ruh ban pynlong hapoh ka Market Complex ha ka shnong New Nongstoiñ.
Haba ai jingkren ha katei ka jingialang na ka liang jong u Chairman ka CoHSO, u bah Robertjune Kharjahrin, u la ong ba lada ia ki khappud jong ka Ri Bangladesh bad ka ka Meghalaya ka jong ngi la ker lut da ki sainar shiah bad phah ruh da ki shipai bad pulit ban ap khnang ban pyrkhing ia ka jingwan rung tuh ki nong Bangladesh, hynrei wat hapdeng kitei ki jingpahara ba khlain ruh da ki lak ngut ki nong Bangladesh ki ioh ban wan rung tuh sha ka Ri ka jong ngi bad katno tam ki khar Bangla kin ioh rung suk sha ka Jylla ka Jong ngi yn da la pynlong ain ia ka CAB.
“Katba ngi dang iakhun bad dang ia ksaid nga la ioh jingtip na u wei na ki stad wad bniah u ba la ong ba ka BJP kam khuslai na ka bynta ka Jylla Meghalaya bad la ong ruh ba lada BJP napoh Central ka mon mynta mynta hi ki lah ban pynkylla pyrdet ia ka Meghalaya bad ban leh kumta donkam tang 30 klur da kaba yn ai tang mar 2 klur uwei u MLA la lah ban pynkylla BJP lut noh ia baroh bad la ong ruh ba hana ka dang kham rem dor kawei ka Iing bah ha Guwahati ban ia ka Jylla Meghalaya hi baroh kawei bad kila pyntad dor haduh katta katta ia ka Meghalaya" ong u bah Robertjune Kharjahrin.
Shuh shuh u la ong ruh ba U Modi um dei ban pynbor ia ki samla ba kin shim ia ka rai kaba bakla bad lada ki samla ki shim ia ka rai kaba bakla ka BJP ka hap ban shim ia ka jingkitkhlieh bad dang ha kine ki sngi la iohi lyngba ki khubor ba da ki spah ngut ki khun samla na Assam, ki la pyniasnoh noh bad ka ULFA kaba dei ka Seng jong ki kynhun kaikhlaw na ka bynta ban ia pyrshah ia ka CAB.
“Sngewphylla ba hana kata ka BJP ka leh nong samaria ba bha ia kita ki Khristan kiba na bar Ri katba ia ki Khristan kiba napoh ka Ri Indai pat ka dang kordor ka masi" ong biang u bah Robertjune Kharjahrin.
Ki nongkren kiba la wan ban ai jingkren lang ha katei ka jingialang ha kaba iadei bad ka jingma kaba ap lada katei ka CAB kan long aiñ, ki kynthup ia u bah Robertjune Kharjahrin Chairman ka CoHSO, I kong A.
K Syntiew President jong ka Seng longkmie, u bah Casper Marbaniang Secretary ka Dorbar shnong jong ka New Nongstoiñ, u bah Hamar Lyngkhot President jong ka HANM, u bah Treilang Suchiang Presidenbt JSU Shillong Circle bad la pyniaid ia katei ka jingialang da u bah D.
Sunn President ka WKSU sengkmie.
Shillong: Myn hynnin ka sngi ha ka por shiteng sngi , ka ing jong u bah D D Lapang kaba don ha Lower Lachumiere ka la kem ding, ha katei ka jingjia kam shym la don kano kano ka jingjulor.
Sngew tynnad ba ka seng Congress, ka pyrkhat mynta ban pan jingmut na ki paidbah halor ki mat elekshon MP 2019 bad katei ka dei ka jingmut kaba thymmai jong katei ka seng hyndai, ha kaba ka kwah (lehse) ba ka mat ilekshon, ka dei ban wan na u paidlang nongjied bad kam dei satia, ka ban wan na ka khlieh jong ki stad ki nang lane ki shamoit ksiar (golden spoon), kumba ju kynnoh ki heh BJP, ia ka iing jong ki Gandhi.
Ka Congress, ka la beh dier por, ha kaba iadei bad ka Meghalaya, ha kaba wan rah ia katei ka jingmut; ban da dei ba ki wan rah kham ha shwa kaba mut ha ka elekshon MLA 2018, kumta kan jin da la long ka khung kaba don shibun bah ki masala kiba bang bad kiba kthang.
Kam lei lei, ia kaba la dep iaid (kumba don ba ong, gone is gone will never return), hynrei ha shwa ba kin pan jingmut na ki paidbah, ka la donkam shwa ba kin iathuh ia kiei ki kam radbah jong ki arngut ki MP jongki, ba la phah da u paidlang ka Jylla ha ki 5snem ba ladep bad kitei ki long U MP ka Lok Sabbha bad ka MP sha ka Rajya bad khlem pep, lada kin iathuh shwa ma ki, kan jin da la long kaba sngewbang shibun, lane lada kin iathuh khana shaphang ka rukom ia kyrkait, ka rukom ia mih dorbar bad kiwei de ki jingjia kiba la jia ha Parliament.
Ngi don ha kine ki sngi, ia ki mat kiba ktah jubor ia ka jakpoh jong ka jaitbynriew bad kitei ki dei ki bym donkam shuh ban kylli na u paidlang ka Jylla, hynrei kiba la iohi tyngkrein bad kitei ki kynthup ia ka apot sepsngi jong ki trai par dewiong sha Jaintia Hills, nangta sa ka jingjyllei ki poiwir sha ki shnong ki thaw bad nangta sa ka jingthombor ki ain ia ka dustur riti jong u paidlang Khasi Khara ha ki rukom bapher.
Ai ba u paidlang ka Jylla, un iohsngew shwa ia ka jingphla jong ki arngut ki MP ka seng Congress, U Ma Vincent Pala bad ka kong Wansuk Syiem bad hadien ba ngi la iohsngew ia ki jingkren bad ki jing shisha na ki, hangta ngin sa ai ia ki jingmut kiba lehse, kin long ki bitamin ki ban nang tei shuh shuh ia katei ka seng, ba kan nang khlain bor nangne shakhmat, hynrei lada kim kren shwa ma ki, kam don jingmut ba un shu balia siang sdien da u riew madan, ha khmat kitei ki khraw jabieng.
[rms].
Mynta ka sngi, la ioh ban sei ia kawei ka met iap na ka krem dewiong ha Ksan bad katei ka met, kan don ha ka Community Health Centre ha Khliehriat, haduh ban da kam trai da kiba ha iing, ong ka khubor.
Ki shipai um bad ki shipai NDRF, ki la ioh sei ia katei ka met mynta sngi bad la shim ba katei ka dei ka met, kaba la jah rngai ha ki khyndiat sngi ba ladep bad kaba la lap da ka mashin ki shipai um, ka  remotely operated vehicle (ROV).
La iathuh ba ka met ka la pyut, wat la kam pat hap doh satia bad la ioh sei na ka jing jylliew kaba 170 phut, na ka jaka kaba don ka jing jylliew kaba 355 phut.
Ki shipai um, ki la pyllait biang mynta ka sngi ia ka um, na ka bynta 6.
5 kynta, kaba sdang naduh ka por 10.
40 baje mynstep haduh 5baje janmiet bad ka um kaba la ioh sei ka long  5,85,000 litre.
Da U Bah Philip MarweiñKa jylla Meghalaya lane ka Ri kaba shong ha Lyoh, ka la dap pura 47 snem ka rta  naduh ba ka la ioh ia la ka jong ka jylla ka ka 21 tarik u Kyllalyngkot, 1972.
Sa tang 2 snem thik kan sa dap 50 snem bad ngin sa rakhe ia ka Jubili ksiar lane ka Golden Jubilee bad kata kan long ha ka snem 2022.
Ngeit skhem ba dang bun na ki nongpule Kotkhubor kin dang im ban sakhi ia kane ka jingrakhe pyndonburom ia ka jubili.
Ka jingheh jong ka Meghalaya ka dei 22,720 sq.
km, mynta ka la don 11 tylli ki district, ka East bad West Jaintia Hills, ka East Khasi Hills, ka Ri Bhoi, ka West bad South West Khasi Hills, ka North, East, South, West bad South West Garo Hills District.
Ka jingbun briew mynta ka la kot sha ka 35 lakh ngut ki khlieh briew.
Ngam donkam ban kdew hangnen sa ia kiwei kiwei ki jingkhein (statistics) namar kimda donkam eh ha kaneka bynta.
Ngim lah ban len ba ha kine ki 47 tylli ki snem ka jylla ka la roi ha ki khlieh briew, la nang bun ki shnong, ki surok ruh ki la nang bun, ki kali ki la nang bun, ki skul bad kolej, khamtam ki skul jong ki balang bad ki skul shimet ki la nang bun ha ki jaka sor bad ha kyndong ruh, ki PHC, ki CHC, dispensary bad hospital ki la kham don, ki ophis sorkar ki la kham bun hynrei kine ki jingroi baroh, ki long ha kano ka rukom, ia kata ngi dang hab ban ia-bishar bniah.
Lada sdang na ka liang ka koit ka khiah, kaba long ka subjek kaba iar bha, ha Meghalaya ngim lah ban len ba ki don ki hospital sorkar kum ka Shillong Civil Hospital, ka Ganesh Das Hospital, ka NEIGRIHMS, Tura Civil Hospital bad ka Jowai Civil Hospital.
Kine ki long ki hospital ba la kham rim hynrei ka jingsumar ha kine ki hospital kam pat biang satia bad ha ka jingshisha ka dang torti haduh katta katta.
Bun na ki paidbah ki dang hab leit sha ki hospital private kum ha Nazareth, Woodland, Robert Hospital, Bethany bad Supercare hospital.
Lait na kine bun na ki nongpang na ka jylla ki leit phah sumar shabar jylla kum sha Assam, Tamil Nadu, Delhi, Maharashtra, Kerala bad shawei shawei ban dup ioh ia ka jingpynkhiah.
Ha Meghalaya ki don ruh ki CHC,PHC bad ki Sub-Centre bad Dispensary sorkar hynrei ha kine ka jingsumar kam pat long bha; ym biang ki doktor, ym don dawai bad ki jingsumar kiba paka.
Kumta, bun na ki nongpang ki dang her sha Shillong lane sha kiwei ki jylla ban ioh ki jingsumar kiba paka ha ka jinglut kaba jur.
Ki nongkyndong bad ki khap-sor ki dang iatuid sha sor Shillong lane sha Guwahati ne shabar.
Jin da ki PHC bad ki CHC kin jin da la biang bha ki jingsumar, ym donkam ban dang iaher sha jngai.
Ka koit ka khiah ha ka jylla ka dang long kaba sator bha.
Lada niewtang ia ka koit ka khiah ha Meghalaya katba dang kdew ia ki jingduna, katta nang bun.
Yn iakren bad yn thoh tang ia kaei kein.
Lada phai sha ka pule puthi ruh ngi lap ba ha Meghalaya dang bun bah ki jingduna.
Hooid, ngi la don ki skul, ki kolej bad University hynrei kine ki long kiba kumno? Ki skul bad ki kolej kiba kham bha ki dei jong ki riew shimet lane jong ki mishon lane jong ki balang.
Ki jong ka sorkar, jong ki shnong ne ki hima kim da long lane lyngkrang bad lyngkar.
Bun na ki nonghikai ruh kim pat biang satia ban hikai skul ne kolej, ki dang donkam ia ka jingpyntbit bad dei na kane ka daw ba pule puthi ha ka jylla kam biang.
Hooid ngi pynmih shibun kiba la pass Matrik, BA, B.
Sc, B.
Com bad kiwei kiwei ki degree kiba kham heh ruh hynrei ka jingtbit bad ka jingtip jong ki ka jyndong ne duna haduh katta katta.
Haduh mynta ruh ngim don satia ha ka jylla ia ki Medical bad Engineering college ne kiwei kiwei ki kolej kiba dei jong ki lain bapher bapher.
Lada phah pule pyntbit ha kiwei kiwei ki lain jingpule, ngi dang hab ban phah sha jngai shabar jong ki jylla ha ka Ri lane shabar Ri ruh.
Ia mynta, ka jylla ka shu kiew khyndiat ha ka jingnang ban thoh bad ban pule hynrei ngim pat da don thikna ia ki briew lajong kiba la tbit ha ki jingpule bad jingpyntbit ha ki liang baroh.
Kiba la pyntbit bha ruh kim wanphai shuh sha ka jylla namar ym don ka kam na ka bynta jong ki ba hab ban iit kam noh shabar jylla.
ka Education policy kaba thymmai kam pat biang satia.
Ka donkam ia ki buit pyntreikam thymmai ban pynbha ia ka pule puthi ha ka jylla, namarba katba nang slem ka jylla ka la nang ngam ha ka pule puthi.
Lada ngim lah ban ai ia ka pule puthi kaba biang ia ki briew lajong, ka jylla kan ngam ha ki ahor jong ka ktieh bad sha ka jingjot thiaw bad kiwei kiwei ki bynta (sectors) ruh kin jot lang.
Ha ka rep ka riang ruh, ka jylla jong ngi kam poi shaei shaei ruh.
Ha ka jingshisha ka rep ka la nang randien bad bun bah ki nongrep ki la iehnoh noh ia ka rep ka riang bad ki kylla noh ki nongbylla sngi ha kiwei kiwei ki kam.
Ki la don ruh ki lum rep, ki kper rep bad ki pynthor rep kiba la iehnoh shrah noh namar ym long shuh ban rep.
Ki nongrep ki la wad noh da kiwei pat ki kam bylla namar kim sngew im shuh lane ki shu rep wai ia ka jaka jong kiwei bad kim lah kyrda shuh ban pynim na ka.
Ki Nongrep mynta ha Meghalaya, laitnoh tang katto katne, kiba la kham don seng, kiwei kiwei kiba kham bun te ka long kumba la ong, “katba nang rep nang syrdep".
Oh, ka kam rep ka don ha ka apot sepsngi mynta, lada ka imlang sahlang kam kyndit bynriew bad lada ka sorkar kam shim khia kyrpang ha kane ka bynta.
La donkam ym tang ka policy kaba thymmai hynrei la donkam ban ai lem da ka kti kamon kti kadiang (hand holding) jong ka sorkar na ka bynta ki nongrep bad ha ka kam rep.
Namarba lada iap ka rep ka jylla ruh kan iap lang.
Ha ka liang ka kam ka jam, baroh ngi tip kiei ki kam kiba don ha ka jylla.
Na ki 35 lakh tam ki briew jong ka jylla kham bun na ki, ki trei ia ka kam rep lehse kumba 70 na ka 100, hynrei ka jingkylli ka long ka kam rep bapura ne kaba shu malu mala; ia kata ngim ioh jingkhein bad ban ioh jingkhein halor kane hab ban da leh da ka sorbe kaba man la ka thliew iing.
Kiwei pat ki trei ia ki kam sorkar, kiwei ia ki kam khaii pateng ne business, kiwei ki trei ia ka kam bylla, kiwei ki trei ia ki kam lajong.
Tang khyndiat eh kiba trei ha ki khyndiat tylli ki karkhana, namar ha Meghalaya kam long kum kiwei ki jylla ki kiba bun karkhana ne ki kompeni bapher bapher.
Haba ki briew ki trei tang ia khyndiat tylli ki jait kam bad ha ki jait kam kiba tlot ka ioh ka kot, kumta ka ioh ka kot jong ka jylla ruh ka tlot bha (strength of the economy of th state is very weak).
Haba ki lad treikam treijam ruh ki khyndiat, ki lad ioh kam ioh jam na ka bynta ki paidbah bad khamtam ia ki samla ka khyndiat bha lane ka duna bha bad dei na kane ka daw ba ka jingkhlem kam ka roi bha ha ka jylla kaba tlot palat ha ka ioh ka kot (unemployment increases in weak economy scenario).
Lada phai pat mynta sha ka liang jong ka ding ilektrik (Power sector) ka jylla Meghalaya kaba ju khlain bha mynshuwa, mynta ka la tlot palat.
Tang ka ram bai ding ilektrik ruh ka la kot sha ka T550 klur.
Nangno kein ban ioh peisa ban siew ia ka bai ding ilektrik? Ka jylla ka donkam la kumno kumno 600 MW ka ding ilektrik bad na lade ka dang lah ban pynmih malu mala tang kumba 450MW kata ruh ha ka por lyiur ba biang ka um slap.
Kane ka mut ka dang hab ban thied ding ilektrik sa kumba 150 MW bad ha ka por tlang lei lei ka dang hab ban thied kham bun ka ding ilektrik.
Ka daw jong kane baroh ka dei ba ka sorkar Meghalaya, Power Department, kam lah ban treikam bha bad kam nang kumno ban rai na ka bynta ka jingdonkam ding ilektrik jong ka jylla.
Ki dang don bun ki projek ban pynmih ding ilektrik ha ka jylla kum na ka Wah Kynshi (2 tylli), Wah Umngot kawei, wah Umngi (kawei) bad na kiwei kiwei kiba lah ban pynmih pahuh ka bor ding ilektrik.
Kine ki shu sahkut kai haduh kine ki sngi bym nang ban treikam ka Power Department, kaba mut ka sorkar jylla hi.
Ha ka liang ki karkhana lei lei yn nai iakren shuh.
Ka sorkar ka don tang kawei ka karkhana bad kata ka dei ka MCCL ha Mawmluh (Sohra) kaba pynmih dewbilat bad kaba ai kam tang khyndiat ngut ki briew.
Kiwei kiwei ki karkhana dewbilat ki dei jong ki kompeni shimet lane jong ki kompeni dkhar, khamtam kiba na Jaintia Hills bad kawei ha Garo Hills.
Ki don sa ki karkhana nar ha Ri Bhoi bad kawei ha West Khasi Hills hynrei kine ruh ki dei ki karkhana jong ki dkhar shimet ne ki kompeni kiba ai kam ai jam tang ia ki dkhar ne khyllah jait bad khyndiat ngut eh ia ki khasi ne Garo.
Kiwei kiwei ki karkhana barit baria ki don hi tangba kim kot rynieng ban buh ia ki ha ka kyrdan karkhana heh ne karkhana pdeng.
Kumta ka ioh ka kot jong ka Meghalaya ha kane ka liang ruh ka dang tlot haduh katta katta bad kam pat lah ban synniang shibun na ka bynta ka ioh ka kot jong ka jylla.
Ha ka ai kam ai jam lei lei ki karkhana ha ka jylla ki ai kam tang shi saphit eh ia ki trai muluk trai jaka.
Haba phai sha ka Tourism ne ka liang jong ka kam shang pyrthei ruh ka jylla Meghalaya ka la sdang kiew, hynrei ka kiew tang sha ka liang jong ka Sohra bad ha ka liang jong ka Dawki.
Kiwei kiwei ki liang kim da kiew ei ei.
Ka tourism kam pat long ei ei ha Ri Bhoi, ha Jaintia Hills, West Khasi Hills bad ha Garo Hills.
La donkam ban kyntiew borbah ha ka Tourism ha kine ki liang ne ki jaka ruh.
Haba phai sha kiwei kiwei ki sector ruh ka jylla ka dang thiah lyngkrang, ym da i don dak jingroi ei ei.
Te ngi rakhe ia ka jingdap 47 snem na ka bynta kaei kein? 47 snem la rangbah bha hynrei ka kam pat ka dang khyllung sah, dang ap dud bad ap jingbam na ka sorkar India bad lada ka sorkar India kam ai ei ei ka jylla Meghalaya ka la kut.
Kan iai long kumne hi ynda ka jylla kan kynjoh sha ka 50 snem.
Kaba sngewsih ban kdew hangne ka long ba ka jingduk jingkyrduh ha ka jylla ka la nang kiew nang kiew katba nang mih ki snem.
Ka jingiapher hapdeng kiba riewspah bad ki baduk lei lei ka nangkiew (the gap between the rich and the poor have increased by leaps and bounds).
Katkum ba la leh sorbe da ka sorkar ha ka snem 2010-2011 ki ba duk ki don kumba 60 na ka 100 bad kiba khlem khyndew khlem shyiap ki don 76 na ka 100.
Kane long kaba shyrkhei haduh katta katta.
Te ngi rakhe sngi burom jong ka Meghalaya na ka bynta kaei kein? Ngi kum ki nongshongshnong ngi hab ban pyrkhat bha ban syniang la ka jong ka jong ka bhah ban kyntiew ia ka jylla.
Ngin ym ap than tang na ka sorkar.
Ai ba ka sorkar kan leh ia la ka jong ka bynta.
Hynrei, ha kaba iadei bad ka sorkar namar ka dei ka sorkar jong ngi ki paidbah, ngi hab ban shai bha iano ban jied ban mihkhmat ia ngi ha ka sorkar ban pyniaid ia ka jylla.
Dei tad ynda ngi la ih bha ha ka jingmut jingpyrkhat ia kum kino ki briew ban jied kiba lah ban ialam ia ka jylla sha ka burom bad ka nam bad ka jingroi jingpa, ngin sa rakhe hun mynsiem ia ka jingdap snem ne dap 50 snem jong ka jylla.
Ka Zeliangrong Student’s Union kan nym shim bynta satia ha ka rakhe Republic Day mynta u snem, kum ka dak jong ka jingsngew pyrshah ia ka jing pyntrei kam ia ka  Citizenship (Amendment) Bill 2016.
Ha ka kyrwoh khubor mynta ka sngi, ka  ZSU, ka pynpaw ba katei ka dei kum ka jingthmu ban ia treilang bad ka Nagaland Students Federation (NSF), kaba dei ka seng synrop jong ka  North East Students’ Organization (NESO).
Nalor ka NSF bad ka ZSU, ka  All Assam Students’ Union (AASU) bad nangta ki seng bapher na Mizoram, ki la rai ban nym shim bynta satia ha kane ka jingrakhe Republic Day mynta u snem.
Shillong: U Jamil Ahmed, President ka Lok Janshakti Party, ula leit leh burom ia ka dur mot jong U Netaji Chandra Bose, ha ka lyngkhuh sngi kha ba 122 jong U Netaji.
U Ahmed, u leit leh burom ia U Ahmed, ha ka dor mot jongu, kaba don ha Jail Road, Shillong, ha ka jingdon jong kiwei pat ki nongialam jong katei ka seng.
Shillong: Myn hynnin ka sngi ka kynhun myntri jong ka sorkar India ka la mynjur ban pynkylla bad pynbeit thymmai noh ia ka Article 280 bad kumjuh ruh ia ka 6th Schedule bad katei kan dei na ka bynta jong ki Autonomous District Council ha Assam, Meghalaya Mizoram bad Tripura.
Katei ka jingpynbeit thymmai kan long na ka bynta ka jingiarap pisa na ka sorkar India sha ki District Council, ka jingpynbun ia ka jingdon ki MDC bad kumjuh ruh ka jingpynkylla kyrteng noh ia ki District Council na ka District Council sha ka Territorial Council kaba mut sha ka Karbi Anglong Autonomous Territorial Council (KAATC), Dima Hasao Autonomous Territorial Council (DHATC), Garo Hills Autonomous Territorial Council (GHATC), Khasi Hills Autonomous Territorial Council (KHATC), Jaintia Hills Autonomous Territorial Council (JHATC) bad Tripura Tribal Area Autonomous Territorial Council (TTAATC).
La sngewthuh ba ia katei ka mat ka sorkar, kan rah sha ka ing dorbar bah ka Ri ka Lok Sabha, ha ka 31 tarik mynta u bnai na ka bynta ban ioh ia ka jingmynjur jong ka ing dorbar ba katei ka jingpynkylla lane ka jingpynbeit thymmai kan long aiñ noh.
Ki tyllong khubor ki la iathuh ruh ba ka sorkar jylla ka kwah ba katei ka jingpynbeit thymmai ia ka 6th Schedule ba kan long aiñ noh.
Kumba ka long mynta ka sorkar jylla ka la dep ban pynbna ia ka elekshon MDC ha kane ka jylla ba kan long ha ka 27 tarik mynta u bnai bad ka jingkylli kaba mih mynta ka long hato la ka elekshon MDC kan iaid beit ne yn pynsangeh noh shuwa tad haduh ba katei ka jingpynkylla kan long aiñ.
Ha kawei pat ka khubor, u CEM ka KHADC u bah H.
S Shylla u la ong ba un lum jingialang ia baroh 29 ngut ki MDC ha ka 25 tarik mynta u bnai ha Conference Hall ka KHADC.
U CEM u la ong ha katei ka jingialang yn shim ia ka jingsngew jong baroh ki MDC la yn iaid beit shakhmat ia ka elekshon kumba la pynbna ne yn pynsangeh noh shuwa tad haduh ban da ioh jingshai bha ia katei ka jingmynjur jong ka sorkar India.
Shillong: U President ka UDP, u Dr Donkupar Roy u la kam ba ka UDP kan ialam ban thaw ia ka Executive Committee (EC) ha Khasi Hills Autonomous District Council (KHADC) bad ka Jaintia Hills Autonomous District Council (JHADC) hadien ka resol ka elekshon ka ban mih ha ka 3 tarik Lber mynta u snem.
“Ngi don ka jingkyrmen kaba skhem ba ngin ialam ia ka EC, lada ym dei marwei bad ki paralok", la ong u Dr Donkupar.
Haba kylli kumno yn tehlakam ia kiba phet seng, u la ong, “Ngi donbok mynta ngi ioh ki kyrtong kiba long gentlemen suda".
Kane ka MDC ka kham kynjah namar ba kiba bun ki riew rangbah kila thait ban ialap elekshon namar ba tang shu jop, ki la iaphet lut bad kane ka dei ka daw.
U la ong ba ka UDP ka la bthah ia ki nongialam ka party ha ki konstitwensi ha ki unit, ba ki dei ban pyniakhun ia u briew uba kohnguh ia ka party khnang ba ynda ki la jop kin neh beit ha ka party.
“Ngi shaniah ha ki bad kyrmen ba ynda ki la jop kin neh beit ha ka party", u la ong bad bynrap ba ka jingiateh khlem ka ain kam lah ban long.
U la pynpaw ia ka sngew tynnad ia u MDC na Shella u bah Teinwel Dkhar uba iai neh ha ka party wat hapdeng ki don bun kiba la leit ban tan ia u.
U la ong ba ka UDP kan don ka jingiateh bad ka HSPDP bad ia kane la dep leh shwa ka elekshon MLA bad ha kane ka MDC ruh kan long kumjuh kin iatreilang da ka jingiasngewthuh jingmut.
Ha kawei ka liang, u Dr Donkupar u la ong ba ka jingeh jong ki seng riewlum ka dei namar ba kim don pisa kum kiwei ki party national.
“Lada don pisa ma ngi tang shi powa na kaba don ki national party, ym don ba lah ban iakhun pyrshah ia ngi", la ong u president ka UDP.
Ha kawei ka liang, u la ong ba kin sa iashong ban pynkhreh ia ki mat elekshon ha ka por kaba biang.
U la ong ba bunsien ki seng sain pyrthei kim lah ban pyntreikam ia ki mat elekshon namar ba kim ioh ia ka jingjop kaba biang hynrei ki don ki mat kiba kyllum kaba lah ban long khlem ka jingthoh tang da ka jingkren ne ialap elekshon.
Shillong: U President barim ka BJYM kaba dei ka tnad youth wing ka BJP ha kane ka jylla, u bah Egenstar Kurkalang u la rung ialade bad ki nongkyrshan sha ka UDP mynta ka sngi ha ka jingialang ba la pdiang sngewbha da u president ka UDP, u Dr Donkupar Roy, u General Secretary u Dr Jemino Mawthoh, u President ka UDP East Khasi Hills u bah TW Chyne bad kiwei.
Watla ka UDP kam pynthikna hynrei la sngewthuh ba u Bah Egenstar u lah ban iakhun ia ka MDC na UDP na Nongkrem mynta ka kynti.
Haba kren ha kane ka jingialang u Dr Donkupar u la kyntu ia u Bah Egenster bad ki nongbud jong u, bym dei ban pyrkhat ia kaei kaba sha jngai hynrei dei ban pyrkhat ban trei shitom mynta khnang ban poi sha ka thong.
U Dr Ddonkupar u la ong ba ka jingwan iasoh u bah Egenstar ka dei ka spah ia ka UDP namar ba u don ka sap.
U la ong ba lada kwah ban shakri ia ka jaitbynriew dei ban don ha ka party riewlum bad ka jingwan jong u, ka long kumba wan phai sha iing lajong.
U la ong ba haba trei ia ka party, don kiba kwah ban ialeh elekshon, don ruh ki bym kwah ban ialeh elekshon hynrei haba don ha ka party dei ban trei shitom ban ioh ia ka jingjop.
Naduh ba ioh ia ka district council ym don ba pyrshang ban pynkhlain bad ki leh kumjuh kum ha ki por 1959.
U la ong ba ka party ka pdiang ia u da ka mynsiem bad ia mynta dei ban trei ha la jaka wat pat knier shabar khnang ban ioh ia ka jingjop.
Katba u bah Egenstar u la ong ba ka jingrung sha ka UDP kam dei na kano kano ka jingpynbor jongno jongno ne ban ioh jingmyntoi, hynrei u la wan rung da kaba suk mynsiem ban shakri.
Na ka party kaba u kyrshan nyngkong dei ka UDP kaba mihkhmat da u Bah BB Lyngdoh (bam kwai ha duwar u blei) ba mihkhmat ia ka Lyngkyrdem konstitwensi ha kaba i pa jong u, u dei u nongkyrshan radbah.
U la ong ba u mih na ka BJP da kaba don burom bad u wan rung ruh sha ka UDP da kaba don burom.
“Ki la don kiwei ki party kiba wan ban khot ia nga hynrei ngam treh ia ki namar ba nga iohi ba ka party kaba biang tam dei tang ka UDP ban iada ia ka jinglong kyrpang ka jaitbynriew", u la ong.
Shillong: U Chief Executive Member (CEM) ka Khasi Hills Autonomous District Council (KHADC) u bah HS Shylla, u la hiar jurip ia ka shnong Krang kaba la mih ka huri hura namar ka jingmih 11 ngut ki sordar haduh ba la mih ka jingiapait iing iapait sem.
Haba kren sha ki lad pathai khubor, u bah Shylla u la ong ba ka jingjurip jong u, ka long ban wan peit ia ka jinglong jingman bad ban sngap na ki paidbah.
Hynrei ha kane ka jurip um shym la kren eiei ha ki paidbah.
La wan ruh ki bor pulit lem bad ki majistor ban iada ioh mih kano kano ka jingiahuri hura.
“Ka long kaba sngew lyngngoh kaba khraw halor ka jingiakajia, don kiba tang 20 iing, uwei u don ki shnong ar tylli bad don ka jingkhluit na ki paidbah hapdeng kawei ia kawei ka dong", la ong u bah Shylla.
U la ong ba katkum ka jingiathuh ki briew ka shnong, na kawei ka iing, don kiba don sha kawei ka shnong bad kawei sha kawei ka shnong.
“Kajuh ka iing, ka kmie sha kawei ka shnnong, ka khun sha kawei ka shnong bad ngin sa pynbeit ia kane ha ka rukom ban iasuk lang", la ong u bah Shylla.
U la ong ba ha kane ka Krang ka don 11 rangbah shnong bad ka la rit bha.
“Ka jingwan mynta ka sngi ka long ban wan bishar bad yn sa pynbeit ia kane ka kam naduh lashai ka sngi, nga la khot ia ki rangbah shnong ban wan sha KHADC, ha kaba ka Council kan phah surbe ia kane ka shnong ha kano ka rukom yn pynwan dur ia kane ka shnong", u la ong.
Katkum ka jingong u bah Shylla, ka jingmih ka jingiapait shnong, dei namar ka jingwan ka MLA skhim.
“Ka jingphiah shnong ka dei na ka MLA skhim kaba la pynpra ia ki paidbah.
Ka daw tyngrai ka dei namar ka jingwanrah ia kane ka skhim", u la ong.
U la ong ba khlem khot ia ki nongmihkhmat paidbah namar ba ka la jan ka elekshon, ioh kan kylla politik pynban.
“Kane ka elekshon ka la wan, ka bha ba ki nongmihkhmat kin nym don bynta ban lait na ka jingsngew shah liang khnang ban lah ban pynbeit ha ka rukom kaba khuid khlem shah kynnoh", u la ong.
U la ong ba nangne shakhmat, ka Council kan sa pynmih ia ka jingbthah ba ki syiem ki lyngdoh, ki wahadar ba shwa ban ai shnong, ki dei ban pynbiang ia u pud u sam uba biang ban lait na ka jinghuri hura.
Shillong: U bah THS Bonney uba dei ruh u kyrtong MP jong ka KHNAM myn hynnin ka sngi u la thoh da ka Public Interest Litigation (PIL) sha Supreme Court ban kyrpad ia katei ka ing bishar ba ha khliehduh ka ri ba kan tuklar ia ka kam pud kam sam hapdeng ka Meghalaya bad Assam.
U sakhi ha katei ka PIL dei u bah Adelbert Nongrum MLA ka KHNAM na North Shillong konstitwensi.
Kum u sakhi u bah Adelbert u la suh ruh ia ki kot ki sla kiba kynthup ia ka jingiakren kaba mih ha ka ing Dorbar thaw-aiñ ka jylla halor katei ka kam pud kam sam ban pyntikna ba ka la don ka jingiatai hapoh ing dorbar bad nangta u la suh lang ruh ia ki kyrteng jong ki shnong ki jaka kiba don ka jingiatyngkhuh ha ka kam pud kam sam hapdeng ka Meghalaya bad Assam.
Kiba hap ban jubab ia katei ka PIL kaba la phah da u bah Bonney kan dei ka sorkar India kaba hakhmat eh kumjuh ruh ka sorkar Assam bad Meghalaya kin hap ban ai jubab ha Supreme Court.
La khmih lynti ba ia katei ka PIL kaba la phah mynta ka sngi, lah ban tian bishar ha ka taiew ban wan.
Ka nongiasaid aiñ ka ban ia said ia katei ka kam ka dei ka kong Fenela Lyngdoh Nonglait ha ryngkat kiwei pat ki paralok jong ka na ka 33 Chamber jong ka Supreme Court.
Ka kong Fenela ka la ong ba mynta ka don ha Delhi bad ka dang ap ba ka Supreme Court kan buh sngi ia katei ka kes bad ka la ong ba lah ban buh sngi noh ban tian bishar ha kane ka taiew ban wan.
Nongpoh: Ka RBYF Raid Nongtung Circle, ka la pynpaw ia ka jingpyrshah halor ka jingbym pyn treihok da u Kontraktor ia ka skim kaba la mynta tyngka kyrpang da ka Khasi Hills Autonomous District Council (KHADC), na ka bynta ban tei ia ka jaka shongthait bad kynroh (Sitting Shed bad Fencing) jong ki 12-Kur, kaba don hapoh ka ‘Lawkyntang Mawbah Mawshyieng kaba don ha ka shnong Pdengtleit Ummat ka thain Mawhati.
U Bah Wanpher S.
Wahlang, Publicity ka RBYF, Sengkmie, la ong ba ka seng ka la lap ba ka jingpyntrei da u Kontraktor ia katei ka T.
25 Lak, kaba la mang da ka KHADC kam iahap dur haei haei ruh em bad ka bym shym la ai jinghun satia ia ki paidbah, namar ia ka kynroh kaba la mang ban ker da ka Dewbilat, pynban la ker da u Sainar katba ia ka katei ka iing shongthait la shu shna tang ban dep rukom, ia kaba kum ka seng ka la antad ba ka jinglut kan long tang da ki khyndiat lak tyngka.
U la ong ruh, ba ka seng ka kwah ia ka jingpyntrei kaba janai bad ka ban ai jinghun ia ki paidbah, hynrei kum ka long ia mynta hi ka seng ka la lap ba ka jingpyntrei ia katei ka T.
25 lak, kam shem la ai jingmyntoi iano iano ruh, hynrei ka la long pynban tang ka jingmyntoi shimet bad kata ka long tang ia uto u Kontraktor uba pyntrei ia ka.
Namarkata, haba iadei bad katei ka jingpyntrei ia katei ka pisa kaba la mang da ka KHADC, na ka liang ka seng kan dang iai buddien, khnang ba ki jingshisha baroh kin paw pyrthei, namar lada ka long ha katei ka rukom kum ka seng hi da lei lei kam lah ban pdiang.
Jowai: U Waheh shnong ka Ialong, West Jaintia Hills District ma Bishar Shylla ha ka kyrwoh u la ong ba ka Dorbar shnong Ialong hadien ba ka la shong pyrkhat bha halor ka jingleit jingwan jong ki briew kiba leit bam khana, sha Madan Lyngkieng Pynthor Myntdu lyngba ka khyrdop (Gate) jong ka Ialong Park, kiba iaid laitlan khlem por.
Halor kane ka jingiaid laitlan ki nongwan bam Picnic, ka Dorbar shnong Ialong ban lait na kano kano ka huri hura, ka la buh da ka por ia ki nongwan bam Picnic lane ki nongwan jngohkai sha Madan lyngkien ki dei ban peit bniah ia ka Signboard kaba la buh ha khmat jong ka khyrdop (Gate).
Ka por plie Gate ban hiar sha Madanlyngkien pynthor Myntdu ka long naduh ka por 6 baje mynstep bad ka por khang pat haduh 8 baje janmiet.
Ka Dorbar shnong ka la mana tyngeh ba kano kano ka Kali kaba wanphai na Madanlyngkien palat ia ka por 8 baje janmiet ym lah shuh ban plie ia ka Gate bad lada don kano kano ka jingeh ki dei ban phone sha ka Ophis ka Dorbar shnong ha ki Number Mobile kiba la buh ha ka Signboard ha khyrdop jong ka Gate, Ia kino kino kiba pyrshah ia ka por ba la buh ka Dorbar shnong kan pynshitom kat kum ka Ain jong ka dorbar shnong.
Na ka liang ka Dorbar shnong ka kyrpad jur ia ki nongwan jngohkai ne ki nongleit bam khana, ba kin iatreilang bad ka Dorbar shnong Ialong kat kum ki kyndon ba la buh ha ka Signboard na ka bynta ka bha ka miat bad ban lait na kano kano ka huri ka hura.
Shillong: Ka United Democratic Party (UDP) myn hynnin ka sngi ka la pyllait shuh ia ki kyrtong ban iakhun ia ka elekshon MDC sha ka Jaintia Hills Autonomous District Council (JHADC).
Kiba pyllait myn hynnin ka sngi, ki long u bah Hat Pochen na War Central constituency, Bah Lomris Lyngdoh na Muthlong-Sohkymphor bad u bah Damonmi Dkhar na Nartiang constituency.
Shillong: Ka Darrang ka la ioh ia ka jingjop da kaba pynliem ia ka Nala Rympei United (Nongmensong Umkdait) da 4-2 lyngba ka tie-breaker ha ka jingiakhun ha ka ka 19th Riwar Cup Invitation ba la pyniaid da ka Bakur Social Welfare Sport Club ha madan Bakur, Dawki.
Ka jingialeh ha ka 31tarik kan long hapdeng ka Pashum pyrshah iaka Darrang por 12 pm, ka Shnongpdeng pyrshah ia ka Man I Bha Shkentalang por 1.
30 bad ka Bright Boys Umkor pyrshah iaka Nongtyngur por 2.
45 pm.
Ha kawei ka jingiakhun jong ka 4th under-14, ka  Mawshun ka la pynliem ia ka Arisen Umsyiem da 3-1 kol.
Ia ka kol ba nyngkong la thep da u Teilang Nongrum haka 10 minit bad pynbud sa u Threeborlance  Khongdup haka 25 minit bad 30 minit bad ia ka Arisen Umsyiem la thep da u Deibormi Tariang ha ka 12 minit.
Ka Nongmadan Pynursla ka la pynliem ia ka Siatbakon lyngba ka tie-breaker da 4-3.
Ha ka por ialeh ki iakhaid mar 1-1 ha kaba ia ka nyngkong la thep da u Rikanson Kshiar bad la pyniakhaid da u Pynbhalang Khongstid  ka Nongmadan.
Ka jingialehkai haka 31 tarik kan long hapdeng ka Nenggate Pynursla pyrshah iaka Nongtyngur Foxes por 10 am bad ka Bakur pyrshah iaka Rimasar por 11am.
Shillong: Ka la don ka jingdheng kali kaba jubor mynta ka sngi sha ka thain Upper Shillong, kaba la sdang naduh ka por 9baje mynstep bad kaba iai bteng haduh ka por 2baje nohsngi bad ka daw, ka long namar ba ka leit kylla kawei ka kali kit mar, kaba don 12 shaka ha khongdong jong ka shnong Sawmer, kaba don hajan Sunny Side.
Ka jing kylla jong katei ka kali, ka la buh jingeh ia ki kali, kiba iaid lyngba katei ka surok bah ban kiew sha ka nongbah Shillong bad kumjuh ruh ia kito kiba wan na Shillong sha ki bynta jong ka thain Upper Shillong.
Ka jingbteng jong ka dheng kali, ka la bteng shaduh shajan ka shnong Mylliem, ha kaba ki kali kiba mut ban leit sha Shillong, ki sahkut hi sbak, wat la ki kali pat kiba wan na sor, ki iaid kylluid war war.
Ki pulit pyniaid kali, ki la poi shaduh sha Hynniewmer, kaba don ha lad Nongstoin bad Sohra, tangba kim shym la lah satia ban pyniaid beit ia ki kali bad kumta ka dheng kali, ka neh haduh kumba 5 kynta tam eiei.
New Delhi:Ka kynhun myntri jong ka sorkar India, ka la mynjur mynta ka sngi, ban nang pynkhlain bor ia ka ia ka bor bei tyngka ia ki  Autonomous Council ha ki jaka ba pyntrei kam ia ka  Sixth Schedule jong ka thain shatei lam mihngi.
Ka jingialang jong ka kynhun myntri, ba la khlieh da U Narendra Modi, myntri rangbah, ka la mynjur ban pynkylla ia ka artikel 280 jong ka Sixth Schedule jong ka riti synshar ri.
Lyngba katei ka rai, kan plie lad na ka bynta ban nang pynkhlain ia ka jingbei tyngka sha ki  Autonomous District Council ha Assam, Meghalaya, Mizoram bad Tripura.
Lyngba katei ka rai, kumta ka  Finance Commission ban thaw da ka sorkar India, kan ailad na ka bynta ka bor pynlut pisa jong ki shiphew tylli ki District Council bad kumjuh ruh sha ki shnong bad ki   Municipal council, kiba hap ha u pud u sam jong ka Sixth Schedule.
Lyngba katei ka ain, kan plie lad ban thaw ia ki  State Finance Commission ha  Assam, Meghalaya, Mizoram bad Tripura.
Katei ka jing pynkylla ia ka 6Schedule, ka long ruh katba kum ka jing ia mynjur hapdeng ka sorkar India bad ka sorkar Assam, Meghalaya bad ka  United People’s Democratic Solidarity(UPDS), Dima Halam Daogah(DHD) bad ka  Achik National Volunteers’ Council(ANVC).
Lyngba katei ka jing pyn kylla ia kitei ki Council bapher, yn jer kyrteng noh kum ka  Karbi Anglong Autonomous Territorial Council (KAATC), ka Dima Hasao Autonomous Territorial Council (DHATC), ka Garo Hills Autonomous Territorial Council (GHATC), ka Khasi Hills Autonomous Territorial Council (KHATC), ka Jaintia Hills Autonomous Territorial Council (JHATC) bad ka Tripura Tribal Area Autonomous Territorial Council (TTAATC), ha kaba kitei ki Council, ki trei kam palat ia u pud u sam jong kawei ka District bad kan don ruh ka jing nang pynbun ia ki dkhot sha ki iing dorbar ha  KAATC, DHATC, GHATC, KHATC bad JHATC.
Ia mynta, ym shym la pynhap satia ia ka Meghalaya, ha ka bhah kaba kyrpang kaba long shi bynta na ka lai bynta ia ki kynthei ha ki dorbar shnong bad ha ki Municipal Council.
Katei ka kyndon kan plie lad ruh ban don ki  State Election Commission, na ka bynta ban pynlong elekshon sha ki Autonomous Councils ha Meghalaya.
Ka kynhun myntri jong ka sorkar India kala mynjur mynta ka sngi ban pynkhlain bor ia ki district Council kiba don sha thain shatei lam mihngi.
Ka kynhun myntri bala khlieh da u Narendra modi u myntri rangbah duh kala mynjur ban pynkylla iaka artikil 280 jong ka riti synshar ri.
Lyngba katei ka rai jong ka kynhun myntri yn nang pynbun ia ki jing don ki MDC ha ki district council.
Kawei na ki arngut ki kynthei, kiba la leit rung nyngkong ha ka por ba ki dang poi bnai sha ka temple Sabarimala, ha Pathanamthitta District jong ka Kerala, ka la shah beh noh na iing bad mynta ka shong ka sah ha ka iing ri khunswet jong ka sorkar Kerala bad ka daw, ka long namar ba ki hynmen bad ki para kynsi jongka, kim shym la shah shuh ia ka, ba kan leit rung sha ka iing ba ka shong ka sah bad ki.
Ka Kanakadurga, ka dei ka kmie jong ki arngut ki khun bad katei ka la pynbitar ia ka iing jongki, namar ba ka leit sha katei ka jaka mane blei, khlem da iathuh lypa ia ki bad la iathuh ba ka mih na iing ha  Areekkode jong ka Malappuram district, ha ka 22tarik Nohprah 2018, da kaba ka ai daw ba ka mut leit sha ka jingialang ha ka nongbah.
Ka Kanakadurga kaba 39snem lem bad ka Bindu Ammini (40), ki la rung ha katei ka temple, ha ka 24tarik Nohprah 2018, hynrei, ki la leit phai noh, hadien ba la don ka jingkhanglad kaba jur bad kitei kim shym la leit satia sha la iing bad ki pan jing iada na ki pulit bad kitei ki la ioh rung sha ka temple ha ka 2tarik Kyllalyngkot 2019.
Ka Kanakadurga, ka la poi sha hospital, haba ka la shah shoh ha ka kiaw jongka bad ha ki hynmen bad para kynsi, ha kaba ka la shah shoh da ka dieng thlieh, haba ka leit phai ha ka 15tarik Kyllalyngkot.
La iathuhba ka kiaw jongka ruh ka la mynsaw bad ka la poi hospital, namar ba ialade ruh ka la shah shoh ha katei ka pyrsa kurim jongka, kaba dei ruh ka ophisar heh jong ka sorkar Jylla.
Ka Ammini, kaba dei ka paralok ba ia rung lem bad ka sha temple, ka iathuh ba u tnga jong ka Kanakadurga, ula phet noh na katei ka iing ba ki ia sah lang, namar ba um kwah shuh ban dang ia shong ia sah lang bad la ka jong ka tnga bad mynta ka Kanakadurga, ka don ha ka iing sorkar ha  Perninthalamanna.
Ha kawei pat ka liang ka sorkar Kerala, ka iathuh ha ka sngi thohdieng ba ladep ha ka Supreme Court, ba hadien ka hukum ba la pynmih da katei ka kashari, ki la don 51ngut ki kynthei kiba la leit rung sha katei ka temple, ha ka por ba ki dang poi bnai bad katei ka hukum jong ka kashari, ka la pynkhein ia ka dustur kaba la ju leh naduh mynshwa, kaba khang ia ki kynthei ban leit rung sha katei ka Temple.
Shillong: Ka Jingiaseng Ki Khun Ka Sohra Presbytery Shillong (KJKSPS) kan sa kynjoh sha u mawmer uba 25 snem jong ka jingiaid lynti kata naduh ba sdang seng ia ka ha ka 25tarik u Kyllalyngkot 1994.
Kum ka Jingiaseng ka la iarai ban rakhe ia kane ka Jingdap 25 snem ne ka Silver Jubilee Celebration ha une u snem 2019 ha kaba yn rakhe baroh shi snem kata iaKa Jingrakhe kan long baroh shi snem ha kiba bun ki programme ha kabaane ka jingiaseng plie ne Opening Ceremony jong ka Silver Jubilee Celebration jong ka Jingiaseng ki Khun ka Sohra Presbytery Shillong (KJKSPS) kan long ha kaKumta la iawer ia baroh ki dkhot naduh ki Nongkitkam, Ki Dkhot Executive Committee bad ia baroh ki para dkhot kiba rim bad ba thymmai ban shim ia kane ka jingpyntip bad ban ia don lem ha katei ka sngi, ong ka kyrwoh na U Bah MP Mawkon, Secretary jong ka KJKSPS.
SS MarweinHa ka jingiohi jong nga ka Ri Khasi jongngi ka la dei ban pynkylla noh ia ka rukom ai jait sha u shynrang, namar ha ka jong iohi jong nga, lada ngi ai jait ha u shynrang ka ri bad ka jait bynriew jong ngi ka kham bha bad skhem ha ki ba bun ki liang kum ha ka shongkha shong man, ka khaii ka pateng bad kiwei kiwei.
Kum ha ka shongkha shong man jong ngi u Khasi mynta la i shyrkhei lada ngi peit ha ki jaka sor lane ha ki jaka nong kyndong namar ka jingkiew jong ka jingshongkha khynnah bad ka jingshah ieh khunrei jong ki kynthei.
Hynrei lada ia ka jait ka kynja pat yn ai noh ha u shynrang.
Nga tharai ka jingshongkha khynnah bad ka jingkit khunrei jong ki kynthei kan kham duna, namar haba u rangbah u shim ia kano kano ka briew kum ka lok jong u, u hap ban kit ban bah ia ka nadong shadong bad lada u kwah ban iehnoh ia ka u hap ban kit hi ia ki khun kiba mih na ka.
Lada u shynrang briew u leit shibun ki lok bad u ioh khun kat shaba u leit un hap ban kit ban bsa hi ia kita ki khun.
Nga tharai kane hi kan pynlong ia u shynrang ba un ym nud ban leh kai ia kano kano ka briew lane ban leit shibun ki lok lada ym don ka jinglah ban bsa lut ia kita ki khun.
Kane ka pynthngat ia u shynrang ban leit lok dang khynnah bad ban pynioh khun ei ia kano kano ka kynthei.
Ka khaii ka pateng pat ha ka jingiohi jong nga lada ai jait sha u shynrang ka khaii ka pateng ruh kan nangkiew kum ka nuksa lada u kpa u la seng ia kano kano ka dukan ha ka jait jong u hynrei hadien ka jingiap jong u kpa kata kajuh ka dukan lah ban shimti noh da ki khun shynrang kumta ka kyrteng bad ka jait jong kata ka dukan ka iaineh bad ka nangheh artad.
Hynrei kumba ka long mynta pat kano kano ka dukan ba la seng da u kpa hadien ka jingiap noh jong u kpa ia kata ka dukan la shimti noh da ki khun kynthei kaba ka kyrteng bad ka jait jong kata ka dukan ka la kylla noh / pynkylla noh kum ka nuksa mynshuwa kata ka dukan la ai kyrteng A.
B hynrei mynta pat hadien ka jingiap jong u kpa kata ka dukan la ai kyrteng noh C.
D bad kane ka jingkylla kyrteng ka dukan ka pynjynjar bad pyn ngiah noh ia ki nongkhaii kiba mynshuwa kiba juh wan ha ka dukan A.
B katba mynta pat kam dei shuh ka A.
B hynrei ka la dei C.
D kum ka nuksa kiba ai jait pat sha u Kpa ha ka khaii pateng ka nang iaiheh bad nangkiew na kawei ka pateng sha kawei pat namar lada u kpa u la seng ia kano kano ka dukan hadien ka jingiap noh jong u kpa ia kata ka dukan la shimti noh da ki khun shynrang bad ka kyrteng bad ka jait jong kata ka dukan ka iaineh na kawei ka pateng sha kawei pat bad ka dukan ka nangheh na kawei ka pateng sha kawei pat kumba long ka Bhajanlal ha Police Bazar Shillong bad Vishal ha Jail Road.
Kane ka long ka jingiohi jong nga kaba lyngkot kaba ktik ia ka jingmut jingpyrkhat jong nga kumno ban pynbha ia ka jait bynriew rit paid jong ngi kaba shah hiar thma jar jar ha ki riew heh paid mynta.
Shillong: U nongialam ka United Democratic Party (UDP) u Dr Jemino Maw thoh ha kane ka sngi Nyngkong u la leit jngoh ia ka ophis ka CR&D kaba khlem treikam ba la plie naduh u snem 2014 bad ruh ia ka ophis ka Animal Husbandry kaba la shu khang tala.
Lah ban pynkyn maw hangne ba ia ka ophis Saipung CRD Block la plié ha ka por u nong ialam ka UDP Bah E.
K.
Mawlong bam kwai ha duwar u blei ha u snem 2001.
Ka daw bah ka jing khang khyrdep ia kane ka ophis ka Block ka dei na ka jingsniew palat ki surok ha katei ka jaka kaba la pynjynjar ia ki paidbah jong ka thain.
Ki surok kiba kham sniew ki dei naduh Latarke (karkhana dewbilat), Saipung, Saizol, Thuruk, Saibual, haduh Mualsei.
Ki paidbah ka thain ki la pyn paw ruh ia ka jingsngew dom na ka liang ka jongki ia ka Sorkar Congress kaba la synshar ha ka por ba la leit noh ba ka khlem shim khia ia kane ka kam.
Ha kane ka sngi, la don ruh ka jingialang ka party ha kaba la thaw ia ka UDP Saipung Circle.
La pyniaid ia ka jingialang da u Ma Finelyness Bareh, President ka UDP East Jaintia Hills District ha ka jingiadon ryngkat u Adviser UDP, East Jaintia Hills, Ma.
Kor Sympli, Vice President ka UDP EJH Ma Drowell Lapasam bad ki kyrtong MDC na Jaintia Hills, Ma.
Lakhon Biam, Ma Krison Langstang, Ma.
Shanbor Lamare, Ma Emlangki Lamare, Dr.
Sanky Shangpung bad Ma ZosiamaThianglai.
La jied ruh ia ki nongkitkam ba kynthup President – Kungliona Darnei, Vice President – Thianga Nampui, Secretary- Sangpuia Nampui, Asst Secretary – Lalrama Nampui, Finance Secretary – Jhana Chungol, Treasurer – Lovely Ngamlai bad 20 ngut ki dkhot na Saipung, 20 ngut ki dkhot na Mualsei, 10 ngut ki dkhot na Muallian, 15 ngut ki dkhot na Saizol, 11 ngut ki dkhot na Thuruk, 8 ngut ki dkhot na Tuidam, 5 ngut ki dkhot na New Jongria, 4 ngut ki dkhot na Saphak, 5 ngut ki dkhot na Old Tiangmoi, ngut ki dkhot na Lungmaicham, 5 ngut ki dkhot na Mualhoi, 3 ngut ki dkhot na Fiangpui, 4 ngut ki dkhot na Kulpui, 7 ngut ki dkhot na Jowai, 3 ngut ki dkhot na Saronbad 9 ngut ki dkhot na Saibual.
Shillong: Ka FKJGP riwar Mihngi circle ka la noh synniang da ka tin sop iing ia ka longing jong i kong Jawalang Sutnga na nenggate, Pynursla kaba la khlad noh u lok.
Ine i longkmie i don ki khun 3 ngut bad ki shu shong wai namar ka jing kyrduh jingduk.
Ia kane ka jingnoh synniang la ialam da u Information Secretary ka seng u bah Evanfield Khonglam.
Shillong: Wat la kim lah ban iohi ia kane ka pyrthei, namar ka jingkah dum ha ki khmat jong ki pynban ki 4 sngut ki samla ki la ong ba ka sur jingrwai bad ka put ka tem ka la pyn kylla ia ka jingim jong ki bad ki don ka jingsngew bha ha ka mynsiem jong ki.
Ka ‘Light After Dark’ lane ka jingshai hadien ka jingdum ka dei ka kynhun rwai jong ki saw ngut ki samla ki bym shym lah ban iohi ki khmat, kane ka dei ka kynhun kaba la seng ha u snem 2013.
Ki saw ngut ki samla ki bym shym lah ban iohi ki khmat kiba don hapoh katei ka kynhun ki long u Rimiki Pajuh u nongtem Guitar, u Dilberstar Lyngdoh Nonglait u nongtem Bass, u Wanphrang Nongkhlaw u nongrwai bad u Hitler Khongphai u nongtem Drum.
Katei ka kynhun ka la wan ban pynshongshit ia ki paidbah ha Kerela, Mumbai bad ha kiwei pat ki jaka bad mynta la khot sngewbha ia ki ha ka 10 tarik u rymphang ba kin leit ban ia shim bynta ha ka TEDx IIT Guwahati.
Ha katei ka rynsan y nai por ia ki tang 18 minit ba kin pyni ia ka sap jong ki.
Kitei ki saw ngut ki la ong ba ka sur jingrwai ka la pynkylla ia ka jingim bad ki buh ia ka jingduna jong ki sharud hynrei ki buh ia ka jingrwai bad ka put ka tem hakhmatbad ki la ong ba ki la lap ba ka jingrwai ka pynlong kawei ia ki briew kiba don kylleng ki jaka.
Katei ka kynhun ka rwai ha ka ktien phareng bad ktien Khasi ruh bad ki jingrwai ba ki rwai khambun dei kiba la sot na kaba la rwai da kiwei pat ki nongrwai hynrei ki don 3 tylli ki jingrwai ba ki la shna hi bad ki don ka jingthrang ban pynmih ia ka Album lajong.
Shillong: Ha ka sien ba nyngkong, ka seng Indian National Congress (INC) ka la wanrah da ka rukom kaba kham thym mai na ka bynta ban pynkhreh ia ki mat elekshon MP ha ka ri kynthup ha kane ka jylla, da kaba pan jingmut na ki paidbah.
Haba kren myn hynnin ka sngi hadien ka jingialang ka Manifesto Committee ka party ha Shillong, u nongialam liangpyrshah u Dr Mukul Sangma u la ong  ka party ka la buh por ba ki paidbah ki lah ban ai jingmut sha ka party shwa mynta u bnai.
“Ban plie lad ia kito ki paidbah ban ai jingmut ha kaba iadei bad ka jingpynkhreh ia ki mat elekshon, ngi la thaw ia ka manifesto@inc.
in, ha kaba ki lah ban phah ia ki jingsngew ne ki jingai jingmut jong ki", la ong u Dr Mukul.
Kane ka jingleh ka Congress ka long hadien ba la ioh ia ka jingbthah na u president ka AICC u Rahul Gandhi, la bynrap u Dr Mukul.
Ka elekshon MP kan sa long shen ha u bnai Iaiong ne Jymmang mynta u snem.
U Dr Mukul u la ong ba ki mat ba kham kongsan la iakren ha kane ka jingialang ki long kum ka kam iakajia pud, ka Citizenship Amendment Bill 2016 ba la wanrah ka BJP, bad kiwei.
Ha kane ka jingialang la don lang u president ka MPCC u Dr Celestine Lyngdoh, u MP u bah Vincent H Pala, nalor u heh ka Congress na ka AICC nalor ki MLA bad ki nongkitkam ka party.
“Ngi la don ka jingialang ha Assam ruh bad ka la don ka jingai jingmut ba lada ka Congress kan wan ha ka bor ha Delhi, dei ban pyndam ia ka Citizenship Amendment Bill 2016 ba la wanrah da ka BJP", la ong u Dr Mukul.
U la ther ia ka BJP kaba la wanrah ia kane ka Bill, da kaba ong ba ka la pyni ia ka jingbym khein snep jongka ia ki paidbah ka dong mihngi.
Ha kajuh ka por, u la ong ba ka BJP ka la thok ia ki paidbah ka thain ha kaba ka la ong ban weng ia ka ai mar 15 lak ha account hynrei khlem urlong,ka la pyndam ia ki skhim ba dei ban ioh ki kylla ka dong mihngi, naduh ka North East Industrial Promotion Policy.
“Ka Act East Policy jong ki, ka long tang kum ka Visit East Policy ha kaba ki myntri sorkar India ki shu wan jngoh khlem leh eiei", u la ong.
“Ki la dei ban plie ia ka skul jong ka jingthok namar ba ka BJP ka lapmiet ban shu thok ia ki paidbah", u la kynnoh u Dr Mukul.
Katkum ka jingong u Dr Mukul, kane ka dei ka jingpynkhreh bala leh da ka party ha baroh kawei ka ri ban pynkhreh ia ki mat elekshon.
U la ong ba ki mat elekshon ban pynkhreh ki long kiba iadei bad ka jylla, ka thain bad ka ri baroh kawei.
Nongpoh: Haba shimkhia halor ka jingeh kaba la iakynduh da ki paidbah halor ka jingbym don Ambulance ha Civil Hospital Nongpoh, hynne ka sngi ki nongialam ka HNYF, Northern Region, ki la leit ban kynduh ia u Dr.
M.
Mawrie, DMHO ka Ri Bhoi, na ka bynta ban wad jingtip halor katei ka jingbymdon Ambulance hapoh jong katei ka Hospital.
Haba kynduh ia u Dr.
Mawrie, na ka liang ki nongialam ka HNYF, kaba kynthup ia u Bah Marcus Marten, ki la pynsngew sha u DMHO da kaba ong ba ka seng ka la ioh shibun ki jingujor na ki paidbah halor katei ka jingbymdon Ambulance hapoh jong katei ka Hospital, ha kaba ka la wanrah jingeh ia ki paidbah bad khamtam eh ia kito kiba la mih na katei ka Hospital ban leit sha sumar shawei pat.
Halor katei ki mat kiba la leit pynsngew da ka HNYF, na ka liang u Dr.
M.
Mawrie, u la kubur da kaba ong ruh ba ka dei kaba shisha ba ki paidbah kin ud halor ka jingbymdon Ambulance, namar kumba ka long mynta hi hapoh jong katei ka Hospital ym don wan tang kawei ruh ka Ambulance, ha kaba kane hi ka pynshem jingeh ia kito ki nongpang kiba donkam Ambulance kyrkieh na ka bynta ban pynkynriah sha kiwei pat ki jaka sumar kiba biang.
U la ong ruh, ba haba iadei bad katei ka jingbymdon Ambulance hapoh jong katei ka Hospital, u la shimkhia ha ka ban pyntip sha ki bor ba kham halor, ha kaba ka la don ruh kata ka jingthmu ban buh Ambulance, hynrei khlem da tip pat ia ki daw ba balei kat haduh mynta ruh kam pat urlong.
Katba na ka liang ka Seng, hadien ba ki la iohsngew ia katei ka sur na utei u DMHO, ki la kyntu ia ka sorkar ba ka dei ban shimkhia bad kata ban buh noh ia kawei ka Ambulance hapoh jong katei ka Hospital, khnang ba kan pynsuk ia ki paidbah bad khamtam eh ia kito kiba shitom jur bad kiba donkam ban pynkynriah sha kiwei pat ki jaka sumar la ka long ha kano kano ka por.
Shillong: Ka lumpung ialehkai ki bym iohi jong kane ka thain ka 3rd North East Blind Football Tournament kan long ha nongbah Shillong naduh kane ka sngi Balang ha kaba ki don 10 tylli ki kynhun bad palat 100 ngut ki nongialehkai kiba dei na kane ka dong mihngi kynthup na jylla West Bengal.
Ia kane ka jingialeh kai la pyniaid da ka Indian Blind Football Federation (IBFF).
Kane ka jingia leh kai ka ban neh saw sngi yn pynkut ha ka sngi Republic Day.
Ka jingialehkai kan long ha madan ka skul Shillong Public School ha Laitumkhrah bad ka jingialehkai sdang kan long ha madan ka Bethany Society, Shillong bad ha Moran Blind School ka Dibrugarh por 2:00pm.
Kine ki 10 tylli ki kynhun la phiah ha ki ar kynhun.
Ha ka Pool A ki kynthup ia ka North East Shower Blind Football Club(Arunachal Pradesh), FABB Kolkata (West Bengal), Handicapped Association (Manipur), Garo National Blind Football Club (Meghalaya) bad ka Siliguri Blind School (West Bengal).
Ha ka Pool B ki kynthup ia ka Bethany Society (Megha laya), Mizoram Blind Society, Moran Blind School (Assam), Mont Fort School (Assam) bad ka Newbies United.
Ia kane ka jingia lehkai la ju pynialehkai ruh ha ki 60 tylli ki ri ha ka pyrthei ha kaba ka India ka don ha ka kyrdan ba 29.
Ka IBFF ka dei kaba pyniasoh bad ka Para lympic Committee of India bad ka International Blind Sports Federation, New Delhi.
Ki prokram ialehkai ki long: Bethany Society vs Moran Blind School at 2:00pm, Handicapped Association vs Garo National Blind Football Club at 3:00pm, North East Shower Blind Football Club vs FABB Kolkata at 4:00pm.
Shillong: U nonghikai ka Mid Changdon Nongsyllei Secondary School, Lawbyr tun u bah Fairson Khar jana u la pyrshah jur ia ka jingthmu ka sorkar jylla ban khang ban iadon bynta ki nonghikai bym dei sorkar ha ka kam politik.
Haba kren mynta ka sngi sha ki lad pathai khubor, u bah Fairson u la ong ba kane ka sorkar bad kaba la dep ki la shu khang lut ia ki paidbah naduh ka khang tih shyiap, khang skul step, khang tih maw,  khang tur masi, khang ban pynlong tamasa nalor kiwei kiba ktah ia ka ioh ka kot jong ki paidbah.
U la ong ba ka jingkhang ia ki nonghikai kam don nongrim namar ba ka sorkar kam pat siew tulop kaba biang, namar ba dang kham heh ka tulop u peon ia ki nonghikai skul.
“Ka la dei ia ka sorkar ban shna ain shwa ia ki nongthaw ain ba kiba ialeh ia ka elekshon ki dei ban long kiba la pyndep ia ka kyrdan Master Degree namar ba ynda ki la long MLA ki ioh lut ia ki jingmyntoi baroh", la ong u bah Fairson.
Kham mynshwa, u myntri ka tnad pule dangle u bah Lahkmen Rymbui u la ai ksai ba ka sorkar ka la don ka jingthmu kumno ban khang lad ia ki nonghikai ban iashim bynta ha ka kam politik.
Shillong: Ka Shillong Lajong bad ka Kerala Blasters FC ki la iakhaid khlem don ba lah ban thep kol ha ka jingiakhun mynta ka sngi ha ka lumpung Hero Elite League Play-Offs  ha madan Utorda Stadium ha Goa.
Ka Lajong Junior ka don mynta ha ka kyrdan ba ar ka  Group B da kaba kamai 5 point bad kan iakhun ia ka Raman Vijayan Soccer School kaba dei ban jop khnang ba kan ioh rung.
Shillong:  Ka Meghalaya  ka la pynliem ia ka Sikkim ha ka U-19 Cooch Behar Trophy ka plate group mynta ka sngi da 194 ron ha ka jingiakhun ha madan kriket ha Polo, Shillong.
Ka Meghalaya ka la kamai 192 ha ka inning ba nyngkong hynnin ka sngi, ha kaba ka Sikkim ka kamai 109.
Ha ka jingiakhun mynta ka sngi, ka Meghalaya ka la knieh nam tam 83 ron, ha kaba u Raghav Kapur u kamai 50 ron katba u Kush Agarwal (46).
Baroh ka Meghalaya ka kamai 237 ron kaba mut ba ka tied 4.
42 ron ha ka shi over.
Ka Sikkim ka donkam ban kamai 331 ron ban jop nad ka dang don ka por ban leh ia kane hynrei kam lah shan slem ban beh ia ka Meghalaya.
Ka Sikkim ka la lah ban kamai 126 ha kaba u Aryan u la kamai (5/35) ia ka Meghalaya.
U Bipin u pynhap 2/26 nalor ka 6/32 ha ka inning ba nyngkong.
Kane ka dei ka jingjop kaba saw ia ka Meghalaya  bad mynta ka kamai 26 point ban don ha ka kyrdan ba saw ha ka plate group.
Jowai: Hadien ba ka kor ngam um ki shipai Navy ka la lap ia ka met uwei na ki 15 ngut ki nongbylla kiba shah tap um ha krem Dewiong ha Khloo Ryngksan East Jaintia Hills kaba la jia 40 sngi mynta naduh 13 tarik December, mynta ka sngi la thmu ban seinoh ia ka shabar, hynrei ha ka por ba dang rah ia ka da ka kor ROV sha sla um ka la sah kut ha ki pipes barim kiba don hapoh katei ka krem bad ka la lait noh na ki kti katei ka kor bad jah rngai sha trai.
Ka kynhun ki shipai Navy ki dang phah biang ia katei ka kor ngam um ROV ban wad biang sa shisien ia ka.
Ka jingdon ki pipe ba rim bad ruh ka dew ktieh ha trai ka krem ka la wanrah ka jingeh ia ki shipai Navy ban pyn ngam ia katei ka kor.
Kat haduh ba la thoh ia kane ka khubor ki shipai navy ki dang pyrshang ban wad ia katei ka met.
Kumban shu pynkynmaw, ki shipai Navy ki la lap ia katei ka met hapoh kawei na ki krem kaba jrong 210  phut na ka trai jong ka thliew bad hadien ba la tan ia ka da katei ka kor haduh 100 phut la lap ba ka met ka la sdang pra namar ba la pyut ha kaba ki shipai Navy ki la sangeh noh bad tad haduh mynta ka sngi ba la rai ban sei beit ia ka.
Kane ka jingpyrshang ban sei ia katei kan dang bteng haduh lashai.
Mynta ka sngi, la don ki doctor na Khliehriat kynthup ia ka DM&HO, u Doctor na Civil Hospital Shillong uba dei ruh u ba tbit ha ka liang ka Forensic Science bad kiwei kiwei ki heh District.
Shillong: Ki nong shong shnong jong ka thain Sohiong, ki la leit tur mynta ka sngi, sha ophis jong ka Khasi Hills Autonomous District Council, na ka bynta ban dawa na ka Council, ba kan weng noh ia U Bah Phrident Sing Thabah, Acting Lyngdoh bad ban thung biang da U Lyngdoh barim, U Bah Bashemphang Thabah.
U Bah HS Shylla Chief Executive Member jong ka KHADC, ula pynthikna, ba un leit hi lashai ka sngi sha Krang, na ka bynta ban lum jingtip bniah halor katei ka jing dawa jong ki nong Sohiong, ha shwa ba un shim ia kawei pat ka rai, halor katei ka kam bujli Lyngdoh ha Sohiong.
Shillong: Ka CoHSO, ka Synjuk jong ki Sengbhalang bapher, ka la rai ban pynlong ia ka dorbar bah jong ka ha ka 31tarik mynta u bnai ha madan Malki, na ka bynta ban pyrshah ia ka ain buhai shnong jong ki poiwir lane ka Citizenship (Amendment) Bill 2016.
Katei ka dei ka rai, kaba la shim ha ka jingialang jong katei ka Synjuk ki Sengbhalang, kaba la long mynta ka sngi ha Khasi National Durbar Hall.
Dr.
Sylvanus LamareHa ka 21 tarik u Kyllalyngkot 2019 haba ka Jylla ka rakhe ïa ka jingdap 47 snem kum ka Jylla, ka la don ka jingïam briew ba uwei na ki Khlur ïalehkai phutbol bad hoki, u Handilson Majaw uba ju khot ieit u Bah Handil u la khlad noh hadien ka jingpang kaba khyndiat por.
U dei u khun jong i J.
James Khongwar bad i Drinsila Lucrecia Majaw bam kwai ha dwar u Blei.
La kha ïa ha ka 14 tarik u Lber 1942 bad ki la ïadon hynñiew ngut shipara, 3 ki shynrang bad saw ki kynthei.
U Bah Handil u la ieh shadien ïa ki Menkmie jong u i Kong Weslin Lamare, saw ngut ki khun kynthei, uwei u shynrang bad laingut ki khun ksiew.
Naduh dang rit u sngewtynnat ban ïalehkai phutbol bad hoki bad u la ju mihkhmat ïa la ka dong bad ka shnong ha kine ki jingïaleh kai.
U la pule ha St.
Anthony’s School bad pyndep ïa ka Matrik ha ka snem 1958.
U la bteng ban ïalehkai ha la shnong, na ka District bad na ka Shillong.
U la rung ha St.
Edmund’s College ban pyndep ïa ka Intermediate Arts bad u la pass ha ka snem 1962 ha ka por ba long Principal u Br.
J.
N.
Foley bad hadien pat u Br.
R.
B.
Vieyra.
Kum u samla pule ka St.
Edmund’s College u la mihkhmat ïa ka Kolej bad ïaleh phultbol hapoh ka jingïalam u Prof.
Aga Ahmed bad ki la ïaleh kai ha ki bynta kiba pher jong ka Assam bad kiwei ki jaka.
U dei uwei na ki dkhot jong ka Shillong kiba la jop ïa ka Assam Inter District Tournament ha ka snem 1963 ha Karimganj.
La ïathuh ba u la shah jied ban mihkhmat ïa ka India ha ka hoki bad ban leit sha Jakarta ha ka snem 1962, I Kmie jong u i la khang bad dei ha ka por ba dang pynkhreh ba u la mynsaw noh bad um shym la ïoh ban leit.
U Anil Chandra Deka haba u pyrshang ban pynkynmaw shaphang ka phulbol ha Assam u thoh kumne, “As far as I can remember some popular footballers taking part in the Bardalai Trophy were as follows – Ohiya Biswas (stopper) and Dr.
Dasgupta (goalkeeper) from Dibrugargh Sunil Das (stopper) and Mr.
Nongbri (left out), Handilson Majaw (forward) from Shillong.
" U Handilson Majaw u la ïalehkai bad ki Khlur phutbol jong kito ki por kum u Shlur Nongbri, George Lyngdoh, Shering Kurbah, Tomlin Lamre bad kiwei.
U Handilson Majaw u la rung kam ha ka Office ka District Council ha ka snem 1960 bad u la shong thait ha ka snem 1999.
U la noh synniang sha ka phultbol kum u nonghikai bad u la pynshlur ïa ki samla kiba don hapoh jong u.
Kum u briew uba ieit ïa ka hoki, u la pyrshang ban pynim ïa ka hoki bad u la bynniaw da kaba ong, “ïa ka hockey ym don ba ïalehkai shuh ha Shillong".
U Handilson Majaw u la dei ruh uwei na ki referee kiba rim bha ha Shillong bad shabar ka Shillong.
Namar ka jingnoh synniang jong u sha ka phutbol bad hoki ka Jylla ka la ai ha u ïa ka Kiang Nangbah Award for Sports ha ka snem 1995.
Na ka daw ka jingmynsaw ha ka kjat, une u rangbah u la hap ban kiar na ka jingdon bynta ha ki kam sport.
Ka jinglong jong u kam shah ïa u ban shu shong, u la trei da ka kam shnong bad u la bat ruh kum u Rangbah Shnong ka Umsohsun bad shakri ruh ïa ka shnong ha ki kam ba la bynshet ha u.
Ha ki sngi kiba hadien, u la pynlut por ha kaba pule ïa ka Bible bad kiwei ki kot niam bad bunsien u pynleit jingmut jingpyrkhat marwei ha kaba puson ïa ki kot kiba u pule.
U Bah Bor Diengdoh jong ka Shillong Sport Association u bynniaw namar ym shym la lah ban pynpoi ïa u Bah Handil sha Polo ban peit ïa ka jingïalehkai phutbol ha ka por mynmiet bad ban pyni haduh katno ka Jylla ka kot ha ka jingïalehkai phutbol.
Kum ka jingkynmaw burom ïa u synniang jong u Handilson Majaw sha phutbol u Bah Bor Diengdoh u la ong, “Ngi la kynmaw burom ïa u Bah Handilson Majaw ha ka jingïaleh kai final jong kiba hapoh 12 snem kaba la pynlong da ka SSA bad kaba la ïaleh hapdeng ka ka Langsning bad ka Nongkseh ha ka 21 tarik u Kyllalyngkot, 2019".
Shillong: Kumba 32 tylli dukan bad kiba shong ha madan ki bar ki dkhar kila shah beh ha ki pulit Enforcement ka Khasi Hills Autonomous District Council (KHADC) myn hynnin ka sngi na thain Iewduh, Iewmawlong, namar ba kim don ki kot ki sla kum ka trading license.
Hynrei don katto katne ngut kiba la wan mih sha ophis ka KHADC, kham hadien da kaba wan kam ba dei ki mar jong ki, ba la ioh kurup na ki dkhar bad kane ka pynsngew sih ia ki bor district council khamtam ia u EM u bah Latiplang Kharkongor, namar ba dei ki Khasi ki ai jaka rieh ia ki dkhar.
Ia kane ka jingkhynra la ialam da u Superintendent ka tnad Enforcement u bah A Lanong ryngkat ka jingiatreilang bad ki pulit ka Hima Mylliem.
Ha kane ka jingkhynra, kiba shah kurup ki kynthup ia kito ki dkhar kiba die jain, die tim, die shana, bad kiwei ki mar kiba shong dukan ha thain Iewduh, Iewmawlong khlem ka trading license.
Haba kren halor kane, u Executive Member ka KHADC ba peit ia ka Trade u bah Latiplang Kharkongor u la ong ba ka Council kan iai bteng ban khynra ia ki dkhar bym don kot bym don sla, katkum ka ain ba la bynshet.
U la iathuh ba mynta ka sngi, la don baroh 32 tylli ki dukan kiba shah kurup da ka Council namar ba ki shu wan leh ia ki kam khaii khlem don ki kot ki sla.
“Kino kino ki bym don license ngin kyndang beit", la ong u bah Latiplang bad bynrap, ba don ki jaka ba ym dei shuh ban ai trading license ia ki bar jylla, namar ba ki samla Khasi ki lah ban trei hi ia ki kam.
U Bah Latiplang ha kawei ka liang, u la ong ba wat la ka long ka jingkhynra kaba jop, hynrei u la pynpaw ia ka jingsngew sih ba bunsien ki don ki Khasi kiba ju iada ia ki dkhar, haba ka Council ka ju pynlong ia ka jingkhynra namar ba ki wan ban kam ba ki dei trai ia ki dukan.
U EM u la ong ba ka jingkhynra kan bteng biang lashai ruh bad kin pan bor pahara na ka sorkar halor kane, lada donkam.
Shillong: Ka Jaintia Hills Truck Owners Association (JHTOA) ka seng jong ki Trai Trok na Ri Lum Jaintia ha ka jingialang (General Meeting) kaba la long ha ka 19 tarik mynta u bnai ha 7 Mer, Pasyih, West Jaintia Hills ka la pynpaw ia ka jingsngewkhia kaba jur halor ka hukum jong ka Supreme Court kaba la pynmih ha ka 15 tarik mynta u bnai ban khang kynsan ia ka jingshalan ia u dewiong hapoh ka jylla, wat la ka la don ka jingpynmih hukum kaba ha shwa ia kane kaba shah ban shalan ia u dewiong haduh ka 31tarik Kyllalyngkot 2019.
Na ka liang ka seng ka pynpaw ba kane ka jingkhang kynsan kala ktah jur ia ki kum ki trai trok kiba im jakpoh na kane ka kam, namar ba ia u dewiong uba ki la dep ban thied bad uba la dep thep hapoh kali ruh ki bor sorkar, ki la phah pynhap noh.
Hynrei ka JHTOA ka pynpaw pat ia ka jingsngewnguh kaba khraw ia ka sorkar jylla kaba la pynmih ia ka hukum ha ka 18tarik mynta u bnai, kaba la shah biang ia ki trok kit dewiong ban shalan biang ia u dewiong uba kila dep thep ha ki trok jong ki, ha ryngkat bad ki kot ki sla kiba biang.
Ha ka juh ka por ka seng ka kyntu jur ia ka sorkar jylla ban shah ban kit pyndep ia baroh u dewiong uba ki la dep thied bad pynhap ha ki jaka buh dewiong jong ki haduh ka 31tarik Kyllalyngkot 2019.
Shuh shuh ka seng ka kyrpad ia ka sorkar ban pdiang ia ki Challan kiba ki la dep ban thied shwa ka 15tarik mynta u bnai, namar lada ka sorkar kam pdiang ia kine ki Challan kan wanrah ka jingduhnong kaba khraw ia ki kum ki trai Trok.
Ha ka juh ka por ka JHTOA ka pynpaw ruh ia ka jinglyngngoh ban iohi ia ka jingbun palat ki khyrdop, khamtam ha Ri Bhoi District kaba la sdang naduh Lumdiengngan, Khapara, Damsite, Nongpoh bad Byrnihat.
Ka seng ka ong ba ka jingdon bun palat ki khyrdop, tang hapoh kawei ka District ka la pynwit pynthut shibun ia ka leit ka wan jong ki trok.
Kumta ka seng ka buh ka jingkyrpad ia ka sorkar ba kan shimkhia ia kine ki jingeh kiba kum ka seng ka ia kynduh.
Nongstoiñ: U Working President jong ka District Congress Committee jong ka West Khasi Hills, u bah JTS Thongni u ba dei ruh u MDC ba rim jong ka Rambrai Jyrngam Konstitwensi, mynta ka sngi u la pyniasoh noh ia lade sha ka seng National People’s Party (NPP) ha ka jingiadon lang ki nongialam jong ka party NPP Rambrai Block kiba kynthup ia u President u ba dei ruh u kyrtong MDC jong ka seng na Rambrai u Bah World Champion Paliar.
Haba iakren sha ki lad pathai khubor u bah Thongni u la ong ba ka jingleit pyniasoh noh ka jong u sha ka NPP, ka dei hadien ba u la shah shet kylla bad shah niew bein ha u MLA jong katei ka thaiñ u Bah Kimfa Sidney Marbaniang bad ia katei ka jingpyniasoh jong u tei u rangbah nongialam jong ka seng Congress sha ka seng NPP ka long ha iing sah jong u kaba ha Siejlieh.
Shuh shuh u bah Thongni u la pynpaw ruh ia ka jingsngewkmen kaba khraw ban pyniasoh sha katei ka seng bad ka daw kaba ha khmat eh jong ka jingiehnoh jong u ia ka seng Congress kaba u la trei shitrhem naduh ki snem 1989 ter ter ka dei halor ka nongrim ba kala shet kylla bad i bein namar um dei u briew ba riewspah ha kaba ka Congress ka pdiang kylluid tang ia ki briew kiba don spah.
Ym tang kata u la iathuh ruh ba naduh ka snem 2016 ia kaba u Bah Kimfa u la wan ban pan jingkyrshan na u kaba dei ka elekshon MDC shiteng samoi bad u la mynjur bad dang ha u snem 2018 kaba dei ka elekshon MLA, la iakut ba u Bah Kimfa un ialeh ia ka election MLA bad na ka bynta ka election MDC un aiti ha u Bah JTS Thongni bad ia katei ka rai la pynskhem ruh hapoh ka Executive Committee jong ka Block kaba la long ha ka 5tarik Kyllalyngkot, 2019 ha kaba ka DCC ruh ka la mynjur lang, hynrei kumba iuh tdong bsein ha ka 12tarik Kyllalyngkot, 2019 u President ka Rambrai Block Congress Committee u ba dei ruh u MLA jong ka Rambrai u Bah Kimfa Marbaniang u la leit ban ujor sha ka MPCC ba u Bah JTS Thongni um bit ban long u kyrtong jong ka Congress ha kane ka election MDC bad lada kin ai ticket ia u, u Bah Kimfa u la byrngem ba um kyrshan satia.
Kumta ha ka 14tarik Kyllalyngkot, 2019 la pynmih pynban ia ka kyrteng jong u briew u ba dei pynban na Lumparing, Shillong u ba khlem dei satia wat u trai shnong u ba tip ia ka jinglong jingman bad ki jingeh jong ki paitbah na Rambrai ha kaba ka MPCC, ka la ai ticket ia u Banjop Pyngrope u ba dei u riew don spah bad u kynum jong u MLA.
“Hapoh Rambrai ngim pat pdiang ia ka Family Politic namar ngi donkam ia u briew uba dei trai shnong bad u briew uba tip iaki jingeh bad ka NPP kala rai iaka ba dei eh ban pynieng ia u World Champion uba dei u trai shnong bad uba dei ruh u samla uba la nang la stad bad uba tip iaki jingeh jong ki paitbah ka thain" ong u bah Thongni.
Shillong: U nongialam ka Liang pyrshah u Dr.
Mukul Sangma, u la ong ba ka jingtih dewiong be-aiñ ha kane ka jylla ka la sdang mar sien synshar ka NPP ka paralok jong ka BJP.
U la ong ruh ba dei ka BJP kaba la kular ia u paidbah shuwa ka elekshon ban plie biang ia ka jingtih dewiong hapoh 6 bnai bad dei kane kaba la pynshlur ia ka jingtih dewiong be-aiñ.
“Ka jingtih dewiong be-aiñ ka la sdang tang mar ia shim ka NPP bad ka BJP ia ka bor synshar ha ka jylla, ki briew kiba don kti ha ka jingtih dewiong be-aiñ ki dei ki briew kiba don ha ka bor, ka jingkular ban plie dewiong biang hapoh 6 bnai dei ka kam kynshoit sha kaba sniew" ong u Dr.
Mukul.
Shuh shuh u la ong ba ka NPP bad ka BJP ki la pyndonkam bakla da ka jingtih dewiong be-aiñ ban poi sha ka bor synshar, “Hato lah hi hapoh 6 bnai ban pyllait dewiong katkum ki lynti ka aiñ?" u la ong.
U la kynnoh ruh ba ka jingbym lah ban sei ia ki 15 ngut kiba la shah tap hapoh krem ka dei namar ka jingbym kot bor ka sorkar bad u la ong ba ka dei ruh ka jingpynslem na ka sorkar ban khih ia katei ka kam hynrei dei tad hadien ba la tynruh na kiba bun ki liang ba ka sorkar ka khih khohreh.
U Dr.
Mukul u la kynnoh ruh ba u myntri rangbah ka jylla u Conrad K Sangma u la ialam bakla ia ka ing dorbar ha kaba u la kyntait ba ka don ka jingtih dewiong be-aiñ ha kane ka jylla bad u la ong ba katei ka jingthok jong ka sorkar MDA ka la ktah ia ka burom jong ka ing Dorbar.
U la ong ba u lakren hapoh ing dorbar ba ka don ka jingtih dewiong be-aiñ hynrei ka sorkar ka kyntait ia kane hynrei dei tad haduh ba la shah daiñ kuna T.
100 klur tyngka ba ka sa paw.
Shillong: Ka jingrakhe ia ka lyngkhuh snem ba 47 jong ka jylla ka la shongshit bha ha nongbah Kolkata ha kaba ki la don kumba 300 ngut ki heh ki haiñ kiba la wan ban ia shim bynta ha katei ka jingrakhe.
Ia katei ka jingrakhe la pynlong da u Resident Commissioner, Meghalaya House New Delhi kaba don ha Dr.
APJ Abdul Kalam Road, New Delhi.
La wan ban ia shim bynta da ki heh ki haiñ naduh ki nong mih khmat sorkar, ki Secretary, ki Joint Secretary na ki tnad bpaher bapher nalor ki IAS bad IPS ba la shongthait.
Ha katei ka jingrakhe ki la don ki jingpyni nam ia ki jingbam tynrai jong ki Khasi bad ki Garo kiba kynthup ia ka Ja stem, ka Wak Kapa, WakMe·a-meseng, DohSniangNeiiong, Doh Syiar Kylla, Ta’a Holdi Rasin Natok So’achatni, Natok Brenga, Tungtap bad ka Ja saw ba la shet da ka kheer.
Ia katei ka jingrakhe la ju leh manla u snem ha Meghalaya House.
Shillong: Myn hynnin ka sngi ka KHNAM, ka la pynbna 6 ngut ki kyrtong MDC jong ka ki ban ia khun ha ka elekshon MDC 2019 ha KHADC.
Kitei ki 6 ngut ki kyrtong ki long u bah Fillington Roy Thangkhiew na Mylliem konstitwensi, u bah Dimarsing Marbaniang na Laitumkhrah-Malki, u bah Glenbert Khongwir na Mawkhar-Pynthor, u bah Strong Kharjana na Jaiaw, u bah Khamborlang Kharshandy na Mawphlang-Diengiei bad u bah Baiateilang Lapang na Umroi konstitwensi.
Ia ka kyrteng jong ki kyrtong la pynbna da u General Secretary ka KHNAM u bah THS Bonney ha ka jingialang kaba la long ha ingsah jong u bah Adelbert Nongrum ha Jaiaw.
Haba kitbok kit rwiang ia ki kyrtong ba kin ioh jingjop ha kane ka elekshon MDC, u bah Adelbert u la ong ba ka jingslem ban pynbna kyrteng ka dei namarba ka don ka kynrum kynram hapoh ka KHNAM ha kaba ki la hap ban leit shaduh Delhi ban ia khun sha ka Election Commission of India.
U la ong ba kham mynshuwa u la pynkhreh ialade ban ia khun hi na Jaiaw hynrei haba ki paidbah ki kwah da u bah Strong Kharjana u la rai ban ai ka jingkyrshan kaba pura ban pynjop ia u bah Strong.
Shillong: Ha ka jingiakob ba la pynlong da ka KSU ha ka 19 tarik mynta u bnai, ka La-i-bynta J Nongsiej, ka la ioh rah ia ka nam Miss Lukhimai katba u Rocky Land Laloo u la ioh rah ia ka nam Nai Khadsawsynñia.
La pynlong ia katei ka ingiakob ha phyllaw jong ka Crinoline Swimming Pool kaba don ha Malki, Shillong.
Kitei baroh ar ngut ki la ioh rah ia ka song pisa kaba mar T.
30 hajar tyngka.
Kiba wan ha ka kyrdan kaba ar na ki kynthei ka dei ka Steffanie La kynti Dkhar bad kaba lai pat ka Clarity Nongsteng, na ki shynrang ba wan ba-ar dei u Feroze Hynniewta bad balai pat u Shaphrang Kupar Kharbudon, kiba ar ki ioh rah ia ka song pisa kaba mar T.
20 hajar tyngka bad kiba lai pat mar T.
10 hajar tyngka.
Ha katei ka rynsan ia kob ki la don 12 ngut ki kynthei ba la wan ban ia shim bynta bad 10 ngut ki shynrang.
Ki la don ruh sa kiwei pat ki kkhusnam bad ia ka khusnam kum u rang ba khring tam ka riam ka beit la ioh rah da u Mankyrpang R Nongbri bad na ki kynthei pat ka Uniky Khongwar.
Ia ka nam ba itynnad tam ka riam ka beit la rah da u Shaphrang Kupar Kharbudon bad na ki kynthei ka La-i-bynta J Nongsiej.
Ki nongkren kiba tbit tam bad kiba proh jabieng pat la ioh rah da u Khraw Kupar Chyne na ki shynrang bad ka Kicydora Nongsiang na ki kynthei.
Nongpoh: U Dr.
S Lyngdoh, Project Director ka Meghalaya AIDS Control Society (MACS), u la ong ba kumba ka long mynta ki don tang 4 hajar ngut ki briew kiba la wan rejister ialade sha ki artylli ki jaka ai jingsumar kiba ka sorkar ka la buh kyrpang tang na bynta jong kito kiba pang HIV/AIDS (Niangkulia), kata ha Civil Hospital Shillong bad NEIGHRIMS.
U Dr.
S Lyngdoh, u la ong ruh ba u kyndit ban tip ba ka jingdon jong ki briew kiba don ia u khniang jingpang Niangkulia, ka kiew stet haduh katta katta hapoh ka jylla, ha kaba kane hi kan wanrah ia ka jingma kaba khraw ia ki paidbah ha ka jylla hi baroh kawei.
La suba ruh ba ki dang bun kiwei pat kiba la ngat ia utei u jait khiang jingpang, namar ki lehrain pat ban mih pyrthei ne ban wan rejister ialade, ong u Dr.
S Lyngdoh.
Haba batai bniah halor ka jingdon jong ki briew kiba don jingpang HIV/AIDS, u Dr.
S Lyngdoh, u la ong ba 50 persen ki dei na Ri Lum Jaintia bad haba khein lyngba ki Distrik, la wan nyngkong da ka East Jaintia bud sa ka West Jaintia, nangta ka East Khasi Hills bad mynta la sdang ban bud sa ka West Khasi Hills lem bad kiwei ki distrik jong ka jylla.
U la ong ruh ba ka jingkiew stet jong ki briew kiba don ia u khniang jingpang Niangkulia ka la long shaba palat, namar kumba ka long mynta hi ka Meghalaya ka la wan ha ka kyrdan balai ha ka ri India hi baroh kawei, kata hadien ka Nagaland bad ka Mizoram kaba la wan ha ka kyrdan kaba nyngkong.
Bun na kiba ioh ia utei u jait khniang jingpang ki dei ki khun samla, kata ka long la ha ki kynthei lane shynrang bad ka thain kaba kham kiew stet eh ka dei na Ri lum Jaintia, ha kaba bun na ki briew kiba la wan phah sumar ki dei na katei ka thain.
Shillong: Ka KSU Laban circle ka la dawa na ka KHADC ba kan pynsangeh noh ia ka jingai trading license ia ki dkhar ban leh kam khaii ha ka thain Laban baroh kawei namar ba ka la shlei.
U Asst Secretary ka KSU Laban circle u bah Rueben Najiar haba kren hadien ba la ai ia ka dorkhas ha u Executive member ka Trade u bah Latiplang Kharkong, u la iathuh ba katkum ka jingtip ba la ioh da ka RTI, haduh u snem 2017, ki don haduh 325 tylli ki dukan ha ka thain Laban baroh kawei hynrei mynta ki la nang kiew.
“Ngi la dawa na u EM ba dei ban buh noh da u pud ban ai trading license ia ki dkhar ha thain Laban", la ong u bah Najiar hadien ba la iakynduh ia u mynta ka sngi.
U la ong ba ka seng ka la iashong jingialang bad ki 8 shnong ba hap ha ka thain Laban, ha kaba la mynjur ban iatreilang na ka bynta ban pyrkhing ban ai trading license namar ba ki dkhar ki ioh ia ka license dei lyngba ka jingioh iaka syrnot na ki bor shnong.
U la ong ka seng ka la wad jingtip hynrei na ka liang ki bor shnong ki ong ba kim don eiei ka jingtip namar ba uwei u rangbah shnong u iapher na uwei sha uwei pat.
U la ong ba ka jingleh Benami ruh ka don beit bad ka seng ka kyrshan ia ka KHADC ba kan khynra ia kane.
U bah Reuben u la ong ba ka jingwan ka long ban kyntu ia ka KHADC ban buh noh da u pud ba dei ban sangeh ban ai license.
Shillong: U kyrtong MDC ka UDP na Jaiaw u bah Paul Lyngdoh u la ong ba kum u briew um dei shuh uba dang thymmai na ka bynta ki paidbah ka Jaiaw namar ba ula long teng u MLA la ar sien.
U Bah Paul un iakhun ia ka MDC na Jaiaw ha kane ka kynti na ka UDP bad kan dei ka sien kaba ar namar ba mynshwa u la iakhun teng tangba u khlem poi sha ka thong, kaba la jia ha ka por ba u long MLA artad.
“Ki paidbah ka Jaiaw ki la tip kham bha ban ia nga namar ba nga la long MLA la shiphew snem na Jaiaw bad san snem na West Shillong", la ong u bah Paul.
U la ong ba u la pynkhreh bha ia ka elekshon MDC ka ban sa long ha ka 27 tarik Rymphang.
U Bah Paul un iakhun pyrshah ia u kyrtong ka Congress u bah Auguster Jyrwa uba dei u nongialam barim ka KSU, kumjuh ia kiwei ki kyrtong ba kynthup ia u bah Thomas Passah bad u bah Strong Kharjana kiba dei ki nongialam ka KHNAM.
Ha kajuh ka por, u la ong ba ka la donkam ki nongialam kiba biang ha Khasi Hills Autonomous District Council (KHADC) namar ba mynta ka duna ia ki nongialam.
“Ka KHADC ka la kynduh jingeh namar ka jingbym don ki nongialam ba biang bad dei ban pyndap ia kane ka jaka ba suda", u la ong haba kren bad ki nongthoh khubor.
Ha kajuh ka por, u la ong ba ban iada ia ki trai muluk, dei tang ki seng trai ri ym da ka BJP ne ka Congress ne kiwei pat ki seng.
Katkum ka jingong u bah Paul, ka BJP ka wanrah da ki hindu katba ka Congress ka wanrah da ki Muslim.
Shillong: U Myntri Rangbah u Conrad K Sangma u la ong ba ka sorkar ka la bthah ban sangeh shwa shipor ia ka jingwad ia ki met jong ki briew ba shah tap ha krem dewiong ha Ryngksan ka East Jaintia Hills.
Haba kren myn hynnin ka sngi, u Conrad u la ong ba hadien ba la ioh ia ka kaiphod na ki tnad bapher bapher naduh ki shipai duriaw kiba don katei ka jaka, ki doktor bad ki stad Forensic, ka sorkar ka la rai ban pynsangeh shwa ban wad ia ki briew ha katei ka krem.
“Ka long kaba eh bha ban wad ia ki met briew ha katei ka krem bad hadien ba ngi la ioh ia ka kaiphod na ki tnad bapher bapher, ngi la rai ban sangeh shwa shipor", la ong u Myntri rangbah haba kren mynta ka sngi.
Katkum ka jingong u myntri rangbah, ki bor ba la don ha katei ka kam ban leh ia kam, ki shem jingeh bha ban wad ia ki briew namar ba ki met jongki ki la saphred lut kylleng ki jaka namar ka jingpyut bad dei halor kane ba hadien ba la ioh ia ka kaiphod na ki, la rai ban pynsange noh shwa.
Lah ban kdew ba 15 ngut ki nongtih dewiong ki la shah tep hapoh krem ha Ryngksan ha ka 13 tarik Nohprah ba la dep kaba la iaid mynta palat shi bnai tam.
Ha kine ki sngi, ki shipai duriaw kiba don ha katei ka kam, ki la kam ba ki la ioh ban tam ia ki shyieng jong ki briew ba don hapoh kiba la suba jur ba dei kiba la shah tep ha katei ka jaka.
Shillong: U President jong ka Meghalaya Pradesh Youth Congress u Richard Mrong Marak, u la pan tiket na ka seng Congress na ka bynta ban ia khun ia ka elekshon MP Lok Sabha na Tura Parliamentary konstitwensi.
Haduh mynta kiba pan tiket Congress na Tura Parliamentary konstitwensi ki don 3 ngut kata ka Deborah Marak, u Zenith Sangma bad u Richard Mrong Marak hynrei la ong ba kiba bun ki MLA Congress ki kwah ba u Dr.
Mukul un ia khun hi ha katei ka elekshon.
U Bah Bianglad Nengnong, ula phah ia kane ka dur bad ki jingthoh, ha kaba la lap ia ka dew byrtha kaba rong jngum lane kaba u ong “blue cake".
La iathuh ba katei ka khyndew, ka don ha ka jing jylliew kaba 7 phut, ha kaba ki la lap ha ka por ba ki tih pung Um ha Nongkrem.
Katei ka khyndew ka dei kaba jem bad kaba ym don jingkhleh eiei hapoh jongka bad ki don na kiba peit ia katei ka dur ha ka facebook peij jong U bah Bianglad, kiba khot da ka kyntien “blue cake".
U nongphah ia katei ka jingtip, um shym don jingtip eiei halor ka jinglap ia katei ka khyndew kaba rong jngum bad une u nongthoh khubor ruh, um lah satia ban kynthoh eiei, namar ba ka dei ka jait khyndew, ka bym pat ju kham iohi koit ha Ri Khasi.
Shillong: Ka Laitsohphie (Pynursla) ka la pynliem iaka Wahnongreng, Lapalang haka 19th riwar cup invitation football tournament ha madam Dakur (Dawki) bala pyniaid daka bakur social welfare sports club.
Ka Laitsohphie la pynliem ia ka Wahnongreng (Lapalang) da 3-0.
Ha ka jingialehkai, ia ka Laitsohphie la thep da u Stephanfield Lanong haka 26m bad 35m bad pynbud sa u Rymphang khonglam haka 50m.
Ha kawei ka jingialehkai, ka Young boys (Shnongshoh) kala pynliem iaka Muktapur lyngba ka tie-breaker da 5-3.
Ha ka jingialehkai, ki iakhaid mar 1-1 ha kaba ia k nyngkong la thep da u rang ka Young boys u Derik Kongwang ha ka 20m bad la pyniakhaid da u Rijid Shylla haka 55m naka Muktapur.
Ka jingialehkai haka 23tarik kan long hapdeng ka Darrang pyrshah iaka Nala Rympei united Shillong por 2.
45m.
Shillong: I Mei ieid Kmoin Wahlang ba 71 snem ka rta na Sngimawlein na ka thain Mawkyrwat i la lah ban poi ha ka kyrdan ba 89 napdeng ki 520 ngut ki kynthei ba iashim bynta ha kane ka jingiakop mareh ba iashim bynta ha ka Tata Mumbai Marathon kaba long hynnin ka sngi.
I mei ieid Kmoin ila pyndep ia ka jingmareh 42.
195 km hapoh 4 kynta 33 minit 55 sekhon.
I Mei ieid Kmoinlang Wahlang i la don 30 ngut ki ksiew.
Shilllong: Ka Nongtyngur Tiger ka la pynliem ia ka Dawki Ametuer Club ha ka 4th Under -14 invitation football tournament ba la pyniaid da ka Bakur social welfare sport club ha madan Bakur.
Ka la jop da ka tie-breaker da 4-2.
Ha kawei ka jingialang, ka Lamin kala pynliem iaka Seng Samla Shnongpdeng lyngba ka tie breaker da 4-1.
Ka jingialehkai haka 23tarik kan long hapdeng ka Arizen Umsyiem pyrshah Mawshun por 12.
pm bad Nongmadan pynursla pyrshah Siatbakon por 1.
00pm.
Shillong: Ka kynhun ki ophisar ka jylla ka Officers XI ka la pynliem ia ka kynhun ki myntri ka Chief Minister XI ha ka jingiakhun phutbol kaba long myn hynnin ka sngi ban rakhe ia ka jingdap 47 snem ka jingioh ia ka jylla Meghalaya.
Ha ka jingialehkai ba la long ha madan Jawaharlal Nehru Stadium, Shillong, ka Officers XI ka la pynliem ia ka Chief Minister XI da 7-4 kol.
Ia ka Chief Minister’s XI la ialam da u myntri ka tnad ialehkai u Bah Banteidor Lyngdoh katba ia ka kynhun Officer XI la ialam da u Bah Wanshanbor Kharkrang.
U Myntri Rangbah ka jylla u Conrad Sangma u la pynher ia ki balon ban rakhe ia ka sngi Meghalaya ba la sakhi ki paidbah byllein.
Shillong: U Myntri Rangbah ka jylla u Conrad K Sangma u la pyllait ia ka Meghalaya CM Whatsapp na ka bynta ban plie ia ka rynsan ia ki paidbah ban pynsngew ia ki jingeh dairek sha u Myntri Rangbah.
Ki paidbah ki lah ban rejister ia u number 9436394363 na ka bynta ban ujor ban ai jingmut ia ki jingeh.
Ia kane ka app la pyllait mynta ka sngi ha Secretariat ha kaba u Conrad  u la ong ba ka jingthmu ka long ban ai ka jingshakri sha ki nongkyndong ban long kum ka rynsan ba kin lah ban ujor lada don kano kano ka jingeh bad ka sorkar kan leh ia kaba lah khlem da pynslem.
“Kane ka dei ka jingpyrshang ka ophis u Myntri Rangbah ban pyniajan ia ki paidbah bad ka sorkar bad ki bor synshar.
Kum ka nuksa, lada ki briew ki don jingeh ha ka jinglip ding, ki lah ban ujor bad ki bor ba dei peit kin pynbeit mar mar ia kaba dei ban leh", la ong u Conrad.
Shillong: Ka Meghalaya ka la bat nam tam  83 ron ha ka jingiakhun jong ka lumpung U-19 Cooch Behar Trophy ka plate group pyrshah ia ka Sikkim ha madan MCA Polo, Shillong mynta ka sngi.
Ar tylli ki wicket la pynhap da ka Manipur shwa u Manibhusan Thakur un tied 15 ron bad u Hrithik Sharma un tied 24 ron ha ka 39.
Ha kane ka jingialehkai, u Raghav Kapur u tied 91 ron na ki 104 bol kynthup 15 ki saw.
U Ankit Kumar Singh u tied 35 ia ka Meghalaya uba la shah pynhap noh hadien ka 192.
U  Bipin u kamai 6/32, u Abhishek u kamai  3/14 bad u Aryan 1/44.
Shillong: Ka kynhun ialehkai ki thei Meghalaya ka la pynliem ia ka Manipur ha ka Group A ha ka Women’s U-23 T20 League da 4 wicket kaba long ha Kochi.
Kane ka jingjop ka la long ruh ha ka sngi ioh jylla Meghalaya.
Ka Meghalaya ka la pynsangeh ia ka Manipur da 103/6 ha ka 20 over.
Ka Debasmita Dutta ka la kamai 2/2, ka Daiaka Warjri (1/22), ka S Jaba (1/22) bad ka Hajong (1/23) ka kamai shi wicket.
Haba beh ia kane, ka Meghalaya ka Dutta ka tied 39 ron ha ki 33 bal katba ka L Tamang ka kamai 19 ban pynlong 105/6 ha 19.
4 over.
Ka Meghalaya kan iakhun sa ia ka Uttar Pradesh ha ka 23 tarik.
Shillong: U Myntri Rangbah ka jylla u Conrad K Sangma mynta ka sngi u la pynbna ia ka prokram 100 sngi ne ka 100 Days Programme ha ka jingialang rakhe ia ka jingdap 47 snem ka Meghalaya ha State Central Library, Shillong.
Ha ka jingkren kum u kongsan ha kane ka sngi u Conrad uba ai khublei ia ki paidbah, u la ong ba khnang pynsah nam ia kane ka sngi rakhe ia ka “Meghalaya" ka sorkar kala rai ban pyntrei kam ia ka “100 Days programme", ha kaba yn wanrah ia ka jingkylla hapoh Secretariat da kaba pyndon kam ia ki Led Light.
“Ia kane yn pyntreikam da kaba iatreilang hapdeng ka sorkar bad ki riew shimet ne PPP mode na ka bynta ki ding surok ban pyndon kam noh da ki bul Led kiba bam duna ding", la ong u Conrad.
U la ong ba ha kine ki shispah sngi, ka sorkar kan wanrah ia ki kali kiba pyndon kam ia ka ding bad ia kane yn don lai ne saw tylli ki jaka ban ai jingbam ne charge ia ki kali bad kane kan long ruh ia kiwei kiwei ki tnad sorkar ba dei ban lah ban leh ei ei hapoh kine ki shispah sngi.
“Ki ophisar ki dei ban ban pyni ba ka sorkar ka don ka jingkut jingmut ban trei na ka bynta ki paidbah ka jylla", u la ong.
U la ong ba ka sorkar kan khring ia ki briew nabar ban wan bei pisa ban seng kam ha kane ka jylla.
U la kynmaw burom ruh ia ki nongialam kiba mynshuwa kiba la ialeh ban pynioh ia kane ka jylla kaba mynta, ha kaba la ialeh ba jai jai.
U la ong ba ka donkam ban buh thup ia ki jingthoh ha kaba iadei bad ka jylla shuwa, ban lum thup ia ki jingthoh ki dur, shi bynta kum ka jingpynkhreh ka jylla ban rakhe ia ka jingdap 50 snem.
Shillong: Ka jingai jinghikai halor ka jinglong nongialam ki samla lane Youth Leadership and Community Development ka la poi sha kaba kut, ha ka 18tarik Kyllalyngkot 2019 kaba la sdang naduh ka 16tarik Kyllalyngkot 2019 ha ka shnong Phramer ba la pynlong da ka Diakonia Social and Development Society jong ka Jingiaseng Samla Shangpung Presbytery, da ka jingiatrei lang bad ka Nehru Yuva Kendra Sangathan Jowai.
Ka jingthmu jong kane ka prokram, ka long ban hikai ia ki samla ba kin long kiba don ka jingkitkhlieh ha kino kino ki bynta ba ki don na ka bynta ka imlang ka sah lang da kaba tip briew tip Blei bad ba kin tip ia ka jingmut jong ka jingim, khnang ba kin lah ban bishar ia ka bha ka sniew, namar ba ka lawei kaba bha ka shong ha ka ki samla.
La hikai ruh ba kin long kiba khlain ha ka jingmut jingpyrkhat khnang ba kin lah ban ia leh ia ki jingpynshoi kiba bun khamtam ha kine ki sngi kiba bun ki samla ki ngop ha ki jingdih ba buaid bad kiba dkhat jubor ia la ka jingim ba kordor jong ki.
Naduh ba sdang haduh ba kut jong kane ka jinghikai ba 3 sngi, la hikai ia ki samla ba wan sha kane ka programme ha ki topic bapher ba pher kum Personality Development, Report Writing, Impacts of Social Media, Goal Setting, Positive Mind, Pursuing Excellency, Effective Communication and Conversation Skills, Account Maintenance, Employment Opportunity for the Youth, Government scheme and Community Maping.
Ia kitei ki topic ba la kdew haneng la hikai da U Bah D Rapsang uba long u District Youth Coordinator of NYK Shillong, Pro Pastor L.
O Garod, Bah Terence Sawian uba dei u Founder of Winner’s Mind Foundation, Jowai, Bah H.
B Lyngdoh uba dei u District Statistical Officer, Tura, Bah K R Nongbri- u Accountant jong ka NYKS, Nongpoh, Bah G Laloo uba long u Technical Assistant jong ka Employment Exchange, Jowai bad ka kong E Nangbah ka Journalist IDPR Jowai.
Ha ka sngi ba la pynkut ia kane ka Training la ia don lang ki nong kitkam jong ka Jingiaseng Samla Shangpung Presbytery.
Ha shwa ban sam ia ki syrnot sha ki nongshim bynta, la ioh ia ki kyntien sneng kyntu kynpham da U Rev T S Lyngdoh ia ki nongshim bynta, ba kin pyndonkam hok ia kaei kaba ki la ioh jinghikai ha kine ki lai sngi lynter ha ki shnong ki thaw ba ki don khnang ba kan long ka jingkyrkhu ia ka Imlang sahlang bad ka jaitbynriew hi baroh kawei.
Ia ki certificate la sam sha baroh ki nongshim bynta  da U General Secretary jong ka Jingiaseng Samla Shangpung Presbytery u TBn N Ryngkhlem, Pastor T.
S Lyngdoh, bad TBn C Pala uba dei u Treasurer jong ka Presbytery.
Ka Meghalaya mynta ka sngi ka la dap pura sha ka rta kaba 47 snem ha ka jingiaid lynti jongka hynrei kam pat don u pud u sam uba biang bad ka jylla Assam.
Ka Khasi Students Union (KSU) mynta ka sngi, ka la pynlong ia ka jingsieh plakad ha ki kynroh khamtam ha jaka ba pynlong ia ka jingrakhe ia ka sngi Meghalaya ha State Central Libary, Shillong.
Ki plakad ka KSU ki thoh ba hato ki paidbah ka jylla kin kmen khlem u pud u sam ban ioh ia ka jylla.
Haba kren sha ki lad pathai khubor mynta ka sngi, u Myntri Rangbah u Conrad K Sangma u la ai khublei ha ka jingdap 47 snem ka jylla bad kyrpad ia ki nongshong shnong ban iatreilang ban pynkylla ia ka jylla kumba la maitphang ki longshwa.
Hynrei ha kajuh ka por, u la pynpaw ba ka jingiakajia pud ka dei kaba la slem bad kaba la mih naduh ba sdang hynrei ka sorkar kan thaw ia ki lad ki lynti kumno ban pynbeit ia ka.
“Ka jingiakajia pud ka dei kaba la mih naduh ba sdang ban thaw ia ka jylla Meghalaya bad kane ka dei kawei ka mat kaba jwat bha hynrei naka liang ka sorkar kan nym shongthait", la ong u Conrad.
U la ong ba ki Chief Secretary na baroh ar tylli ki jylla, ki dang iai bteng ban iashong ban wad ki lad ki lynti ban pynbeit ia kane ka kam.
“Ngin iai buddien ban thaw ki lad ki lynti ban pynbeit ia kane ka kam", la ong u myntri rangbah.
U la ai khublei ia ki nongialam kiba mynshwa kiba la pynioh ia ka Meghalaya khlem kano kano ka jingiaumsnam bad kyntu ia ki paidbah ban buddien ia ki dienjat jongki na ka bynta ka lawei ka jylla.
Shillong: U President ka BJYM Meghalaya u bah Egenstar Kurkalang u la mih noh na ka seng kaba u la don baroh shi katta ha kine ki snem.
Ha ka shithi ba la phah sha u President ka BJP Meghalaya, u bah Egenstar u la ong ba um lah shuh ban bteng ban iadon ha ka seng BJP bad u la iehnoh ia ka kam ba u bat kum u president ka Bharatiya Janata YuvaMorcha (BJP Youth Wing) Meghalaya bad ruh kum u dkhot ka seng naduh mynta ka sngi.
Wat la um shym la kdew ia ki daw, hynrei la sngewthuh ba ki paidbah ka thain bad ka jylla kim pdiang ia kane ka seng ha kane ka jylla.
Ki dkhot jong ka seng KSU West Khasi Hills District, hapoh ka jingialam jong u samla Johnfisher Nongsiang President bad u Rishot Kharbani General Secretary mynta ka sngi ki la pynpaw ia ka jingpyrshah halor ka jingthmu jong ki bor pyniaid District ban pynlong ia ka jing bishar na ka bynta ka surok two lane na Nongstoiñ Sha Wahkaji bad Ranikor.
Ki-dkhot-bad-nongialam-ka-KSU-WKHD-kiba-dang-ia-tur-sha-ophis-u-DC-ka-WKHD.
Ki nongialam jong ka seng KSU ki la leit ruh ban tur sha ka ophis jong u DC ka West Khasi hills, ban pynpaw ia ka jingpyrshah, hynrei katba ki dkhot bad nongialam jong ka seng ki dang leit ban tur sha ophis u DC, na ka liang ki pulit ryngkat ki Magistrate ki la khang lynti noh ia ki ha shwa ba kin ioh rung ha khyrdop jong ka ophis u DC.
Hadien ba ki bor pyniaid District ki la khang lad noh, ki nongialam bad ki dkhot jong ka KSU, ki la la ieng ban pyndap samam ha khmat ka khyrdop jong ka ophis u DC da kaba ki la ia pyrta jam da ki kyntien ban pyrshah jur ia katei ka jingthmu ban pynlong ia katei ka jingiakren paidbah, ha kaba iadei bad katei ka surok bad ki la pynpaw ruh ba ka dei ka buit jong ka sorkar tang ban ioh tih ia u Uranium.
Shuh shuh hadien ba ki bor pulit bad ki Magistrate ki la ia pynbeit bad ki nongialam jong ka KSU, la shah ruh ia ki tang kumba 6 ngut ba kin leit ia kynduh ia u Deputy Commissioner u bah T.
Lyngwa na ka bynta ban iakren halor katei ka kam.
Haba iakren sha ki lad pathai khubor hadien ka jingiakynduh ia u DC, na ka liang jong u samla Johnfisher Nongsiang u la ong ba ha katei ka jingiakynduh bad u DC na ka liang jong ka seng ka pynpaw ia ka jingpyrshah halor ka jingkhot pynlong jing iakren paidbah, da ka District Administration ha kaba iadei bad ka surok Nongstoiñ- Wahkaji- Ranikor, namar haduh mynta hi ki paidbah kim pat sngewthuh bha ha kaba iadei bad katei ka surok two lane.
Shuh shuh u la ong ruh ba na ka liang jong u DC hadien ba la dep ban iakren bad ki nongialam jong ka seng u la ong ba un sa ai ia ka jingthoh sha ka sorkar ha kaba iadei bad katei ka jingpyrshah jong ka seng bad u DC, u la ong ruh ba un sa ai ia ka jingpyntip sha ki nongialam jong ka seng hadien ba un da ioh ia ka jubab bad ka rai na ka sorkar.
“Ngi kwah ba ka sorkar kan pynsangeh noh shwa ia kane ka hearing namar kane ka surok kumba ngi tip baroh shi katta kadei beit ka surok ba don jingiadei bad ka jingthmu tih Uranium, bad ka sorkar kadei ban pynsangeh shwa ia kane namar katba kam pat thaw wat ia ka committee jong ki sengbhalang, Rangbah Shnong, MLA bad kiwei ban iakren halor katei ka mat bad lada ka sorkar kam lah ban rai bad kan pynlong ia ka hearing, ngi long kiba la khreh ban leit pyrshah sha ka jaka pynlong ia katei ka hearing" ong u Samla John Fisher Nongsiang.
Katba na ka liang jong u DC,  u la pyntip ba u la ioh ia ka jingbthah na ka sorkar ba katei ka jing iakren paidbah kan iaid beit kumta na ka liang jong u ruh, un hap ban pyniaid sha khmat ia katei ka kam.
Haba iakren pat bad ki nongialam ka Synjuk Nongsynshar Shnong jong ka thaiñ Lai Lyngdoh lyngba ka telephone ki la ong ba ki pdiang ia katei ka jingiakren paidbah, khnang ban ioh ia ka jingbishar ba hok la ki paidbah ki pdiang ne kyrngah ia katei ka surok ar laiñ ba la wan lyngba ka sorkar kmie.
U JN Ganesh MLA ka seng Congress, ha Karnataka, ula shah sospon mynta ka sngi, hadien ba ula shah ujor ha ki pulit, ha U Anand Singh, uwei pat U MLA jong ka seng Congress bad ka daw, ka long namar ba u tied da u bitor kyiad ia utei u paralok MLA jongu, ha ka jaka sah miet jongki ha kawei ka hotel.
U Ganesh, u shah sumar ialade ha Apollo Hospital, hadien ka jing ia shoh jongki ha Eagleton Resort.
Kitei ki MLA, ki don ha katei ka hotel, na ka bynta ar sngi kynthih, kum ka jingkhanglad jong ka seng Congress, ba kin ioh lad ban leit pyniasoh ialade sha ka seng BJP.
U Singh, ula ujor pyrshah ia U Ganesh, ba u ktah kti ia u bad la iathuh ba U Ganesh, ula tied ia U Sing, da u bitor kyiad na khlieh jongu, ha ka jing ia mai kaba khluit bha mynta ka sngi.
Katei ka jing ia mai, ka dei na ka daw, ba U Ganesh, u don jingthmu ban mih noh bad ban leit pyniasoh ialade sha ka seng BJP.
U DK Shivakumar, myntri kam um jong ka sorkar Karnataka, ula kyntait ba kitei ki MLA, ki ia shoh bad u kyntait ruh ba ka don ka jing kawang bitor kyiad bad ula kren shai ba kitei ki MLA, kin sa kren sha ki kotkhubor, ha ki khyndiat por ban sa wan.
Guwahati: U Ranjit Barma, u nongialam ka seng RSS na Assam, ula kren shai mynta ka sngi, ba katei ka seng, ka pdiang sngewbha ia baroh ki Hindu, ba kin wan shong wan sah ha India.
Utei u heh duh ka RSS, hynnin ka sngi, ula ong ba ka RSS, ka pdiang hun mynsiem ia katei ka ain bad u ong ruh ba ka niam, ka kham krhaw ban ia ka jingsngew thain jong u briew.
U ong shuh ba ki hindu, ki la ia kynduh jingeh ha ka jingim jongki bad kumta ki dei ban wan phai noh sha India, kaba dei ka ri jong baroh ki Hindu.
Ha kajuh ka por, ka ABVP, kaba dei ka shnat jong ka RSS, kaba peit ia ki samla pule, ka kynnoh ba kito kiba pyrshah ia katei ka ain, ki dei ki kynhun ehrang Naxal bad ki nong pynkulmar shnong.
Jowai : Da ka jingiatreilang ki VDP ka shnong Priang hajan Iooksi bad ki pulit ka WJH ki la ioh ban kem ia u suba donkti ban batbor bad pyniap ia iwei i heprit iba dang san snem ka rta.
Utei u briew uba la shah kem u dei uba la tip kyrteng kum u Dawanbiang Langstang, 29 snem ka rta uba dei ruh u pasan jong itei i heprit.
Pule:Na ka liang ki pulit ka WJH District ki la iathuh ba utei u briew u la phla ba u la leh ia katei ka kam ba shyrkhei hadien ba la shoh u khawiang.
Kum ban pynkynnaw ha ka 18 tarik mynta u bnai la lap ia ka met iap itei i khyllung ha kawei ka jaka pynthor.
La suba jur ba ia itei i khyllung leh beijot bad la ksih ruh na ryngdang naduh ban da iap.
Nangta la lap ruh ba kawei ka sohshkor ka la jah na ka shkor jong katei ka khyllung.
Ki pulit ka West Jaintia Hills ki la pynngat mukotduma ia utei u briew hapoh ki kyndon 302 Ipc Rw Sec 3(a) / 4 POCSO Act.
U Dawanbiang Langstang uba la shah kem ha ki pulit.
Ki jingthoh ka KSU, kiba la wah ha Soso Tham Auditorium ha ka sngi Rakhe Meghalaya.
47 snem ka jylla khlem u pud u sam, ong ka jingthoh ka KSU.
Shillong: Ka thain Upper Shillong mynta ka sngi, ka don ha ka jingdheng kali kaba jubor shi katdei, kaba la sdang naduh ka por 9baje mynstep bad ka dang iai  bteng haduh ka por ba thoh ia kane ka khubor.
Haba shu peit, la iohi, kumba kan shim por haduh 2kynta tam eiei, ba kan ailad ia ki kali kiba leit sha ka nongbah Shillng, ba kin ia leit ia wan kylluid.
Ka Manchester City, ka la pynliem ia ka Huddersfield Town, da 3-0 ha ka jingialeh English Premiere League, ha ka Sngi U Blei, ha kaba ia ki kol la ioh thep da U Danilo ha ka minit kaba 18, nangta U Rahim Sterling ha ka minit kaba 54 bad U Leroy Sane, ha ka minit kaba 56.
U Marcus Rashford, uwei na ki nongialehkai ba snar jong ka Man UnitedHa ka sngi Saitjain ka Arsenal, ka la pynliem ia ka Chelsea da 2-0, ha kaba la thep kol da U Alexandra Lacazette ha ka minit kaba 14 bad U Laurent Kosciensky ha ka minit kaba 39.
Ka Liverpool, ka la pynliem da 4-3 ia ka Crystal Palace, kaba la la thep kol da U Mohammed Salah ha ka minit kaba 46 bad 75, nangta U Sadio Mane ha ka minit kaba 90+3 bad U James Milner ha ka minit kaba 89.
Na ka liang ka Palace, la ioh thep kol da U Andros Townsend ha ka minit kaba 34, U James Tomkins ha ka minit kaba 65 bad U Max Meyer ha ka minit kaba 90+5.
Ka Manchester United ruh ka iai bteng ban jop ha kaba ka ioh thep da 2-1 pyrshah ia ka Brighton and Hove Albion.
La ioh thep ia ki kol da U Paul Pogba da ka jingshut penalty ha ka minit kaba 27 bad U Marcus Rashford ha ka minit kaba 42, katba ia ka Brihgton, la ioh thep da U Pascal Grob ha ka minit kaba 72.
Haduh mynta ka Liverpool, ka ka wan ha jrong duh jong ka English Premiere League, da kaba ka ioh 60 point, nangta ka Manchester City da 56, ka Tottenham da 51 bad ka Chelsea da 47 point.
RM ShabongHaba ngi iakren ia ka jingiadei jong ka India bad ka Bangladesh, ngi hap ban kynmaw ba u ing makhir ka Pakistan ia ka India, u dang sat salaw haduh ha kine ki sngi bad ka daw, ka long namar ba ka India, ka pynpait arliang ia katei ka Ri ha u snem 1970, ha kaba la tip kum ka Bangladesh.
Ka Bangladesh, kam lah ban im khlem ka India bad ngin ia peit shwa ia ki jingiarap kiba thohmut thohmat bad kitei ki kynthup ia ka die maw, die dewiong kiba shu tuid beit na Ri Khasi sha katei ka Ri bad ki don sa shibun bah kiwei, kiba ym don jaka ban ia jer lut bad kam dei tang katta, ngi iohi ba ka jingtheh tyngka ka India ia ka Bangladesh ka long kaba jubor shibun eh, ha kaba dang ha u snem 2017, ka India ka la theh haduh 4.
5 billion dollar sha katei ka Ri bad lah ban ong namarkata ba ka Bangladesh, ka dei pleng ka khun khadduh jong ka India bad ka jing shisha ka long, ba wat ia ka synshar khadar lane ia ka jing tyllun jong ka sain hima sima, ka dei ka India, kaba tuklar naphang bad lah ban ong namarkata ba ka jingkhlain bor jong ka Sheikh Hasina, ka dei namar ba ka ia trei lang bad ki nongialam ha India.
Lada ka dei pat kumba ong U Narendra Modi, ba ki Hindu, ki la shah beh jubor ha ka por jong ka jing ia phiah ia ka India bad ka Bangladesh lane ha kano kano ka dur, kumta kan bha ban phai biang sha ki dulir kiba ha shwa jong ka jing laitluid ka Bangladesh bad lada lah ban leh kumta, khlem pep ki jaka kiba don sha kjat jong ka Ri Khasi lane lynter u pud jong kitei ki ar Ri, yn jin da la lah ban phah buhai shnong ia ki klur ngut ki nong India ha kitei ki khappud bad ka khyndew kaba seisoh ha kitei ki jaka, kan jin da la lah ban bsa pahuh ia ki klur ngut kiwei pat.
Ka elekshon 2019, kane ka la poi ngung, hynrei kaba i jli ka long ba ha kine ki bun snem ba la iaid bad kiba la nang iai bteng haduh ha kine ki sngi, ba ki don ki nongialam jong ka seng BJP (lem bad kiwei pat ki seng) kiba u thylliej jongki, u padiah tang ia ka ishu niam, ishu temple, ishu masi, ishu hindu bad la imat, kumba ka India, kam donkam ia kiwei pat ki mat treikam, hynrei lada kitei ki haneng ki urlong, kukmta ka seng BJP, kan synshar lynter sa 50snem bad kata ka long ka jing pyrkhat bakla.
Ka Langrin Youth Welfare Association(LYWA) ha ryngkat bad ki paidbah nongshongshnong jong ka thain West bad South Khasi Hills District, baroh kawei ngi iai ieng ha kajuh ka nongrim, ba da leilei ruh ngin nym pyndem tdong ha kita ki suri kup snieh langbrot, ban die duh noh ia ka kyndew ka shyiap bad ia ka ri ka jait bynriew hi tang na ka bynta ka jing kwah sbai ne thrang spah jubor jong kine ki jait jingthaw ba iai pynkhih win barabor ia ki shnong ki thaw tang naka bynta ka jing kwah ma lade ka jong ki shi met.
Ngim sngew phylla shuh ba naka por sha ka por ki iai kynshoit pynbieit bad ki iai pah iai phon ia ngi ki paidbah ba luilui da ka jing tap eit miaw ia ka jingshisha hynrei ki pyni ne ki wanrah lyngba kita jing ia pli bad ka jingim ba kordor jong ngi lyngba kita ki surok ar liang ban urlong suk ia kaei ka ba ki thmu sha lyndet,  da kaba ong ba kin ai kita ki kam pynroi ia ka leit ka wan jong ngi, phewse, sha lyndet khnang bansuk ka leit ka wan ka kit ka bah ban suk ia no re ia no?.
Dei halor kine ki buit sainti jong kine ki suri ba ma ngi kum ka seng ryngkat bad u paidbah nongshong shong ka thain kumjuh bad ka Bri u Hynniew Trep, ngin ia ieng da kawei ka mynsiem bad kawei ka jingmut ban pyrshah ia kum kine ki buit sainti lyngba kata ka public hearing.
Da leilei ruh ngin nym pdiang ia kum kine ki jait buit poh kiba wanrah pynban da ki jingjot jing pra ia ka imlang sahlang jong ngi.
Ka jingshisha baroh ka paw pen ryngkew naduh u snem 2007 haba pynlong ia ka public hearing ha Domiasiat Nongbah Jynrin  Mawthabah ha ka 12 Jylliew 2007, haba ki paidbah baroh ki ieng pyrshah ia katei ka public hearing ba ong em ia u Uraniam ba la pynlong da ka Meghalaya Pollution Control Board (MPCB), lyngba ka Ministry of Enviroment and Forest na Delhi hadien ka jing pyrshah jur jong ngi kam myntoi  ka la ai syndon da ka syrnod kaba ong ba kam ktah eiei ka biang ban tih ne ksam ia u tei ia u tei u marpoh khyndew wat la ki paidbah ki pyrshah makna.
Te aiu shuh kein ngin dang sngew phylla ba ia kine ki jingthmu ba mynta ruh khlem don jing ia pher eiei lada ngin leit ban pyrshah makna.
Kin sa  ai beit kata karai kaba ong biang ban shna ia kane ka surok ar liang namar kine baroh dei tang ki jingthmu ban pyndep rukom ban pyni sha ka pyrthei.
Kum ka seng bad ki paidbah hi ngim lah ban pdiang ia kum kine ki jing thmu ban thymbor ia ka hok jong ngi, horkit-hordang ngin nym ai lad da leilei  ruh ia kum kine ki jing thmu  ba rieh ngin ieng tylli ka kawei ban pyrshah ia kitei ki public hearing ka ban long ha West Khasi Hills District la 22 tarik Kyllalyngkot 2019 bad ha South Khasi Hills  District la 29 tarik Kyllalyngot 2019, ha kitei ki ar tylli ki district.
Namar ba kine ki surok ka jingthmu sha lyndet ka dei beit thik tang kumno ba suk ka leit tih ia u marpoh khynmdew u uranium bad ban pynioh lynti rung ia ki khar Bangladesh ha kane ka thain ka jong ngi ym ban pynsuk ia ngi, ka surok ngi lah biang palat tang ka surok  ka ba lah don lypa kaba ngi iai ban ne kren baroh shi katta ngi donkam tang ka jing pynbha.
Kane ka surok ar liang (two lane) mynta leilei lada ka urlong khlem pep bad um lah ban lait kadei ka lynti bah jong ki khar poi wir poi ei shi sngi  ba na sha shiliang duriaw ka ri Bangladesh lada kaka la long ain ha ka ri India.
kumta husiar paidbah.
Namar ka jingthmu ia kane ka surok ka don ha ki ar bynta kawei ban ioh khlong ia u uranium bad ka ba ar pat ban ioh lynti rung ki khar Bangladesh ha kane ka Bri ba ieit ka jong ngi  lada ngi ailad hangta ngin sa long ki nongwei hala ki jong ki shnong ki thaw ngi sa shah tyllep syndon ha ki phew lak ngut ki nong wan buhai shnong na katei ka ri thor ia ngi ki ba don tang da ki phew spah ngut namar kane ka surok kan poi haduh border Bangladesh, bad kaba pyn kynmaw ruh ia ngi hangne ba ha ka por jong u syiem Tirot ka Hima Nongkhlaw ba shah pyn bieit ha u David scott ban ai surok ban suk ka leit ka wan bad ynda lah ioh pat un sa knieh noh syndon iaka shnong ka thaw, ka it ka hima baroh kawei, kumta, ngi ruh lada ngin ailad ia kane ka surok ngin sa long mraw hala ka jong ka ri ha ki nongwei poi ei shi sngi.
Kyntang iawai, ka seng bad ki paidbah ngi kyntu ia kiba sngewthuh bakla ba ym bit da leilei ruh ban shah ia lam bakla ha kum kine ki jait jingthaw kiba wan pynbieit ia ngi lyngba kita ki kam pynroi, phewse, ha lyndet pat ki thmu pynban ban pynjah klep ia ngi ka jait bynriew na kane ka snieh pyrthei, tang ban ioh jing myntoi ia lade shimet ban ia bujli noh ia nga ia phi lyngba kita ki kam pynroi surok bad kiwei kiwei de.
Kumta da leilei ruh ngim pdiang ia kum kine ki jing pynthame, ngi ieng pyrshah ngin ieng tylli kawei lada dei ha kano kano ka rukom ruh ngin iai iengskhem ha ka nongrim ban pyrshah ban tih uraniam bad iaka jingwan buhai shnong ki mynder ri ha kane  Bri  u Hynniew Trep ba ieit eh jong ngi baroh kawei.
ha kajuh ka por ngin iai pan ka jing kyrshan na phi shi tyllop ka Bri u Khun Hynniew Trep ban iai ai ka kti ka diang ka kti ka mon ban iarap lem ia ngi ha ka ba ia dei bad ka iap ka im ka jong ngi, lada jia ba ngin shah thom daka bor ne leh donbor ba ngim dei ban ailad, ngi dei ban ia khun kat ba don ka buit ka bor watla hap ban aiti ia la ka jong ka jingim ruh ngin ieng rangbah ban iada ia ka lawei ka ri bad ka jait bynriew.
BS Lyngdoh,President LYWA.
Da U Bah Philip MarweiñU Dewïong u iaid iew bha na ka bynta bun ki jingdonkam naduh mynshuwa haduh mynta bad ka kam khaïi dewïong ha kane ka thain ka la sdang naduh ka por jong ka jingsynshar ki phareng.
Ha ka por jong ka jingsynshar jong ki, ia kane ka thain ki la sdang tih dewiong ha Laitryngew bad katto katne ki thain jong ka Sohra.
Ha kito ki por ia u dewiong ba la tih bad la phah sha Bangladesh.
Ka jingtih dewiong ha ka thie ka thain, khamtam ha ka thain Laitryngew, ka dang bteng haduh dang shen ne wat mynta ruh tangba tang khyndiat khynsoit.
Ynda u dewiong u la iaid iew bha ha kane ka Ri, ia u dewiong la sdang tih sa na Jaintia Hills.
Une u dewiong na Jaintia Hills u la iaid iew bha sha bun bynta jong ka Ri India bad na ka jingtih kaba tang khyndiat khynsoit ha ki snem 1970 la nang jur shuh shuh ka jingtih naduh ki snem 1980 ter ter.
Ha kane ka por u dewiong u la iaid iew sha Bangladesh ruh bad ka jingshalan dewiong ka la sdang sha ka thie ka Ri lyngba ka Dawki, ha ki por ba dang shu sdang.
Na Jaintia Hills ka jingtih dewiong ka la pur sa sha West Khasi Hills bad Garo Hills.
U dewiong jong ka West Khasi Hills bad Garo Hills u la iaid iew bha sha bun ki bynta jong ka Ri India lyngba ka Assam bad sha Bangladesh.
Oh,ki trai par dewiong ki la riewspah shisha hynrei ki nongkhaii dewiong pat ki la kham riewspah shuh shuh.
Ka jingtih dewiong ka la iaid la bun snem bha naduh kito ki snem 1970 haduh 2014 bad sbak la khang da ka NGT namar ka la pynjot bad pynjaboh ia ka mariang.
Mynta ym dei tang ka NGT kaba khang ban tih dewiong hynrei, ka Kashari kaba ha khlieh duh jong ka Ri ruh ka khang ban tih bad ban kit ia u dewiong.
Kumta shano ka kam tih dewiong kan poi? Ka la kut.
Ha ka jingshisha haba ka don ka jingkhang ka don ruh ka jingplie, tangba lano ka Iingshari kan plie biang ban tih dewiong, ia kata ngim lah ban ong ei ei ruh.
Ka daw ba la khang ban tih dewiong ka long ba ka rukom tih dewiong ha Meghalaya- tih dewiong liewkhnai- ka pynjot, ka pynsniew bad pynjaboh ia ka mariang.
Hynrei ka NGT ka la ong shai ba lada tih khlem pynsniew bad pynjaboh ia ka mariang te ka shah.
Ha Meghalaya ban tih dewiong da ki buit saians thymmai mynta lah ban leh hynrei ka jingpynlut ka kham bun shah ban ia ka jingioh bad yn ym don mano mano ruh u ban pynlut khlem iohnong.
Kane ka mut ba ka jingtih dewiong ha Meghalaya da ka lynti jong ka ain kan ym don shuh, hynrei ka jingtih dewiong be-ain kan dang don beit wat hapdeng ka jingkhanglad ki bor jong ka ain ruh.
Kane ka mut ban khaii dewiong da ka lynti jong ka ain kan jwat, hynrei ka jingkhaii dewiong be-ain te ka don namarba yn ym don ba lah ban pynsangeh ia ka jingtih dewiong be-ain.
Namarkata, ka kam dewiong hi ka la poi sha kaba jwat bha bad ka la dei ka por ban iit da kiwei kiwei ki lad kamai ha ka jaka jong ka kam dewiong.
Mynta ka jingkylli ka long da kiei kein ki kam yn trei.
Kam dei kaba suk ban kylliang na kawei ka kam ba ju trei sha kawei pat ka kam ka bym pat ju trei, namar, ka kam ka bym pat ju trei kam dei kaba suk namar ym pat ju mlien, ym don jingtbit bad ka don ruh ka jingkheinduh, tip kan long kumno.
Hynrei la katta ruh na ka bynta kito ki briew kiba smat, kiba trei shitom, kiba don ka mynsiem bad ka mon ban trei bad ban iit ki lad ki lynti, kiba kheinduh ki lah ban ioh ki lad ban trei ia kano kano ka jait jingtrei ne kamai ia kano kano ka jait kam kamai.
Ha kaba iadei bad kane kawei na ki lad kiba la don lypa ka dei ka rep ka riang bad Ri jingri.
Kane ka kam la iar bha namar ki bun jait ki kam rep bad hab ban iit bha kaba kumno ka kham biang ne kham iadei bad u ba kwah ban shim.
Ha kaba iadei bad kane ka kam rep, ka don sa ka kam Food Processing.
Ha kane ruh la khleh lang ka rep bad ka seng karkhana ban pynmih ia ki jait jingbam bapher bapher bad kiba iaid iew bha.
Nangta, nalor ka rep ka riang ka kam kaba lah ban sdang ruh ka dei ki kam seng karkhana ha ki lain bapher bapher.
Hooid, ban leh ia kata donkam ia ka seng, donkam ia ka jingtbit, donkam ka jaka bad kumta ter ter.
Ia kane ka lain ruh donkam ban iit bad ban leh namar ka kam tih dewiong ka la kut lane ka la jwat palat.
Sa kawei pat ka kam ba lah ban shim ka dei ka kam kamai lyngba ka Tourism.
Kane ka tyrwa bun ki lad kamai; lah ban seng hotel, dukan, restaurant, seng ia ki jaka pynitynnat ban khring ia ki tourist, buh pung ri dohkha bad pynitynnat ban boi ki tourist, buh pung jngi ba itynnat, ne ki jaka sum na ka bynta ki tourist, thung ki kper syntiew ban khring ia ki tourist bad kumta ter ter.
Nangta, lah ban buh ki kali kamai tourist kiba bun jait, Buh ia ki Cable Car service ban pyndonkam da ki paidbah bad khamtam ki tourist ka long kawei na ki kam ba la lah ban shim da kito kiba ju kamai dewiong.
Lane, kito kiba ju kamai dewiong ki lah ban seng noh da ki skul, kolej ne ki Hospital ne ki hotel.
Nangta, kiba ju kamai dewiong ki la don lypa ka seng ki lah ban buh ia ki Public Amusement Park, ki Children Park, Public Park bad kiwei kiwei ki ba bun jait.
Na ka bynta kito kiba kwah ban trei hi, nalor ba ki la don lypa ka seng, kam dei kaba shitom than ban iit lad kamai.
Kaba shitom ka dei ia ki samla kim khlem kam khlem jam ki bym don ka seng ka dang.
Hynrei wat ki samla kiba khlem kam khlem jam ruh lada ki iit bad ki kloi ban trei ki kam bylla bad ki kam rit kam ria ruh ki ioh hi, nalor ki kam rep kam riang.
AIS SujaU David ha ka Kitab Salm u ong – “Ka jinglumlang ia ka ktien jong me, ka long ka Jingshisha" The sum of thy word is truth.
Salm 119:160.
Ka ktien u Blei hi ka ong – “Namar ka long ka hukum pa ka hukum, hukum pa ka hukum, u lain pa u lain, u lain pa u lain, hangne khyndiat, hangtai khyndiat" Isaiah 28:9-10.
Kumta ka ktien u Blei ka don ha ka ka hukum bad u lain pa u lain ki kyntien kiba kordor bad kiba donbor, hynrei la thoh ia ka hangne khyndiat hangtai khyndiat, ha u Daniel khyndiat ha ka Kitab Jingpynpaw khyndiat bad kumta ter ter.
Hynrei haba lumlang ia ki la shem ba ki kyntien ki kren ia kawei ka jingmut kaba u Blei u la kren naduh mynshuwa bad mynta.
Kumta ka donkam ia u briew ba un lumlang bad pyniasoh (connection) ia ki jingmut ka ktien u Blei khnang ban shem ia ki jingmut ba shisha jong ka ktien u Blei.
Namar ha ka ktien u Blei u don u Blei, ka don ka bor jingtreikam jong u Blei, ia kaba la dep, kaba mynta, ka ban sa wan, bad kaba sha ki bymjukut.
Ha ka ktien u Blei don ka jingsngew shngain don ka jingkyrmen, don ka jingshlur, ka jingkhlain bad ka jingkmen.
Ha ka ktien u Blei don ka jingstad don ka bor ban synshar bad ki bor halor baroh.
Kam dei kaba dang thymmai bad kam ju man rim hynrei ka iai tyngshain kum ka sngi shaduh kiba bymjukut.
Kumta ka ktien u Blei ka long kaba la pyrsad mynsiem da u Blei hi.
Ha ki hajar ki snem ia ka ktien u Blei la thoh da kiba bun bah ki nongthoh ia kiba u Blei u la jied ban thoh, ba la thoh ha ki por kiba iapher bad ki jaka ba iapher hynrei u nong hukum ban thoh dei u Mynsiem Bakhuid jong u Blei.
Kumta ha kata ka por la thoh ia ka ktien u Blei ha ki kynja snieh (Scrolls) ha ka ktien Hebru, bad la shna pynbha ia ka kumba ka long mynta bad ka pynkylla (Translate) ia ka ha ki ktien bun jait ki Ri ka pyrthei.
La ai kyrteng ia ka ka “Testament" kaba mut ka Jutang (Covenant) kumta ka don arbynta, ka Testament ba Rim bad ka Testament ba Thymmai, ka Jutang hapdeng u Blei bad u briew.
Kumta ka Bible ka don 66 tylli ki Kitab 39 ha ka Old Testament, 27 ha ka New Testament.
Na kine ki ar Testament kaba Rim bad kaba Thymmai ki don ka hukum pa ka hukum u lain pa u lain kaba Kren ia ki jingshisha ha ka jingiadei hapdeng u briew bad u Blei.
Na kine ki Ar Testament u briew u donkam ban lum lang ban ai connection ia kaei kaba u Blei u kren ia kaba mynta (today) bad ia ka ban sa wan (future) bad ia kata ka Bymjukut (Eternity).
Ia kaei kaba ka Kitab u Daniel ka kren yn pyndep ia ka katkum ka Kitab Jingpynpaw kaba mut kine ki Ar Testament ki kren ia kajuh ka jingshisha shaphang kita ki sngi kiba kut (end times).
Bad kane ka long ha kane ka rukom ba u briew u dei ban lum lang ia ka ktien ka jong u Blei.
Salm 119:160.
Kumta ka jingong ha u Isaiah kaba ong “Hangne khyndiat, hangtai khyndiat" Isaiah 28:9-10.
Ka pyni ba u briew u donkam ban lum lang ban pyndait lang khnang ba kan long kawei ka jingmut na ki Ar tylli ki Testament, ba kan long kawei ka ktien, ka jingmut, bad ka long ka jingshisha, namar la thoh ia ka ktien u Blei ha ki por ba iapher bad ki jaka ba iapher.
Kumta lyngba ka jingstad ba u Blei u la ai ha ki briew kiba u la jied, ia ki Lynnong (Chapter) bad ki Dkhot (Verses) la pynrung ha ka ktien u Blei ha ki snem 1227 A.
D, kumta kaba pule ia ka ktien u Blei ka kham suk ban tip ia kaei kaba u Blei u iathuh ha ki Nongiathuhlypa kum ha u Danniel bad kumno ba u Blei u pynpaw ha u Ioanis ha ka dewlynnong Patmos, ha ka Kitab Jingpynpaw, kine ar ki kren shaphang kaba kut kita ki sngi, bad la pynpaw ia ki ha ka kitab Jingpynpaw (end times in Revelation).
Bad dei ha kane ka rukom ba la lum lang ia ki jingshisha ka ktien u Blei.
“Kumta ka jinglumlang ia ka ktien jong Me, ka long ka Jingshisha, The Sum of Thy Word is TRUTH" Salm 119:160.
Shillong: U MLA ka Sohiong na ka HSPDP uba long ruh u myntri sorkar u bah Samlin Malngiang u la ong ba um pat sngew nang ban kren eiei halor ka jingthmu iakhun MP u Bah HDR Lyngdoh namar ba tang ia ka tiket ruh um pat ioh.
Haba kren ha kane ka sngi Saitjain, u bah Samlin u la ong ba ia mynta um sngewlah ban ong ei ei halor ka jingpan tiket u bah HDR ban iakhun ia ka MP namar ba ka dei ka kam ka party jong u.
“Ngam pat sngew nang ban kren ei ei halor kane namar ba tang ia ka tiket ruh um pat ioh", la ong u bah Samlin.
U la ong ba lada un ioh tiket, un sa lah ban kren ei ei namar ba ka shong ha ka party jong u ban ai ne ban nym ai.
U Bah HDR Lyngdoh uba dei u nongialam ka Congress u la paw kum uwei na ki kyrtong ban pan tiket na ka Congress ha kane ka MP elekshon ban iaknieh bad u MP ba mynta u bah Vincent H Pala.
Ia u bah HDR la pynliem da u bah Samlin ha kane ka elekshon hadien ba u la mihkhmat 25 snem ei ei na katei ka konstitwensi.
“Kum u MLA ngam pat sngew nang ban kren, namar ba ka shong ha u bah HDR ha ka kam party jong u, bad ka party jong u kan rai ban ai tiket ne em", la ong u bah Samlin.
Kumba ka paw, u bah HDR uba long ruh u MDC ha ki snem ba la dep, um shym la treh ban iakhun ia ka MDC ha kane ka kynti hynrei u la buh da u briew jong u.
Nongpoh: Ki Pulit ka Ri Bhoi, hynnin ka miet Sngi Saitjain ki la ioh ban bat ia 8 tylli ki kali kit dieng ia kaba ki la thmu ban shalan beain sha Assam, khlem da pynbiang ia ki kot ki sla kiba biang.
U JFK Marak, Superintendent of Police ka Ri Bhoi, u la iathuh ba ia kitei ki 8 tylli ki trok, la ioh ban bat na ki thain 12 bad 14 Mer ha ka thain Byrnihat.
U la iathuh ruh, ba ka jingioh ban bat ia kitei ki trok kit dieng beain, ka dei hadien ba ki Pulit ki la ioh ia ka jingtip, ba ki don trok kiba kit ia ki dieng na Meghalaya ban shalan sha Assam, kumta haba ki Pulit ki la leit ban bat bad kylli ia ki kot ki sla, la lap ba kim shem la lah ban pyni ia ki kot ki sla bad kaba la pynlong ia ki Pulit ban bat noh ia ki.
Shuh shuh, u la ong ruh ba kitei ki trok ki Dieng, ki dei kiba la thmu ban slalan beain sha ki katto katne ki jaka ka Assam kiba kynthup kum sha Jorhat, Kokrajhar, Dhubri lem bad sha kiwei kiwei ki jaka.
Haba iadei bad kitei ki 8 tylli ki trok kit Dieng beain, na ka liang ki Pulit hadien ba ki la bat, kin sa pynlong ia ka jingtohkit kaba bniah bad ban lap ruh mano ba donkti bad nangno la ioh ia kitei ki dieng.
Shillong: Ia u rangbah uba la jah na ka shnong Tyrsad la lap biang ha ka shnong Pahamsyiem.
Utei u rangbah uba la tip kyrteng kum u bah Asping Rynjah (42 snem) u la mih na la ing na ka shnong Tyrsad (Kyrphei) naduh ka 16 tarik mynta u bnai ban wan sha Shillong hynrei u khlem wan phai ing shuh.
Kiba haing hasem ki la pyntip ba la lap mynta ka sngi na ka shnong Pahamsyiem (Nongpoh) ha ka por 3 baje nohphai sngi ha ryngkat ka met kaba shait ba khlaiñ.
Kiba haing ki la ai khublei ia ki nongshong shnong ka Pahamsyiem kiba la iarap ban pyntip sha ki bor ka aiñ, ka ai khublei ruh ia u MLA ka Mawphlang uba la iarap met bad mynsiem ia ka ing ka sem ban wad ia utei u rangbah bad ki ai khublei ruh ia baroh ki nongshong shnong ka Bri u Hynniewtrep kiba la kitbok kitrwiang bad kumjuh ia ki lad khubor kiba la pynsaphriang ia katei ka khubor.
Shillong: Ka sur elekshon MDC na Mawlai ka sawa jam bha sha u bah Teibor Pathaw ha kane ka kynti hapdeng bun ki kyrtong ban iakhun.
Watla u bah Teibor um pat shym la pynbna na kano ka party ban iakhun ha kane ka kynti, hynrei la ioh sngew ba ki dak ki shin ki sawa ba u lah ban iakhun na ka NPP lada ym kylla da kumwei pat.
Ha ka jingiakren bad u Bah Teibor ha kane ka sngi Saitjain, u la iathuh ba haduh mynta um pat don kano kano ka rai bad ki paidbah nongkyrshan ban iakhun na kano kano ka party hynrei un sa lum ia ka jingialang ha kane ka sngi balang ban shim ia ka rai.
“Ngin sa don ka jingialang ha kane ka 23 tarik mynta u bnai bad ki nongkyrshan ban rai", la ong u bah Teibor.
Ula ong ba haduh mynta um pat lah ban ong ei ei na kano ka kynhun ban iakhun namar ba ki don bun ki kynhun na kiwei ki party kiba la wan ban tyrwa ban kyrshanlang ia u ha kane ka kynti.
“Ngin sa shong jingialang ban rai namar ba mynta, ngi la don kiwei ki kynhun ki ban wan ban kyrshan lang", la ong u bah Teibor.
Ha kane ka kynti, ka Mawlai kan sakhi ia ka jingiakhun hapdeng ka UDP ban iakhun da u MLA barim u bah Embhahlang Syiemlieh, u Bah Marbud Dkhar na ka Congress nalor u bah Teibor kiba la kham sawa jam ka sur.
La ioh jingtip ba ki don ka kynhun jong ki nongialam ka Congress na Mawlai hapoh ka jingialam u bah Samuel Biam kiba lah ban leit ai jingkyrshan noh ia u bah Teibor namar ba ki la sngew pyrshah ia ka rukom ai tiket ka party Congress.
U Bah Teibor u dei uwei na ki kyrtong ha kane ka MLA elekshon ba la dep, uba la wan baar ha ka jingiakhun.
Ia mynta na Mawlai la mihkhmat da u Bah Process T Sawkmie na ka Congress uba long ruh MLA.
Shillong: U Working President jong ka UDP u bah Paul Lyngdoh u la ong ba dei ki seng heh ka Congress bad BJP kiba tynruh ban wanrah da ki khar Bangladesh ha ki thaiñ Shatei Lam Mihngi khnang ba kin ioh ia ka Vote bank jong ki ban jop elekshon.
U bah Paul u la ong ba ka Congress ka tynruh da ki Muslim katba ka BJP pat ka tynruh da ki Hindu.
Utei u nongialam barim ka KSU u la ong ba ka donkam palat ia ki seng riewlum ban ia tylli kawei na ka bynta ban ia khunbad ban iada ia ka jinglong kyrpang jong ka jaitbynriew.
U la ong ba ka donkam ruh ia ki seng riewlum ba kin ia tehsong kawei khnang ban lah ban ia khun pyrshah ia kitei ki seng heh kum ka Congress bad BJP.
“Ka Congress ka tynruh da ki Muslim katba ka BJP pat ka tynruh da ki Hindu ban ia khun pyrshah ia ka Congress na ka bynta ka vote bank jong ki, dei tang ki seng riewlum kiba hap ban ia khun na ka bynta ban iada ia ka jaitbynriew" ong u bah Paul.
Shuh shuh u la ong ba ka BJP ka la shim ia ka lynti kumno ban pyniatylli ia ki seng riewlum bad ka dei ruh ha katei ka por ba u la khylliap ia ka KHNAM ban leit noh sha ka UDP bad u la ong ba ka UDP ka ieng ha ka nongrim kaba skhem ban pyrshah ia ka Citizenship Amendment Bill, 2016.
Shillong: Ki bor District jong ka East Jaintia Hills ki la khang ia ki nongthohkhubor ban tur shajan ka krem dewiong kaba don ha Ksan kaba ki bor iarap ki dang ia khun ban sei ia ki metiap napoh katei ka krem.
U myntri sorkar uba peit ia ka tnad Revenue and Disaster Management u bah Kyrmen Shylla u laong ba la pyntip sha u ba la khang ia ki nongthohkhubor ban leit shajan katei ka krem namarba ki pynthud ia ki bor iarap kiba dang treikam hangtei da kaba leit interbiw khah khah manla ka khyndiat minit.
Katba u President jong ka Shillong Press Club u bah David Laitphlang u la ong ba u la ia kren bad u myntri rangbah ka jylla u Conrad K Sangma bym dei ban khang ia ki nongthohkhubor khnang ba kin ioh ia ka jingtip kaba tikna ba kin sam sha ki paidbah.
U la ong ba ki bor district kim dei ban buhrieh ia ka jingjia hangtei hynrei ki dei ban ai ka jingiatreilang bad ki nongthohkhubor.
Ka MLA na ka seng Congress ka kong Ampareen Lyngdoh ka la ong ba ka sorkar ka dei ban shim ia ka jingkitkhlieh ban ai jingtip sha ki nongthohkhubor ia ka jinglong jingman jong ka kam hangtei khnang ba ki paidbah kin ioh ka jingtip kaba shai.
Lah ban kdew na 15 ngut ki briew ki la shah tap hapoh ka krem dewiong ha Ksan naduh ka 13 tarik u nohprah bad haduh mynta ki kynhun iarap bapher ki dang ia khun ban sei ia ki metiap kiba sahkut hapoh.
Shillong: Ka sorkar pdeng lyngba u myntri ka tnad pynroi sor u HS Puri ka la pan ia ka jingpynkhreh ka jylla ia ka projek Smart City kaba dei T.
500 klur tyngka ia kawei ka nongbah kaba la shah jied kum ka Smart City.
Utei u myntri sorkar u la ong ba ka sorkar pdeng shen kan pyllait ia katei ka hadien ba ka sorkar jylla ka la phah ia ki jingtyrwa jong ki kiba kum kino ki kam ba kan leh na katei ka projek.
Katei ka jingkren jong u myntri sorkar pdeng ka dei hadien ba ki myntri sorkar na kane ka jylla u bah A.
L Hek bad u bah Hamlet Dohling ki la ia kren bad utei u myntri na ka bynta ka skhim Smart City kaba ka jylla ka la sha jied kum ka nongbah kaba 100 ha u jylliew mynta u snem.
Ha katei ka jingiakynduh u Puri u la ia kren ruh ia ki projek kiba dei lyngba ka Atal Mission for Rejuvenation and Urban Transformation ( AMRUT) bad na katei ka skhim u la ong ba ka Shillong kan ym kyrduh bording shuh lane ka Umbam Umdih , ki Internet bad kiwei pat ki jingdonkam.
Kham hadien u bah A.
L Hek u la leit ban ia kynduh ia u myntri ka kam shangkai pyrthei u K.
J Alphonse bad la ia kren kumno ban kyntiew ia ka kam jngohkai ha kane ka jylla bad kumjuh ruh ka jingpynkhreh ia ka National Games 2022.
Shillong: Ka jingiaknieh tiket na ka seng Congress na ka bynta ka elekshon MP 2019 na Shillong bad Tura Parliamentary konstitwensi ka jur bha.
Na Shillong ka jingiaknieh mynta ka long hapdeng u MP ba mynta u Vincent H Pala bad u MLA barim ka Sohiong u bah HDR Lyngdoh katba ha Tura pat ka jingiaknieh tiket ka long hapdeng ka MLA barim ka Williamnagar ka Deborah Marak bad u MLA ba mynta u Zenith Sangma.
Na ka bynta ka Tura kiba bun ki MLA Congress ki kwah ban pyniakhun da u nongialam ka Liang Pyrshah u Dr.
Mukul Sangma bad la ong ba ka jingiakren hapoh ka Congress ban pyniakhun da u Dr.
Mukul ka dang iaid shakhmat.
Ka MLA jong ka East Shillong ka kong Ampareen Lyngdoh ka la pynpaw ba ka kwah ba u Dr.
Mukul un ia khun hi ha katei ka elekshon MP Lok Sabha na Tura bad ka la ong ba dei tang u Mukul u kandidet uba biang tam ban ia khun ia katei ka elekshon.
Lah ban kdew ba baroh 3 ngut u Dr.
Mukul, Zenith bad ka Deborah ki dei kiba la iakhun teng ia ka elekshon MP na Tura hynrei ki la rem.
U Dr.
Mukul u la shah rem ha u Purno A Sangma ha u snem 2004 hynrei hadien u Purno u la risaiñ na ka kam MP ban wan phai biang sha ka politik ha ka jylla bad ha u 2008 ka la long ka elekshon shiteng samoi bad ka Congress ka la pynieng da u Zenith hynrei u la shah rem noh ha ka Agatha K Sangma bad ha ka elekshon MP 2009 ka Congress ka la pynieng da ka Deborah Marak hynrei ka Deborah ruh ka la shah rem ha ka Agatha.
Ha u 2014 pat ka Congress ka la pynieng da u Daryl William Ch Momin hynrei utei ruh u la shah rem ha u P urno.
Ha ka elekshon shiteng samoi ha u 2016 hadien ba la khlad noh u Purno , ka Congress ka la pynieng da ka lok jong u Dr.
Mukul ka Dikanchi D Shira hynrei katei ruh ka la shah rem ha u Conrad.
Shillong: Ka league ka lympung ialehkai jong ka U-12 & U-14 Football Tournament ka Shillong Sports Association, ki la poi noh sha kaba kut ha ka sngi Palei.
Hadien ba la kut ka league, ki kynhun kiba la jam pat sha ka kyrdan semi phainal ki long ba ha ka U-12 ki kynthup ia ka Mylliem SC, Nongkseh SC, Langsning FC bad Mawnianglah SC.
Ha ka U-14 ki kynhun ba la buh jaka ialade sha ka semi phainal ki long ka Langsning FC, Nongkseh SC, Marbisu SC bad ka Mawlai SC.
Ha ka U-12, ka Mawkhar SC ka la ioh thep kol ia ka Jongksha SC, katba ka Langsning FC ka la pynliem haduh 12-0 ia ka Mawpat SC bad ka Mawlai SC ka la jop da 8-0 ia ka Umpling SC.
Haba phai sha ka jingiakhun ka U-14 ka Nongthymmai SC ka la jop da 1-0 ia ka Lawmei SC bad ka Mawlai SCka la pynliem ia ka Krang SC da 2-1.
Ha ka jingiakhun ha kane ka sngi Saitjain, ka Marbisu kala pynliem ia ka Nongkwei da 3-0.
Da kane ka jingjop kan iaknieh ia ka nam lahduh bad ka Langsning lashai ka sngi.
Shillong: Ka Shillong Lajong FC ka la shah rem biang ha ka Real Kashmir da 0-1 kol ha ka jingiakhun kaba long ha kane ka sngi Saitjain ha JN Stadium Polo, Shillong.
Ka nam rem ia ka Lajong ka la wan na ka kol jong u Aaron Katabe ha ka 74 minit hadien ba u la ïoh ba un pyndei da ka khlieh ïa ka bol kaba la wan lyngba ka kornar.
Kane ka jingshah rem ka Lajong ka la long ka sien kaba ar ha ka jingiakhun ha ka lympung I – League.
Kane ka dei kawei pat ka jingiaid lynti kaba sniew bok ia ka Lajong kaba shah rem lynter ha kane ka lympung bad ka don mynta ha trai duh ban kamai point.
Ka Lajong ka la kamai tang 4 point na ki 12 sien ki jingialehkai haduh mynta.
Na ka liang u Alison Kharsyntiew ula wanrah ïa ka jingkylla biang ha ka kynhun hadien ba u Phurba Tempa Lachenpa, u Phrangki Buam bad u Lalawmpuia Hnamte ki la wan ban mih bujli ha ka jaka ka jong u Neithovilie Chalieu, Samuel Lalmuanpuia bad u Sheen Sohktung.
Haba pynshong nongrim ia kaba kut jong ka jingialehkai ha kane ka janmiet, ka kren shai kdar ba ka dei ka janmiet kaba ka kynhun ialehkai ka SLFC ka la kyntiew bha ia la ka rukom ïalehkai ka jong ka, ha kajuh ka por ba kan lah ruh ban pyrshang her sted bha ia ka rukom ialehkai ka jong ka, ne ban lah wat ban khanglad ïa ka Real Kashmir ban nym ïoh lad da kaba suk ban pynkhih ïa ka jar.
Ha kane ka jingialehkai, ka kylla step ka la kut noh shwa ha ka jingbym don satia ba lah ban ïa pynkhih ia ka jar.
Haba wan ban ïa bteng ia ka kylla miet, ki ar kynhun kiba la sngew skhem bha kata ka rukom ialehkai ka jong ki bad kiba la lap bad iohi ia ki jingduna bad tlot, ba ka pynlong ia kane ka jingiakhun ba kan kham itynnad bha, da ka jinglah ban mih paw jong ka jingpyrshang ban ia pynkhih ia ka jar tad haduh ka khyllipmat kaba u Katebe u la ïoh ban thep ia kane ka shi kol.
Nongstoiñ: Ka lympung kynjatbol kaba la tip kum ka 2nd Invitation Knock Out Football Tournament 2018-19, ka la nang jam sa sha ka wat kaba ar bad ka jingiakhun kaba nyngkong ka la long hapdeng ka Laban SC pyrshah ia ka Nongrim Hills SC ha kaba ka Laban ka la ioh ban khur ia ka jingjop.
Haba phai sha katei ka jingiakhun jong katei ka wat kaba la long ha ka sngi saitjain jong ka taiew ba la dep ka jinglah jong ka Laban SC ban khur ia katei ka nam jop ka la wan hadien ba ka la lah ban pynliem noh da 4 kol la 1 ia ka Nongrim Hill SC.
Shuh shuh ia kitei ki 4 tylli ki kol jong ka Laban SC la ioh ban thep da u Damonmi Dkhar ha ka minit kaba 55, 88 bad u Arkwis Wanniang ha ka minit kaba 70 bad u Bickyson Kharkongor ha ka minit kaba 73.
Ia ka nam man of the match ha katei ka jingiakhun la ioh ban khur da u Arkwis Wanniang na ka Laban.
Ka jingialehkai ka ban bud ha ka pre Quarter final kan long hapdeng la Marbisu FC pyrshah ka Assam Regimental FC ha ka por 1:30 nohphai sngi.
Shillong: 3 ngut ki rang ia kura na Upper Shillong kin mihkhmat ia ka jylla na ka bynta ka jingiakhun ka ban long ha nongbah Kolkata ha ka 22 tarik mynta u bnai.
Kitei ki 3 ngut ki rang ia kura ki   long u Jefferson Ranee ha ka kyrdan kaba 49 kilo, u Shanborlang Marbaniangha ka kyrdan kaba 52 kilo bad u Rishanlang Lyngdoh ha ka kyrdan kaba 56 kilo.
La leit ban synran ia ki da u Secretary jong ka Upper Shillong Boxing Association u bah Kampherki  Thangkhiew uba dei ruh ha kajuh ka por u Coach.
Shuwa ba kitei ki samla kin mih na kane ka jylla, ha ka sngi saitjaiñ jong ka taiew ka HYC Upper Shillong Circle ka la kitbok kitrwiang ia ki ryngkat ka jingiarap da ka song pisa na ka bynta ki jingdonkam jong ki.
La pynlong ia ka jingialang ba lyngkot ha Indoor Stadium ha Umlyngka ha kaba la donlang u President ka HYC u bah Pynskhem Kharkongor uba la aiti ia ka song pisa sha kitei ki samla bad uba la ai ka jingkren kitbok kitrwiang ia kitei ki samla ba kin ioh ia ka jingjop bad ba kin wanrah ia ka nam ka burom jong ka thaiñ Upper Shillong bad ia ka jaitbynriew baroh kawei.
La donlang ruh u bah Ricky C Pathaw u President jong ka Upper Shillong Boxing Association uba la ai ki  jingkren lyngkot.
La pyniaid ia katei ka jingialang da u bah Gee Mawlong General Secretary HYC Upper Shillong Circle.
Shillong:  Ka jylla niam jong ka Balang Salonsar Katholik, ka Shillong Archdiocese, kan sa ioh sa shiphew ngut ki lyngdoh thymmai ia kiba yn pynkyntang da u Archbishop Dominic Jala ha phyllaw jong ka Iingmane Bah jong ka Maria ka Nongiarap ki Kristan, Laitumkhrah, Shillong,  ha ka Sngi Saitjain, ka 19 tarik u Kylla, 2019.
Kito kiba don jingtip ki ong kane ka dei ka sien banyngkong ha kine ki khyndiat phew snem ba la leit ba haduh katne ngut ki shah pynkyntang shisynpynkyntang.
