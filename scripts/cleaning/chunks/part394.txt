Haba ngi phai sha ki khynnah skul ne samla pule ka long kaba donkam haduh katta katta ba kin sngewthuh ba naduh dangrit ki dei ban don ïa ka mynsiem ïa khun ban poi sha ki kyrdan ba sha jrong kum ki IAS, IPS IRS, IFS, MCS, MPS ter ter ha ki tnat treikam bapher bapher ka sorkar India, sorkar Meghalaya ne ha ki kompani ba heh ki ‘riew shimet.
Ban poi sha kata ka byntaki dei ban trei shitom bad don ka jingieit ban pule ïa ki kot kiba pher bapher kiban kyntiew ïa ka jingnang jingtip ha baroh ki sobjek ym ban pule tang ïa ki kot ba pule ha ki kamra klas khnang ba kin jop ïa ki egsamin bapher bapher ba ju pynlong da ka Union Public Service Commission, Meghalaya Public Service Commission, Staff Selection Commission, Bank Exam, Special Recruitment Board, ki District Selection Committee bad kiwei kiwei ki tnat pynlong egsamin ai kam.
Ha ka jingïaid lynti ban kiew shaphrang ki samla ki lah ban ïa kynduh ïa ki jingpynwit kiba lah ban khanglad ïa ki ban ïoh kheit ïa u soh ka jingjop.
Ki diengpyngkiang ne mawjynthut ba nyngkong eh ïa ka jingkiew shaphrang ha ka jingim ka jong ki ka dei ka jingjaituh ban pule kot.
Kum ki khynnah skul ne samla pule kiba pynkhreh ban seng nongrim ïa ka lawei ba phyrnai ki dei ban bret sharud ïa ka jingjaituh kaba tan ne pynhiar arsut ïa ki sha tbian da kaba minot thop ha ki jingpule man la ka sngi.
Kaba ar, ka dei ka jingngop ha ki jingdih ba pynbuaid, u sikret kum ka jingsdang nangta ka kyiad, u kynja bad u drok kiba pynjot noh ïa ka bor pyrkhat bad bor met.
Ka jingngop ki samla pule ha kine ki jingdih ba pynbuaid ka ktah ïa ka jingmih ki khun samla ban kiew shaphrang ha ki jingpule bad buh jingeh ïa ka ri ban ïoh ïa ki samla ki ban long kum ka tyllong ha ki liang kiba bun.
Shano ka lawei ka ri kan poi lada ki khun samla ki hiar ha ka pule puthi ki ban pyntbit ha ki laiñ jingtrei ne jingpule bapher bapher.
Kaba lai, ka jingïalang samla hapdeng ka jingpule bad lam sha ka shongkha khynnah hapdeng ka rta ba ki samla ki dang dei ban pynkhreh ïa la ka jingim, ka ktah ïa ka koit ka khiah ka jong ki, ïa ki khun ki kti ki ban kha, ka ïoh kam ïoh jam bad ka jingkiew shaphrang ka ri.
Kitei ki lai tylli ki mawjynthut ki wanrah ïa ka jingduhnong ban ïoh ïa ki briew kiba lah pyntbit ban noh synñiang ha bun ki liang ha ka imlang sahlang jong ka ri kum ki ophisar, ki doktor, ki engineer, ki nonghikai, ki nurse, ki nongsynshar, ki nongtrei kam la jong, ki nongrep kiba tbit bad ter ter.
Hooid! haba ngi kren ha ka ïoh kam ïoh jam, ym baroh ki samla pule kin ïoh ki kam sorkar ne kam kiba heh.
Kaei kaba kongsan ka long ba ka jingpule bad jingpyntbit ha ki laiñ jingtrei bapher bapher la ka long ki kam kti ne kam jabieng kan ïarap ïa ki samla ba kin lah ban ïeng ha la ki kjat ban seng ki kam la jong khlem da ap khmih lynti tang ïa ki kam sorkar.
Kane ka dei ka mat kaba donkam haduh katta katta ban sngewthuh ba ka jingpyntbit ha ki jingtrei kam bapher bapher ryngkat ka jingnang jingtip lyngba ka pule puthi kan kyntiew ïa ki samla pule ban poi sha ka thong ka jingjop haba ki trei ïa ki kam la jong ne ki kam sorkar ruh katkum ka jingkylla ka por.
Ki samla ka ri ki dei ban long positive ne skhem jingmut ha ka lynti ïaid ka jingim wat hapdeng ki jingtynjuh kiba bun kiba ki lah ban ïa kynduh khnang ba kin lait na ki jingpynshoi kiba lah ban ïalam bakla ïa ki ne pynjot noh ïa ka lawei ba phyrnai jong ki bad ktah ïa ka lawei ka ri baroh kawei.
Ka jingkiew shaphrang jong ka ri ka shong ha ka jingkhlaiñ bad jingtbit ki khun samla ha baroh ki jait kam.
Ki samla ki dei ban long ki nongnoh synñiang ne kita ki productive human resources ha bun ki liang ha ki jingtrei kam bapher bapher.
Ka long kaba kongsan ruh ban kynmaw ba ynda ki lah long heh long haiñ ne lah kiew ka ïoh ka kot ki dei ban don ka mynsiem sngewrit ban ïarap ïa kiwei, da kaba bret sharud ïa ka mynsiem sarong ne sngewmeng bad ñiewbeiñ ïa kiwei.
Ki Samla ki don ka bynta ba khraw ban long ka nuksa ïa kiwei ki nongshong shnong ban pyndep la ka kamram ne ka Fundamental Duty kum ki nongshong shnong ka ri ban bud ryntih ne kohnguh ïa ki aiñ ka ri.
Shuh shuh ha ka por ba jied ïa ki nongmihkhmat ki dei ban pynsngewthuh ïa ki para nongshong shnong ban jied ïa ki nongsynshar da ka jingsngewthuh bad shemphang ym ban da khmih lynti ban ïoh jingmyntoi shimet ha ka dur ka pisa ban ïa peiñ khnang ba ki nongïalam kin ïoh ban shakri khambha ïa ka imlang sahlang haba ka jinglut ka duna ha ka por ba jied ïa ki nongmihkhmat namar ki nongsynshar jong ngi ki don ka bynta ba khraw ban thaw ïa ki polisi ne mat treikam ki ban kyntiew ïa ka ri.
Ka jingïoh ïa ki nongsynshar kiba kynsai bad ba janai ki ban kitkhlieh ïa ka bha ka miat ki khun samla ban btin lynti bad kyntiew ïa ki lyngba ka jingwanrah ïa ki kam pynroi ki ban plie lad ban kiew ka kamai kajih bad ïohkam ïohjam ka shong ruh ha ka jingshemphang ki kmie ki kpa bad baroh kiba lah heh lah san ba kin don lang ka jingkitkhlieh da kaba pyni ïa ka jinglong rangbah haba ki shim ïa ka rai kaba kongsan ha ka por ba jied ïa ki nongmihkhmat ha ka shisien san snem da kaba ñiewkor bad kyntang ïa ki nongïalam ki ban pyntyllun ïa ka synshar khadar ym da ka jingshongshit ne shah ïalam bakla ha kiwei ban ïa peiñ ïa la ka iktiar ne ka hok ba kordor ba la pynkhamti ne pynkupbor da ka riti treikam ne constitution ka ri jong ngi.
Ka lawei ba phyrnai ki khun samla jong ngi ka shong ha ngi iwei pa iwei la ngin kyrshan ïa ki ne ngin buh jingeh ïa ki.
Ka jubab jong kata ka dei ka rai jong ngi ban pyni ba ngi don ne em ka jingsngewthuh ne shemphang ha kane ka bynta khnang ba ngin lait na ki jingkhñium kiba na ka por sha ka por.
To ngin ïa kyrshan markylliang para ma ngi khnang ba ka ri kan kiew shaphrang da ka jingtbit ki khun samla ban long ki nongnoh synñiang ha bun ki liang bad long ka nuksa ban ïatei.
Kyntang ïa wai haba ngi phai sha ki khun samla jong ngi, ka long kaba donkam haduh katta katta ba ki dei ban don ka jingieit bad jingkitkhlieh haba ki trei ïa kino kino ki kam la ka rit ne ka heh, la ka dei ka kam sorkar ne kam la jong, la ka dei ka kam da u khulom ne kam da ki kti khnang ba ngin ïoh ban bat lut ha lade ïa baroh ki jait kam.
Ka long shisha ka jingai mynsiem ïa kiwei haba ngi sakhi ïa ka jingdon ki samla jong ngi ha kine ki sngi kiba la mih shakhmat khlem lehraiñ satia ban trei ïa baroh ki jait kam kiba ju trei da kiwei ha ki por kiba la leit.
Ai ba kane ka mynsiem shlur kan suhthied ha kylleng sawdong ha ryngkat ka jingniewkor ïa ka kam, ka por bad ïa ki nongai kam ruh kiba trei hapoh jong kiwei.
Nongstoiñ, Jymmang 10: U Bah Gigur Myrthong MLA ka Mawshynrut Constituency ha ka sngi Hatmajai jong ka taiew, u la plie paidbah ïa ka ïing skul ba thymmai jong ka St.
Thomas Secondary School Nongjri kaba hap hapoh Mawshynrut Civil Sub Division, ka skum kaba u la pynïoh jingïarap lyngba ka NEC scheme ha ka mang tyngka kaba T.
50,00000/- (San phew lak).
Haba kren ha ka jingïalang plie, u Bah Gigur Myrthong u la ong ba ha ki saw snem jong ka jingïaid lynti, u la pyrshang katba lah la ka buit ka bor ban wanrah ki kam pynroi ha ka dong ka thaiñ.
U la ong ba kum u nongmihkhmat u ïohi ïa ka jingbym biang ki jaka pule puthi ha ka dong ka thaiñ.
Kumta u buh ïa ka pule puthi hakhmat eh namar u tip ba ka pule puthi ka dei ka lawei na ka bynta ki khun ki kti.
U la ïathuh ba ha kine ki khyndiat snem u la dep ban pynïoh 3 klur ka scheme na ka NEC, na ka bynta ban pynbha ïa ki jaka pule ha ka dong ka thaiñ bad mynta ruh u dang shu ïoh biang sa san klur bad ïa kane ruh un ïarap na ka bynta ban pynbha ïa ki jaka pule bad kiwei kiwei ki jingdonkam.
U la ong ba ha u 2018 ki paidbah ki la jied ïa u ban long kum u kpa jong ka Constituency, kumta ka dei ka kamram jong u kpa ba peit ïa ka jingeh jong ki khun.
U la pynpaw ruh halor ka jingeh ba ki paidbah ki la ïakynduh ha kine ki snem ba la dep namar ka jingbym don ka surok ba biang.
Hynrei, u la ong pat ba ka thaiñ ka la long kaba donbok ba tang hadien katto katne ba u la shah jied kum u nongmihkhmat, u la lah ban pynïoh ïa ka scheme ha kaba kane ka surok mynta ka la long kaba bha bad ka la pynsuk ïa ki paidbah ha ka ïaid ban ieng bad ka kit ka bah.
Ha kane ka sngi la ïadonlang ruh u Fr.
Stephen Lamin, Parish Priest ka Nongjri Parish, I Sr.
Brigit, Headmistress ka St.
Thomas Secondary School, Nongjri, ki nonghikai, ki khynnah skul, ki kmie ki kpa bad kiwei kiwei.
Nongstoiñ, Jymmang 10: Kumba mar shiteng ei ei na ki khynnah nongkyndong ha West Khasi Hills haduh kine ki sngi, ki dang im bad pynlut ïa ka por jong ki ha ki lum ba jyrngam bad ki pyntha phlang ryngkat ki masi ki blang khlem jingkhuslai.
Ha ka jinglong ba shisur, ka jingim jong ki ka dei ka jingim kaba sngew tynnad tam na ki por baroh.
Ha kine ki sngi ha ka jingjurip jong u Mawphor ia ka jinglong jingman jong ki nongshong shnong ha ki nongkyndong, la lap ba palat mar shiteng na ki shnong hapoh ka District ki dang ialeh ban pynneh pynsah ïa ka kam ri jingri kum ki masi, ki blang, ki syiar bad ki sñiang na ka bynta ban kyrshan ïa ki ïing ki sem bad ban kyntiew ïa ka ïoh ka kot ka jong ki.
La lap ruh ba ha ki nongkyndong, ka jingmyntoi ba ki ïoh na ki jingri kum ki masi ki blang bad ki sñiang, kam dei tang namar ki pynmih pisa hynrei ka eit kaba ki pynkylla sboh ban thung bad ban rep ban riang ka dei kaba kongsan tam.
Haba twad jingmut na kiba bun ki nongshong shnong, ki la ïathuh ba na ka bynta ban sumar ïa ki jingri kum ki masi ki blang, ki khun kiba dang hapoh 14 snem ki dei ki nong sumar ban ri bad ban ap ïa ki ha ka por mynsngi.
Nalorkata ki la ïathuh ba na ka bynta ban pynnang pynstad ïa ki khun pat, ki hap ban phah skul mynstep bad watla bun na ki khynnah ki dei kiba pynlut ïa ka por jong ki ha kaba sharai ïa ki jingri ruh, hynrei ym don uwei ruh u bym leit skul.
Hadien ba ki la dep ïa ka klass kaba saw ha L.
P Skul ki la hap ban pynsangeh noh ba kin leit sharai masi sha lum.
Ki la ong ruh ba watla ki khun ki kti jong ki, ki dei kiba im ban ki jingri jingdup ruh, hynrei yn da ki la poi sha ki klass kiba kham shaneng kim dei satia kiba duna ha ka jingpule bad ki don ruh shibun ki khynnah kiba ia ryngkat ka jingnang jingstad bad kiwei pat ki khynnah kiba im ha ki jaka sor.
Kawei ka longkmie ka la ong ba wat la ki khun jong ka ki im ban sharai masi shalum hapdeng ka jingshit kyrang jong ka sngi ha ka por pyrem bad ka jingther jong u slap ha ka por lyiur ruh, kim ju ïoh pang wat shisien ruh.
Ha baroh shi aïom bad ha ka por janmiet mar shu dep set ïa ki masi ha sem, ki minot thop ban khreh kot kumba la bthah da ki nonghikai.
Ka la ong ruh ba ka sngew sarong ba ki khun jong ka, ki im ki san ha ryngkat ka jing sain dur ka mariang.
Ka la ong ruh ba ynda ki la heh la san bad ki la pyndep ïa ka jingpule jong ki, kin sa sngewthuh kumno ban ñiewkor ïa ka jingkordor jong ka mariang bad ka jingdonkam ban pynneh pynsah kumba ka long.
Jowai, Jymmang 10: Ka War Jaiñtia Social Welfare Organisation (WJSWO), Jowai kala ïoh ban pynlong ïa ka jingïalang General Meeting ha kane ka 7.
5.
2022 na ka bynta ban jied bad pynthymmai ïa ki nongkitkam jong ka.
Hashwa ban pynlong ïa ka jingïalang kala don ka jingsngapjar kaba shi minit kum ka dak jong ka jingkynmaw burom ïa ki nongïalam jong ka Seng kiba la khlad noh na kane ka pyrthei, kiba kynthup ïa u Vice President ma Barrister Litting bad ïa u General Secretary ma Amos Khonglah kiba dang bat kam ha ka por ba ki khlad.
Ha kane ka kynti la jied President thymmai ïa u ma Johnson Pohrmen, Vice President ma Birthman Litting, General Secretary Subas Dhar, Asstt.
Secretary Macdonal Khonglah, Finance Secretary Anderson Manner, Publicity Secretary Lyonnie Sumer, la jied Adviser ar ngut ïa u ma Lamphrang Pohktai bad u Lop Pohtam, lem bad 10 ngut ki Executive Member.
Kane ka long katkum ka khubor ba la pyllait da u ma Lyonnie Sumer, Publicity Secretary.
Nongpoh, Jymmang 10: Katba ka jylla ka la dang kynjoh sha ka samoi ban pynthymmai biang ïa ki nongmihkhmat sha ka ingthaw aiñ hapoh ka jylla bad la sakhi ha Ri Bhoi District ka lyer election ka la dang beh ha man la ki Constituency, ha kaba kito ki kyrtong kiba don jingthmu ban ïakhun ki la tur kylleng kylleng ki shnong ki thaw ban pan kata ka jingkyrshan na ki paidbah ki Constituency.
Kum ban pynkynmaw, ka Ri Bhoi District ka don haduh 5 tylli ki Constituency ba kynthup ïa ka Nongpoh, Jirang, Mawhati, Umsning bad ka Umroi Constituency bad kumba la paw pyrthei ki Party kiba la khohreh ban pan ka jingkyrshan ki kynthup ïa ka party Congress, ka party UDP, NPP, HSPDP bad ka PDF.
Haba phai sha ki kyrtong ba la pynbna paidbah da ki party kumba long haduh mynta dang tang 3 ngut ki kyrtong ba la pynbna daka party ba kynthup ïa u Bah Badhok Nongmalieh na ka UPD na Jirang Constituency, u Bah Rosweel Shadap na ka party PDF na Mawhati bad ka Kong Iva Kharbani na ka party HSPD na Mawhati Constituency.
Haba kren halor kane ka election 2023 ban sa wan ha ka jylla, kumba la paw pyrthei ha Ri Bhoi ka lah ban don shibun ki jingkyllla bad ym pat lah ban batai haduh mynta kano ka party kaba kham khlain, namar ki paidbah kumba long haduh mynta da wan mano mano ruh kim pynpaw pyrthei ïano kin kyrshan bad teng teng ka long thamula ba lada pynlong jingïalang kano kano ka party bunsien kijuh ki dur khmat ki paw beit ha kano kano ka jingïalang jong ka party lait noh tang kito ki nongïalam ba la paw ka party.
Khliehriat, Jymmang 10 : Ka Seiñ Raij Rangad myn ha ka sngi saitjaiñ ka la pyndep ïa ka jingleh niam Shad Sukra bad ïa kane ka jingleh niam ki ju leh ha shwa ba kin hiar sha ki lyngkha trei ban bet ïa ki symbai ha ka rep ka riang, la sakhi ruh ïa kane da u MDC Tuber, u bah Lasky Rymbai kum u kongsan.
Haba kren ha ka lynpung, utei u MDC u la pynpaw ka jingsngew kmen ban ïa don ryngkat lang bad ka Sieñ Raij Rangad bad ong ruh ba kane ka jiingleh niam kaba kum kane ka dei ruh ban wanrah ïa ka bha ka miat, ka shongsuk shongsaiñ ha ka imlang ka sah lang bad ha ki shnong ki thaw, ban ioh ïa ka mynsiem ïa ieid, ka mynsiem ïa map mar kylliang ban ïa tei iwei ia iwei pat, u la ai ruh ka jingkhublei kitbok kitrwiang ïa baroh ki khun jong ka Sieñ Raij Ryngad ba kin ioh ka met ba koit ba khiah bad kumjuh ruh ban bha ban miat ha ki kam ki jam bad ka rep ka riang jong ki.
Ha kane ka lympung ba la pynlong ha madan Rangad, la ïa wan ban ïa shim bynta da ki khun jong ka Seiñ Raij Rangad bad la ïa don lang ryngkat ruh u Waheh Shnong Rangad, u bah Damon Lamo bad kiwei kiwei ki riew rangabah jong Raij Rangad myn ha ka sngi saitjaiñ ka la pyndep ïa ka jingleh niam Shad Sukra bad ïa kane ka jingleh niam ki ju leh ha shwa ba kin hiar sha ki lyngkha trei ban bet ïa ki symbai ha ka rep ka riang, la sakhi ruh ia kane da u MDC Tuber, u bah Lasky Rymbai kum u kongsan.
Haba kren ha ka lynpung, utei u MDC u la pynpaw ka jingsngew kmen ban ia don ryngkat lang bad ka Sien Raij Rangad bad ong ruh ba kane ka jiingleh niam kaba kum kane ka dei ruh ban wanrah ia ka bha ka miat, ka shongsuk shingsain ha ka imlang ka sah lang bad ha ki shnong ki thaw, ban ioh ia ka mynsiem ia ieid, ka mynsiem ia map mar kylliang ban ia tei iwei ia iwei pat, u la ai ruh ka jingkhublei kitbok kitrwiang ia baroh ki khun jong ka Sien Raij Ryngad ba kin ioh ka met ba koit ba khiah bad kumjuh ruh ban bha ban miat ki kam ki jam abd ka rep ka riang jong ki.
Ha kane ka lympung ba la pynlong ha madan Rangad, la ia wan ban ia shim bynta da ki khun jong ka Sein Raij Rangad bad la ia don lang ryngkat ruh u Waheh Shnong Rangad, u bah Damon Lamo bad kiwei kiwei ki riew rangabah.
Nongpoh, Jymmang 10: Kawei ka Bolero Pick-up ka la jurlor phum na ki bynta ki ba hakhmat jong katei ka Kali, kaba dei hadien ba u Dribar u la leit hi ban tynrah ïa kawei ka Trok kaba dang ieng harud ka surokbah NH-6 ha Ri Bhoi District.
Kane ka jingjia ka la jia mynta ka sngi ha ka por kumba 1 baje ei ei mynsngi, ha kaba la ong ba katei ka Bolero Pick Up ka dang wan na ki thain Byrnihat ban kiew sha Shillong, hynrei hadien ba la poi ha Umdihar da ka jingpynher sted u dribar u la kum leit tynrah ïa katei ka Trok kaba ieng harud ka surokbah ba u Dirbar u la mynsaw bad kumjuh ruh katei ka Bolero ka la julor na ki bynta ba hakhmat jongka.
Kane ka Bolero Pick-up ka don ïa u Number ML 12 – 1202 bad katei ka Trok pat ka don ïa u number RJ – 23 – GB – 8292.
Ha kane ka jingjia, katei ka Bolero Pick-up nalor ba ka la julor na ki bynta ba hakhmat bad u Dirbar ruh u la mynsaw jur, ha kaba la rah noh ïa u mar mar sha Civil Hospital Nongpo ban ioh ka jingsumar.
Ki Pulit ka Ri Bhoi ki dang tohkit bniah halor kane ka jingjia khnang ban ioh leh katkum ki kyndon jong ka aiñ.
Jowai, Jymmang 10: U Myntri Rangbah ka jylla u Conrad K Sangma mynta ka sngi ula wan plie ïa ki lai tylli ki jaka kynshew bad pynïaid ïew ïa u Shynrai Lakadong ne ki ‘Collective Marketing Center’ ha ka shnong Thadmuthlong A, ha Shangpung Pohshnong bad kawei ka Mootyrshiah-B kaba don ha Laskeiñ.
Ha kane ka sngi u Myntri Rangbah ula plie ruh ïa u maw nongrim jong ka jaka ai jinghikai (Prime Hub) kaba don lang ha katei ka jaka pynmih ïa utei u shynrai ha Laskeiñ bad ka jingdon kane ka jaka kan ïarap ïa kiwei de ki para nongrep ba kin tip shaphang ka rukom rep ïa une u mar.
Ïa kitei ki Collective Marketing Center u Myntri rangbah ula plie ïa ki lyngba ka Mission Lakadong hapoh ka jingpeit jong ka tnad Director of Horticulture jong ka Sorkar Jylla.
Kane kan ïarap shuh shuh ïa ki nongrep ka thaiñ ba kin tip haduh katno ka jinglah jong ki ban pynmih ïa une u mar bad kumjuh ruh ïa ka rukom pynïaid ïew ïa u kan long kaba biang namar na ka por sha ka por ki nongrep kim ïoh satia ïa ka dor ba tikna naba ka dor jong u kala ïapher na uwei u nongdie sha uwei pat.
Na ka liang u Myntri Rangbah uba ai mynsiem khamtam ïa kawei na ka kynhun trei mon sngewbha la ‘Life Spice Cooperation Society’ hapoh ka shnong Laskeiñ kaba pynïaid ïa katei ka jaka ban pynmih ïa u Shynrai Lakadong naduh ka rukom lum ïa u, ka rukom siat, ka rukom shet, ka rukom ah bad haduh ka rukom song (Packing) ïa u Shynrai.
La seng ïa kane ka kynhun ha u snem 2006 kum ka (Federation) bad ha ka snem 2007 ka kynhun jong ka kila ïoh lad ban leit ïa shim bynta ha nongbah Delhi bad hadien ba la poi na katei ka jaka kane ka kynhun kala ïoh lad ban seng noh ïa kane jaka hapoh ka Laskeiñ ban pynmih ïa u Shynrai Lakadong.
La kyntu ïa katei ka Society ba kan dang ïaid shaphang ban pynkiew shuh shuh ïa utei u mar rep ba paw ha ka pyrthei, da kaba u kyntu jur ïa kane ka Society ba kan ai jinghikai lem ïa kiwei de khnang ba kan long ka jingmyntoi ïa kiwei de ki nongrep hapoh ka jylla.
Jowai, Jymmang 10: U Myntri Rangbah ka sorkar jylla u Conrad K Sngama mynta ka sngi ula sam jingïarap pisa da ka Cheque sha ki kynhun treimon sngewbha naduh ki Self Help Group (SHG) bad ki Society bapher bapaher jong ka thaiñ Laskeiñ kiba don haduh 15 tylli baroh.
Kane ka jingïoh ïarap kitei ki kynhun lyngba ka tnad District Horticulture kin ïoh lad ban thied ïa ki tiar donkam jong ki na ka bynta ban seng ïa ki ‘Collective Marketing Center’ban pynmih khambun u Shynrai Lakadong.
La pynlong ïa kane prokram shi bynta na ka tamasa lehkmen ïa u Shynrai Lakadong ba la pynlong da ka ophis ka Directorate of Horticulture bad ka Meghalaya Basin Management Agency jong ka sorkar jylla kaba la sdang naduh hynnin ka sngi bad poi noh sha kaba kut mynta ka sngi ha madan Pamsna Laskeiñ Block West Jaiñtia Hills District.
Ha kane ka sngi u Myntri Rangbah ka sorkar jylla u Conrad K.
Sangma ha ryngkat u MLA ka thiañ ma Nujorki Sungoh, u K.
N Kumar IAS bala shongthai uba dei u Chairman ka Meghalaya Farmers’ Empowerment Commission, u Deputy Commissioner bah Garod L.
S.
N.
Dykes, IAS, u Superintendent of Police u Bikram D.
Marak, MPS.
ki ophisar, ki nongrep nalor kiwe de kila poi sha kane ka tamasa.
La pynsngew da ki nongkren shaphang une u Shynrai Lakadong uba long uwei na ki mar ba bha tam bad uba la ïaid ïew bha mynta sha kylleng ka pyrthei bad lyngba ka jingdon jong ka Lakadong Mission kan dang ïarap shuh shuh ïa ki nongrep ban rep khambha ïa u.
Na ka liang u Conrad.
K Sangma haba ai jingkren ha kane ka sngi ula pynsngew baka sorkar ka la pyrshang ban wanrah shibun ki lad jingïarap khamtam sha ki thaiñ nongkyndong ban pynkiew ïa ka rep ka riang haka liang ka ïoh ka kot hapoh ka jylla da kaba pyntreikam ïa kane ka Mission na ka bynta u Shynrai Lakadong.
Shuh shuh u kyrmen skhem ba ka jylla haka jingdap 60 snem kan sa long kawei na ki jylla kan kiew bha ha ka liang ka rep ka riang bad ka ïoh ka kot jong ka Ri kaba lah ban poi hapoh ka kyrdan ba shiphew (top 10), ka sorkar ka don ïa kane ka ka thong kaba hakhmat eh namar haduh mynta haduh 70 % ki dei kiba im ha ka rep.
Ula ong hadien 4 snem ka jingïaid lynti jong ka sorkar MDA la lah ban ïarap ha ka ban thew ïa ka jingbha jong une u mar shaduh Kolkata kala la shim por tang hapoh 10 minit lyngba ka juk stad mynta namar mynshwa ka la shim por haduh 10 sngi.
U Myntri ula ai ka jingïaroh ïa ki longkmie kane ka thaiñ kiba la don ïa ka mynsiem ban trei shitom ïa ka kam ha ryngkat ka jingïatrei lang bad ka sorkar, hadien kane u Myntri Rangbah ula ot ruh u Cake jong kane ka Tamasa ïa kaba ym pynkut shibit janmiet ha katei hi ka jaka.
Kumjuh ruh la sam ïa ki khunsnam sha ki nongjop ha kane ka tamasa kiba la dep ban pynlong hynnin ka sngi.
Nongpoh, Jymmang 10: Hadien ka jingïapynbeit pud hapdeng ka Assam bad ka Meghalaya ha ka kyrdan ki Myntri rangbah bad la dep ruh ban soi ïa ka MOU ïa ki 6 tylli ki jaka ba kajia pud, ka Hima Nongspung ka la pynpaw ba kam hun satia ïa kine ki kam pynbeit pud ha kaba wat ki shnong ba la tip shai ka don ha Meghalaya ka la leit sha Assam bad nalor kata ym tang ba ka Hima ka shah ktah ha kane ka jingpynbeit pud, hynrei ka la mih ruh ka kynrum ka kynram bad ka jingbym shongsuk shongsain na ka daw ba la shu rai klumar ïa kane ka kam pynbeit pud.
Kane ka jingbym hun ka Hima Nongspung bad kumjuh ruh ka Raid Warmawsaw-Umsohbar halor ka kam pynbeit pud ka la paw pyrthei ruh hadien ba la pynpaw da u Coordinator ka Hima Nongspung ,u Bah Manoson Doloi ba kim hun satia kane ka jingpynbeit pud ka Assam bad ka Meghalaya.
Haba kren bad u Nongthoh Khubor u Bah Manoson Doloi, Coordinator ka Hima Nongspung u la ong ba kane ka jingpynbeit pud ka sorkar Meghalaya ba u myntri rangbah ka jylla, u Conrad K.
Sangma u la dep ruh ban soi wat ïa ka MOU ba la phah sha u Myntri ka kampohing ka sorkar dpeng ka la long kaba bakal shaba palat bad ka jingsoi ïa katei ka MOU ka dei kaba la shu soi matlah bad khlem da wad bniah shuwa ïa ki jingshisha.
“ka Hima Nongspung ka pynpaw ruh ka jingpyrshah jur ba ha katei ka MOU ba la dep ban soi haduh ar tylli ki Shnong kata ka Shnong Jimbrigaon bad ka Shnong Lyngkhung ka la leit sha Assam wat la ka dei kaba la tip shai ba ka don ha Meghalaya’ ong u Bah Manoson Doloi bad bynrap ruh wat la ka jingkam ba ka Meghalaya ka ioh ïa ka Shnong Hawla bad Bakhlapara ha kaba ka Meghalaya kam ioh pura ïa kitei ki shnong bad tang na ka daw kane ka kam ïa pynbeit pud mynta la mih ka huri hura hapoh ka shnong ba shiteng ki don sha Meghalaya bad shiteng pat ka leit sha Assam" u la bynrap.
U la ong ruh kumba la jia ha ka Shnong Bakhlapara hadien ba la dep soi ïa ka MOU ki paidbah ki la klumar ruh thlim wat ïa ka jingshakri Blei namar shiteng ka shnong la hap sha Meghalaya bad shiteng la hap sha Assam bad ka Ingmane pat ka dei tang kawei ba kum ki paid riewngeit ka Balang Baptist ki la klumar wat ïa ka kam shakri Blei.
U la bynrap ruh da kaba ong, ba ka Hima Nongspung ka da sngewkhia shisha halor kine ki kam pynbeit pud ka Meghalaya bad ka Assam, namar shuwa ka jingïapynbeit pud ba la thung ruh ïa kita ki Regional Committee ka Hima ka la dep ban ai da ki dulir ba kapa naduh u bnai Nailar 2021 sha u Symbut myntri ka sorkar Meghalaya, u Prestone Tynsong ba kin bishar bniah lyngba kitei ki kot ki sla ne ki dulir bad kaba sngewsih pat ka long ba kim shym la bishar bniah da ki kot ki sla ba ka HIma ka la ai sha ka sorkar ha kaba la shim rai da u ka sorkar lyngba u Myntri rangbah khlem da ai jingtip ruh sha ka Hima lane ka Raid.
“Ka Hima ha ka 18 tarik u Ïaiong 2022 namar ka jingbym hun ïa kane ka kam pynbeit pud ka la pynlong ruh wat ïa ka jingïalang paidbah ha Bakhlapara ba la shim bynta da ki nongïalam ka Hima, ka Raid bad ki Shnong bad ka rai kaba ki la shim ka long ba da lei lei kim hun satia ïa kane ka kam pynbeit pud bad khatam ban duh noh ïa ki shnong ba hap ha ka Hima kaba la synshar bad peit bad khmih da ka Hima naduh hyndati hynthai katkum ki kot ki slab a ki don ruh ka jingpynshisha lyngba ki kot ki sla" ong u Bah Manoson Doloi.
U la ïathuh ruh ba dei halor kane ka jingbym hun ïa ka jingïapynbeit pud ka Khasi Hills Autonomous District Council ruh ka la khot ïa ki nongïalam ka Hima ha ka 18 bad 26 tarik u Ïaiong 2022 bad kum ka District Council ka la ai ruh ka jingkyrshan kaba pura ïa ka Hima ba kan ïakhun pyrshah halor kine ki kam pynbeit pud ba wat ki shnong ba hap hapoh ka Hima ka leit noh sha ka jylla Assam.
U la kynthoh jur ruh ba u Myntri rangbah ka jylla, u Conrad K Sangma ym don bor ban shu soi matlah ïa ka MOU ïa ki jaka ki puta kiba hap hapoh ka Meghalaya, namar ka rukom bat jaka kumba la pynkup bor da ka riti synshar ka Ri India lyngba ka Sixth Schedule ka ïa pher hapoh Meghalaya bad ha Assam.
U la ther tyngeh ruh ba kane ka jingsoi u myntri Rangbah ïa ka MOU ka dei kaba la shu soi mattlah khlem da ïaid katkum ki lynti ka ain bad u la pynshai ruh ba ka sorkar Meghalaya haba ïa pynbeit pud hapdeng ka Assam bad ka Meghalaya ka la klet ban bishar bniah naduh kata ka ‘Standstill Agreement’ ba la soi ki Syiem, ka Instrument of Accession (IOA) ba katkum ka Standstill Agreement la ithuh ïa ki Hima bad katkum ka IOA pat la ithuh ïa ka District Council ba kino kino ki jaka ki puta ba hap ha ka Hima bad ka District Council ka la dei hi u pud u sam ka jylla.
U la ong ruh ba ka jingong ba ka jylla Meghalaya kam don ïa u pud u sam ba pura ka dei kaba bakla bha bad haba ngi phai sha u pud u sam katkum ba la pynkup bor da ki ain ka jylla Meghalaya ka la don ïa u pud u sam ba pura bad haba kren halor u pud u sam ka sorkar ka la dei ban bishar bniah naduh ka Standstill Agreement, ka IOA, Sixth Schedule Area bad kynthup ruh naduh ka Assam reorganization act, 1969 bad ruh ka North Eastern Reorganization Act, 1971 ba la kdew shai ba ka jylla Meghalaya ka la don la u jong u pud u sam ba pura.
Namarkata, na ka liang ka Hima Nongspung kan nym hun satia ïa kane ka jingsoi MOU u myntri rangbah halor ka kam pynbeit pud ba ka Hima ka la duh ïa ki shnong ba hap hapoh ka Hima hapoh ka jylla Meghalaya bad na ka bynta ban ioh ïa la ka hok kaba dei trai kumba la pynkup bor da ka sorkar ka Hima ka hap ban leit noh sha ka Ingbishar badon burom khnang ban ioh ka jingbishar kaba hok katkum ki kyndon ne ki ain kiba la don bynta ba la pynkup bor ïa ki Hima, Raid bad ruh wat ïa ka District Council ba kan don la jong u pud u sam, u la bynrap.
Shillong, Jymmang :U Dr.
Virendra Kumar, Myntri Sorkar Pdeng ba dei khmih ïa ka tnat Social Justice and Empowerment un plie lyngba ki lad digital ïa ki kam jong ka Composite Regional Centre na ka bynta ka jingpyntbit, ka jingai jingïarap bad ka jingpynkupbor ïa kito kiba don jingduna ha ki dkhot met (ki Divyangjan) CRC-Shillong ha ka prokram ka ban long ha ka 17 tarik u Jymmang 2022 ha U Soso Tham Auditorium, State Central Library, Shillong.
ïa kane ka Centre la pynïaid hapoh ka NIEPMD-Chennai, ka tnat Empowerment of Persons with Disabilities (Divyangjan), ka tnat Social Justice & Empowerment jong ka Sorkar India.
Ka CRC ka don ha ka mala kaba nyngkong jong ka Montfort Building, Dhankheti, Shillong, Meghalaya.
Shillong, Jymmang :Ka Deputy Commissioner, EKHD, Shillong, I Kong Isawanda Laloo da kane ka pyntip paidbah ba na ka liang ka sorkar India lyngba ka Ministry of Home Affairs kan ai ïa ka khusnam riewshlur ba la tip kum ka “Jeevan Raksha Padak Series of Awards, 2022" na ka bynta ki kam leh shlur, kata ha ka ba pyllait im ïa ki para mynsiem briew ha ki jingjia kum ka jingngam um, jingpluh ding, shah bat bording, jingtwa khyndew, ka jingshah thombor ha ki mrad bad halor ki kam pyllait im na ki jaka tih par bad kiwei kiwei.
Kumba ka kyrteng jong ka khusnam ka kdew, kane ka jingai khusnam ka long na ka bynta kito ki briew ki ba pyllait im ïa kiwei pat ki para briew.
ïa kane ka khusnam yn sam ha ki lai bynta, kata ka Sarvottam Jeevan Raksha Padak, Uttam Jeevan Raksha Padak bad ka Jeevan Raksha Padak.
Kino kino ki ba sngew dei katkum kane ka jingpynpaw ki lah ban phah ïa ki jingtip sha ka ophis jong ka DC ka EKHD, Shillong na ka bynta ban bishar bniah bad na ka bynta ban ai ïa ka jingmynjur sha ka sorkar pdeng.
Lah ruh ban download na ka District Website.
Shillong, Jymmang :Ki nongshong shnong ki ba hap ban ïaid lyngba na ka surok Lad Shillong hakhmat Laitkor ka ba leit sha View Point ki pynpaw ka jingsngewkhia ka ba jur ha ka ba ïadei bad ka jingsniew palat jong ka lynti surok bad ka ba la buh jingeh shibun ïa ki nongleit nongwan.
Nalor kata ki la pynpaw ruh ba watla ka long tang katto katne ka jingjngai na sor Shillong, hynrei kane ka surok ka la khohruh khohram bad dap satang da ki thliew ki syar ha baroh shilynter jong ka surok.
Kumba ka long ha baroh arliang ki surok, ki don bun ki ïing ki sem abd ruh ka ‘Woodland Nursing Institute’ bad ka lynter jong kane ka surok ka long 2.
5 kilomitar, hynrei ki sngi bad ki taiew ki la nang ïaid khlem da don kano kano ka jingpynbha ne maramot.
Na ka liang u Rangbah Shnong jong kane ka thaiñ, kata ka shnong Laitkor Nongdaneng, u Bah Arun Mawrie u la ïaleh shitom ban kdew ïa ki bor ki ba dei ban peit na ka bynta ban pynbha ïa kane ka surok, hynrei haduh mynta ym shym la don ba lei ei ei.
Kumta ka leit ka wan bad ka ïaid ka ïeng jong ki nongshong shnong ka dang ïai long shisha ka ba kordit khamtam ha kine ki por slap.
Nalor kane, ki don ruh sa ki trok ki ba heh jong ka tnat shipai Air Force ki ba kit jingkit ha ka jaka shipai Air Force bad kane ka la nang pynsniew dur shuh shuh ïa kane ka surok.
Kumjuh ruh na ka liang ki paidbah ka thaiñ ki la buh ka jingkyrpad hakhmat ka sorkar jylla lyngba ka tnat PWD ba kan shim khia noh ïa kane bad ban phah maramot noh kham kloi khnang ba kan pynsuk ïa ka leit ka wan.
Ha kawei pat ka bynta na ka liang ki nongshong shnong ha katei ka jaka ki la ïoh jingtip ba kat bym pat dep lut ka kam pyntrei ïa ka projek ha ka jaka Air force, ka PWD kam lah ban rai ban maramot ïa katei ka surok, bad kane ka la nang pynsyier ïa ki briew ki ba shong ba sah ha katei ka thaiñ.
Kane ka long namar katba nang mih ki sngi ki thliew ki syar ha kane ka surok ki la nang bun bad nang heh bad dap tang da ha um ha ka por ba slap, bad lehse kan sa poi ka por ba ki kali rit kin ym lah shuh ban ïaid lyngba kane ka surok.
Shillong, Jymmang : U MLA ka Mawlai u Bah PT Sawkmie hynne ka sngi u la ïalam ïa ki heh enjiniar ka tnat PWD bad PHE ha ka jingdon ryngkat ki nongïalam ka Balang Katholik Mawlai Parish, kynthup ïa ki rangbah bad ki longkmie ban jurip ïa ki surok bad ka um na ka bynta ka jingpynkhreh ïa ka Proseshon Maria kaba kham pher bad kham kyrpang ka ban long ha ka 22 tarik mynta u bnai.
Kane ka long ka proseshon kum shi bynta jong ka jingrakhe dap 100 snem ha rilum Khasi Jaiñtia bad ka jingdap 100 snem ka jingwan ki phadar Salesian ha ka thaiñ shatei Lammihngi.
Ha kane ka sngi ki la ïoh ruh ban ïakren na ka bynta ka jingpynbiang ïa ka um, ka surok bad ka jaka ïeng kali ha ka jingdon ryngkat u heh pulit Inspector na Mawlai PS.
Ha ba kren ha kane ka sngi na ka liang u secretary jong ka Seng Rangbah Katholik Mawlai Parish u Bah Stilin Dkhar u la pynpaw da ka ba ong nalor ka Shillong Diocese, ki la khot sngewbha ruh sa ar tylli ki Diocese ha kane ka proseshon ba kyrpang, kata ka Jowai bad Nongstoiñ.
Kumta ki khmih lynti la kumno kumno kumno palat ïa ka 20,000 ngut ki paid riewngeit kin wan ban ïashim bytna ha kane ka proseshon Maria.
Na ka liang u Bah PT Sawkmie u la pynpaw ba u wan hi da la ka jong ka met ban khmih ba kiei kiei baroh kin bit kin biang ha ka ba ïa dei bad kane ka proseshon.
Ha kajuh ka por u la kyntu ruh ïa ka PWD bad PHE ba kin shimkhia ban maramot bha khnang ba kan long ka ba khuid ba suba bad khnang ba ki paidbah ki ba wan ïashim bynta ha kane ka jingïaid proseshon kin lait na kino kino ki jingeh.
Shuh shuh na ka liang jong u MLA u la ong ruh ba kin pynlong biang ïa ka jingleit jurip bniah ha ka ba iadei bad ki jingpynkhreh pynkhrum shi sngi shuwa katei ka jingïaid proseshon khnang ba baroh kiei kiei kin long ki ba ïaid beit ïaid ryntih.
Shillong, Jymmang, 10: Ka jingïalang Kur kut snem jong ki Doloi/Hat/Sohpdang kaba long ha ka sngi Saitjaiñ ha shnong Niangbarilum, Ri Bhoi District ka ïatai sani halor ka jingïadei kur bad ki jaid Doloi/Hat/Sohpdang bad kiwei pat ki jaid kum ki Lyngdoh, Sohtun, Pambah bad kiwei na ka jingkylla jaid ki ñi ki Kong naduh hyndai hynthai kaba lah ban ïalam bakla ha ka jingïadei shikur shijait bad kaba buh jingma ha ka shongkha shongman ïa ki bym tip ïa ka tynrai jong ka jaid lajong, namarba ym don ki jingthoh jingtar naduh mynshwa bad ïa ka jingïadei shikur la shu tip da ki khana ktien na ki ‘Beimen-Wohmen’ ba ki dei shikur.
Ha kane ka jingïalang da kawei ka jingmut ka la rai ban jurip bniah ïa ka tynrai halor ka jingïadei kur jong ki Doloi/Hat/Sohpdang bad ki Lyngdoh, Sohtun, Pombah Shadap bad kiwei.
Ka jingïalang ka la bynshtep ïa kane ka kam ha ka Executive Committee jong ka Kur ban jurip bniah khnang ban lap ïa ka jingshisha halor ka jingïadei kur bad kiwei ki jaid khnang ba kan long kaba shai khamtam ban lait na jingma ha ka shongkha shongman hadien habud.
La rai ruh hadien ba la jurip bniah yn sa pynmih syndon da ka kot ban pynskhem ïa ka jingïadei kur hapdeng ki Doloi bad kiwei khnang ba kan ym ïalam bakla ïa ki khun ki kti ha ki pateng ki ban sa wan.
Ka jingïalang ka la rai ruh ban pynkiew ïa u synniang kur na ka T.
100 sha ka T.
150 na bynta ban pyntyllun ïa ki kam ka seng kur bad kumjuh ban ïarap katba lah ïa ki para kur ha ka pang ka shitom bad ka ïap ka im bad lada don kino kino ki jingjia bym poi pyrkhat na ka jinglynshop ka mariang.
Shillong, Jymmang 10 : Haduh 1,000 tylli ki longiing jong ka Sohiong ka Constituency ki la ïoh pdiang da ka song pisa kaba mar 10,000 tyngka lyngba ka skim MLA ba la sam paidbah da u MLA ka thaiñ Bah Samlin Malngiang ha ka jingïalang kaba long ha Madan Umsaw ha kane ka sngj Ba- ar.
Katei ka skim ba u MLA u sam ha katei ka sngi kadei na ka skim ba 2.
50 klur tyngka jong u snem 2020 (hadien ba 25lak tyngka na katei ka pisa la pynlut ha ka jingsam jingïarap sha ki paidbah ha ka por ba jur bha ka khlam COVID).
Nalor kitei ki 1000 tylli ki longiing, u Bah Samlin u la pynbna ruh ba na katei ka 2.
25 klur tyngka, ki don pat haduh 30 tylli ki longiing kiba u la ai da ka skim iing baduk kaba long 75,000 tyngka kawei.
Nalorkata, ki don ruh haduh 100 tylli ki longiing kiba ïoh da ki tin sopiing, nangta ka skim na bynta ki skul, na bynta ki lanot shah lynshop mariang, ki jaka rep bad bun kiwei kiwei.
Haba kren ha katei ka jingïalang u Bah Samlin u la ong kumba u kular ha ka por elekshon kumta ruh u kwah ban pynurlong ba ka jingsam ïa ka skim MLA kadei ban long beit hakhmat u paidbah bad ruh da ka rukom kaba khuid bad kaba shai.
Nalorkata, u Bah Samlin u la pynbna ruh ba ha u bnai Risaw /Naiwieng un sa sam paidbah ïa ka skim kaba haduh 5klur tyngka kaba dei jong u snem 2021 bad 2022 ha kaba kin don haduh 4000 ngut ki nongïoh jingmyntoi.
“Shen ha u Jylliew mynta u snem ngin sa sam paidbah sa ki tin sop ïing sha ki 400 tylli ki longïing bad hadien kane ha u Nailur pat yn sam biang pat sa shisien sa sha ki 500 tylli ki longïing, " u la ong.
Da kaba kam ba ka jingsam skim kadei sha baroh ki nongshong shnong kiba dei hok ban ïoh kampher la ki dei ne kim dei ki nongkyrshan u Bah Samlin u la ong ba katkum ki jingkheiñ ba ki ïoh ki don tang 6400 tylli ki longïing ba kyrshan ïa u ha ka elekshon ba la dep.
“Hynrei ha kine ki saw snem khlem da peit la ki dei ne kim dei ki nongkyrshan hynrei ngi la ïoh ban sam skim sha palat 9000 tylli ki longïing bad nga khmih lynti ba shwa ban kut u snem ngan ïoh ban sam lut sha baroh ki 11700 tylli ki longïing kiba don ha ka constituency, " bynrap biang u Bah Samlin.
Utei u MLA u kyntu ruh ïa kito ki bym pat ïoh ba kin ïai shah ym ban kyrkieh namar shen ka pali jong ki ruh kan sa poi.
“Ngan ñiad ïa ki ummat jongphi kiba duk ba kyrduh da ka bor ba u Blei u pynkup hangi ki nongmihkhmat ba phi la jied.
"Ha kajuh ka por u la kyntu ïa ki nongïalam ba kin peit ba ka jingai jingïarap kadei ban long beit nyngkong shwa sha kito kiba donkam hok.
Ha kane ka sngi la ïoh ruh ïa ka jingkren na u BDO, Bah B Sungoh nalor u MDC ka thaiñ Bah Sherbor Lyngdoh Mawlong.
Shillong, Jymmang 09: Ka seng Hynñiewtrep Achik National Movement (HANM) Land Protection Cell ha ka sngi ba ar ka la dawa na ka sorkar jylla ba ka dei ban pyndam noh mardor ïa ka notification jong u snem 1951 kaba dei ka notification ba ïa ka Block I bad Block II yn aiti noh ha ka nongpynïaid jong ka Mikir Hills.
Haba kren bad ki lad pathai khubor na ka liang u Bah Lamphrang Kharbani u President ka HANM u la ong ba “Ha ka snem 1951 la seng ïa ka United Mikir and North Cachar Hills District, bad la ot ïa ka Block I bad Block II na ka Jowai Civil Subdivision bad la pyniasnoh bad ka Mikir Hills da ka order u Governor ka Assam, No.
TAD/R/31/50/149, dated 13th April, 1951.
La leh ïa kane ymdei namar ba kitei ki jaka ki dei ki jaka Karbi, hynrei tang na ka bynta ban suk ka jingtrei kam (administrative convenience) ha kata ka por"Haba pynshong nongrim ha ki kot ki sla bad ki jingtip ba la ïoh na ki heh sorkar bad ki riew rangbah ba ngin ym duh ïa ka Block I bad Block II dei ban pyndam noh ïa katei ka notification namar lada im katei ka notification ngi thikna lupa ba ngin duh sa ïa ka Block I bad Block II ong shuh shuh u Bah Lamphrang.
Haba kren halor ka jingïasoi soskular sngewthuh jingmut ne MoU da ka sorkar Meghalaya bad Assam na ka liang u Bah Lamphrang u la ong ba ka dei ka jingleh kyrkieh ka sorkar tang ban ïoh myntoi bad ban ïoh nam.
Ngi ïaroh ïa ka sienjam ba ka sorkar ka shim ha kaba ïadei bad ka jingpynbeit pud hynrei ka jingleh kyrkieh jong ka keiñ kaba ngim ïahap ong u Bah Lamphrang.
Haba kren halor ka jingjyllei ki biria (meme) ïa ki nongïalam saiñ pyrthei ka jylla u Bah Lamphrang u la ong ba ka long kaei kaei kaba ka seng hi kam mynjur namar ka ktah ym tang ïa ka ijot jong ki hynrei kan ktah lang ïa ka ijot jong ka jaidbynriew bad ka jylla hi baroh.
“Sahngeh noh ka shna cartoon bad kynthah khlem raiñ ïa u Bah Prestone, Bah Metbah bad ïa u Ma Lahkmen namar kine ki dei ki doh ki snam jong ngi hi bad lada phi don kaei kaei kaba phim hun ïa ka rukom treikam jong ki leit kynduh markhmat namar ki long kiba la kloi ban sngap" kyntu u Bah Lamphrang.
Tura, Jymmang, 10: Ki Pulit jong ka West Garo Hills District ki la pynlong ka jingtohkit kaba bniah ban lap ïa ka daw tynrai halor ka jingkem ding kynsan jong kawei ka kamra ha Petrol Pump jong ka Indian Oil Corporation ba la tip ruh kum ka AOC, kaba don ha Hawakhana, Tura.
Katkum ka jingtip ba la ïohlum, ki bor pynïaid jong kane ka Petrol Pump kim shym la pyntip satia sha ki bor Pulit halor kane ka jingpluh jong ka kamra ha Petrol Pump kaba la jia ha ka 1 tarik mynta u bnai.
Kane ka jingbym pyntip jong ki nongtrei sha ki bor pynïaid ka la buh jingma ym tang ïa ki nongïaid lynti hynrei wat ïa ki kali kiba ju wan theh petrol ha kane ka Petrol Pump bad ïa ki ing briew kiba don markhap.
Ki Pulit jong ka Tura Police Station ki la ïoh jingtip halor ka jingbuhrieh ïa kane ka jingjia na uwei na ki nongtrei bad na ki katto katne ki paidbah kiba la ïohi ïa ka jingkem ding jong kane ka kamra ha kane ka sngi.
Ha ka miet lah sngi U Blei, ka kynhun ki Pulit ki la hiar sha kane ka Petrol Pump ban pynlong ïa ka jingtohkit na ki nongtrei shaphang kane ka jingjia.
Nalor kata, ki Pulit ki la kurup ïa ka CCTV ba la ïoh ringdur halor kane ka jingjia bad mynta ki dang pynlong ïa ka jingtohkit kaba bniah halor ka jingkynnoh ba ki nongpynïaid ki la pyrshang ban buhrieh ïa kane ka jingjia kaba buh jingma ïa ka jingim jong ki briew.
“Ngi la ïoh jingtip ba ka don ka jingkem ding ha kawei na ki kamra ha ka 1 tarik, Jymmang hynrei ym shym la pyntip satia sha ngi.
Ngi la tohkit lut ïa baroh ki nongtrei bad ngi la kurup ruh ïa ka Digital Video Recorder," la ïathuh u Superintendent of Police jong ka West Garo Hills u V S Rathore.
U la ong ba ka tnat Fire and emergency Services ha Tura kan sa pynlong ïa ka jingtohkit kaba bniah halor kane ka jingjia bad ban lap ïa ka daw tynrai halor ka jingkem ding.
U la ong ruh ba kane ka kynhun tohkit kan sa shim ïa ki lad ki lynti ban buh ïa ki jingïada ha kane ka Petrol Pump lada donkam.
“Lada ngi lap ba ka don ka jingleh torti ngin sa shim da ki sienjam ba tyngeh katkum ka aiñ namarba kane ka buh jingma ïa ka jingim jong ki briew," la maham u Rathore.
Ka jingpoi jong ki Pulit ha Police Station ban tohkit halor kane ka jingjia na ki nongtrei, bun na ki paidbah ki bym tip eiei shaphang kaba la jia ki la kmen haduh katta katta da kaba shu ïalap khana ba ki bor pynïaid jong kane ka Petrol Pump ki la ngat ha jingshah tohkit halor ka jingbam sap bad halor ka jingleh torti ka rukom treikam.
Shillong, Jymmang, 10: Ka Mawmluh Cherra Cements Employees Union (MCCEU) kaba dei ka kynhun jong ki nongtrei ka Mawmluh Cherra Cements Limited (MCCL) ha ka sngi Baar ka la aipor tang 15 sngi ïa ka Sorkar ba kan pyllait noh ïa ka tulop ba dang sahteng jong ki nongtrei.
Ha ka dorkhas ba la phah sha u Managing Director ka MCCL, Head Office Shillong ba la soi da u President u Bah Shanlang Diengdoh bad u General Secretary u Bah Pynskhem Lyngdoh, ka Union ka lada ba dei ban pyllait noh ïa ka tulop jong ki nongtrei tad haduh ba ynda pyntreikam biang ïa ka karkhana kumba ju long ha ki snem baladep bad ban siew lut ïa ki jingsiew ba la sah pongding kumba la pynbna da ka Sorkar.
Ka Union ka la dawa ba dei ban pyntreikam noh mardor ïa ka karkhana.
“Ïa ka VRS ne ka Golden Hanshake Scheme dei ban pyntreikam noh sha ki nongtrei kiba kwah ban shim kumba la long ha ki snem baladep ïa kaba la pyntreikam naduh u snem 2017," ong ka Union.
Ka Union ka la maham lada kane ka jingdawa kam treikam ka Union kam banse ban pynlong da ka jingïakhih.
Shillong, 20 Nohprah:Yn rakhe ia ka Krismas ha ri Lum Garo mynta ka kynti da kaba pynlong da ka tamasa ia rwai Kwaiar kaba yn rwai da ki kynhun rwai bapher bapher kynthup ki balang bapher bapher kiba don ha ri Lum Garo.
Ia katei ka tamasa yn pyniaid da ka bor pyniaid District jong ka West Garo Hills ryngkat ka Tura Arts and Culture Society , bad yn pynlong ia ka ha ka 22 tarik u nohprah ha Dikki-Bandi Stadium.
Katto katne na ki kynhun ki ban pynshongshit ia ka jingrakhe Krismas ha katei ka sngi ki long ka Aroha Choir Group na Shillong, ka Alobo Naga bad kawei pat ka kynhun tem na Kohima , Nagaland.
U Myntri rangbah ka jylla u Dr.
Mukul Sangma un long kum u kongsan ha katei ka sngi bad ka prokram kan sdang naduh ka por 4 baje janmiet.
Shillong, 15 Nohprah:Ki paidbah kiba kwah ban peit ia ka phlim khasi kaba iaid iew bha bad kaba itynnad ki lah ban peit khatduh ha ka 16 bad 17 tarik mynta u bnai kata ha ka por 11 baje mynstep, 2 baje bad 5 baje janmiet.
Katkum ka jing iathuh jong u bah Commander Shangpliang Producer jong kane ka phlim khasi u la iathuh ba wat la kane ka phlim ka dang khring ia kiba bun ki paidbah, hynrei ym lah ban dang bteng ban pyni kane ka phlim namar ka jingbym ailad shuh jong u trai hall.
U la iathuh ba na ka liang jong u trai hall u la ai tang ar taiew kumta ym banse ban hap ban pynkut noh ha ka 17 tarik mynta u bnai.
Lah ban kdew hangne ba kiba bun ki paidbah ki la iaroh halor ka jingitynnad jong kane ka phlim bad bun bah ki paidbah ki la leit ban sakhi dalade ia kane ka phlim khasi kaba dang shu pynmih ha ki khyndiat sngi ba ladep.
Ym pat tip, la u trai jong ka phlim, un sa pyni biang ne em ia katei ka phlim ha kiwei pat ki jaka.
Shillong, 15 Nohprah:Tang mar ia sloit ka Meghalaya High Court ia ka bor jong ki Rangbah Shnong ha ka 10 tarik u nohprah, 2014, ka Khasi Hills Autonomous District Council (KHADC) ka la kyndit na kaba ioh thiah lyngngai bad ki la sdang ban khura bad ban wad ia ka Village Administration Bill 2014 kaba la shna bad pynwan dur da ka KHUDA (ka EC barim ha ka samoi treikam ki MDC kaba la leit noh).
Ban pynkupbor biang sa shisien ia ki Rangbah Shnong ka KHADC ka la shem ba katei ka dei ka Aiñ kaba biang tam ia ki, kumta la wanrah ia katei ka Aiñ hapoh ka ing dorbar bad ka ing dorbar jong ka District Council ka la passed ia ka , hadien la phah ia katei ka aiñ sha ka sorkar jylla lyngba ka tnad DCA ba kan pan ia ka jingmynjur u Lat ban pynlong aiñ noh ia ka VAB, hynrei ha katei ka por ka DCA kam shym la mynjur ia katei ka aiñ bad ka la dew ba ka don ka jingduna ha ka kaba dang hap ban pynbit pynbiang bha khamtam ba hapoh ka VAB ki don ki kyndon aiñ kiba ia tyngkhuh bad ki aiñ ka sorkar.
Ha katei ka por ka dei ka por ba u bah Adelbert Nongrum u dang long kum u CEM ka KHADC.
Hynrei haduh ka por ba u bah Adelbert Nongrum u la long kum u khliehduh ka KHADC ka sorkar kam shym la hun satia ia ka jingpynbeit jong u ia ki jingduna ka VAB.
Dei tad hadien katto katne bnai ba ka sorkar u bah Adelbert ka la khyllem noh ha KHADC, la wan sa ka sorkar u bah Pynshngaiñ N Syiem uba la bat haduh mynta kum u CEM bad ha katei ka por u bah P.
S Syiem u dang ia jan bha bad ki heh ka sorkar jylla bad ha katei ka por u la lum dorbar kyrpang ha KHADC ban ia pynbeit ia kita ki jingduna ka VAB,2014 bad katei ka Dorbar ruh ka dei ha ka 30 tarik u jymmang bad hapdeng ki jingpyrshah kiba bun na ki MDC ka liang pyrshah ha katei ka Dorbar u ba Pynshngaiñ u la pass ia ka VAB, 2015 da ka jingtynjuh ia ka jingbun briew.
Hadien ba ka iing dorbar ka la pass ia katei ka Bill ka VAB 2015, ka KHADC ka la phah ia katei ka bill sha ka tnad CA kaba peit u bah HDR Lyngdoh uba dang dei ruh kum u MDC ha katei ka por, bad khlem da pynslem ka DCA ka la mynjur bad ka la phah ia katei ka Bill sha u Lat ka jylla ba un ai jingmynjur ban pynlong aiñ noh ia ka, hynrei haduh mynta ym pat shym la lah ban pynlong aiñ ia ka VAB 2015, bad mynta lei ka la poi sha ka tnad Home Ministry ka sorkar pdeng.
Kaei kaba jia shuwa ban pass ia ka VAB 2015Shuwa ban pass ia ka VAB 2015 u bah Adelbert Nongrum u la leit ban ia kynduh ia u Dr.
Mukul Sangma ban pynbor ia u ba ka sorkar ka dei ban pdiang noh ia ka VAB 2014, bad ha katei ka jingleit ia kynduh jong u kaba la long ha ka 5 tarik u jymmang u bah Adelbert u la pynbna ba un shah thngan ha ban da iap lada jia ba ka sorkar kam pdiang ia katei ka jingdawa jong u namarba katba ka KHADC ka jubab ia ki jingpha pynbeit ka sorkar la shu ong beit ba ka dang duna shi dang duna.
Kumba u la byrngem u bah Adelbert u la pyni shisha da ka kam bad dei ha ka 16 tarik u jymmang hi ba u la shong shah thngan hangtei ha u mot Kiang Nangbah uba ieng hajan ka Civil Hospital, Shillong bad u la sdang ryngkat bad uwei u samla na Lumdiengjri uba la tip kyrteng kum u Goldy Warjri.
Katba ka jingshah thngan u bah Adelbert ka nangiaid ka sorkar synrop ha KHADC ruh ka PDF ka dang ia ksaid ban pynbeit ia kita ki mat ba ka sorkar ka la kdew ia ki ban pynbeit bad dei ha ka 30 tarik u jymmang ba ka ing dorbar ka KHADC ka la pynbeit thymmai noh bad la phah sha ka sorkar jylla, bad dei ruh hangtei ba u bah Adelbert u la sangeh noh na ka jingshah thngan (1 tarik u jylliew) naba u shim ba lada un iai shah thngan ka long pynban kumba u kyrshan ia ka VAB 2015 kaba u ieng pyrshah hynrei uba la dawa da ka VAB 2014 naba u la ong ba ha ka VAB 2015 la shim noh ia u klong snam uba dei ban iada ia ka jaitbynriew.
Ki Rangbah Shnong bad ka VABKa sngi ka jingsdang ia khih ki Rangbah Shnong kane ka jylla pyrshah ia ka jingshah sloit bor jong ki ka long kaba la pynphuh samrkhie ia ki naba katba ki dang ia long Dorbar ha madan Polo ha ka 30 tarik u jymmang, kaba la wan ban ia shim bynta da ki lak ngut ki paidbah ki ioh artad artad ia ka khubor kaba bha ba ka KHADC ka la pass ia ka VAB.
Phewse katei ka jingpynbna khyllew jong ki ha madan Polo ba la pass ia ka VAB kam pat shym la poi shaei shaei ruh,naba ka VAB haduh mynta ruh kam pat dei ka Aiñ naba u Lat ka jylla um pat shon muhor ia ka.
La iohi ba hadien ba ka sorkar ka la pyndep ia la ka kamram kata ban phah sha u Lat ia ka VAB 2015, hynrei katba ka VAB ka dang don ha kti u Lat ym tang ka District Council kaba ia khih ia ksaid hynrei ki Rangbah Shnong ruh ki la ia khih radbah ha kaba ka la don ka jingleit ia kynduh jong ki ia u Lat na ka por sha ka por.
Hynrei katba u Lat um pat shon muhor ia ka VAB ban pynkup bor ia ki Rangbah Shnong ka sorkar jylla ka la pynbna da ka Ordinance 2015, nalor ki komiti kiba bun ba ka la thaw kynthup ka komiti u bah D.
D Lapang.
Tang mar ia pynbna ka sorkar ia ka Ordinance 2015, ki Rangbah Shnong ki la sdang ban pynpaw pyrthei noh ia ka jingiakhih jong ki da kaba ia mih paidbah sha madan.
Nyngkong ki la pynbna ba kin ym ai ka jingiatreilang bad ka sorkar jylla ha kino kino ki kam lait noh ki kam ba dei na ka bynta ka jingmyntoi u paidbah, hadien ki la pynlong ia ka jingiashong kyllaiñ mongor bad hadien kata ki la iaid proseshon ruh bad tawiar haduh laisien lai wat ia ka ing sah u Lat ka jylla ka Raj Bhawan ban pyni ba ki pyrshah ia ka jingpynslem jong u ban shon muhor ia ka VAB.
Hadien katei ki Rangbah Shnong ki la sdang da ki jingiakhih kiba kham heh ha kaba ki la iaid Proseshon biang ha ka 29 tarik u risaw tawiar ia ka Secretariat kaba naduh na Lachumiere (DIPR) ter ter ia ka Keating Road, Khyndailad bad pynkut sha Addl.
Secretariat, bad ha kate ka jingiaid proseshon ki la don kumba shi lak ngut ki paidbah kiba la wan ban ia shim bynta.
Na katei ka jaka (Addll.
Secretariat) ki Rangbah Shnong ki la pynbna ba ki la ai por ia ka sorkar haduh ka 4 tarik ba kan leh eiei noh halor ka VAB, ka jingkyntur pud ka MUDA , bad kiwei pat ki mat dawa kiba don haduh 7 tylli.
Hynrei haba la kut katei ka por ruh ka sorkar kam shym la pyni kam bad kumba ki la pynbna kham mynshuwa ha katei ka por ruh ki la pynbna ba kin tur beit sha Secretariat kumba la pynbeit kham mynshuwa , kumta ha ka 5 tarik u naiwieng ki la ia lum khrui ha madan Laban ban ia mih ryntih na katei ka jaka ban tur sha Secretariat hynrei u myntri rangbah ka jylla u la khot ia kren noh ia ki bad hadien ka jingiakren bad u myntri rangbah ki la pynkut ia ka jingiakren da kaba ai por shibnai ia ka sorkar, hynrei tang mar ia mih na Secretariat puk la mih pynban ka jingiakulmar hapdeng u paidbah bad ki pulit naba don ki paidbah ki bym sngewhun ia ka jingiakren ki Rangbah Shnong bad ka sorkar.
Hadien ba la kut katei ka shibnai ba ki la ai por dang ha kine ki khyndiat sngi la iohi ba ki Rangbah Shnong ki la bunkam ka leit ka wan na Shillong sha Delhi ban leit ia kynduh ia ki heh sorkar pdeng namar ka VAB kaba don mynta ha kti ka Home Ministry bad hadien ka jingwan ia kynduh jong ki ia u Rajnath Singh, myntri kam pohing , u myntri khynnah u Kiren Rijiju ki paidbah mynta ki dang iai ap ia u soh uba mih na katei ka jingwan Delhi jong ki.
Shillong, 15 Nohprah:Ka United Democratic party (UDP) Maw kyrwat Circle dangshen ka la pynlong ia ka Executive Committee (EC) bad ha kane ka jingialang la lap ba ka UDP ha Maw kyrwat ka dang rhem bad ka dangkhlain bad ha kane ka jingialang la shim ruh ia ka rai ban nang pyn khlain shuh shuh ia ka party.
Katkum ka kyroh khubor ba la phah da u bah Commander Shang pliang Chairman jong ka committee kaba kyrpang ka ban peit halor ki ishu bapher bapher kiba ktah ia ka dong ka thain, u la iathuh ba, ia kane ka jingialang la pyniaid da u President bah TK Lyngdoh bad na ka liang jong u President u la pynpaw ia ka jingsngew kmen bad ioh mynsiem ban iohi ia kiba bun ki riew rangbah kiba la wan ban iashim bynta ha kane ka jingialang jong ka EC.
Ka jingkren ioh mynsiem jong u President ha kane ka jingialang ka long namar bun ki riew rangbah ki la wan ha kane ka jingialang bad ki la pynpaw ruh ia ka jing angnud ban nang pynkhlain shuh shuh ia ka party ban pynthikna ia ka jingjop ha ka ilekshon 2018.
Nalor ka rai ban pynkhlain ia ka party, ha kane ka jingialang la shim ruh ia ka rai ban pyn thymmai noh ia ka rukom treikam da kaba peit ia ki ishu kiba ktah ia ka dong ka thain baroh kawei.
Shillong, 15 Nohprah:Tang ha ki ar bnai kata u risaw bad u naiwieng ki pulit ki la io kem 126 ngut ki briew kiba dih kyiad ha ki jaka paidbah bad kiba ia hylla ia kyrkait ha ki jaka paidbah.
Ia kitei baroh la leit rah sha ka kashari bad la ioh lum haduh T.
3.
50 lak tyngka ka kuna na ki.
Kiba bun na kitei kiba shah kem ki dei kiba la kem da ki pulit ka Sadar PS.
Ki pulit ki la maham ba ha kane ka aiom kmen kristmas bad snem thym mai kin peit ngor bha ia kiba kumkitei ki jingjia.
Ha kawei pat ka jingjia ha ka 13 tarik ha u nohprah ki pulit ki la kem 3 ngut ki briew kiba pynmih huri hura ha Barapathar,kitei ki 3 ngut ki dei u Tilak Chettri (35 snem), Shri Bishnu Kumar Dorjee (27 snem) bad u Raj Biswa (30 snem), la kem ia ki da ki pulit ka Jhalupara O.
P.
ia u Shri Tilak Chettri la rai pynrem da ka kashari jong ka kong R.
M.
Kharsyntiew bad la pynshitom ia u da kaba shong phatok shibnai kynthih.
Shillong, 14 Nohprah:“Ki MDC ka seng Congress, ki dei ban khreh ban mih noh na kane ka kynhun, ba la ialam da U bah PN Syiem" ong uwei na ki nongialam jong katei ka seng sain pyrthei, u bym kwah ban pynpaw kyrteng mynta ka sngi.
Utei u rangbah, u kren diaw mynsiem shibun eh, halor ka jingkhot ia ka dorbar kyrpang mynta ka sngi, da U bah PN Syiem bad ha kaba la jied ia u dkhot shu sieh ban ai kyrteng ha U Lat, u bym dei satia u dkhot jong ka seng Congress bad uba dei u nongbishar ba la shongthait.
“Ngi la nang mutdur, ba kin jied ia U bah CB Syiem bad ia utei ngim don jing ujor eiei ruh em, namar ba u dei u briew jongngi" ula ong biang.
“Une u briew um shym la pyrkhat ia kaei kaba ka Congress, ka la pynheh pynsan, haduh ba un da don ha kane ka kyrdan".
La ong biang utei u nongialam “Dei kane kein, kaba ki ong husiar ia u bsein, ba ynda u lah syaid, un sa puh kylla" bad ula ong shuh shuh ba lada U bah PN Syiem, u dang kwah ban dang iai don ialade ha ka seng Congress, u dei ban pyrkhat bad ban kylla, lymne ki paidbah jong ka Constituency jongu, kin sa ai jingsneng, ha ka elekshon ka ban sa wan ha u snem 2018.
Shillong, 15 Nohprah:Ka kynhun ki myntri sorkar jylla mynta ka sngi ki la mynjur ban wanrah da ka Aiñ ia ki ing kiba don bun trai tang ha kawei ka mala, katei ka aiñ ka dei kaba la tip kum ka Meghalaya Apartment Ownership, Ordinance 2015, katei ka aiñ ka long ban buh da ki kyndon ia ki jinglong trai ki trai ing ia ka ing kaba don ha ki mala kiba bun.
“Ngi la mynjur ia katei ka aiñ Meghalaya Apartment Ownership Ordinance 2015 na ka bynta ban pyniaid beit ia ka jinglong trai ki riew shimet ia ki ing kiba don ha ki mala kiba bun ha kane ka jylla" ong u myntri rangbah ka jylla u Dr.
Mukul Sangma.
Katkum ka jingong u Dr.
Mukul u la ong ba ka sorkar ka i ba la don kam ba kan don noh ka jingpyniaid beit iaid ryntih ia katei ka jinglong trai ki briew namarba mynta kiba kum kitei ki mala ba don bun trai kila sdang ban ieng ha ka nongbah bad kiwei pat ki district jong ka jylla.
Katba ka kong Ampareen Lyngdoh pat ka la ong ba ka jingthmu ban wanrah ia katei ka Aiñ ka dei namarba katei ka Aiñ kan batai sha ia ka jinglong trai jong ki briew ia ka ing, ka jingdonkam jong ki ban peit ia ki jingpynbit pynbiang, ka jingdonkam ba kin don kajuh ka jingkitkhlieh bad ka jingnoh synniang kaba katjuh para ba ia sahlang.
Ka kong Ampareen ka la ong ruh ba ka jingdon katei ka aiñ kan iarap ban ai ia ki jingkhein jingdiah kiba biang na ka bynta ka jingrejistar bad kan iarap ruh kumno ban pynshitom ia kiba pynkheiñ ia ki kyndon aiñ.
U Dr.
Mukul pat u la ban biang ba katei ka aiñ kan iarap ia ka sorkar ban peit ba ka Meghalaya of Land Transfer Regulation Act, 1971 kan treikam bad kumjuh ruh ka jinghiar pateng jong ki nongioh pateng kan iaid beit iaid ryntih.
Shillong, 15 Nohprah:Ka sorkar jylla mynta ka sngi ka la tyrwa ia ka kyrteng jong u Additional Advocate General (AAG) rangbah u Dr BP Todi kum u Advocate General (AG) ba thym mai jong ka jylla.
Ia katei ka rai la shim hadien ba u Advocate General u bah KS Kynjing u la risaiñ na katei ka kam ha ka 7 tarik u nohprah.
“Ngi la rai ba thung ia u Dr BP Todi, u AAG rangbah kum u Advocate General," ong u Dr.
Mukul Sangma haba kren sha ki nongthohkhubor mynta ka sngi hat majai bad u la pyntip ruh un pynmih ia ka jingpynbna mynta hi ka janmiet.
U Mukul u la ong ruh ba ia ka kyrteng jong u Todi la tyrwa hadien ba la phah ia ka shithi risaiñ jong u bah Kynjing sha u Lat ka jylla ba un pdiang.
Shillong,15 Nohprah:U bah Micheal Syiem uba dei u Convener jong ka Maitshaphrang Movement ha ka jing iakynduh bad ki nongthoh khubor mynta ka sngi u la ong ba ha kine ki sngi la shu pyndonkam bakla ia ka kyrteng ka jaitbynriew tang namar ka jingmyntoi politik jongno re jongno.
U la ong ba ha kane ka jylla Meghalaya kaba ka shai ki mih bun ki bor kiba la kam ba ki dei ki nongpeit ia ka jaitbynriew bad ia ki paidbah ka jylla hynrei u la ong ba kate ika jingmih kiba kum kitei ki bor ka la pynkulmar jingmut pynban ia u paidbah.
“Kham mynshwa nga la dep kren ha ki kot khubor ba dei ban pynduh noh ia ki District Council hynrei ym don ba sngap, nga dang mut ba kin dang treikam hok hynrei hakhmat ki paidbah ki ong ieid Jaidbynriew hapoh pat ki dei ki nongdie ia ka jaidbynriew haba mynta nga la ujor da ka PIL ban pynduh syndon, ki sa ai jingpynrem pynban ia nga ha ka jaka ba kin dang treikam bha" ong u bah Micheal Syiem.
U bah Micheal uba la ujor PIL sha ka Meghalaya High Court ban pynduh pyndam noh ia ka district Council u la ong ba ka jingujor jong u ka dei namarba ki MDC ba la jied da u paidbah kim treikam bha hadien ba ki la ioh shong shuki ialade.
U la pyntip ba mynta ka ing bishar ka dang pan jingshai na ka sorkar jylla , na ka District Council bad kumjuh ruh na ka Tribal Affairs jong ka ri India ba kin ai jubab halor ka jingujor jong u.
Katkum ka jingong utei u nongialam ka Maitshaphrang movement u la ong ba ka jingdon ki Autonomous District Council (ADC) ka la pynklumar ia ki paidbah namar ki don bun ki aiñ ki ia tyngkhuh bad ka sorkar jylla, kum mynta ka KHADC hapoh ka jingialam u CEM ba mynta ka la thaw ia ka Federation of Traditional Dorbar (FOTD) ka ban peit ia ka bha ka miat jong ka Jaidbynriew bad kane ka la pynklumar ia ki paidbah namar ki Syiem ki la hap lypa hapoh jingpeit ka KHADC.
Haba kren halor ka phang ba la ju ong ba ka District Council ka dei ka nongiada ia ka jaitbynriew u bah Micheal u la ong ba kumba long mynta ka sorkar jylla ka la shim lut ia ki Aiñ jong ka District Council namar ka jingdon jong ka Para 12A bad u la kdew ia kita ki aiñ kum ki Primary skul, ka Meghalaya Regulation of Land Transfer Act 1972, Meghalaya Succession to self acquired property (Khasi Jaiñtia special provision) act 1984, Meghalaya Cumpulsary Marriage Act, ka Irrgation, Forest.
Haba iadei bad ki Rangbah Shnong, u la ong ki paidbah ki kulmar namar ka KHADC hapoh ka jingialam u Bah PN Syiem kum u CEM ka shna ar tylli ki aiñ kawei ka Village Administration Bill (VAB) bad hadien kata ka wanrah biang sa ia ka Appointment and Succession of Chief and Headman Rules 2015.
Haba iadei bad ka khyndew, u la ong kat nangmih ki sngi la dang duh ki jaka kata haba dang don ki ADC namar la dep aiti lut sha ki skulbah shimet, ki skul shimet, ki karkhana shimet, ka MUDA bad ki jaka pule jong ka ri India, ki shipai, ka jingbynda ha Nongtrai sha ka International Bank bad kaba dang pynkhreh mynta ka long ba ka Hima Bhowal kaba hap ha Mawsynram constituency jong u CEM ka KHADC Bah Pynshngain N Syiem ka la mut ban aiwai ia ka jaka sha ka HM Cement ban tih mawshun.
U la ong halor katei ka jingthmu aiwai ka Hima Bhowal sha u trai ka HM Cement, u la ioh jingtip na ki nongtrei ka KHADC bad kane lei kaba dang buh jingma shuh shuh ha kaba ki jaka jong ka ri Khasi kan nang duh nangduh katba dang mih ki sngi.
Shuh shuh u Bah Syiem u la kynnoh ba ha ka 14 tarik Rymphang 2007 bad 20 tarik Nailar 2008 ka la ai jingbit ia ka UCIL ban wad ia u Uranium.
U la buh ruh ka jingkylli kumno ka KHADC ka pynieng ia u motdur jong u JJM Nichols Roy, uba ki ong u kpa ka sixth schedule hakhmat katei ka ophis haba um dei u Khasi paka namar u shim ia ka jaid na u kpa, namar ka kmie jong u ka dei ka Rimai Syiemlieh kaba hiar pateng na u Syiem Tirot Sing Syimlieh u Syiem ka Hima Nongkhlaw.
Shillong, 15 Nohprah:Mynta ka miet la ioh jingtip ba kawei ka bos kaba la mih na Shillong ban leit sha Phudkroh ka la kylla ha ka shnong Kynrang.
Ha katei ka jingjia la ong ba la don bun ngut kiba la mynsaw bad la iathuh ruh ba don kiba la iap.
Haduh ba thoh ia kane ka khubor ym pat lah ban tip ia ka nombar jong katei ka bos bad katno ngut kiba mynsaw ne iap.
Shillong,15 Nohprah:Ka dorbar Shnong Mawlai Nongkwar kan pynlong ia ka jingpyn khuid shnong ha ka 17 tarik mynta u bnai naduh ka por 8 baje mynstep haduh ban da dep, ha katei ka sngi la kyntu ia baroh ki nongshong shnong ba kin ia mih ryntih ban ia shim bynta haduh ban da dep.
Shillong, 16 Nohprah:7 tylli ki longing ki la shah tait shnong na ka shnong Umdohlun, katei ka jingtait shnong ia ki ka la dei naduh u snem 2005 bad ha utei u snem la sdang ban pynjynjar ia ki da kaba pynduh lut ia ki hok jong ki baroh kynthup naduh u khaw rashon, ki skhim pynroi, ki sertiphiket shnong bad kiwei kiwei.
Ha u snem 2009 kitei ki 7 tylli ki longing ki la shah pynduh ruh ia ka jingbylla kaba kidei ban ioh lyngba ka skhim NREGS ne ka bylla 100 sngi, bad dei tad haduh ka 18 tarik u nailur ba ka Dorbar Shnong Umdohlun ka la pynmih da ka hukum bad sam da ka jingthoh sha kitei ki 7 tylli ki longing kaba la pyntip ba ym shah shuh ia ki ban shong dorbar, ym shah ban shim khaw rashon bad yn ym ai sertiphiket shuh ia ki na bynta ki jingdonkam kum ka jingplie bank account, ym shah ba kin ioh Grant bad kiwei pat bad la khein ia ki ba kim dei shuh ki nongshong shnong katei ka shnong, la thoh ruh ha ka hukum bay n ym ai sertiphiket ia ki ba kin mih shnong ne ban kynriah shnong noh shawei.
Ki 7 tylli ki longing kiba la shah tait shnong ki long ka longing jong ka kong Rosemery Paliar, Tarling Paliar, Phriska Paliar, Taksis Thongni, Melkhisius Thongni, Cicilia Paliar bad ka longing jong ka kong Shermelinda Paliar.
Nalor kitei ki 7 tylli ki longing ki la ong ba dang don sa kumba 3 ne 4 tylli hynrei kitei kiwei pat kim shym la mih shakhmat ban pyrshah.
Haba kren sha ki nongthohkhubor mynta ka sngi kitei ki 7 ing ki la ong ba ia katei ka kam tait shnong la leh donbor da u Sordar jong katei ka shnong u bah Srotting Thongni, hynrei shuwa jong u la don uwei pat u sordar hynrei laweng noh ia baroh ki nongkitkam shnong kiba rim namarba kim treh ban shim ia ka rai tait shnong kumta la thung noh da kiwei pat kiba nud ban leh kumta.
Kawei na ki longing kab ala shah tait shnong haba ia kren bad ki nongthohkhubor ka kong Shinti moris Paliar ka la ong ba naduh u 2008 kam ju ioh shuh ia ki jingmyntoi ba ka dei ban ioh bad la pynduh ruh ia ka bylla 100 sngi bad nalor ba ka duk bad ka bym don bylla ka la ong ba ka ing jong ka ka la ia ksaid dohiap ban thaw bylla shawei tang ban ioh bam.
Ka la ong ruh ba la pynduh ia ka bai bam tymmen jong ki kmie ki kpa jong ka ruh da u Sordar Srotting Paliar.
Kiwei pat ki longing ki la ong ba ia ka hok ba ki dei ban ioh ia ka ing baduh ruh utei u sordar u la mait ia ka kyrteng jong ki bad u la ong ba kim dei ki nongshong shnong jong ka Umdohlun.
Katkum ka jingiathuh jong ki la ong ba ki dei ki nongshong shnong ba pura jong ka Umdohlun naduh ki pa kulong pa kumah jong ki.
Haba la kylli ia ka daw ki la iathuh ba ka daw ka dei tang na ka jingiakajia jaka kaba dei ka jaka jong ka kur Paliar ha katei ka shnong naduh u snem 1995 ha kaba ka kashari ka la pynksan jop ia ki , bad katkum ka jingiathuh jong u wei na ki nongshong shnong uba la wan ryngkat ha katei ka sngi u bah B.
Nonglang u la ong ba ka dei hok ka jaka jong kitei ki 7 ing bad ki don ruh ki dulir kiba biang.
Katei ka jingiakajia jaka ki la ong ba ka dei bad u bahaing jong utei u sordar bad dei na katei ka daw u la kput kylla ia ki.
Katba na ka liang ka KSU South West Khasi Hills pat kaba la don ryngkat ha ka por ba ia kren bad ki nongthohkhubor ka la kyntu ia ki bor sorkar khamtam ia ka Deputy Commissioner ka South West Khasi Hills ba kan shimkhia ia katei ka kam bad ban thung jingtohkit bad ka la dawa ruh ban pynshitom ia u Sordar ne kiba donkti katkum ka aiñ.
Katkum ka jingai jingkhein jong kitei ki long ki la ong ba kawei ka ing ka don kumba 12 ne 15 ngut shiing bad haba kheinlang baroh 7 ing ka jingdon briew kiba shah ktah ka la jan kot sha ka 100 ngut eiei.
Shillong, 15 Nohprah:U bah DD Lapang u la hiar mynhynnin ka sngi na nongbah Shillong sha Delhi namarba u la shah khot hajir ha ka Sonia Gandhi, iathuh ki lad khubor, namar ka jing iakynad hapdeng u bah Pynshngaiñ N Syiem, CEM bad u Dr.
Mukul Sangma, myntri rangbah ka jylla.
Hynrei mynta ka miet ka kyrwoh khubor ba la wan na ka seng Congress ka la ong ba u bah Lapang u la ia kynduh ia ka Sonia mynta hi ka sngi ha ingsah jong ka ha 10-Janpath New Delhi, bad katei ka jingiakren jong ki, ka la long kaba jrong bad u bah Lapang u la ai ia ka ripod kumba ka Sonia ka kwah.
Nalor ka jingiakren ia ka elekshon MDC kaba dang shu dep ha ri lum Garo bad ka elekshiteng samoi ha Nongstoiñ ka Sonia ka la hukum ia u ban pynkhlain ia ka Party Congress ha ka jylla Meghalaya na baroh ki liang la ka long na ka Mahila ne ki samla bad kumjuh ruh ki elekshon komiti bad ka la ong ba lada long kumno kumno ruh ka Party ka dei ban ia tylli ha Meghalaya.
Ha shuwa ban ia kynduh ia ka Sonia u bah Lapang u la ia kynduh ruh ia u Secretary In charge ka AICC ha kane ka jylla bad kumjuh ruh ia u MP Lok Sabha u ma Vincent Pala.
Ki lad khubor ki la iathuh ba hadien ka jingiakynduh ia u bah Lapang ka Sonia ka la phah khot sa ia u bah Pynshngaiñ N Syiem bad la iathuh ba mynta ka sngi u bah Syiem u la hiar kyrkieh sha Delhi ban leit ia kynduh ia ka Sonia, hynrei haduh mynta ym pat lah ban ioh jingtip la ka jingiakynduh Sonia u bah Syiem kan dei mynta ka miet ne kan dei lashai ka sngi.
Lah ban kdew ba dang mynhynnin ka sngi u bah Syiem u la ong ba u dang ap ia ka sngi ba kan khot ka Sonia ia u bad tang mar ia ioh jingtip ia ka sngi ba dei ban ia kynduh u la ong ba un hiar sha Delhi.
Shillong, 15 Nohprah:Ka HNLC ha ka kyrwoh khubor ba la pyllait paidbah da u Pulbicity Secretary jong ka u bah Sainkupar Nongtraw ka la kynnoh ba ki dkhot jong ka seng lehnoh ha ri Lum Garo ki la iaid laitlan katba mon ha ki thaiñ ka West Khasi hills district “La iohi ba ki iaid ba heh bad iaidlaitlan kylleng ka West Khasi hills, hato ki pulit ki lah ban pynher krad ia ki" ong ka kyr woh khubor.
Shuh shuh katei ka kyrwoh khu bor ka la ong “Ngi la kren da kaba shai ba ka seng kan ym don jingkitkhlieh lada ka jing iadei hapdeng u khasi bad u garo kan kdiah noh tang na ka daw ka jing pyn triem ki lehnoh Garo ia ki briew jong ngi, ki lehnoh Garo kim dei ban treikam hapoh ka Khasi Hills khamtam ha Borsora, shahlang bad kiwei pat ki jaka.
Ka HNLC ka la pyllait paidbah ruh ia ka dur ki lehnoh Garo kiba dang iaid ha ki thain ka West Khasi hills.
Ka HNLC, ka ong ruh ba kitei ki seng lehnoh, ki dei ban burom ia kane namar ba ka HNLC kam ju tam pud ha ka jaka jong ki bad kam ju pynmong ne pynmynsaw ia kiba lui lui" ka kyrwoh ka la maham ruh ia ki lehnoh Garo ban sangeh noh ka lehbein ia ki Khasi bad kam dei ban pynlong ia ka jylla Meghalaya kum ka jylla Bihar kaba –ar.
Lah ban kdew ba khyndiat sngi mynshuwa ka HNLC ka la pyllait khubor hadien ka jingshah rahbor u Tymmenbasan Dinar Syiemlieh na Umsur, ha kaba ka la kyntu ia ki lehnoh Garo ba ki dei ban pyllait shi syndon khnang ban ym mih ka jingiapher jaitbynriew.
Jowai, 15 Nohprah:Ka kynhun ki hati khlaw kiba don haduh kumba 9 tylli ki la wan ban pynjot pynpra ia ki bri kwai jong ki paidbah ka shnong Borsora ha kane ka taiew ba la dep.
“Ka bri jong nga ruh ka la shah pynjot ha kaba kitei ki hati ki la pynkheiñ lut ia ki dieng kwai jong nga kiba don ha katei ka shnong", la iathuh u ma Tariang Massar uwei na ki riew paw khmat ka thain Narpuh Elaka.
Utei u rangbah u la iathuh ba haduh mynta ki la ioh lum jingkhein na ki 7 ngut ki nongrep bad ka jingshah pynjot ki dieng kwai ka la kot shaduh kumba 10 hajar tynrai ei ei.
Shillong, 15 Nohprah:Ka kynhun ki myntri sorkar jylla mynta ka sngi ki la mynjur ban wanrah da ka Aiñ ia ki ing kiba don bun trai tang ha kawei ka mala, katei ka aiñ ka dei kaba la tip kum ka Meghalaya Apartment Ownership, Ordinance 2015, katei ka aiñ ka long ban buh da ki kyndon ia ki jinglong trai ki trai ing ia ka ing kaba don ha ki mala kiba bun.
“Ngi la mynjur ia katei ka aiñ Meghalaya Apartment Ownership Ordinance 2015 na ka bynta ban pyniaid beit ia ka jinglong trai ki riew shimet ia ki ing kiba don ha ki mala kiba bun ha kane ka jylla" ong u myntri rangbah ka jylla u Dr.
Mukul Sangma.
Katkum ka jingong u Dr.
Mukul u la ong ba ka sorkar ka i ba la don kam ba kan don noh ka jingpyniaid beit iaid ryntih ia katei ka jinglong trai ki briew namarba mynta kiba kum kitei ki mala ba don bun trai kila sdang ban ieng ha ka nongbah bad kiwei pat ki district jong ka jylla.
Katba ka kong Ampareen Lyngdoh pat ka la ong ba ka jingthmu ban wanrah ia katei ka Aiñ ka dei namarba katei ka Aiñ kan batai sha ia ka jinglong trai jong ki briew ia ka ing, ka jingdonkam jong ki ban peit ia ki jingpynbit pynbiang, ka jingdonkam ba kin don kajuh ka jingkitkhlieh bad ka jingnoh synniang kaba katjuh para ba ia sahlang.
Ka kong Ampareen ka la ong ruh ba ka jingdon katei ka aiñ kan iarap ban ai ia ki jingkhein jingdiah kiba biang na ka bynta ka jingrejistar bad kan iarap ruh kumno ban pynshitom ia kiba pynkheiñ ia ki kyndon aiñ.
U Dr.
Mukul pat u la ban biang ba katei ka aiñ kan iarap ia ka sorkar ban peit ba ka Meghalaya of Land Transfer Regulation Act, 1971 kan treikam bad kumjuh ruh ka jinghiar pateng jong ki nongioh pateng kan iaid beit iaid ryntih.
Jowai, 16 Nohprah:Ar ngut ki briew ki la khlad noh hashen hadien ba ka kali kaba ki shong ka hap shapoh riat kaba jylliew kumba 50 meter eiei ha khongdong Mookyndur mynhin ka meit ha ka por kumba 9 lane 10, baje eiei.
Katei ka kali maruti Alto K10 ML05M1422  kaba la niah da u Paulus Pohswet 19 snem uba dei na Pyrdiwah bad u para lok jong u, u Amul Das 24 snem uba na Muktapur ki la iap ha shen.
Shillong, 16 Nohprah:Ha ka 15 tarik u nohprah ha ka por 10:45 baje mynmiet uwei u rangbah uba la tip kyrteng kum u Fernando Nongrum, 25 snem karta u la ia nia shi lok ha ingsah jong ki ha Lumdiengmet, Umpling bad ha katei ka jingiania bad ka lok u la byrngem ban thang ialade bad u la theh da ka sharak baroh shi rynieng, hynrei kham hadien ba la kham jem ka jingiania u klet ba la theh sharak ialade bad u khreh ban dih sikret hynrei katba u dang kynthah ia u sikret kynsan ka met jong u ka la kem ding puk bad u la pdung ding la kumba 80 na ka shispah ka met jong u bad hadien u la khlad noh ha Nazareth Hospital ha ka por 9 baje mynstep ha ka 16 tarik u nohprah.
Shillong, 16 Nohprah:Ka Executive Committee jong ka Synjuk Ki Nongsynshar Shnong ka Bri u Hynniewtrep kaba lalong mynta ka sngi ka la pyntip paidbah ia ka jingiaid lynti jong ka, kaba la hiar shaduh Delhi na ka bynta ban ioh jingmynjur noh ia ki ar tylli ki Bill kata jong ka KHADC bad ka JHADC.
Ki Rangbah Shnong ki la iathuh ba ha ka 2 tarik u nohprah ki la hiar sha Delhi da kaba pynlut ia baroh ki jinglut na pla la jong.
Ha katei ka jingiakynduh kila ong ba kila ia kynduh ia ki myntri sorkar pdeng bad ki la aiti ruh ia ki mat jingdawa jong kiha kaba ia dei bad kitei ki ar tylli ki Bill.
Ki la ia kynduh ia u Kiren Rijiju u Minister of State, Ministry of Home Affairs bad ha katei ka jingiakynduh bad ki markhmat u Rijiju u la phone sha u Lat ka jylla ban kylli shaphang kitei ki bill khamtam ka Bill ka JHADC kaba dang don ha kti jong u mynta.
Ki la ia kynduh ia u Joint Secretary North East ha Ministry of Home Affairs, u Shri.
Satyendra Garg da ka jingbthah jong u Rijiju.
La pyntip sha ki ba ia ka VAB la phah sha ka Department of Legal Affairs, Ministry of Law and Justice bad u la kular ba yn pynurlong ia ka jingdawa jong ki.
Ki la ia kynduh ruh ia u myntri kam pohing ka sorkar pdeng u Shri.
Rajnath Singh,hadien ba la ia kren slem bah ki la ong ba ki la ioh jingkular na u ruh ban pynurlong noh ia ki jingdawa jong ki.
Ryngkat ka jingsynran lang u General Secretary AICC, i/c Meghalaya u V.
Narayanswamy ki la ia kynduh ruh ia u Vice-President ka AICC u Shri.
Rahul Gandhi ha kaba la shaniah ha u ba un buddien ia kitei ki ar tylli ki Bill.
Hadien shim kyllum ia ki jingiakren ki Rangbah shnong ki la rai ban iai shah haduh ba ka thong jong ki kan long kaba jop,ong ka kyrwoh na u bah R.
L Blah General Secretary.
Shillong, 16 Nohprah:Ha ka 15 tarik u nohprah ha ka por 5:30 baje janmiet kawei ka bos kaba don ia u nombar ML 05J 2079 ka la kylla ha ka shnong Kynrang kaba don ha surok Mawsynram sha Balat.
Katei ka bos ka dei kaba wan na Shillong ban leit sha Phudkroh.
Ha katei ka jingjia lain gut ki briew ki la iap katab 45 ngut ki la mynsaw bad mynta ki don hapoh Civil Hospital.
Kiba la iap ki dei kiba la tip kyrteng kum u Walman D.
Sangma uba la iap hashen, u Promius Khongsdir uba iap ha lynti bad u Restine Marwein.
Shillong, 16 Nohprah:Ka pisa la dep siew lut baroh T.
24 lak tyngka.
Ka hotel la bat shi taiew kynthih.
Ka rynsan tem ban lyngnguh ka dang ieng lymphuiñ hynrei haduh mynta ki paidbah kim pat ioh sngew ia ka sur jong ki kynhun tem na Amerika ka Fire House ka ban pynkhih win na ka shnong Panaliar, Jowai.
Ka dorbar Chnong Panaliar, Jowai kham mynshuwa ka la pynbna ba kan wahrah da ka kynhun tem jong ka Fire House ha katei ka shnong khnang ban pynmih pisa na ka bynta ka skul, bad la buh por ba kan long ha ka 12 tarik mynta u bnai bad ia ka tiket ruh lah die shaid shaid shuwa katei ka sngi.
Katkum ka jingkren u Rangbah Shnong katei ka shnong u bah Arwotki Sumer u la ong ba ia ka jingsiew baroh kaba donkam ban siew sha ka FireHouse la dep ban siew lut nadong shadong kynthup ka bai leit bai wan jong ki bad baroh ka jingsiew ba la dep ban siew sha ki ka long T.
24 lak tyngka bad la siew shuwa ka 12 tarik bad ma ki ruh ki la pynskhem ba kin mih na USA ha ka 9 tarik u nohprah bad kin poi ha Delhi ha ka 10 tarik u nohprah bad kin wan tem pat ha Panaliar ha ka 12 tarik.
Hynrei utei u Rangbah Shnong u la ong ba la phah jingtip ba uwei na ki dkhot jong katei ka kynhun u khlem ioh ia ka VISA jong u bad kim lah shuh ban wan ha katei ka sngi, kumta la pynkynriah noh ia katei ka prokram.
Kham hadien u bah Sumer u la ong ba u la ioh pdiang ia ka Email na ki Fire house ba kin mih na USA ha ka 14 tarik u nohprah bad kin poi ha Delhi ha ka 16 tarik u nohprah ha ka por 1 baje mynsngi bad ki la bthah ha katei ka Email ban wai lypa ia ka helikoptar na Guwahati sha Shillong khnang ba kin wan tem ha ka 17 tarik kaba mut lashai ka sngi.
Ha katei ka Email ki la ong ba ki kwah ban ioh jubab noh la ka tikna ne-em kum katei ka jingpynbeit jong ki, bad na ka liang u Rs ka Panaliar u la ong ba la dep ban ai jubab lyngba ka Email, hynrei ka fire House ka shu sngap jar jar kham hadien la shu phone noh ia u Manager jong ki lyngba ka mobile hynrei u la ong ba ki don bun palat ki jaka ba ki hap leit rwai sha USa bad kin sa pyntip hadien ba ki la lait por.
U bah Arwot u la ong ba ha katei ka jingiakren u la ong ba kam pher lada ha kano kano ka tarik ruh katba pynbeit ma ki ka Panaliar ka long kaba la khreh ban pynbit pynbiang, hynrei haduh mynta u la ong ba la shu sngap jar jar bad ka Panaliar ka dang iai ap ia ka sngi ba kin pynbeit sa kumba shi taiew eiei bad hadien kata kin sa pynbna paidbah noh la yn dang ap ne la biang.
Haduh mynta u bah Arwot u la ong ba ka Panaliar kam pat weng ia katei ka prokram namarba ka jingiakren ka dang iaid hynrei ka la ong ba baroh ki nongthied tiket kiba la dep thied lada ki kwah ban pynphai noh ia ki tiket jong ki ki lah ban pynphai ha kito ki jaka ba ki thied ia ki tiket namarba lehse ioh don ki bym lait por shuh ha ka jingiabunkam jong ki ban wan ha kawei pat ka por, hynrei na ka bynta kito kiba kwah ban peit kai u la ong ba ka tiket jong ki kan dang im tad haduh ka jingwan ka Fire house.
Shuh shuh utei u rangbah shnong ka Panaliar u la ong ba haduh mynta wat ia ka hotel kaba don ha Jowai kaba la pynkhreh ban sah ki Fire house ruh katei ka shnong ka dang bat sah, haba la kylli ia ka jingsiew jong ki sha ka Fire house u bah Arwot u la ong ba la siew naduh ka bai tem bad ka bai leit lynti jong ki bad baroh ka poi T.
24 lak tyngka.
Hynrei ka shnong Panaliar ka la mang T.
28 lak tyngka ban pynlut pisa baroh kata naduh ka jingpynriam pynbeit ki tynghung pynsawa bad kiwei.
Tang ha ka 12 tarik u la ong ba ka jingpynkhreh ka la long kaba la heh kata naduh ka pynriam pynbeit ia ka Pandal bad ki tynghung pynsawa hynrei u la ong bay m pat tip ia ka jinglut namarba ki nongpynkhreh ruh kiba die hi ki para shnong jong ki ioh ki lah ban.
Shillong, 16 Nohprah:Nalor ki jingjia ia khih kum ka iaid proseshon ki paidbah ba la pynlong da ki Seng bhalang ki Rangbah Shnong bad kiwei pat ki kynhun ban pyrshah sorkar lah ban pyn kynmaw ba ki don katto katne tylli ki jingjia ha u 2015 kiba la poi sha ka jingiakulmar hapdeng ki paidbah bad ki pulit bad ba la mih ruh ka jing iamynsaw.
Shuwa ban ia peit ia ki jingjia kiba la poi sha ka jingiamynsaw ha u 2015 lah ruh ban pyn kynmaw ba ha ka 29 tarik u iaiong u Sordar ka Wahkhen u bah Skhem borlang Khongjirem u la shah kem na ka daw ba u la ai sertiphiket sha ki nongshong shnong wat hadien ba ka High Court ka la khang.
Kawei na ki jingjia kaba la jia ha u 2015 ka dei ha ka 1 tarik u jymmang ha ka por ba u bah Adelbert Nongrum u don hapdeng ka jingshah thngan ha kaba ka HYC ka la pynlong ia ka jingialang paidbah ha Madan Laban bad hadien ba la wai katei ka jingialang ka la mih puk ka jingkulmar hapdeng u paidbah bad ki pulit bad ha katei ka jingjia ki la don kumba 20 ngut eiei kiba mynsaw bad kiba bun hi ki dei kynthei briew, bad don ruh ki kynthei kiba la shah kem.
Ka jingmynsaw ha katei ka jingjia ka la jia baroh ar liang ki pulit bad ki paidbah ruh.
Katei ka jingialang ka long ban dawa ban pynlong aiñ ia ka VAB bad ban pyrshah ia ka Ordinance.
Nangta kawei pat ka jingjia ka dei ha ka 6 tarik u nailar ha ka por ba u bah Ardent M Basaiawmoit u la khot jingialang paidbah ha madan Malki bad katei ka jingialang ka la long ban tur beit sha Secretariat ban pyrshah ia ka jingpyntreikam ka sorkar da ka aiñ shna ing ka MUDA ha ki jaka ba hap hapoh ka jingpeit ka District Council.
Ha katei ka jingjia u bah Ardent bad ki paidbah kiba bud ia u ki la tur puk sha khyrdop bah ka Secretariat bad ha shiteng lynti shuwa ban poi Secretariat ka la mih ka ijngiakulmar hapdeng ki paidbah ba kynthup ia ki MDC kum u bah Pyniaid Sing Syiem bad latilang Kharkongor bad ki pulit bad hangtei la mih ka jingsiat lyer pynsat khmat bad ka jingbom jingtied ia ki paidbah, ha kaba uwei na ki nongring dur khubor u PCN u ba la khlad noh mynta u la mynsaw na ka daw ka jingsha kawang maw.
Sa kawei pat ka jingjia kaba la mih ki jingkulmar ka dei ha ka 5 tarik u naiwieng ha ka por ba ki Rangbah Shnong ki la mih na mdan Laban ban leit tur sha Secretariat hynrei la pynsangeh noh ia ki paidbah hajan u mot Kiang Nangbah katba ki Rangbah Shnong ki rung shapoh Secretariat ban leit ia kren bad ka sorkar halor ka jingdawa ban pynlong aiñ noh ia ka VAB.
La iohi ha katei ka por ba hadien ba ki Rangbah Shnong ki la mih na Secretariat bad shuwa ban ia khlad noh artad ka la mih ka jingther maw u paidbah ia ki pulit bad hangtei la mih sa ka jingkawut lathi bad ka jingsiat lyer pynsat khmat ha kaba la don ki pulit kiba mynsaw bad ki paidbah ruh kiba mynsaw bad la don ruh kiba shah kem kham hadien.
Lah ruh ban pynkynmaw ha u 2015 uba la jan kut noh mynta sa tang katto katne sngi ki la don bun ki jingiakhih pyrshah sorkar bad la iohi ba watla ki don ki jingiakhih kiba jai jai pynban la iohi ba kaba bun eh ka jingiakhih ka dei ka jingthang tyngshop bad ka jingthang kot Aiñ.
Ki HYC , ka KHNAM , ki Rangbah Shnong katba lah ban kynmaw ki la thang ia ka tyngshop jogn u myntri rangbah ka jylla u Dr.
Mukul Sangma , la don ruh ka jingiakhih ba la thang ia ka tyngshop u bah HDR Lyngdoh myntri ba peit ia ka District Council bad la don ruh ka jingthang ka tyngshop jong ka kong Roshan Warjri, bah Rowell Lyngdoh.
Shillong, 16 Nohprah:Ka Joint Action Committee kaba pyrshah ia ka Meghalaya Agrovet ka la kynnoh ba ka KHADC ka la shah ialam bakla ha u bah James Sylliang bad ka la kynnoh ruh ba u bah James Sylliang u la leh politik ha kaba ia dei bad ka jing khot bishar ia ka kam kaba ia dei bad ka jingujor ia ka Meghalaya Agrovet.
Ka kyrwoh na u bah Aiban Syiem, Vice Chairman JAC pyrshah Megha laya Agrovet u la ong ba ka KHADC lyngba u Joint Secretary sha ka Executive Committee u la khot bishar tang ia ka Megha laya Poultry Farmers and Welfare Association bad ki shnong kiba ia shah sha katei ka kompeni kum ka Khlieh Umtrew, Raitong, Tdoh Umsiang, Mawthei, Sohpdok, Umtangi, Paitklong, Tiehwieh, Nongkya, Thad, Umlai teng, Laiphewdiengngan, Mawdiengngan, Mawkynrong, Ksehkynjoin bad kiwei kiba dei ki shnong ki bym shym la shah ktah ha ka Meghalaya agrovet bad ki bym pyndonkam um na ka tyllong um ba pyntuid jaboh ka Agrovet, katba ia ki shnong kiba shah ktah pat kata kum ka Nongjri bad 6 tylli ki shnong kiba hap hapoh ka Umsning Town Dorbar ym shym la khot satia bad kumjuh ruh ia ka JAC ym shym la khot satia.
Ka kyrwoh khubor ka la kynnoh ba katei ka jingleh jong ka District Council ka pyni shai ba ka don eiei sha lyndet ka la kynnoh ba la khot tang ia ki dalal jong katei ka kompeni ha ka sngi bishar ka ban long ha ka 16 tarik u nohprah ha ka por 10:30 baje ha Hall ka MDC Hotel.
“Ngi sngew phylla bad pyrshah jur ia kane ka jingthmu ba sha lyndet jong ka KHADC bad kum ka JAC ngi sngewthuh shai ba kane ka dei ka Plan ba la pynkhreh lypa da u Bah Bhalang Phanbuh bad U MDC ka Mawhati Bah James Sylliang ryngkat ki buit poh ka KHADC" ong katei ka kyrwoh kaba la byrngem ba lada ka jingbishar kan iaid beit shakhmat na ka liang jong ki ruh kum ka JAC kin khot ia ka hearing paidbah jong ki shnong kiba tan um na katei ka jaka bad ka la byrngem ba kan ia khun ha ban da kut la ka long ha kano kano ka bynta ruh bad ka PIL ka dei ka lynti kaba hakhmat kaba ki la buh.
Nongpoh, 16 Nohprah: Ka jingiakhih da kaba shah thngan haduh ban da iap ba la pynlong da ka Hynniewtrep National Achik Movement (HANM), Women Wing ban pyrshah namar ka jingmynthi jong ka sorkar ban sngap bad ban pynurlong ia ka jingdawa jong ka seng halor u surok 13 Mer-Killing, Ri Bhoi, mynta ka sngi kane ka jingshah thngan da ki nongialam longkmie jong kane ka seng ka la kot sha ka 3 sngi bad la don ruh napdeng ki nongialam kiba la sdang ban tlot ka bormet bor phad namar ka jingbym bam bym dih naduh ka 14 tarik mynta u bnai.
Ka HANM, WW ka la pynlong da kane ka jingshah thngan khlem pud ka long ban pynbor ia ka sorkar jylla ba ka dei ban tei noh mardor ia u surok na 13 mer sha Killing kaba kum ka seng ka la iakhun naduh ki snem kiba la leit noh, ha kaba ki la dawa ruh na ka sorkar jylla ban mynjur noh ia ka detail Project Report (DPR) jong u ne u surok hynrei ka jingmynthi bad ka jingbym leh eiei jong ka sorkar ia kane ka jingdawa ka seng ka la pynlong da ka jingiakhih kaba tyngeh ban aiti syndon ia la ka jingim.
Haba ia kren bad ka Kong B.
Jyrwa president ka HANM, WW, ka la iathuh, ba kum ka seng kaba la treishitom naduh ki bun bun snem ban pynioh ia ki lad pynroi jong ki paidbah nongshong shnong ha ki thain khappud khamtam ha ka liang u surok ba paka ban pynsuk ia ka leit ka wan jong ki paidbah, da lei lei ruh kin nym kynran dien bad ruh ban iakhun syndon haduh ban da ioh kheit ia u soh jong ka jingjop.
Ka la iathuh ruh, ba watla na ka liang ki bor sorkar ne ki bor peit jong ka Ri Bhoi District kynthup ki doctor kim shem la wan ban jurip ne tohkit ia ki nongialam jong ka seng tad naduh ba ki la pynlong ia kane ka jingiakhih da kaba shah thngan haduh ban da iap, hynrei kane ka jingpeit khmat shiliang jong ki bor sorkar kan nym pynduh mynsiem ia ki kum ki nongialam seng hynrei ba kin nang pynskhem shuh shuh ia ka nongrim jong ki ban iakhun tad haduh ban pha ia la ka jingim na ka bynta ka bha ka miat u paidbah ha ki thain khappud, ka la bynrap.
“Watla ka seng ka la leit mih khari khari sha ki bor bahalor jong ka sorkar jylla bad ruh ia ki bor jong ka tnat PWD ha Shillong bad Nongpoh bad wat ia u Myntri Rangbah ka Jylla u Dr.
Mukul Sangma bad kiwei kiwei ki myntri ka sorkar, hynrei tad haduh kine ki khyllipmat, kitei ki bor sorkar ki la shu sngap mynthi halor kine ki jingdawa jong ka seng na ka bynta ka bha ka miat bad ka jingsuk ha ka leit ka wan u paidbah kiba shong basah ha khappud", ong ka Kong Jyrwa.
Ka la ong ruh, ba ki nongialam ka seng ki la rai ban aiti met bad mynsiem na ka bynta ka bha ka miat u paidbah bad ki shnong ki thaw, bad kin nang ieng bad long kloi wat ban pha ia la ka jingim tad haduh ba kin da ioh syndon ia u soh ba thiang halor kane ka jingiakhun jong ki halor ka jingdawa na ka sorkar ban tei ia u tei u surok na 13 mer sha Killing u ba dei u surok u ba la iehnoh shrah da ki bor sorkar naduh ki snem 1993 tad haduh u ne u snem 2015".
Shillong, 16 Nohprah:Ki nongñiah Auto Rickshaw bad ki trai Auto kiba kamai Motphran kiba don hapoh ka lama jong ka Motphran Auto Rickshaw Owner and Driver Association (MARODA) ki la rakhe pynkhreh Krismas mynta ka sngi balang ha Community hall kaba don ha Mawlai Phudmuri ha ka jingdon ryngkat jong u nongmih khmat ka Mawlai, u Bah Embhahlang Syiemlieh ryngkat bad u Acting Rangbah Shnong ka Mawlai Phudmuri, u Bah Silverstar Kurbah ba ju khot ieit u Bah Best.
Kumba ju long manla u snem ki nongñiah Auto na Mawlai sha Motphran ki ju pynlong ia ka jingiaid Kristmas Karol hynrei mynta ki la shim ba katei ka jingiaid Karol ka dei tang ka kam lut phut ban pynlut kai ia ka pisa bad mynta ki la jied ba kaba bha eh ia ki ka dei ban leit noh synniang sha ki briew kiba donkam jingiarap kum ka jaka ri khunswet.
Kaba kham phyllai ha katei ka sngi ka long ba uwei na ki nongniah Auto u bah Cyros Diengdoh, Finance Secretary, uba ki para nongniah Auto kim shym la mutdur eiei ruh u la bat ia ka Baibul ha kti ban ia syllok shaphang ka jingkha ia u Jisu Krist ha Shyngoid bad u la pyniasyriem ia kane ka shyngoid kaba sma iwtung, kaba jaboh kaba la kha ia u Jisu ba ka long long thik kum ka dohnud u briew, kaba jaboh bad ba sma iwtung, hynrei ha kum kane ka jaka u Jisu u kwah ban shong ban sah bad ha kum kane ka jaka la kha ia u.
Ban pyniphuh iphieng ia kane ka sngi kane ka seng ka la wanrah da ki nongrwai kiba la rwai ha kane ka janmiet ba kynthup ia ka samla Banrihun Kshiar bad u samla B.
Nongrum bad ki paralok kiba la ai ia ki jingrwai basngewtynnat jong ki.
Ha shuwa jong kane ka jingrakhe ka seng ka ladep wan pynlong jingiaseng ha ka jaka ri khunswet kaba don ha Pata, ka dong kaba hap ha Mawlai Mawdatbaki, ha kaba ki la nohsynniang ruh sha kine ki khunswet.
Haba ai jingkren kum u kongsan u MLA ka Mawlai u la iaroh ia kane ka sienjam bathymmai ba ka seng ka la shim ha jaka ban kan iaid ka carol ka la pynlong da ka jingnohsynniang bad ban ai mynsiem ia ki nongniah auto, u la iathuh khana shaphang uwei u nongniah auto na Tamil nadu, ba kumno tang da ka 80 tyngka ba u ju kamai man ka sngi, u la lah ban pynheh pynsan ia ki khun, haduh ba kawei ka khun kynthei ka la lah ban pyndep ia ka IAS bad long ka ophisar heh.
Shillong,16 Nohprah:Tang shisngi hadien ka jinghiar Delhi u President ka MPCC u bah D.
D Lapang ban ia kynduh ia ka Sonia Gandhi, myn hynnin ka sngi la hiar Delhi sa u khliehduh ka KHADC u bah Pyn shngaiñ N Syiem ban leit ia kynduh ia katei ka heh Congress.
U bah Pynshngaiñ u la ioh ban ia kynduh ia ka Sonia ha ka por 6 baje janmiet mynta ka sngi ka 16 tarik u nohprah.
U la ong ba ha katei ka jingiakynduh u la ong ba u la ioh ban batai bha jai ia ka Sonia ia kaei kaba jia ha kane ka jylla khamtam ka jingiapyni bor hapdeng jong u bad u Dr.
Mukul Sangma, myntri rangbah.
“Ka la ai ia nga ka por kaba biang ba ngan batai lut nadong shadong ia ki jingeh kiba mih" ong u bah Pynshngaiñ.
Ha katei ka jingiakynduh u la batai ruh ia ka Sonia halor ka ka mar maloi kaba dei ka dawbah kaba mih ka jingiapher jingmut hapdeng jong u bad u Dr.
Mukul Sangma ha kaba u la batai ha ka ba u myntri rangbah u la shim ia ka rai khlem da don ka jingiakren hapoh ka Party.
Hadien ka jingiakynduh ia ka Sonia u bah Pynshngaiñ u la ong ba un hap ban ia kynduh lashai ka sngi sa ia u Vice President ka AICC u Rahul Gandhi ban ia kren ia katei ka juh ka kam.
Ki lad khubor ki la iathuh ba hadien ba la ioh jingtip ia ka jingleit Delhi u bah Pynshngaiñ, u myntri rangbah ka jylla ruh u la khreh ban hiar Delhi ban leit ia kynduh ia ka Sonia naba u la suba ba lehse u bah Pynshngaiñ un leit pynshoi ia u.
Hynrei la sngewthuh ba dei tang hadien ba u bah Pynshngaiñ un wan phai na Delhi u Dr.
Mukul un sa hiar ban ia kren ia la ka jong ka bynta.
La ong ba ha katei ka jingiakynduh u CEM ka KHADC ia ka Sonia ka la kren sngewkhia halor ka kam ar maloi.
Shillong, 17 Nohprah: Halor ka jingkynnoh ba ka KHADC ka khlem khot lut ia baroh kiba ia shah bad kiba pyrshah ia ka Meghalaya Agrovet Private Limited (MAPL) u EM ba peit ia ka khaii pateng ka District Council u bah James Sylliang u la ong ba katei ka jingkynnoh ka dei kaba bakla hynrei u la khot lut ia baroh kiba pyrshah bad ia kiba ia shah ruh, hynrei u la ong ba ka liang ba pyrshah kam shym  la wan sha katei ka jingshong bishar,kaba la long mynta ka sngi.
Shuh shuh halor ka jingkynnoh ba u leh Politik u bah James u la ong “Ngam ju leh Politik ia ki paidbah, nga dei u Politishian nga leh Politik tang ha ki por elekshon".
Haba phai pat sha ka jingbym wan ka Liang Pyrshah sha ka Hearing kaba la long mynta ka sngi ha Hall MDC Hostel u la ong “Ki liang Pyrshah kim dei ban long kum ki ksan rympei rem dorbar".
Hadien ka jingbishar, kaba la long mynta ka sngi u bah Sylliang u la ong ba u la iohi da la ki khmat ba u paidbah u la poi da ki spah ngut bad u la iohsngew ruh da la ki shkor ba u paidbah u kwah ban ai laisen noh ia ka Meghalaya Agrovet hynrei u la ong ba ka KHADC kan dang hap ban shong pyrkhat bad kan sa leh ia kaba donkam ban leh.
Lah ban kdew ba ha katei ka Hearing la wan ban ia shim bynta da ki 18 tylli ki shnong kiba kynthup ruh ia ka Synjuk ki Rangbah Shnong Lum Manik Raitong, ka Synjuk ki Rangbah Shnong C&RD Umsning Block ki seng longkmie ka seng samla Lum Manik Raitong bad ki paidbah nongshong shnong katei ka thain kumjuh ruh kiba mih khmat ia katei ka MAPL.
Ha katei ka hearing u Chairman jong ka Synjuk ki Rangbah Shnong C&RD Umsning Block u Bah Rocky Kylla u la pynpaw ba ka shnong jong u kaba dih ia ka um kaba wan na ka tyllong kaba don ha Mawthei kam pyrshah balei kiwei pat ki pyrshah.
U Bah Enel Wahphlang uba dei u Adviser jong ka Synjuk ki Rangbah Shnong Lum Manik Raitong Area u la kyrpad ia ka KHADC ban ai noh ia ka Trading License jong ka MAPL namar ba kane ka company ka lah dep ban pynbiang lut ia baroh ki jingdonkam.
“To ki don ki liang pyrshah mynshwa bad ngi ruh ngi mynjur ia kata namar ba kam pat lah ban pynkhuid ia ka jingpynjaboh ia ka wah hynrei mynta kane ka company ka la lah ban pynbiang lut ia ki jingdonkam baroh dei ban plie noh ia ka" la ong u Bah Wahphlang.
Nongpoh, 17 Nohprah:Ka long ka sngi kaba kmen bad kaba sah jingkynmaw ia ki nong shong shnong ka shnong Umtrew ha Ri Bhoi District, namar mynta ka sngi u Myntri jong ka Koit ka Khiah u Bah AL Hek u la plie pyrda noh ia ka jaka sumar pang ha katei ka shnong kaba dei ka Umtrew Sub Centre ha ka jingsakhilang da u MLA ka Umsning u Dr.
Celestine Lyngdoh.
Kane ka Sub Centre kaba la tei ha ka shnong Umtrew ka dei ka ing building kaba la bei tyngka da ka National Health Mission (NHM) ha ka jinglut kaba la mang kumba T.
26 lak ia kaba la sdang ban tei ia ka naduh u snem ba la depHaba kren ha kane ka jingialang, u Bah Hek kum u kongsan ha kane ka sngi, nyngkong eh u la ai ia ka jingiaroh kaba khraw sha ki nongialam shnong jong ka Umtrew kiba la lah shisha ban shimkhia ha kaban pyntreihok ia ka jingtei ia kane ka hospital khnang ba u paidbah un ioh ia ki jingmyntoi ha ka jingsumar ia ka pang ka shitom.
Shuh shuh ruh, khnang ban pynlong ia kane ka jaka sumar kaba paka bad kaban dei kawei na ki jaka sumar kiba itynnad bad kaba don lut nadong hadong namar ka jingdon jong ka harud ka surok bah, na ka liang u Myntri u la kyrpad ba kin sumar ia kane ka jaka sumar pang na ka bynta ban pynlait ia ka na ki jingsniew kiba har rukom.
Kiwei kiwei kiba la ia donlang ha kane ka sngi ba la plie ia u ne u mawnongrim jong ka Sub Centre ki kynthup ia u MLA ka Umsning Konstituensi uDr.
Celestine Lyngdoh, u District Medical and Health officer Dr.
L.
M Pdah, u Rangbah Shnong ka Umtrew Bah David Kharnaior, Bah MG Kharshanlor, Vice Chairman of Meghalaya Commission on Resource Mobilisation lem bad kiwei kiwei ki heh ki hain sorkar.
Shillong, 17 Nohprah:La lap biang ia ka jingleh thur mur ka tnad bording ka MeECL ha sor Jowai ha kaba lalap ba ka baithang ding ka la poi bakla biang mynta ka kynti ruh ha kaba la don kawei ka ing kaba dei ban siew bai ding tang T.
170 tyngka shibnai hynrei ka la wan poi ka Bill ba ka hap ban siew T.
12,915 tyngka shibnai hynrei haba u trai ing u leit ban ia kren la pynbeit biang ba ka dei tang T.
170 tyngka.
Katei ka jingjia ka la jia ha ka shnong Nongbah, West Jaintia Hills ha kaba u trai jong katei ka ing u la ong ba manla u bnai ka bait hang ding ka ju poi sha ka T.
200 tyngka tam ne duna khyndiat hynrei mynta u la kyndit baa k poi T.
12, 915 tyngka.
Shillong, 17 Nohprah:Kyndit kyndit ha ka por 12 baje eiei shiteng sngi mynta ka sngi la wan mih u Tarzan ha Them iew Mawlong.
U dei u briew (bar jylla) uba la riam ialade thik kum u Tarzan uba shu da tang da ka sla ia ka jinglong shynrang jong u, u teh ia u shñiuh kum u Tarzan hapoh phlim, nangta u la iaid surok surok naduh Them Iewmawlong ter ter sha Anjalee ryngkat ka pyrta kum u Tarzan (u kah shiliang kti ia ka shyntur kumba ju leh u Tarzan ha Phlim), kumne u la leh naduh them iew mawlong bad hadien kumba shi phew kam eiei u la ieng biang ban pyrta kumta ban phai ka khmied ka khmat sha bneng.
Tang mar ia iohi ia utei u Tarzan u nongthohkhubor u la hiar wut wut na ka kali kaba iaid ban leit shondur bad u la beh nadien nadien jong u hynrei kynsan kynsan haba la poi haneng jong ka Anjalee utei u Tarzan u la jah noh jlang bad la ia bakla lynti bad une u nongthohkhubor (ia ka dur ym shym la ioh shon shuh).
Shillong, 17 Nohprah:Ki la mih bun ki jingkylla ha ka saiñ pyrthei ha ka jylla ha u snem 2015 hynrei la iohi ba kaba bun eh hi ka dei ha Khasi Hills Autonomous District Council (KHADC).
Tang ia dep ka elekshon MDC la iohi ba ki seng riewlum ha KHADC ki la ieng tylli ban bat ia ka bor synshar khnang ban khanglad ia ka seng Congress bad ha katei ka por ki la thaw da kawei ka kynhun kaba la tip kum ka All Regional Party Alliance ne ka ARPA.
Ha katei ka por ka HSPDP ka don 7 ngut ki MDC, UDP, 6 bad ka KHNAM ka don 4 ngut ki MDC, baroh ki la poi sha ka 17 ngut kaba la biang pura ia ki ban synshar ha KHADC.
Katto katne bnai ka la biang bad u bah Ardent u la bat ia ka bor bah kum u CEM, hynrei hadien ka la mih noh ka jingkylla naba ka seng UDP kam sngewtynnad ia u bah Ardent bad ka kwah da uwei pat u CEM na ka seng HSPDP ha ka jaka jong u,bad hadeng ka jingiakynad hapdeng ka UDP bad HSPDP kawei na ki MDC jong ka HSPDP ka kong Gracemary Kharpuri ka la risaiñ noh na katei ka seng hynrei ka la rai ban kyrshan ia ka ARPA.
Tang kumba katto katne por hadien u bah Ardent u la risaiñ noh bad la aiti sha ka UDP ban jied CEM hynrei kam treh kumta da ka jingbym banse la pynkit ia ka shuki sha u bah Adelbert Nongrum.
U bah Adelbert ruh u la neh tang kumba katto katne bnai ha katei ka shuki naba katba nangmih ki sngi ki MDC ka ARPA ki la nang stait sdang da ka jingphet seng u bah Process T Sawkmie na ka KHNAM, bud sa u bah Hadrian na ka UDP ban leit ia soh Congress, hadien ka kong Grace ka la leit ban kyrshan PDF bad hadien phet sa u bah Latiplang na ka KHNAM ( ka dei hadien ba la ioh ka PDF ban synshar).
Hapdeng ka por ba dang khih ka shuki u bah Adelbert Nongrum, lah ban kdew ba ar ngut ki MDC shimet kata kong Grace bad u bah James Sylliang ki la pynshad shrieh ia ki ar kynhun ha kaba shiphang ka ARPA ka la sngewioh mynsiem naba wan kitei ar ngut ban kyrshan bad sa shiphang pat ki la duh mynsiem naba kitei ar naba kitei ar ngut ki la leit biang sha ka PDF ha katei ka por wat u bah Pynshngaiñ N syiem CEM ba mynta ruh u la shaiong ngaiñ ba mynmiet ki dang ia kren bad la pynkhreh ban jied CEM noh mynstep pat kitei ki ar ngut ki la phet sha ka ARPA, hynrei haba khadduh kitei ki la wan phai biang sha ka PDF bad khamtam na ka jingwan u MDC shu sieh u bah Gabriel Wahlang ka PDF ka ioh bor bad ioh bun paid bad ka la neh haduh mynta.
La iohi ba hadien sa kumba katto katne por la risain sa utei u MDC shu sieh ban ialeh ia ak elekshon shiteng samoi ha Nongstoiñ.
Hadien katei la iohi ba dang shen mih biang ki jingkylla naba 6 ngut ki MDC ka KHADC ki la risaiñ noh namar ka jingtreikam ka Aiñ Ar maloi kiba la risaiñ ki long u bah Sanbor Shullai, bah HDR Lyngdoh, bah Metbah Lyngdoh, bah Brolding Nongsiej, bah K.
P Pangniang, bah Ardent M Basaiawmoit bad haduh mynta ka shuki MDC ha KHADC ka dang thylli sa 6 tylli.
Kaba dang sh ujia shen pat mynta ka long ba ka KHADC kaba ialam da ka PDF ka la jied ia u MDC shu sieh jong ka da u bah J.
Rennbohn katba ka sorkar jylla kaba synshar hi da ka seng Congress ka la jied pat da ka kong Irene Lyngdoh.
Haba phai pat sha ka sorkar jylla kaba ialam da ka seng Congress la iohi ba hadien ba ka Liang pyrshah ka wanrah ia ka NC ne ka jingbym shaniah ia u Lamphang ka ing Dorbar ha ka dorbar jong ka, u Symbud Lamphang u bah Sanbor Shullai u la risaiñ noh na ka shuki jong u kum u Symbud Lamphang, bad la iohi ruh ba ka myntri kam pohing ka kong Roshan Warjri ka la risaiñ na ka kam myntri jong ka da ka jingsngew kitkhlieh namar ka jingjur ki kam pyntriem ha ri Lum Garo pynban la iohi ba hadien ka la wan shim biang ia katei ka shuki jong ka.
Kitei ki dei ki jingkylla ha ka Politik ha u 2015 kaba u nongthohkhubor u la pyrshang ban thoh pynlyngkot.
Jowai, 17 Nohprah:Ka jingiap ki dohkha ha wah Lukha ha East Jaintia Hills ka dang iaibteng haduh kine ki sngi na ka daw ka jing kylla rong blue katei ka wah kaba la kynnoh ba dei na u dewiong bad ki Kharkhana dewbilat.
Hadien ka jingiap ki katto katne ki dohkha ha u bnai ba la dep, ha kane ka taiew pat, ka la jia ka jingiap ki dohkha naduh ka miet sngi Nyngkong bad ki paidbah jong ka thain Sunapur ki la iohi ba da ki spah spah tylli ki la per ha sla um bad mar syniohi ia kane, ki paidbah nongshong shnong ki la hiar shatei ka wah ban ia jied dohkha.
Ka khubor na katei ka thain ka la iathuh ba ki dohkha ki la per ha sla um bad iap ha baroh shi lynter ka wah.
Ha u bnai ba la dep, na ka liang ki heh bad Engineer ka MSPCB na Shillong ha ryngkat u Magistor na Khliehriat  ki la hiar ban jurip bad ban tohkit halor katei ka jingkylla rong ka wah Lukha kaba la sdang nyngkong eh u snem 2007.
Kitei ki heh MSPCB ki la rah ruh ia ka um na katei ka wah ban test hynrei haduh mynta ym pat shym la tip ia ka jinglap jong ki na kaei ka daw kaba la pynlong ia katei ka wah ban kylla rong bad ban pyniap ia ki dohkha.
U Bah Midford Ryngksai, ula khlad noh mynta ka sngi.
U Bah Ryngksai, uba don 71snem ka rta, ula shu khlad khyndit mynta ka sngi, ong ka khubor ba la ioh lum na kiba ha iing.
Haduh ka sngi khadduh jongu, utei u rangbah, u dang bat kum U Rangbah Shnong ka Dawki.
Yn tep ia utei u rangbah, ha ka 19tarik Nohprah 2015, ha ka por 1baje nohsngi ha ka shnong jongu ha Dawki.
U bah Ryngksai, u dei uwei na ki rangbah, uba ieid bha ia ka jingialehkai phutbol bad ula pynialehkai phutbol, la bun bun snem mynta ha kaba ka la khring ia kiba bun ki bah ki riewieid phutbol na kylleng ka Ri Khasi Jaintia.
U dei ruh uwei na ki nongialam, uba ia khun ban pyrshah ia ka jingker sainar shiah bad uba dawa ban pynbeit ia u pud u sam uba dang sahteng haduh ha kine ki sngi, hapdeng ka India bad ka Bangladesh.
Ka Dorbar Ki Khlieh Nongsynshar Ka Ri Hynniewtrep, Ka Federation of Khasi States, Ka Federation of Ri War Mihngi Local Dorbar, ha ka jingiakynduh kaba kyrkieh ka pynpaw ka jingsngewsih bad ka jingkyndit ban ioh jingtip ianka jingkhlad noh u Bah Mitford Ryngksai, Rangbah Shnong, Dawki, uba la long u paia, u mawpud jong ka Bri Hynniewtrep sha ka thain khappud India Bangladesh.
Ka long ka jingduh kaba Khraw kane ka jingkhlad kyndit jong i  Bah Mitford Ryngksai.
Ha kum kane ka por ka Dorbar ki khlieh Nongsynshar Ka Ri Hynniewtrep ka pynpaw ia ka jingsngewsih bad phah ia ka jingsngewlem sha ka iing baroh kawei.
Shillong, 18 Nohprah:“Haba phai ngi phai kaei kaba ngi donkam ban leh ia ka mariang,phai dien sha ki poitri myllung jong u, lada ngi phai sha ki kam pynneh pynsah ia ka riti ka dustur phai dien sha ki jingthoh jong u, u dei ka nuksa ia ki samla Khasi jong ngi" ong u bah R.
G Lyngdoh ha ka sngi rakhe ia ka lyngkhuh sngi iap ba 75 u Myllung Soso Tham hangne ha nongbah Shillong.
U bah RG Lyngdoh u myntri kam pohing barim ka jylla uba dei ruh u Vice Chancellor ka Martin Luther Christian University (MLCU) u la ong ba donkam ban pynbna noh ia ka shnong kaba utei u myllung u wan kum ka shnong tynrai ka ban pynsah jingkynmaw pateng la pateng.
“Donkam ba ki bahaing hasem jong u kin wan shakhmat ban pynthikna ba ia ka lyngkhuh sngi jong u yn rakhe ha ka rukom kaba itynnad bad ka iphuh iphieng bad kaba don jingmut, dei ban pynbna ia ka shnong jong u ka Nongsawlia kum ka shnong kaba kyrpang ka ban pyn kyrpang ia ka da ki jingtei sahnam kiba yn ym lah shuh ban klet" ong biang u bah R.
G Lyngdoh.
U la pynkynmaw ba ia u Myllung Soso Tham la kha ha u snem 1873 ha ka shnong Nongsawlia kaba don ha Sohra bad tang ha ka rta kaba lyngkot u la ong ba u la pynmih bun ki jingthoh kiba kit jingmut kum ki sur poitri, ki jingpynkylla khasi ia ka Phawar u Aesop bad kiwei pat ki jingthoh kiba u la pynkylla na ki jingthoh kiba na ri Sepngi.
U SoSo Tham u la khlad noh ha ka 18 tarik u nohprah, 1940 bad u la im ha kane ka sla pyrthei tang 67 snem.
U bah RG Lyngdoh u la kyntu ia ki samla Khasi ba ki dei ban bud ia ka nuksa jong utei u myllung uba dei u riew khraw ka ri bad ban ngam jylliew bha ruh ia ki jingthoh jong u bad kin sa shem ba baroh kiba u la thoh ki dei kiba u la iohi jngai bad kiba kit jingmut haduh kata katta la ka dei ha ka liang ka mariang,ka kolshor ne ka tynrai ne ka riti ka dustur, ka riam ka beit ne ka synshar khaddar bad ka khaii pateng.
U la ong ruh ba donkam bha ba ki samla Khasi kin pynpaw shabar ia ka jinglong tynrai jong ki khnang ba ka riti ka dustur jong ki kan neh bad kan skhem bad kan ym duh shuh lano lano ruh.
Hynrei u la kren diaw mynsiem ba wat hapdeng kaba kat ka jingdawa kyrkieh ha kane ka jaitbynriew ruh pynban ha kine ki sngi la iohi ba la mih man ki jingiakynad para bor synshar,ka District Council ia ka sorkar jylla, ki Rangbah Shnong ia ka sorkar jylla bad u la ong ba la donkam ban ia kyndit thiah noh bad ban lum thup ia kiei kiei baroh.
U la ong ruh ba ym dei ban kynmaw ia u Soso Tham tang ha ka 18 tarik u nohprahhynrei dei ban pynkynmaw ia u manla ka sngi namarba ki ktien jong u ki long ka stieh bah bad ka atiar ia ka ri bad ka jaitbynriew.
“Lada ngi lah shisha ban pyrthuh ia ka rukom im jong u, shisien ka sngi ki samla Khasi jong ngi kin phyrnai bad kin nang iaisan iai plung bad kin ym long shuh kum kito kiba ju long ha ki khyndiat snem mynshuwa ha kaba ki la pynduh ei lut ia baroh ki lad ki kabu kiba la ker tawiar ia ki" pynkut u bah R.
G Lyngdoh.
Lah ban kdew ba ha kylleng ka nongbah Shillong ki sengbhalang bapher bapher kum ka KSU, HYC bad kiwei, ki kynhun bapher bapher, ki khynnah skul mynta ka sngi ki la kynmaw ieit ia u Myllung Soso Tham da kaba leit buh syntiew ha u mot jong u uba ieng tyngkraiñ ha State Central Library.
Shillong, 17 Nohprah:U   Advocate General ba thymmai jong ka jylla u Dr BP Todi mynta ka sngi u la shimti ia katei ka kam.
La pdiang burom ia u Todi da ki ophisar bad ki nongtrei ka tnad Aiñ ka jylla ha ryngkat ka jingiadonlang u bah GS Massar u nongiasaid aiñ ba la kham rangbah, u bah WHD Syngkon Addl.
Advocate General bad u L.
M Sangma u Special Secretary ka tnad Aiñ ka jylla.
La kyntiew kyrdan ia u Todi na u Addl Advocate General, sha u Advocate General hadien ka jingrisaiñ noh jong u Advocate General barim ka jylla u bah KS kynjing shi taiew mynshuwa.
Na ka liang ka tnad aiñ ka sorkar ka la pdiang hun baroh ia ka kyrteng u Todi hynrie ka shithi risaiñ u bah Kynjing pat ka sorkar ka dang phah sha u Lat ka jylla.
U bah Kynjing u la risaiñ noh na katei ka kam hadien ba la mih ka jingwohdaw kaba la kynnoh ba um ler ban shakri kum u AG hapoh High Court.
Shillong, 17 Nohprah:Ka jingialang paid bah ba la pynlong da ki 6 shnong kata ka Mupyut, Musakhia, Madantyrpaid, Umsalang, Shkenpyrsit bad Sama nong, kaba la long ha ka 11 tarik mynta u bnai ha Mupyut, Amlarem Civil Sub Division.
Ka la rai ban ap ia ka por ba ki la dep ai ia ka JHADC kata shibnai kaba la sdang naduh ka 1 tarik u nohprah, 2015 haduh ka 1 tarik u Kylla lyngkot 2016 ba kan weng noh ia ki jaka bret jaboh kiba ka JHADC ka la buh ha Mukjai.
Ka jingialang ka la byrngem ba lada jia ba ka JHADC kam shah shkor ia ka jingdawa jong ki kin leit ban pynsangeh dalade hi ia ka jingwan bret jaboh ha katei ki jaka.
Katkum ka kyrwoh khubor ba la phah da u ma Sawat Langshiang chairman ka Public Meeting Against dumping site ha Mukjai u la ong ba ha katei ka jingialang la wan ban ia shim bynta ki khlieh nongsynshar jong baroh kitei ki 6 shnong bad ki paidbah jong ki 6 shnong.
U la ong ba ka jingialang ka la ia kren ia ka jingjied ka JHADC ia ka Mukjai kum ka jaka bret jaboh bad baroh ar tylli ki dei kiba la shna ha kliar jong u lum bad kawei pat kaba rim mynta ka ieng harud jong ka wah Mukjai.
Ha katei ka jingialang la wan ban ia shim bynta da u bah Smalling Talang,convener Amlarem Circle MIYF Jaintia Hills Division hapoh ka jingialam u Ma Habanjop Raliang.
U Rangbah shnong ka Mupyut u Ma Hamdon Phawa bad RS ka Shkenpyrsit u Ma Drik Kyndait.
Kitei baroh ki la pynrem ia ka jingjied ka JHADC kum ka jaka bret jaboh ha Mukjai bad ki la kynnoh ba ka JHADC kam khein briew shuh ia ki bad ka la khein ia ki kum ki mrad ban wan bret ia ki jaboh jabain hangtei.
Ka jingialang ka la pynrem ruh ia ka Meghalaya State Pollution Control Board, Shillong,ka tnad ka koit ka khiah bad ka Civil SubDivisional Administration,Amlarem ki bym shym la shimkhia eiei halor katei ka bynta, pynkut ka kyrwoh khubor.
Jowai, 17 Nohprah:Na ka bynta ban pynbeit ia ka Ain ki Rangbah shnong, Dolloi bad Sirdar kaba la tip kum ka VAB, u Chairman ka JHADC u la khot ia ka dorbar ba kyrpang kaban long ha ka sngi lah U Blei kata ha ka 21 tarik une u bnai.
U Chairman ka JHADC u la iathuh ba na ka liang u Lat ka Jylla u V.
Shanmuganathan un sa ai ka jingmynjur jong u halor katei ka Bill hadien ba la dep ban pynbeit ia ki katto katne tylli ki mat kiba don ha katei ka Bill.
Ia katei ka Bill, na ka liang u Lat ka jylla u la dep ban phah ia ka sha ka tnad DCA jong ka sorkar bad na ka liang ka DCA ka la phah ia ka sha JHADC na ka bynta ban pynbeit ia ka.
“Ngi khmih lynti ba u Lat ka jylla un shon muhor noh ia katei ka bill ba kan long ain mar syndep ban pynbeit ia ka", la ong u ma Laitsing Shylla.
Utei u lam phang ka dorbar ha JHADC u la ai ruh ka jingiaroh ki ka kynhun ki MDC khamtam ia ka EC u ba la Ialam da u ma Thombor Shiwat kiba la iai bud dien ia katei ka Bill ba kan ioh ia ka Muhor jong u Lat.
Shillong,  17 Nohprah: Hadien ar taiew ba ki la rahbor ia u, mynta ka sngi ki lehnoh Garo ki la pyllait noh ia u bah Dinar Syiemlieh u tymmen basan jong ka balang Presbyterian na Umsur.
Ia u tymmen basan Dinar la pyllait noh ha Baghmara, South West Garo hills mynta ka sngi.
Haba ia kren bad ki lad khubor u SP ka South West Garo Hills u Raghavendra Kumar u la ong ba la pyllait ia u khlem kano kano ka jingpynmynsaw.
U Kumar u la ong ba u bah Syiemlieh, um shym la lah ban tip thikna la kitei ki kynhun ba rahbor ia u ki dei ki kynhun ne ki seng lehnoh aiu hynrei u la ong ba u suba ba dei ki kynhun runar kiba ia khleh  lang bad ki briew nangne napoh India bad na Bangladesh.
“ U la iathuh ba u la thikna ba la leit rah ia u sha Bangladesh da kitei ki runar, mynta utei u tymmen basan u don ha kti ki pulit hapoh ka jingpeit u SP Baghmara bad kiba ha iing jong u mynta ki dang don ha lynti ban leit shaw ia u na Baghmara" iathuh utei u SP.
Haba la kylli la kiba haing hasem utei u tymmen basan ki la shah dawa pisa ne em ban pyllait ia u u SP u la ong ba ki pulit kim lah ban ong eiei halor kata namar ba ki bahaing hasem ki khlem pyntip eiei sha ki pulit.
U la ong ba ia u bah Syiemlieh, yn pahara da ki pulit naduh na Baghmara hadu hban da poi sha Shillong.
Lah ban kdew ba u bah Syiemlieh u la shah rahbor ha ka 3 tarik u nohprah na ka shnong Kolagoan kaba don hajan Umsur-Nongjri.
Shillong, 17 Nohprah:U Myntri Rangbah ka jylla u Dr.
Mukul Sangma u la ong ba donkam ban kyntiew ia baroh ki jait tamasa kiba don ha kane ka jylla khnang ban lah ban khring ia ki nongjngohkai pyrthei na kylleng ki jaka bad khamtam ban kyntiew ia ka kam jngohkai pyrthei.
“Ngi donkam ban kyntiew ia baroh ki jait tamasa ha kane ka jylla ngi hap ban pyniaid iew ia ka jinglong tynrai jong ngi bad ka rukom im ki briew jong ngi kiba kham niar ban shem ba kiwei kin riew spah ha kijinglong tynrai, ngin khring ia ka pyrthei bad ngin kyntiew ia ka ioh ka kot ha ka jylla ba ki paidbah kin myntoi" ong u myntri Rangbah ha kawei na ki tamasa ba u la plie paidbah ha ka sngi balang ha Ampati.
U Dr.
Mukul u la ong ba ki tamasa kin ailad ia kipaidbah ba kin pyni ia ka jinglong tynrai jong ki la ha ka shad, ka riam ka beit, ka put ka tem bad kiwei pat bad kawei pat kaba ai jingmyntoi ka long ba haba ki paidbah ki wan ban pyni nam ia ki tiar ki tar jong ki kan pynmyntoi ia ki naba kin don bun ki nongthied ki bym pat ju iohi ia kiba kum kitei ki jait tiar hyndai.
Lah ban kdew ba ha ka sngi balang jong ka taiew ki la don lai tylli ki tamasa ha ki lai tylli ki district ka Garo Hills kata ha Ampati – South West Garo Hills, Resubelpara -North Garo Hills bad ha Tasek – East Garo Hills.
Katei ka tamasa tlang ha Garo hills ka don la ka jong ka jong ka kyrteng ba ki la buh kum ka Dimchrang bad tamasa kot kudi kaba la leh ha Ampati, ka.
A‘we Festival ha Resubelpara, ha East Garo Hills pat ka Tasek Festival.
Shillong,18 Nohprah:Kawei ka longkmie ka la mynsaw jur hadien ba ka la shah tynrah ha kawei ka bos ha Stand Jowai kaba don hajan Anjalee.
Katei ka long kmie kaba la mynsaw ka dei kaba la tip kyrteng kum ka kong D.
Ruki Dkhar, katei ka jingjia ka la jia mynhynin ka sngi ka 17 tari u nohprah hapdeng ka por 11:30 bad 12 baje shiteng sngi.
Katei ka longkmie ka la mih na la ing nangne na nongbah Shillong ban leit noh sha shnong jong ka sha Jowai bad ka la ialam lang ruh bad la ki khun naba kila ioh shuti, hynrei haba ka la poi ha katei ka jaka ban bat kali kawei ka bos kaba don ia u nombar ML-05G 7007 kaba dei ka bos kaba kamai Jowai-Khliehriat ka la kum tynrah ia ka bad katei ka jingtynrah ruh ka dei ba katei ka bos ka dang iaid da dien ban phai khmat.
Ka kong Dkhar ka la mynsaw na ki bynta ki skhep haduh shadem bad la pynkit ia ka sha Civil Hospital ban shah sumar.
Kiba haing jong ka kim tip kyrteng ia u nongñiah ia katei ka bos hynrei ki la ioh bat tang ia ka nombar plate bad katei ka jingjia ka la poi kes ha ki pulit, bad haba ia kren mynta ka miet bad u nongthohkhubor ki bahaing jong ka ki la ong ba mynta ka sngi ki la leit mih sha Sadar police Station ban kylli laki pulit ki la ioh bat ne-em ia u nongniah khnang ban ioh ia kren halor katei ka jingjia hynrei ki pulit ki la ong ba kim pat ioh bat, bad katei ka jingiakren bad ki pulit ki la ong ba dei hapdeng ka por 2:30 bad 3:00 baje mynta ka nohphai sngi.
Jowai, 18 Nohprah:Mynta ka janmiet ha ka por kumba 2:30 pm, kawei ka trok kaba don ia u No.
AS01- 6230 ka la tynrah pom ia ka kynroh bad ia ka iing tin katba ka iing building ka la lait thaw noh tang namar ka jingdon ka kynroh.
Kane ka la jia ha Shangpung Khlieh muchut.
Katei ka trok Assam kaba niah da uwei u briew uba na ka shnong Thad muthlong kam shym la pynmynsaw iano iano lait ka jingpynjot ia ka kynroh bad ia katei ka iing kaba long trai da ka kong Hillmidaris Wann.
Ka daw I mat ka long na ka jingpynher sted, U driver u la phet noh mar mar jia katei ka jingjia.
Ki pulit na Phramer Traffic Cell ki la hiar mar mar ban tohkit ia kane ka jingjia bad kat haduh ba la thoh ia kane ka khubor ki pulit kim pat shym la ioh kem ia utei u driver u bym pat shym la ioh kyrteng.
Shillong, 18 Nohprah:Ka Meghalaya Institute of Mental Health & Neurological Science (MIMHANS) kaba don ha Lawmali, kaba dei ka jaka sumar ia kiba don jing duna ha ka bor pyrkhat ka la kyntait ban sumar ia kawei ka longkmie kaba la wanrah ha katei ka jaka sumar bad ka daw ba la kyntait ia ka ka dei namar ba ym don Doktor ha katei ka jaka sumar.
Katei ka jingjia ka la jia myn hynnin ka sngi ha kaba ki pulit ki la lap ia kawei ka longkmie kaba don jingduna bor pyrkhat na Khyndailad bad ki la pynkit ia ka da ka 108 bad la ialam sha katei ka jaka sumar, hynrei haba la poi ha katei ka jaka ym don ba treh ban sumar bad la ai daw bym don doktor.
Ka kong Agnes Kharshiing President CSWO ka la ong ba na ka daw bym shym la pdiang ia katei ka longkmie ki pulit ki hap ban pynap ia ka da ki pulit kynthei namar bym don jaka ban leit buh ia ka.
Ka kong Agnes ka la ong ba ka la ioh jingtip ba katei kam dei ka sien kaba nyngkong ba ka MIMHANS ka la kyntait ban sumar ia kiba pang hynrei ka la ju jia la bunsien, ka kong Agnes ka la dawa na ka sorkar ba ka MIMHANS ka dei ban pynbiang ia ka jingshakri kaba baroh 24 kynta ha ka shisngi khnang ba ki paidbah kin ioh ban pyndonkam hok haba ki donkam jingsumar.
Nongpoh, 18 Nohprah:Ka Synjuk jong ki Nonghikai hapoh jong ka lama All Meghalaya Sarva Shiksha Abhiyan School Teachers Association (AMSSAATA), ki la kyrpad ia ki nongialam jong ka AMSSASTA Sengkmie ba kin pyn sangeh noh shwa ia ka jingiaid paidbah (rally) kaba ki la buh ban pynlong ha ka 21 tarik mynta u snem, ban dawa na ka sorkar ba kan siew noh ia ka bainong ne ka tulop kaba la bun bun bnai.
Katkum ka kyrwoh ba la phah da u Secretary ka AMSSATA, Ri Bhoi District, Bah L.
Marngar, u la iathuh, ba na ka liang jong ka synjuk, hadien ka jingleit iakynduh ia u State Project Director (SPD) ha ka 16 tarik mynta u bnai, u la iathuh, ba ka sorkar jylla kaba la thmu ban pynlait ia ka tulop kaba shibnai kata jong u bnai Nailar, hynrei hadien ka jingiakynduh jong ki nongialam ka Unit na Ri Bhoi district u la kular ruh wat ban pynlait ia ka tulop jong ki ar bnai kata u bnai nailur bad Risaw, ha shwa ban rakhe ia ka Kristmas mynta u snem.
Kumta na ka liang ki nongialam jong ka AMSSATA, RB, ka la kyrpad ia baroh ki Nonghikai SSA jong ki distrik bapher bapher hapoh jong ka jylla Meghalaya, ba kin ia pynsangeh shwa ia kane ka rally kaba la pynbeit ban long ha ka 21, hynrei lada ka sorkar kan dang pynslem ia ka tulop ba dangsah, kin sa pyrkhat da kum wei pat bad ba kin ai ka jingkyrshan bapura ia ka AMSSATA, sengkmie lada don kino kino ki jingiakhih pyrshah ia ka sorkar wat ha kaba iamih paidbah.
Kum ka synjuk ka buh ruh ia ka jingkyrpad ia ka sorkar bad ia ki heh jong ka distrik ba kin ialeh shitom ha ka ban siew dep noh ia ka hok jong ki nonghikai kiba ai ka jingshakri met bad mynsiem khamtam eh ban kyntiew ia ka jingnang jingstad ha ka jylla hi baroh kawei.
Shuh shuh ruh, na ka liang ka AMSSASTA, Ri Bhoi District, ka ai khublei Kristmass kaba suk kaba kmen bad kaba wanrah ia ka jingsuk jingkmen bad ka jingkoit jingkhiah ia baroh ki nonghikai jong ka district bad ruh jong ki district bapher bapher hapoh ka jylla.
Shillong, 17 Nohprah:Mynta ka sngi ki pulit ka Rongjeng ki la ioh kem lain gut ki riew paidbah kiba dei ki nong iarap jong ka seng lehnoh AMEF.
La kem ia kin a kawei ka kali ha ka por ba ki pulit ki la khynra kali kitei ki 3 ngut ba la shah kem ki dei kiba la tip kyrteng kum u Pendu Sangma na Jangchigittim, Nongshram, u Joy Arengh na Jangchigittim, Nong shram bad u Tanisha Sangma na Rongsak.
Da ka jingialam kitei ki 3 ngut ki pulit ki la leit sha Jangchigittim, Nongshram ha ka jaka ba ki thaw ktem ki lehnoh AMEF ba la ialam da u Chairman thymmai jong ki u Matchang ryngkat u Commander In Chief ba thymmai jong ki u Cheang.
Haba la poi ha katei ka jaka sah jong kitei ki lehnoh ki pulit ki la hukum ba kin pyndem noh ialade hynrei ha katei ka por kitei ki lehnoh ki la ther kuli sha ki pulit bad ka la mih ka jingiather kuli ba markylliang bad katei ka jingjia ka la jia ha ka por 2 baje nohphai sngi.
Ha katei ka jingiather kuli u wei na ki dkhot ka AMEF u Lekichand Sangma na Jangchigittim u la ngat kuli na kjat bad u la mynsaw, la pynkiit ia u sha Rongjeng CHC bad la suba ba u Matchang ruh u la ngat kuli na ki bynta ka kpoh jong u.
Ar ngut la ioh kem na katei ka jaka kata ia u Chandra Marak bad u Itdom Marak.
Na katei ka jaka ki pulit ki la ioh kurup kawei ka SLR magazine bad ka 29 live SLR round, kawei ka 9mm magazine bad ar tylli ki 9mm round, ki la ioh kurup ia ka ID GNLA jong u Matchang Marak, 20 tylli ki shithi dawa pisa ka AMEF, ki Seal ka AMEF bad kiwei pat ki tiar siat, ka jingwad ha katei ka jaka ka dang iaid shakhmat.
Shillong, 18 Nohprah:U bah Richie John Kurbah u la ujor ba ha u nohprah,2012 la tyrwa ia u ban pyndait ia ka Air Conditioning System ha Meghalaya Legislative Assembly bad la phah ia u ban thep pisa T.
2,50,000 tyngka, kumta ha ka 11 tarik u nohprah,2012 u la thep pisa da ka cheque T.
2 lak tyngka bad ha ka 9 tarik u kyllalyngkot, 2013 u la thep da ka pisa T.
50 hajar tyngka, ha u lber 15 tarik,2013 u la ong ba u la thep T.
30 hajar tyngka bad ia katei ka pisa la ioh pdiang da u Steven V.
Lyngdoh.
Hynrei ym shym la ai kam pat ia u lano lano ruh hynrei kham hadien u la ioh jingtip ba kam shym la don kaba kum kata ka kam ha Meghalaya Legislative Assembly bad ka dei tang ka jingshah shet ha u Steven Lyngdoh.
Jowai, 18 Nohprah:Ki paidbah na Shangpung bad na kiwei de ki jaka kiba ym duna ia ka 300 ngut antad ki la wan ban sakhi ia ka Film Festival kaba la pyllong mynta ka sngi ha Auditorium ka shnong Shang pung PohshnongKane ka dei ka sien kaba nyngkong ba la pynlong ia ka Film Festival ha thain Nongkyndong bad ruh ha ri lum Jaintia Hills.
Kane ka Tamasa pyni rong ia ki phlim kiba iadei ba ka culture ki paidbah Khasi Pnar, Bhoi bad Garo la pynlong kum shibynta ban pynneh pynsah ia ki phlim kyrpang na ka bynta ka jaitbynriew rit paid bad ruh ban pynshlur ia kiwei ban pynneh pynsah ia la ka culture bad ban pynpaw pyrthei ia ka sap ka phong ki riew donsap ban thaw ne shna ia kum kine ki phlim.
Ia kane ka Tamasa la pynlong da ka Kiri Daloi Native Cultural Institute, Shangpung halor ka matpdeng ne ka ‘theme’ – ‘Movies for Preservation’.
U ma Heibormi Sungoh uba dei u Chairman ka Kiri Dolloi Native Cultural Institute u la ong ba la sdang ia kane ka fest khlem kano kano ka jinglut bad kam don ruh kano kano ka jingioh nong ha ka liang ka pisa tyngka hynrei kadei beit ka kam treimon sngewbha ban pynshlur ia ki samla ha ki kam shna phlim bad ruh ban pynneh pynsah ia ki phlim kiba iadei bad ka rukom im rukom put tem bad bam dih ki briew jong ka thain bapher bapher ha kane ka rilum Khasi- Jaintia bad Garo.
Ki phlim kiba la pyni paidbah mynta ka sngi ki kynthup ia ka Phlim ba la ring ia ka rukom im ki briew ka shnong thain Mawlasnai, ka phlim shaphang ka tamasa Longhai kaba la leh da ki nong Syndai kaba ki la khie im biang hadien 50 snem bad ka phlim shaphang sha rukom kyntang iing ne kiew iing thymmai ha ka shnong Shangpung Pohshnong bad kiwei kiwei ki phlim pyrthei kiba la shna da ki briew na Shangpung.
Ha kane ka sngi ki nongshna phlim kiba kynthup ia u Tarun Bhartiya, u K.
Mark Swer, u ma Arwat Challam kiba dei ki nongshna plim Documentary nalor u ma Snarbok Iakai, u ma Neiniwan Langstang bad kiwei kiwei ki la iadonlang.
Ka phlim kaba kyrteng ka ‘Sounds from the Truck Country’ ka dei ka phlim shaphang ka rukom kyntang iing thymmai lane ka lehniam lehrukom ha shwa ban rung iing thymmai kaba la tip kum ka ‘Laheh’ ha shnong Shangpung ka long kawei na ki phlim kaba ki paidbah ki la ai ka jingiaroh.
Na ka liang ki nongshna phlim ki la ai khublei bad iaroh ia ka Kiri Dolloi Native Cultural Institute kaba la pyllong ia kane ka Film Fest kaba jop ha kaba ka la lah ban khring ia ki nongwan sakhi.
U Tarun u la ong, “Kane kadei ka sien kaba nyngkong eh ba la pyllong ia ka film fest khlem ka jingpyllut bad ka jingioh nong bad nga da sngewkmen shisha ban iohi ba ki paidbah ki la pyndap bad pynkhapngiah ia kane ka Hall".
“Haba ki paidbah ki wan ban sakhi ia ki phlim kiba ngi shna, ngi dap da ka jingkmen kaba khraw bad ngi hun ka mynsiem bad haba hun ka mynsiem kata ka la biang ia ngi- ka long ka jingpynshlur shisha ia ngi kum ki nongshna phlim", u la ong.
Jowai, 20 Nohprah:Kan long ka jingmyntoi shi katdei eh ia kito ki samla bad ki rangbah kiba don ka sap ban shna ia ki phlim Khasi Pnar ha kane ka jylla namar ia ka skul kaba nyngkong eh ha kaba iadei bad ka jingshna ia ki phlim la buh ha Jowai ia kaba la tip kum ka Meghalaya Film Institute (FIM).
Ka kong Phidalia Toi kaba dei dkhot jong ka Indian Motion Picture kaba la pyndep ruh ia ki jingpule na nongbah Mumbai ka la seng ia kane ka skul shna phlim.
Wat lada ia kane ka skul la seng dangshen, hynrei ha kane ka sngi Saitjain, la sam ia ki syrnod sha ki 5 ngut kiba la pyndep ia ka Film Direction Condense Course lane ka jingpule na ka bynta ban shna phlim.
Ha katei ka sngi ba sam ia ki syrnod sha kiba la pyndep ia ki jingpule kaba tang san sngi la iadonlang u Senior Producer ka Zee TV u Subodh Kumar.
Ka kong Phidalia Toi ka dei ka nongthoh bad nongak ia ka phlim kaba kyrteng ‘Nga La Bakla", ha ka jingkren jongka, ka ong “Nga la shna ia kane ka phlim ha ka por ba ngam pat dep ban pule bad mynta nga la sngewthuh lut ia baroh ki jingduna hadien nga la pyndep ia ka jingpule ha kane ka lain", la ong I kong PhidaliaShuh I kong Phidalia Toi ki la ong ba ki samla jong ngi ki dei kiba don bha ia ka sap ka phong ban shna ia ki Drama bad ki Phlim kumta lada ki ioh lei lei sa ka lad ban pule kan long ka jingmyntoi shi katdei eh ia ki.
“Lada ki jingtip bad ki talent kiba ngi don ki iaid lang bad ka jingstad kiba ngi ioh da kaba pule kan wanrah shuh shuh ia ka jingmyntoi kaba khraw ia ki samla jong ngi", la ong I khong Toi haba kren ha katei ka jingialang.
Na ka liang ka kong Toi ka la ong ba ia ka philm ‘Nga la Bakla’ ka don ka jingmut ba kan pynbha shuh shuh ia ka ha une u snem ban wan.
Na ka liang u Subodh Kumar, u la iaroh ia ka kong Phidalia Toi.
“Nga la lyngngoh shisha ban iohi ia ka longkmie kaba la 58 snem ka rta ban kan wah ban pule bad ban na ka bynta ban shna phlim namar haba nga ia kynduh ia ka, ka ong ba ka kwah ban pule bad ngi la iarap ia ka Mrs.
Toi", u la ong Utei u Producer ka ZEE TV, u la ong ruh ba kane ka skul Film Institute of Meghalaya kan long kawei na ki skul ka ban pynmyntoi ia ki samla jong ka jylla bad ka thain North East.
“Na ka liang jong nga ngan pynbiang ia ki rukom ai jinghikai da kaba khot ia ki nonghikai batbit na Mumbai, Delhi bad na kiwei kiwei ki sorbar ka ri India kiba don ki Film Industry lane karkhana pynmih phlim katba I kong Toi in pynbiang ia ki jingdonkam ha ka liang ka pisa bad ka rukom pyniaid ia kane ka Insitute", la ong u KurmarShuh shuh utei u heh ka ZEE TV u la ong ruh ba kane ka Institute kan biang lut nadong shadong naduh ki Sound Studio, ki jinghikai kiba kynthup ia ka Practical kaba 80 percent, 10 percent ka Theory bad 10 percent pat kadei ka self Learning nalor ki kor ki bor bad ki tiar ki tar kiba donkam.
“Ngi pan ka jingkyrshan jong ki paidbah ka jylla Meghalaya ban pynlong ia kane ka skul kaba jop bad kaba lah ban ai jingmyntoi ia ki samla kiba baroh shi katta ki hap ban leit pule sha jngai na ka jylla", la bynrap utei u heh ka ZEE TV.
Nongstoin, 09 Nohprah:Ki kynhun runar kiba la rahbor ia u bah Bodywell Puwein naduh ka 4 tarik mynta u bnai na ka shnong Riangsieh West Khasi Hills, kila pyllait noh ia u mynta ka sngi ha kapor 1 baje janmiet ha kawei ka jaka ha ka shnong Nongrathaw bad u tei u rangbah u la wanphai iing ha ryngkat ka met kaba koit ba khiah khlem ka jingshah pynmynsaw iathuh ka tyllong khubor bala ioh lum.
Shuh shuh ka tyllong khubor ka iathuh ruh ba katei ka jinglait noh u tei u rangbah na ka kti jong kitei ki kynhun runar  la suba jur ruh ba na ka liang jong ki baha iing u tei u rangbah kila dep ban leit siew ia katei ka pisa bala dawa da kitei ki riew runar hynrei ym shym la tip pat ba kano ka pisa ba kila dep leit ban siew sha kitei ki runar.
Ha kaba iadei bad kitei ki kynhun runar na Garo na ka liang jong ki pulit ka WKHD kila suba jur ba kitei ki kynhun runar bala rahbor ia utei u rangbah la sngewthuh ba kim shym la dei satia kiba don ha kano kano ka kynhun lehnoh hynrei ki dei tang ka kynhun nongthuh nonglute bad napdeng jong kitei ki runar don ruh u wei u khasi  u ba la pyndonkam ban kren da ka ktien maram ha katei ka kam rahbor ia utei u rangbah.
Shuh shuh la ioh jingtip ruh katkum ka tyllong khubor ba u tei u rangbah ha ki 6 sngi bala shah rahbor u la shah set ruh ha kawei ka khlaw Ahshlong kaba don ha ki thain Mangsang police Out Post East Garo Hills tad haduh  haduh ka sngi ba un da lait noh.
Na ka liang jong ki pulit kin nym shong thait hynrei kin iai pynlong ka jingthwet bad ban khynra khnang ban lap ksai bad ioh kem ia kitei ki ba don kti ha katei ka kam rahbor bad ha kaba iadei bad katei ka bynta na ka liang jong ki pulit kila dep ban register case pyrshah ia kitei ki kynhun nongtuh nong lute.
Shillong, 9 Nohprah:U bah Witting Mawsor, u MLA ka Mawshynrut u la long u kongsan ha ka jingialang kyrpang ban ia phylliew na ka bynta ban pynlong ia ki shnong ha Megha laya kum kita ki shnong kiba leh smat leh sting bad ki briew jong ka ruh kin long kiba smat ba sting.
Ia katei ka jingialang la pynlong da ka Meghalaya Economic Association (MEA) mynta ka sngi.
Haba kren ha katei ka jingialang kum u kongsan u bah Witting Mawsor u la ong ba ka eh than ban pynlong ia ki shnong ne ki briew kiba smat ha ki nongkyndong jong kane ka jylla ha kaba ka roi ka par bad ka jingim ki nongsor ka ia pher bak ly bak bad ki nongkyndong.
“Wat pat phohsniew ba phin long kata ka shnong kaba smat ne ki briew kiba smat haba tang ka surok kaba dei u bud lum jong ka roi ka par ruh kam don kaba biang, ki briew ha nong kyndong ki hap ban iaid kjat kumba 2 ne 3 kilo mitar ban leit tong umdih" u la ong.
Shuh shuh u bah Mawsor u la ong ba haba phai lei sha ki jaka sumar ka don ka jingiapher sha bneng sha khyndew ha sor bad ha nongkyndong, “Ha nongkyndong ki doktor, ki nos kim poi thikna sha ki jaka sumar,ki briew kiba duk kim lah ban leit sha sor ban phah sumar.
Ka jingbym biang ki jaka leit bar ne painkhana ha nongkyndong ka pynkha ki jingpang ba lai phew jait" u la ong biang.
U la kdew ruh ia ka jingbym biang ki jaka pule ha ki thaiñ nongkyndong bad dei halor katei ka daw ba kiba bun bah na nongkyndong ki wan ban pynkhapngiah ha sor Shillong.
“Shibnai tam nga la sah ha United States of America bad nga shem ba kam don jingiapher ha sor bad ha nongkyndong,kiei kiba don ha sor ha nongkyndong ruh ki don" ong u bah Witting haba kyntu ia ki paidbah ba kin phai khmat sha kiwei pat ki kam ym ban shu ia beh tang ia kajuh ka kam.
U la pynshlur ia ki paidbah kane ka jylla ba kin phai khmat sha ki kam rep kam riang lane ki kam pynmih jingbam, lane ban oh shrong oh shrup ne ban saindur lane ban phai sha ki kam jngohkai pyrthei, bad da kaba sdang da kitei ki jaitkam lah ban poi sha uta u pud ba ngin khot kum ka shnong kaba smat, bad u la kren diaw mynsiem ruh namar ka jingbun sa tang ki karkhana ha kane ka jylla kaba la pynjaboh pynban ia ka mariang.
Shillong, 9 Nohprah: Da ki 2000 tylli ki ding lanten ha suiñ yn pynphyrnai ia ka sor Shillong ha ka janmiet jong ka 19 tarik mynta u bnai ha madan Polo 2nd Ground.
Katei ka jingpynphyrnai ia ka sor Shillong ka dei shi bynta na ka jingle kmen tamasa kaba la tip kum ka ‘Shillong Lantern Festival’ ban pynphriang ia ka khubor jong ka jingsuk.
U Project Director ka Amazing Colours of India (ACI) u S.
Ghosh haba kren sha ki nongthohkhubor mynta ka sngi u la ong ba ka thong jong katei ka tamasa ka dei ban pynphriang ia ka khubor jong ka jingsuk.
U la ong ba la jied khnang ia katei ka sngi ban leh kmen ia katei ka tamasa shi bynta ba kan long ruh kum ka jingrakhe ia ka Kristmas.
Katei ka tamasa kan sdang ha ka por 5:30 baje janmiet, bad ka bai rung ha katei ka jaka kan long T.
300 tyngka  hynrei kiba kwah ban ioh lanten pat ki hap ban siew ia ka dor tiket kaba T.
500 tyngka bad yn ai lanten ia ki kawei.
U Ghosh ula ong ba katei ka tamasa ka dei ban pynmih pisa na ka bynta ban noh jingiarap sha ki lanot shlei um ha Chennai.
Ha katei ka sngi, u la ong ba kin don bunjait ki[bteng sla 7] jingpynbyrngia kum ka jingdro dur da ka ding, ka jingshna dur da u shyiap, ka sap pyni phutbol, bad kin don ki nongtem ki ban pynshongshit ba kynthup ia ka Summersalt, Kubikles, This Band, Thegimpi nalor ka jingshad Flash mob bad ka jingtem u DJ.
Jowai, 7 Nohprah: U Chairman ka JHADC u la ong ba u Lat ka jylla u V.
Shanmuganathan u la kular ban ai ai sngewbha Khrismas lane snem thymmai ia ki paidbah ka ri Khasi bad Jaintia da ka Village Administration Bill – lane ka ain ban pynkup bor ia ki nongsynshar shnong, Elaka bad hima.
U ma Laitsing Shylla, JHADC Chairman u la iathuh ba ia kane ka jingkular u Lat ka jylla u la kular ia ki ha ka 3 tarik une u bnai ha ka jingiakynduh jong u Chairman ha ryngkat ki Officer ka JHADC nalor u Adviser u ma BG Ladia hadien ka jingiakren kaba la neh kumba ar kynta eiei.
U ma Laitsing u la iathuh ba ha katei ka jingiakynduh ia u lat, la iadonlang ruh u MS Rout, Commissioner Secretary bad u Rever Wahlang uba dei u Ambasador ka India Foreign Service uba la shong thait.
Shwa kane ka jingiakynduh, na ka liang u ma Shylla u la iathuh ruh ba ha ka 19 tarik u bnai ba la dep, ki nongialam ka JHADC ha ryngkat ka jingiadonlang u ma Justine Dkhar MLA, u ma Stephan Mukhim MLA bad ma Sniawbhalang Dhar Myntri PWD ki la dep ban ia kynduh ia u Lat ka jylla halor ka juh ka kam na ka bynta ban mynjur noh ia ka VAB.
Jowai, 10 Nohprah:Ki pulit ka West Jaintia Hills District hynnin ka miet sngi Balang ki la ioh ban kurup ia 3 tylli ki trok bad kem ruh ia ki driver halor ka jingshalan tuh ia u dewiong wat hapdeng ka jingkhang ka NGT.
Kitei ki trok ki dei kiba don ia u No.
ML04A-8149, ML04B-3785 bad ML04-9849.
Ka khubor pulit ka la iathuh ba ki pulit ha Phramer Traffic Cell katba ki dang pynlong ia ka jingkhynra kali ha u Surok Phramer –Shang pung, ki la lap ia kitei ki trok.
Mar syn poi ki pulit kitei ki trok ki la mut ban phet hynrei ki pulit ki la beh thong bad ioh bat ia ki, katba ia ki nongniah ki la phet noh.
Hynrei hadien pat la ioh kem ia ki driver la phah ia ki sha ka iing bishar mynta ka sngi.
Ha kawei pat ka khubor, ki pulit ka East Jaintia Hills ruh ki la ioh kem ia ar tylli ki truck kit dewiong be-ain kiba iaid na khmat ka Thanad Khliehriat hi.
Ki pulit Khliehriat ha ka por ba ki dang pynlong ia ka jingkhynra kali, ki la lap ia kitei ki ar tylli ki trok dewiong kiba don ia u No.
ML04A 5292 ba niah da u Dei Sumer bad ka trok AS01AC- 6767 ba niah da u Hamboi DKhar.
Shillong, 3 Naiwieng:U Jual Oram, myntri jong ka sorkar India, uba peit ia ka bha ka miat jong ki rit paid (Tribal), ula ong ba ka don ka komiti jong ka sorkar India, kaba la thung, na ka bynta ban rai, la ki Gorkha bad ki hynriew jait ki rit paid ha Assam, ki hap ne em, ha ki kyndon Scheduled Tribe.
“Ngi dang ap ia ka kaiphod bad ka dang don ha ka jingpynkhreh, hynrei ngi tip ba ka sorkar India, ka dang pule ia ki mat jingdawa na ki kynhun bapher" ong U Oram haba kren ha ki kotkhubor mynta ka sngi.
U myntri jong ka sorkar India, u wan ban shim bynta ha ka jingialang, ba la pynbeit da ka Synod College, Shillong, ha ka jing ia treilang bad ka PA Sangma Foundation.
Na ka liang jong ka tnat kam poh iing, ka dang peit bniah ia kane ka phang, ha kaba la khlieh da U Joint Secretery jong katei ka tnat.
La sngewthuh ba katei ka komiti, kan hap ban ai ia ka kaiphod jongka, hapoh lai bnai.
U Oram, u iathuh ba ka kamram jongu, kum u myntri ba peit ia ki Tribal, ula pynwandur ia ki 270 tylli ki kynhun rit paid ha ka India bad la weng noh ia shiphew tylli na kitei bad 260tylli na kitei, la ailad ba kin pynbeit ia ki kyntien ba ki kren bad ki kyntien thoh jongki ruh.
U myntri, ha ka jingkren ha katei ka jingialang, u ong ba ki don kumba 27tylli ki ktien jong ki rit paid ha ka Ri, ki ban sa duh jait noh bad ka sorkar India, ka sngewkhia bha ia kane, ong U Oram.
Nongstoin, 10 Nohprah:Kum shi bynta ban pyrshah jur ia ka jing thombor ki kynhun kaikhlaw na rilum Garo, ka Synjuk ki Nongsyn shar shnong Mawshynrut Area ka la pynlong ia ka jingialang mynta ka sngi ha Riangdo ban ia kren halor ka jingshah thombor ki Khasi ha ki kynhun lehnoh Garo ha katei ka thain.
La pyniad ia katei ka jingialang da u bah HL Nongsiang President bad u bah T Lyngkhoi Secretary jong katei ka synjuk ha kaba la ia wan ban ia shimbynta lang ruh da ki riewrangbah, ki nong ialam jong  ki seng bhalang jong ka thain Mawshynrut, kumjuh ruh ki nongialam na ka JAC Maweit.
Ha katei ka jingialang ki la don shibun ki jingai jingmut ha kaba iadei bad ka tei ka phang bad na kaliang ka tei ka Dorbar jong ki rangbah shnong ryngkat ki sengbhlang kala kyntu ia baroh ki shnong kiba don ha katei ka thain bad ki dei ban thung noh ia ki VDP ha man la ki shnong, bad ym tang katta dei ban don ka jingia treilang  hapdeng baroh ki shnong kiba don ha katei ka thain bad kumjuh ruh bad ki bor pulit.
Katei kajingialang kala rai ruh ban dawa ia ka sorkar jylla lyngba ka tnad ba dei peit ban kyntiew kyrdan noh ia ka Sonapahar Out post sha ka Police Station , bad ban buh sa ar tylli ki out post katta ha ka shnong Mawkohram bad Langdongdai ki ba dei kum ki jaka rieh tngen jong ki kynhun kai khlaw.
Na ka liang jong ka synjuk kala rai ruh ban pynlong da ka jingiaid paidbah kum ka dak ban pynpaw ia ka jingpyrshah ia ki kynhun lehnoh kiba la pynthut ia ka shongsuk shongsain bad ia katei ka jingiaid paidbah yn sdang na Riangdo sha Shallang ia kaba ka synjuk kan sa pyntip ia ka tarik, ym tang katta katei kajingialang kala dawa ruh ia ka sorkar jylla ba ka dei ban ai kajing pahara ym tang ha  Ri Lum Garo hynrei ka dei ban phah lang ruh ha ki shilynter jong ki jaka khappud jong ka West Khasi Hills bad Garo Hill.
Ha kaba iadei bad kitei ki mat jingdawa baroh na kaliang ka synjuk ki nongshynshar shnong Mawshynrut Area kala pynbna ruh ba shen kin sa leit ruh ban ai da ka dorkhas sha ka sorkar Jylla.
Shillong, 4 Nohprah: Ka la pynkyndit ia une u nongthohkhubor uba la leit ban thied kot na kawei ka dukan kaba don ha Iewduh ban iohi ia uwei Marwari uba la tymmen bha uba dei u trai jong katei ka dukan kaba don ha Iewduh bad kaba hap hapoh ka jingpeit ka shnong Wahthapbroo.
Utei u Marwari u dei u bym lah shuh ban khih na jing thiah bad u shong khop hajuh ha ka jingthiah kaba la shna kyrpang ha katei ka dukan jong u hi.
Utei u Marwari u don ki nongtrei bad ar ngut ki khun jong u kiba peit ia ka dukan, hynrei kaba kyndit ban iohi ka long ba um ai lad iano iano ruh ha katei ka dukan ba kin tuklar ia ka kam pisa[bteng sla 7]wat ia ki khun lajong ruh, kiba don ha katei ka dukan ki dei beit tang ki nongpynai tiar haba wan thied ki briew katba ia ka pisa pat u tuklar lut dalade na jingthiah, u da buh kyrpang da ka synduk tin ban buh pisa halor jingthiah, wat ka pisa kaba tam kaba hap ban pynphai sha ki briew kiba thied jingthied ruh la iohi ba u shu kylli katno hap ban pynphai bad hadien kata u kloh na katei ka synduk tin bad ai ha ki nongtrei.
Kaba kham i phylla ia ka jinglong utei u tymmen ka long ba um don hapdeng ka met kaba khlaiñ bad u la pynap lypa ruh daka lyer Oxigen ban ring mynsiem ha ka por ba u shoh tlot, u khun jong u, u la iathuh ba u ring mynsiem na katei ka lyer ha ka por ba u shoh tlot bad bunsien u la ong ba u ring ha ka por mynstep bad mynmiet shuwa ban thiah.
Haba iohi ia katei ka jinglong jong u, u Rupang u la leit ban ia kren ia utei u Marwari, uba la tip kyrteng kum u Sham Shundar Agarwal bad u la don 67 snem karta.
Ha katei ka jingiakren bad u Rupang u la iathuh ba ia u la kha bad u la heh la san hangne ha nongbah Shillong.
U la iathuh ba ka longing ka longsem jong u ka la sah ha Shillong la saw pateng mynta; kata naduh ki kpa rad kpa ieid jong u haduh u kpa jong u bad ki khun jong u, bad u la kynmaw dngong ba ki kpa rad jong u ki la wan hangne ha nongbah Shillong ha u snem 1883 kum ki nongbylla sngi bad hadien kata ki la seng kam seng jam.
Utei u Marwari u la ong ba ka shnong trai jong u ka dei na ka jylla Rajasthan.
U la iathuh ba u kpa jong u –u dei u Mohan Lal uba ki nong Wahthapbroo bad ki khasi baroh ki ju khot ieid ia u kum u bah Munia, hynrei u la khlad noh u la ong.
Hynrei u la ong ba naduh ba la kha ia u hangne ha nongbah Shillong u dang poi dang arsien sha Rajasthan bad kata ruh u la ong u la sah tang shi taiew bad kaba slem eh ar taiew palat nangta u la ong um juh, hynrei u kwah ban wan noh sha Shillong.
Katei ka jingleit sha Rajasthan ruh u la ong ba ka dei tang ban pyndep ia ka niam ka rukom jong ki Marwari kata ban leit khap shniuh, namar u la ong ba ha ka rukom ngeit ki Marwari ka long ba uno uno u khun shynrang nyngkong jong ka ing lada ki sah hangno hangno ruh dei ban khap shniuh nyngkong eh ha shnong lajong bad katei ka jingleit nyngkong jong u sha Rajasthan u la ong ba ka dei ha ka por ba u kpa jong u u la ialam ia u ban shah khap shniuh bad hadien u la leit ialam ia la u khun nyngkong ban shah khap shniuh, hadien kata ula ong ba um ju poi shuh.
Ha ka jingiakren bad u Rupang u Agarwal u la iathuh ba ia u kpa jong u, u kpa rad jong u la kha bad ki la heh ha Shillong bad ki la iap ruh ha Shillong bad ma u ruh u la raikut ba ka jingiap jong u bad ki khun jong u kan dei hi hangne ha nongbah Shillong namarba ha Rajasthan ka longing jong u kam don eiei shuh, “Ngim don kur don jait shuh,ngim don jingdon jingem shuh lait nh tang kawei ka ing kaba la shu ieh iing jah mynta ha ri shyiap, ka ing ka sem jong ngi ka dei hangne hi ha nongbah Shillong" ong u Shyam Shundar Agarwal.
U Agarwal u la don ka ing ka sem ka sem ha Wahthapbroo bad ha katei ka ing u pynlong kum ka dukan hakhmat surok bad shapoh pat kum ka jaka sah.
Nyngkong haba ia kren utei u tymmen u la iathuh ia la ka ing ka sem ba u don ar ngut ki khun shynrang bad kawei ka khun kynthei kaba la leit bud noh ia la u kurim bad u la ong ba u la shong la sah ha Wahthapbroo la 65 snem mynta hynrei shuwa ia kata u la ong ba kpa rad jong u sah ha Khyndailad.
Haba ia kren ia ka jingdon ki Marwari hangne ha nongbah Shillong u Agarwal u la ong ba u briew uba tymmen tam napdeng ki Marwari ha Shillong kiba dang im mynta u dei u B.
P Bajoria uba karta jong ka la kot sha ka 85 snem, utei u dei u trai jong ka B.
K Bajoria College uab shong basah ha Khyndailad hadien ka Dreamland, nangta u la ong ba ki don sa kumba shiphew ngut eiei ki Marwari kiba la kham tymmen kum ma u bad kitei baroh ki dei kiba la im ha Shillong naduh ki kpa tymmen jong ki.
Wat la u la shong la katta snem ha Shillong hynrei la iohi ba ka dukan utei u Marwari ka dei ka rit kaba dei tang ka dukan die kot bad katto katne ki tiar, haba la kylli balei ka dukan jong u kam long kum ka jong kiwei pat ki khar heh spah ha Shillong, utei u la ong ba u kamai ban im jakpoh bad ka kamai ba u kamai ka dei beit thik nalade hi, “Ta ka daw nga long kumne –ka dukan jong nga ka neh kumjuh naduh mynshuwa" u la ong.
U la iathuh ba kiwei pat ki khar heh spah kiba wan kamai ha nongbah Shillong kim shym la wan nalade hi hynrei ki dei kiba shu wan leh myn leh ha ka kyrteng jong no re jongno ne kaba ki ong ka Benami, u la ong ba watla ki don kiba dei hok ka jong ki u la ong ba kitei pat ki iateh bad paralok bad ki kompani kiba heh ne ki don da ka kynja kompeni ban ia treikam, “Ma nga ym long kumta kum kawei, nga im kum khasi hi" ong u Agarwal haba kren da ka ktien khasi tiak tiak.
Haba kren shaphang ka kamai kajih u la ong ba mynshuwa ka kamai ka kham biang hynrei ka la hiar jubor ha kine ki lai snem mynta bad kaba poh tasam ka kamai u la ong ba dei hapoh kane ka shisnem mynta.
U la ong ba mynshuwa u bun ki nongtrei bad hadien ha kine ki lai snem u buh sa tang 5 ngut hynrei hapoh shisnem u ong ba u la beh lut ia ki bad buh sa tang ar ngut bad ki khun lajong, “Mynshuwa don san tylli ki nongtrei, mynta sa tang ar tylli, ma nga phah trei kato te ma nga kpoh lajong kumno bam" u la ong.
Shillong, 9 Nohprah:Ki pulit ki la pynmih ia ka ripod ba hapoh kane ka shisnem ki la don haduh 108 ngut ki riew paidbah bad uwei u pulit kiba la shah rahbor ha ki seng lehnoh bapher bapher ha ri lum Garo, bad ki la ong ba ki kem haduh 218 ngut ki dkhot jong ki seng lehnoh bapher bapher kiba treikam ha kane ka jylla na ki 301 tylli ki jingleit khynra lehnoh jong ki.
Katkum ka jingai jingkheiñ ki pulit kitei ki 218 ngut ki seng lehnoh ba ki la ioh kem 26 ngut na ki ki dei ki dkhot jong ka GNLA, 36 ngut ki AMEF, 18  ki  ASAK, 11 –ki ANLA, 10  ki  ANCA, 8 ki  LAEF, 5  ki  NDFB, 4 – ki UALA , 3  ki  ULFA, 3  ki  ANVC.
B ,  3  ki  UANF, 1  u GNAF,  bad 9  ngut ki dkhot ka  HNLC bad nalor kitei ki don ruh sa 45 ngut ki dkhot jong kiwei pat ki seng lehnoh.
Katei ka jingioh kem ia ki ,ki pulit ki la ong ba ka sdang naduh ka jingkhynra lehnoh kaba la shim jingkhein naduh ka 1 tarik u kyllalyngkot haduh ka 8 tarik u nohprah,bad  ka ripod pulit ka pyni ruh ba 54 ngut ki dkhot lehnoh ki dei kiba la wan pyndem katba 39 ngut pat ki la shah siat iap  ha ki pulit.
Katei ka ripod pulti ka la pyni ruh ba ki pulit ki la ioh jingjop ha ka jingleit khynra bad pynpra ia ka ktem jong ka AMEF  ha Boldra Abri, East Garo Hills bad  Daso, West Khasi Hills, ki la pynpra ia ka ktem ba ia sahlang ka  GNLA bad ULFA ha  Durama Hills kaba don hajan  Nokrek , East Garo Hills,  ki la pynpra ia ak ktem ka GNLA ha  Gonjagre, South Garo Hills, ha ka shnong Patalagre  bad  Songmagre nalor ka khlaw Duragre East Garo Hills.
KI la pyni ruh ba ki la ioh kurup 837 tylli ki kuli, 78 tylli ki tiar ialeh, 2ki hand grenades bad kiwei.
Na ki 108 ngut kiba la sha rahbor la pyni ruh ha ka ripod ba 18 ngut kipaidbah ki la shah pyniap, 19 ngut ki la mynsaw, 7 ngut ki pulit ki la shah pyniap ha ka jingleit khynra lehnoh katba 12 pat ki shu mynsaw.
Shillong, 09 Nohprah:U MLA ka Ranikor u Martin M Danggo u la kyrad ia ki nongrahbor ba kin sngewbha ban pynlait noh ia u bah Dinner Syiemlieh khlem kano kano ka jingpynmynsaw ia u.
Ha ka jingpynlait khubor ha kane ka sngi Balang, u Danggo u la ong ba ka long kaba sngewsih ban iohi ba kum kine ki jingjia kin jia ha ka dong bad ka thain.
U la kyntu ia ki ba kin pynlait noh namar ba ki Khasi bad Garo ne kino kino ki jaitbynriew kin iam lang kum shi para khlem ka jingsngewpher.
Ha kajuh ka por u Danggo u la iakren bad ka sorkar ba kan pynjur ia ki bor pahara ha katei ka thain ba kin ai ia ka jingiada ia ki paidbah ka thain.
“Nga sngewsih jur ba kum kane ka jingrahbor kanwan jia ha ka thain  Nongjri", la ong u Bah Danggo.
Shillong, 9 Nohprah:Lashai ka sngi ka 10 tarik ka dei ka sngi ba ka KSU SWKH kan pynlong ia ka jingialang paidbah ha Mawkyrwat ban ia kren halor ka jingshah rahbor ki Khasi ha ki lehnoh Garo.
Katkum ka jingioh lum jingtip la ong ba kin don bun ki paidbah ha katei ka jingialang hynrei kiba bun hi ki nongwan ia shim bynta kin dei na ki thaiñ khappud jong ka tei ka District,khamtam na kito ki jaka ba ia shong shnong khleh ki Khasi bad ki jaitbynriew Garo.
Lah ban kdew ba ha ka kyrwoh khuborha ki khyndiat ba la dep ba la phah da ka KSU SWKH ka la ong ba katei ka jingialang ka logn ban pyrshah ia ka jingshah rahbor, ka jingshah dawa pisa ki paidbah khasi ha ki lehnoh Garo.
Shillong, 10 Nohprah:Ki nongtrei ka HSPDP na Nongstoin konstitwensi ki la pyrshah jur ia ka jingkren tohmet jong u Bah Ardent M Basaiawmoit uba  kynnoh ba u MDC ka HSPDP na Nongstoin u Bah LG Nongsiej um shym la kyrshan ia u kyrtong ka seng ha kane ka elekshon shiteng samoi ba dang shu dep shen.
Ha ka jingpynlait khubor mynta ka sngi ba la iasoi kumba 70 ngut eiei kynthup ki president, secretary jong ki tnad bapher bapher ka HSPDP, ki la pynpaw ia ka jing pyrshah jur ia ka jing kynnoh jong u president rangbah ka HSPDP Bah Ardent ia u Bah LG Nongsiej.
“Kane ka jing kren jong u Bah Ardent ka dei kaba bakla namar ba kum ki nongtrei ka party, ngi sakhi ba u Bah LG Nongsiej u khlem leh kumta namar ba u wan sha shnong jong ngi ban ialap ban kyrshan ia u kyrtong ka HSPDP u bah Diosstarness Jyndiang", la ong kine ki nongkitkam ka HSPDP.
Kine ki paidbah bad nongkitkam ka HSPDP ki la shim ruh ia ka rai ha ka jingialang kaba long mynta ka sngi ban ai ia ka jingkyrshan ba radbah ia u MDC Bah LG Nongsieh bad ia u Bah Morningstar Mawsor kiba leit ban kyrshan ia ka kynhun PDF hapoh ka jingialam jong u Bah Pynshngain N Syiem kum u CEM halor ki mat ba u ieng pyrshah ia ka sorkar jylla kaba thmu ban iuhroit ia ka hok jong ki rangbah shnong bad ban pyniaid jubor ia ka MUDA shabar ka Municipal.
Lah ban kdew ba ka HSPDP ha ka jingialang jongka ha kane ka sngi dang shen ka la ai por 10 sngi ia u Bah LG Nongsiej bad u Bah Morning Mawsor ba kin weng noh ia ka jingkyrshan na ka PDF hapoh 10 sngi bad ba ki dei ban panmap, lym kumta kin shah pynher krad na ka party.
Shillong, 10 Nohprah:Da ki hajar ngut ki paidbah ki la poi mynta ka sngi sha ka jingialang bah ba la khot da ka KSU South West Khasi Hills kaba la long ha ka por 12 baje mynsngi ha Iew Mawkyrwat.
Kiba bun na ki paidbah kiba la poi sha katei ka jingialang ki dei na ki thaiñ Lyngngam kum ka Nongjri bad Shahlang bad kiba bun kiba poi ki dei ruh ki shnong kiba ia shong khleh ki jaitbynriew Khasi bad Garo.
Katei ka jing ialang ka la sdang naduh ka por 12 baje haduh ka por 2:30 baje noh phai sngi.
Katei ka jingialang kaba la long ha Mawkyrwat ka la shim ia ka rai ban ai por 48 kynta ia ki seng lehnoh Garo ba kin pyllait noh ia u bah Dinar Syiemlieh u Tymmen basan, uba shong basah ha Umsur , Nongjri-Nonghyllam,bad katei ka jingai por ruh ka dei ia ka sorkar jylla ba kan tuklar ia katei ka kam.
Ka KSU ka la byrngem ba lada jia ba ki seng lehnoh Garo kim pyllait ia utei u tymmen basan hapoh ka por ba la buh kin ym kitkhlieh eiei ruh em lada jia ba mih kano kano ka jingjia kaba sniew, “Ngin ym kitkhlieh lada jia eiei" ong u General Secretary ka KSU South West Khasi Hills u samla Forward Nongrem.
Ha katei ka jingialang ka KSU ka la dawa ruh ba ka sorkar ka dei ban pynbun ia ki pulit sha katei ka thaiñ khamtam ha ka thaiñ kaba la tip kum kaba shah ktah bha ha ki seng lehnoh.
Katei ka jingialang ka la maham ruh ia ki seng lehnoh Garo ba nangne shakhmat kim dei shuh ban dang pynwit ia ka kam ka jam jong ki Khasi.
Lah ban kdew ba katei ka mat ka dei ka mat kaba ka sorkar jylla ka peit ngor bha mynta naba ka tieng ioh ka mih kano kano ka jingiakynad hapdeng ki jaitbynriew Khasi bad ki jaitbynriew Garo.
Katba kiwei pat ki lad khubor ki la iathuh ba hadien ba lakut ka 48 kynta kata haka lah sngi u blei ki nongialam ka KSU kin sa pynbna ia ki lynti ia khih jong ki ha kaba kin sa pynbna lyngba ki lad khubor.
Shillong, 27 Naitung:Ka jingiakhih jong ki nonghikai skul bym dei sorkar hapoh ka lama ka JACATAM ka la iaid beit mynta ka sngi ha baroh kawei ka jylla ba kynthup 11 tylli ki district, kaba dei ruh ka sngi sdang jong ka jingiakhih ban neh lai sngi kynthih, ki nonghikai ki la ialum lang khrui ha la kijong ki lyngkha treikam ne Zone khamtam ha kane ka nongbah Shillong.
Ki nonghikai ki dawa ba ka sorkar ka dei ban shimti noh ia ka kam nonghikai skul ha baroh kawei ka jylla kumba long ha ka jylla Tamil Nadu khnang ban nym don shuh ka iapher hapdeng jong ki nonghikai katkum ka jingsiew kaba ia ryngkat bad ka kam.
Ka jingiakhih da kaba iashong kyrain kan neh ar sngi kynthih ha man ki jaka jong ki tnad treikam jong ka JACATAM katba ha ka sngi ba lai, kan don ka jingialum lang khrui ha man ki district headquarter.
“Ka jingiakhih ka la iaid beit ha ka sngi sdang bad kan iaid beit kumba la pynbna haduh ha ka 29 tarik", la ong u Publicity Secretary ka JACATAM u Babu Kular Khongjirem bad bynrap, haduh mynta ka sorkar kam pat ai ktien eiei halor kane ka jingiakhih jong ki nonghikai.
U Babu Khongjirem u la ong ba namar ba ka sorkar kam pat ai ktien eiei haduh mynta, ki nonghikai kin bteng beit ia ka jingiakhih kumba la dep rai kham mynshwa.
Ka jingbym suid niew ka sorkar ka pyni shai ba kam shym la kitkhlieh satia ia ki khynnah skul kiba dei ka lawei jong ka ri bad ka jaitbynriew bad ki nonghikai kin sa pynban shen ia ka jingiakhih ka kylla kaba ar ha ka 29 tarik Naitung.
Ha kane ka jingiakhih, la iasnohkti lang baroh ki nonghikai bym dei sorkar ha ka jylla naduh ka MUPSTA, Ka Federation of All Meghalaya Adhoc Secondary Teachers’ Association (FAMASSTA) bad kiwei ki la iasnohkti lang ha kane ka jingiakhih hapoh ka lama ka JACATAM.
Ha kajuh ka por, u la Publicity secretary ka JACATAM u la ong ba ki bor pyniaid skul ne school management kim dei satia ban tieng ne artatien ban shu provincialise ne shimti tang ia ka kam ne service ki nonghikai namar kan nang pynkhlain bad pynjanai shuh shuh ia ki.
Ka JACATAM ka dawa ba ka sorkar kan shu shimti ia ka kam nonghikai ban siew tulop ia baroh ki nonghikai skul kumba leh ha Tamil Nadu ym ban shimti ia ki bor pyniaid skul.
Katkum ka jingtip, bun hi ki skul kiba kyrshan lada provincilise tang ia ka service ki nonghikai, bad ai ba ka sorkar sa shisien pat kan tyrwa biang sha ki skul sa mynta ka sien ban provincialise noh tang ia ka service ki nonghikai bad kan sa ioh jubab katno tylli ki skul kiba pdiang bad katno pat kiba kyntait, la ong u Babu Khongjirem.
Ha Shillong, la iathuh ba ki don kumba 4hajar ngut ki nonghikai, kiba shim bynta ha katei ka jing iakhih mynta ka sngi, ha kaba ki don kiba pynlong ha Mawkhar, Jaiaw, Police Bazar, Upper Shillong, Mawprem, Nongthymmai bad kiwei de ki jaka.
Ha Jaintia Hills District, ki nonghikai hapoh ka jingialam ka Joint Committeee of the All Teachers’ Association of Meghalaya (JACATAM) ka la pynlong ia ka jingiakhih ha jaka pynieng kali ka Meghalaya Transport Coporation (MTC) ha Iawmusiang, Jowai.
Ki don haduh kumba 100 ngut eiei ki nonghikai ki la wan ban iashim bynta ha katei ka jingiakhih ki nonghikai ban pyni paidbah bad ban pynpaw ia ka jingpyrshah ia ka sorkar jylla halor ka jingkyllut bad bym sngap satia ia ki mat dawa jong ki.
Mynta ka sngi ki nonghikai ka Ri Bhoi District, ki la pynlong ia ka jingiakhih ha ki lai jaka bad kata ka long ba na ka liang ki nonghikai na Bhoirymbong Zone, ki la pynlong ia kane ka prokram ïakhih ha Madan Kurkalang, Bhoirymbong, ki nonghikai na Umsning Zone ki la pynlong ha Umsning bad ki nonghikai na Nongpoh Zone ki la pynlong ha NSCA Mini Stadium, Nongpoh, ha kaba ki la pynlong da ka jingiashong kyllainmongor kum ka dak ka jingpyrshah ia ka sorkar.
Haba ia kren bad ki nongthoh khubor, na ka liang u Babu Baby Joseph, uba dei u dkhot ka JACATAM na Nongpoh Zone, u la ong ba ka daw kaba la pynlong ia ki nonghikai ban mih paidbah ban pyrshah sorkar, ka dei hi halor ka jingleh kuman ka sorkar jylla kaba khem khein snep ia ki nonghikai bad ka hok kaba ki dei ban ioh kum ba long lem kiwei pat ki nongtrei sorkar ha ka jylla.
Shuh shuh, u la ong ruh ba ka daw ba kongsan ba ki nonghikai ki hap ban khih khohreh ban ia pyrshah ia ka sorkar ka dei halor ka jingdawa jong ka JACATAM ban pynioh noh ka hok ki nonghikai kumba long lem kiwei ki nongtrei sorkar (Provincialization) bad ruh ba ki nonghikai ki dei ban ioh ia ka juh ka jingsiew katkum ka kam kaba ki trei.
Ha kaba khadduh, u la ong ba na ka liang ki nonghikai na Ri Bhoi ruh ha ka lama ka JACATAM kin ieng beit ban pyrshah beit ia ka sorkar katba ka jingdawa ia ka hok kam pat urlong, ha ka juh ruh ka por u la ong ba kum ki nonghikai ki dap da ka jingsngewsih, hadien ba ki hap ban iehnoh lyndet ia la ki khynnah skul ha ki skul, tang namar ba ki hap ban wanbeh sah kane ka jingiakhih kaba dei hi tang na ka daw jong ka jingleh kuman ka sorkar ia ka hok ki nonghikai, u la bynrap.
Shillong, 18 Nohprah:Ka sorkar Jylla mynta ka sngi, ka la ia soi ia suk sa bad kawei ka seng kaikhlaw, kaba kyrteng ka United Achik Liberation Army (UALA).
Ki dkhot jong katei ka seng baroh 71ngut, kin ioh T.
2.
50 lak marwei lane T.
1,77,50,000.
00 lane shi klur hynniew phew hynniew lak bad sanphew hajar tyngka.
Ka sorkar, ka ai por hynriew bnai ia ka GNLA & HNLC ruh ban iasuk noh.
Mynta ka sngi thohdieng ka seng lehnoh UALA ka la ia soi ia ka soskular ia suk bad ka sorkar jylla bad katei ka jingiasoi ia suk ka la long ha Circuit kaba don ha Tura.
Ha katei ka jingiasoi na ka liang ka sorkar la soi da u myntri rangbah ka jylla u Dr.
Mukul Sangma, ka myntri kam pohing ka kong Roshan Warjri, u Commissioner ka Division Garo Hills u bah Peter Ingty, u Commissioner and Secretary ka tnad Political u bah J.
Lyngdoh, la donlang ruh u Chief Secretary ka jylla u bah PBO Warjri.
Katba na ka liang ka UALA pat la soi da u Chairman jong ka u Novembirth Marak uba ju khot sin kum u Chiindik bad u General Secretary u Nagra D Shira.
Hadien katei ka jingiasoi kaba sah mynta ka long ba katei ka seng lehnoh kan wan ban pyndem noh sa ia ki tiar ialeh jong ka.
U Myntri Rangbah ka jylla u Dr.
Mukul haba kren ha katei ka sngi u la ong ba katei ka jingwan ia suk ka UALA ka seng lehnoh kaba la seng ha u snem 2012 kan long ka nuksa ia kiwei pat ki seng lehnoh ba kin sangeh noh ka jingiaum snam hynrei ban wan shakhmat ban ia suk bad ka sorkar bad ban im suk ha ka imlang sahlang.
U la kyntu ia kiwei pat ki seng lehnoh kynthup ia ka Garo National Liberation Army (GNLA) bad Hyniewtrep National Liberation Army (HNLC) ba kin sangeh noh ki kam pyntriem, hynrei ban wan shakhmat ban ia kren bad ka sorkar.
U la ong ba ka sorkar kan ai por 6 bnai ia baroh ki seng lehnoh ba kin wan shakhmat ban ia kren bad ka sorkar ban ban ioh ruh ki jingmyntoi ki ban ai bhah na ka bynta jong ki.
Ka kong Roshan Warjri ruh ka la kular ba ka sorkar kan iaid beit katkum ki kyndon jong ka jingiasoi ia suk hapdeng ka sorkar bad kitei ki seng lehnoh.
Katba u Chief Secretary u bah PBO Warjri pat u la ong ba ka sorkar kan sa pynkup burom ia baroh ki dkhot ka UALA bad kan sa pyllait ia ka jingsiew kaba T.
2.
50 lak tyngka marwei sha ki dkhot jong ka hadien ba ki la wan ban pyndem noh ia baroh ki tiar ialeh jong ki.
Ha katei ka sngi ia soi u commander-in-chief katei ka seng u Norok X.
Momin um shym la don hynrei u Novembirth u la ong ba u Norok u don hapdeng ka met ka bym khlaiñ,hynrei u la long lypa uba la khreh ban ia suk bad ka sorkar bad un sa wan ha ka sng ban wan pyndem ia ki tiar ialeh.
Katkum ka jingong u Novembirth katei ka seng ka don 71 ngut ki dkhot jong ka mynta.
Lah ban pynkynmaw ba katei ka seng ka la sdang ban ia kren ia suk bad ka sorkar ha u rymphang jong u snem ba la dep bad ha katei ka shisnem shiteng ka la don kumba saw tylli ki jingiakynduh hapdeng ki nongialam katei ka seng bad ka sorkar tad haduh ban da lah ban ia soi ia suk.
Lah ruh ban kdew ba ka jingpoi sha ka lynti jong ka jingiakren ka dei lyngba ki ksiang kiba dei ki nongialam balang ba kynthup ia u Rev Jenang R Sangma u Pastor ka A’chik Baptist Dalgipa Krima bad u Rev Frithing D.
Sangma Pastor ka Hawakhana church, katba u Commissioner and Secretary ka tnad pule puthi u bah EP Kharbhih u dei u ksiang jong ka sorkar.
Da U Bah Philip MarweinKa sor Shillong ka la shah jied ban long noh ka ‘Smart City’ ha u nai Jylliew (June) mynta ka snem.
Ka dei ka Ministry jong ka Urban Affairs hi kaba la jied ia kumba 100 tylli ki sor ha Ri ba kin long noh ki Smart City.
Ba kin dup kiew ha ka kyrdan ‘ Smart City’ hab bei tyngka da ki bun hajar klur ban pynlut ha bun bah ki bynta khnang ban pynlong ia ka sor kaba iahap bad ka kyrdan ‘Smart City’.
Ka kyndon jong ka Ministry ka ong shai kdar ba bynta kane ka jingpynlut ka sorkar India bad ka sorkar jylla kin hab ban bei mar shiteng.
Kumka nuksa- lada ka jingpynlut ban pynlong ‘Smart City’ ia ka sor (project of Smart City) ka long T.
5000 klur ka sorkar India kan ai T.
2500 klur bad ka sorkar jylla kanhab ban sei T.
2500 klur kaba sah.
Hynrei, ka sorkar jylla Meghalaya kala pynpaw shai kdar hakhmat ka sorkar India ba kam lah kot bor ban sei mar shiteng iaka jingpynlut.
Ka la ong ba kan ialeh ban sei tang shiphew na ka shispah jong ka jingpynlut ha kane ka projek ‘Smart City’.
Ka sorkar India pat ka la ong ia ka sorkar Meghalaya ba kan thaw noh wud wud ia kata ka Projek bad ka sorkar India kan sa iakhmih haduh katno ka lah ban iarap bei tyngka.
Katkum ba lah ban sngewthuh naka Urban Affairs, ka tnat sorkar kaba deikhmih ia ki kam sor, kane ka tnat ka dang ialeh katba lah ban iakhih iaksaid ban leh ei ei namar kane ka projek ka la khring palat bad kam kwah ba kan duh.
Kumta, ka ong ban thaw noh kloi kloi ia ka kynhun ba kyrpang jong ki stad ban pyntyllun iaka kam ha kane ka phang ia kaba yn khot ka ‘Special Purpose Vehicle’ (SPV).
Kane kan khmih ia kum kiei lane kino ki bynta jong ka sor Shillong la donkam ban buh, ban tei lane ban pynjanai nadong shadong.
Nangta, ynda la dep leh kumta hab ban khmih sa ia kino ki stad ban aiti khnang ba kin thaw ia ki plan kiba janai bad hano ban pyntrei ia ki projek bapher bapher.
Tang ha kine ki bynta ruh kan shimpor shibun bad kat haduh ban pyntrei lei lei, tip lano sdang bad lano ban pyndep.
Mynta, kiei kine ki bynta kiba pynlong iaka sor ba kan kylla long ka Smart City?Mynta, kiei kine ki bynta kiba pynlong iaka sor ba kan kylla long ka Smart City? Ka Smart City ka thew ia bun bah ki bynta kiba pynlong ia ka sor kaba pura bad kaba janai, kiba pynsuk pynaram ia ka jingim jongkinongshongshnong laka dei ha shong ka sah, ka trei ka ktah bad ki jingleh jingkam bad ka jinglong jingman ha sor,ha kaba ki don lut baroh ki lad ki kabu baroh khoit (Civic amenities and facilities) bad kiba suk bha ban ioh ia ki wat lada hab ban siewdor ruh.
Kine ki dei ka liang ka iingshong iingsah kiba paka, ka umbam umdih kaba khuid bad kaba pahuh, ka ding ilektrik ka pahuh bad ka bymlip khah khah, ki surok bad kilyntiki synkien kiba janai bad kiba kylluid, ki jingkieng kali bad jingkieng iaid briew kiba itynnat, kylluid bad kiba skhem bha, ki jingkieng suin kum kita ki overbridge bad ki flyover, ki lynti iaid kjat kiba bha bad kiba kylluid na ka bynta kito kiba kwah ban iaid kjat, ki kali kiba pahuh bad kiba iaid ryntih bhaha ki por baroh, ki jaka sumarnaka bynta kiba pang ba jhia kum ki hospital, ki health Clinic, ki health institute kiba paka bad kiba janai; ki skul, kolej, university bad kiwei kiwei ki educational institute kiba janai, ki ophis sorkar, ki ophis jong ki komepni heh bad rit bad wat ki ophis jong ki briew shimet (private) ruh, ki iingmane blei, kiiew kiba heh,iew rit kiba biang nadong shadong, kita ki Shopping complex, ki jaka pyning kalikiba heh bad kiba kylluid, ki jaka leit barkiba bun bad kiba paka ryngkat ka jingpahuh ka um, ki jaka dih um jong ki paidbah; ki hotel, ki restaurant, ki Bar, ki jaka bam jaka dih kiba paka bad kiba khuid, ki jaka peitkai khmihkai ban pynaram bad ban muja (entertainment & recreation centres), ki sports bad ki games complex, ki Public Park, Children park,relaxation park, green park, botanical garden, ki Public meeting maidan, ki convention centre, public auditorium, public hall, aquarium, planetarium, water sports complex, boating parks, ki madan ialehkai, media and internet complex, beauty abd spa parlour, ki Gymnasium, ki youth convention centre, ki training & skill development centre, ki vocational bad counselling centre, jail complex, correction school & home, de-addiction centre, ki orphanage home, ki old age & destitute home.
Nangta, kaba kongsan tam ka long ka jinglah ban lum ia ka jaboh jabain, ka niut ki nier jong ka sor baroh kawei bad ban bret ia ki ha ki jaka kiba heh bad kiba kylluid (marten) ban pynkylla biang iaka niut ka jaboh baroh sha ka sboh rep kaba paka bad ban sain biang ruh ia ki tiar ki tar ba la bret ha marten ha ki karkhana.
Naka bynta ba ka sor kaba mynta ba kankylla long ka Smart City kaba donkam nyngkong nyngshap eh ka long ka jingkylla ha ka rukom pyrkhat pyrdain (change in the mindset) na ka jinghun hakiba malu mala bad ka rukom im kaba khim bad kaba mlien ban leh jaboh ha baroh ki liang sha ka jingim bad ka rukom leh jynsur bad kylluid mynsiem bad sha ka jingim kaba lehkhuid.
Nangta, ban long ki nongshongshnong kiba iatreilang bad kiba sngewthuh jingmut ym tang para nongshongshnong hynrei bad ki bor sorkar bad ki pyniaid na ka bynta kaba kham bha.
Naka bynta kane la donkam ia ka jingiatreilang jong ki nongshongshnong, ki dorbar shnong, ki hima, ka Shillong Municipality, ka District Council, ka Urban Affairs Department bad kiwei kiwei ki Line Department.
La idonkamruh ba dei ban don la ki jong ki jong ki Ward Commissioner bad ban don noh kumba la don mynshuwa, ka Shillong Municipal Board.
Ki Dorbar shnong kim dei ban tieng ha ki Ward Commissioner hynrei ki Dorbar shnong ruh kin sei la u jong u nongmihkhmat ban rung ha ka Municipal Board lyngba ka jingpynjanai iaka Municipal Act da ka sorkar.
Kane ka long haki bynta kiba hap hapoh ka Municipal.
Hynrei naka bynta kitokibymhap hapoh ka Municipalpat, kaba donkam ban hab ban plan la ka jong khnang ban pynwandur bad banpynurlong ia ka jingthmu jong ka Smart City.
Lada shu ialeh lymmuh bad jhulum kum leh baroh shi katta, yn ym lah ban pynlong iaka Shillong kum ka Smart City (ka sor kaba thymmai kaba phong da kawei pat ka dur).
Shillong:Ka Dorbar Synrai jong ka jong ka iing dorbar Jylla, kan sdang naduh ka 21tarik Nailur haduh ka 27tarik Nailur 2018.
Kin don 5 tylli ki sngi long dorbar bad ki sngi kiba dei ia ki kam jong ka sorkar, ki dei ha ka 21tarik Nailur, 25tarik Nailur bad 27tarik Nailur, katba ia kiwei pat ki kam ban wan rah da ki dkhot, la buh sngi, ha ka 24tarik bad 26tarik Nailur 2018, ong ka kyrwoh jong U Commissioner & Secretary, ka iing dorbar Jylla.
U Ramesh Chennithala, nongialam jong ka seng Congress bad uba dei ruh u nongialam liang pyrshah ha iing dorbar Kerala, u bunkam bha mynta ka sngi bad kawei na ki daw, ka long ba un hap ban ialam paidbah, na ka bynta ka jing iakhih ban pyrshah ia ka jingkiewdor jong ka Petrol, kaba la pynbeit da ka seng Congress bad sa kawei pat ka jingbunkam jongu, ka long ba ba u hap ban pyniateh ktien ia u khun jongu.
Ha ka jing ia khih ban pyrshah ia ka jingkiew dor ka Petrol, U Chennithala, ula iaid paidbah da kaba shong ialade ha ka kali ba la tan da u masi bad kaba long ruh ka buit jong ki nongialam sain pyrthei ban pynjem daw ia ka sorkar, halor katei ka jing pynkiewdor ia ka Petrol.
Hadien katei ka jing iaid paidbah U  Chennithala, ula hap ban leit sa sha ka jing iateh ktien jong u khun jongu ha Kochi bad ha katei ka jingleit sha Hotel, ula shong noh da ka thuk thuk, kaba dei ka jong u nongialam Congress.
U Rohit, uba dei u khun jong utei u nongialam Congress, uba trei ialade kum u doktor, u iateh ktien bad kawei pat ka doktor kaba trei ialade ha America.
Shillong, 13 Iaiong:U Jumai uba khlaiñ bor haduh 6.
8 Richter Scale u la pynkhynñiuh ia ka nongbah Shillong mynta ka sngi.
Utei u jumai u la sdang ban pyn khynñiuh ia ka nongbah Shillong ha ka por 7:25 baje mynmiet bad u la neh kumba 1 minit tam.
Ha ka por ba utei u jumai u la khih kiba bun ki kynthei ki khynnah ki la lynniar bad mih shabar ka ingsah jong ki bad ki la phet kulmar kat shaba lap.
Ki ing paki dulan kumjuh ruh ka Secretariat ka la khynñiuh ha katei ka por khih jumai bad kaba kham pyntieng shuh shuh ia ki paidbah ka dei ka jinglip kynsan ka bording ha ka por ba dang khih utei u jumai bah.
La ong ba ka ktem bah ba utei u jumai u la khih ka dei ha khappud bad ka Myanmar bad u la ktah ruh ia ka nongbah Shillong.
Ha kawei pat ka khubor la iathuh ba ka hospital Bethany ha Nongpoh ka la or pait na ka daw ka jingkhynniuh utei u jumai ba khlain bor bad ki la don ruh ki bynta jong ka kynroh jong ka kiba la hap khyndiat khynsoit.
La iathuh ba ha katei ka por ki nongpang bad ki nongtrei katei ka Hospital kila phet ruma na ka daw ka jingtieng palat.
Ha katei ka jingkhynniuh jumai la ong ba ki don bunbah ki dak or pait ha ki ing paki dulan ha kiba bun ki jaka.
Shillong: Ki pulit ki la ujor, ba ha ka 1tarik Jymmang 2019, ha ka por 9.
30 mynmiet, ki la don shi kynhun ki briew, kiba rah da ki lathi, ki la leit sha ka khyrdop kit dewiong jong ka NGT haTuber Sohshrieh, East Jaintia hills bad kitei ki la byrngem ia ki pulit kiba don ha ka kam pahara hangtei, da kaba ki byrngem ba lada kim shah ba kin iaid ki trok kit dewiong sha Guwahati, kumta kin pyniap ia kitei kiba ap ha katei ka jakaHaba ki pulit, ki la pyneh, kumta ki la shah ktah kti ha kitei ki paidbah, kiba don ha katei ka por, ong ka khubor.
U paidbhur, uba ia bun bha ha katei ka por, ula pyniaid jubor ia kitei ki trok kiba don ha katei ka jaka bad ki la iaid shakhmat ban leit pynhap mar sha Guwahati, namar ba ki pulit kim da ia bun bad nangta ba ka don ruh ka jinghap slap kaba jur ha katei ka por jong ka jingjia.
Shillong:Ka jingniew vote, na bynta ki elekshon ha Khasi bad Jaintia Hills, kan long ha ka 2tarik Lber 2019, ong U Bah T Dkhar, Commissioner & Secretary District Council Affairs, ka sorkar Jylla.
Ha Khasi Hills, ka jingniew vote kan long ha madan Polo, katba ha Jaintia Hills, ka jing niew vote kan long ha ophis U DC ha Khliehriat bad ha Jaintia College.
Ka jingniew vote kan long ruh ha ki Civil Sub Division ha Amlarem, Sohra bad ha Mairang ruh.
Shillong: Ka Hynniewtrep National Youth Front (HNYF) ka la ujor sha u Inspector General (IG) jong ka Border Security Force (BSF) ban kyrpad ia katei ka tnad shipai kaba iada pud ba kan leh eiei halor ka jingkyntur pud bad ka jingwan tuh maw ki khar Bangladesh kaba jia manla ka sngi ha Dawki.
Katkum ka jingong jong u Office Secretary katei ka seng u bah Donbok Dkhar u la ong ba manla ka sngi ki ju don kumba 50 lieng ki khar Bangladesh kiba wan kiew sha Dawki ban wan tuh maw.
U la ong ba kitei ki khar Bangladesh ki leh ia katei ka kam hakhmat ba iohi ki shipai BSF hynrei kim shym la leh eiei.
U la ong ba ha ka 2 tarik mynta u bnai ki nongshong shnong jong ka Darang ki hap ban leit kthong dalade ha ka por shiteng miet 2 baje dang step phyrngap ia kitei ki khar Bangladesh namarba ki BSF kim leh eiei.
U la ong biang ba ki khar Bangladesh ki nud ban wan tur wat shaduh ka jingjngai kaba 700 mitar ruh na u mawpud.
Ki dak ki shin, ki kdew kumba ka BJP, kan lah ban thaw sorkar ha Karnataka, namar ba katei ka seng, ka lah  jop palat ia ka 112ngut ki MLA, kaba long ka jingdonkam ia katei ka seng, ba kan lah ban ioh ia ka jingbiang briew, ha ka iing dorbar kaba 222ngut ki dkhot.
Ka Congress, kaba synshar ia katei ka Jylla, ka jop tang 63ngut ki dkhot, katba ka JD(S) kaba la ialam da U HD Devegowda, ka jop 44ngut ki dkhot bad ka ban dei ka elekshon kaba katei ka seng ka khlain bor shibun eh ha ka Karnataka.
Shillong,12 Jylliew:Ka jingbuh jong ka sorkar ia ki pulit Home Guard ha ka jingpyniaid kali ryngkat ryngkat bad ki pulit Traffic ka jylla ka la iarap shisha ban tehlakam ia ka jingdheng kali ha Sor Shillong.
Hynrei tang shisngi ba kitei ki pulit Home Guard kim don ha ka Duty jong ki la iohi ba ka jingdheng kali ka la jur bha.
Hadien ba la wad jingtip ia ka jingduna ki pulit home Guard ha ka jingpyniaid kali mynta ka sngi u nongthohkhubor u la lap ba ka daw ka dei ba bun na ki ki la lap miet ha kaba ia ieng lain ap tulop ha Mawdiang diang.
Ha kane ka juk stad mynta ka la tuh shisha ia ka por trei jong ki nongtrei haba sam tulop da kane ka rukom kaba hap ban shu ia ieng lain namarba bun hi na ki tnad treikam ym tang ha ki ophis sorkar, hynrei wat ha ki Private Company ruh ki siew tulop beit da kaba thep ia ki pisa ha ki account jong ki nongtrei, bad lehse lada katei ka tnad Home Guard kan siew tulop da kaba thep ha ki account jong ki kan ym tuh ia ka por trei jong ki bad kumjuh ruh kan ym wanrah jingeh ia ki paidbah.
Shuh shuh katei ka jingdheng kali, ka la jia ruh ha Them Iew Mawlong ha kaba da ki bun bun kynta ki kali ki la shu ieng thad sngi hapdeng surok tang na ka daw jong ka jingwanrung ki trok heh ha katei ka jaka paidbah kaba la khim shisha wat tang ia ki kali rit.
Lai ne saw tylli ki trok kiba pynhap marbam  ha ki dukan heh kum ki phan , piat, umphniang bad kiwei  ki la pyndik shisha ia ki kali rit kiba dang iaid ha ki Thain ka them Iew Mawlong ha kaba wat na ka liang ki pulit traffic ruh kim shym la beh satia ia ki hynrei kiba la leit wad jaka bha pynban ban pynieng ia ki.
Ho.
oid, la pynmih ia ka hukum bay m shah ia ki trok ba palat ia ki shiphew shaka ban rung ha katei ka surok ha ka por mynsngi hynrei mynta pat la rung pynban da ki trok heh saw bad hynriew shaka ban pynkhapngiah ia katei ka surok.
Shillong: Hadien ba ki pulit pahara, kiba peit ia ka kong Agnes Kharshiing, ki la ai jingmynjur, kumta ka kong Agnes, ka la kynriah noh mynta sha ka jaka sah jongka ha Laitumkhrah, naduh ka 21tarik Rymphang 2019.
Ka kong Agnes, ka la mih na ka jingshah sumar ha NEIGRIMS, ha ka 10tarik Nohprah 2018 bad ka la sah ha iing jong u para jongka, haduh ka 21tarik Rymphang 2019.
La iathuh ruh ba mynta, ka kong Agnes, ka lah ban ia kynduh briew hapdeng ka por 10baje mynstep haduh 1baje nohsngi.
Ka seng  Asom Gana Parishad (AGP), ka la rai mynta ka sngi ban weng noh ia ka jing kyrshan jongka ia ka sorkar BJP ha Assam, namar ba ka pyrshah halor ka ain Citizenship Bill.
La pyntip paidbah ia katei ka rai, da U Atul Bora, President ka seng AGP.
“Ngi la pyrshang tyngeh ban iakren ia ka sorkar India, ba kan nym mynjur ia katei ka ain, hynrei U Singh, u iathuh ba katei ka ain kan leit sha Lok Sabbha lashai ka sngi bad kumta kam don jingmut ban dang iatrei lang bad katei ka seng" ong U Bora.
“Ngi iathuh ia u myntri kam poh iing, ba kane ka ain kan pynkhein noh ia ka soskular Assam Accord bad kan pyndkoh shi katdei ia ka jing pyntrei kam ia ka NRC" ong U Bora.
Na ka liang U Prafulla Kumar Mahanta, nongialam ka seng AGP, ula dep kren shai lypa, ba ka seng AGP, kan weng noh ia ka jingkyrshan ia ka sorkar BJP, lada kin leit rah ia ka  Citizenship (Amendment) Bill, 2016, ha Lok Sabbha.
Ha kawei pat ka liang, U Himanta Biswa Sarma, myntri pla pisa ka sorkar Assam, ula pynsngew ba lada ym pyntrei kam ia katei ka ain, kumta kan wan ka juk jong ka por synshar U Jinnah, ha kaba u ong ba ha ki san snem ban sa wan, ki Hindu kin kylla rit paid.
“Ki briew ki sngewkhia ba ngi kwah ban ialam ia kiba na shabar  bad katei ka long kaba bakla.
Khlem ka ain kaba biang, ka pyni ba ngin pyndem noh ialade ha ka rukom pyrkhat U Jinnah bad kane ka dei ka jing iakhun hapdeng ka rukom pyrkhat U Jinnah bad ka jingmut jing pyrkhat ka India".
