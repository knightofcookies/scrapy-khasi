“U Das u la shah kynnoh ba u la leit shaw ïa katei ka lanot tang ha shiteng lynti, ha kaba u la jrong kti ïa ka hapoh ka kali bad haba la poi ha Kiang Nangbah Guest House, u la pyrshang shuh shuh ban jrong kti pyrshah ïa katei ka lanot," kynnoh u Chyne.
U Chyne u la pyntip ba hadien ba la ïoh ka jingujor pyrshah ïa u Das, ka Union lem bad ki kmie ki kpa jong katei ka lanot ki la ujor da ka ejahar pyrshah ïa u Das.
Ha kaba ïadei bad kane, ka kynhun NEHUSU ka la ïoh ïakynduh ïa u VC ban dawa ban shimkhia da kaba pynshitom pyrshah ïa u Das, khnang ban lah ban pynbiang ïa ki kyndon jong katei ka jaka pule.
“Ka jingweng kam noh ïa u Das, ym tang ba ka dei na ak bynta ka hok jong ka lanot, hynrei kumjuh ruh ka long ka lynti jam jong ka jingai jingïada, jingshong shngaiñ bad ka hok jong ki samla pule, ki nongtrei bad ka imlang ka sahlang jong katei ka jaka pule bad ïa u paidbah kumjuh," bynrap u Chyne.
Haba la kylli shaphang ka jingpyntip ba bniah na u VC, u Chyne u la ong ba u VC u la pan por ar sngi na ka bynta ban raii halor ka jingshim khia ban pynshitom ïa u Das.
Ka seng United Democratic Party (UDP) kan sa ïakren bad ki dkhot jong ka seng hashwa ba kan pynpaw ïa ki kyrteng jong ki kyrtong ban ïakhun na ka bynta ka ilkshon ban wan jong ka Lok Sabha.
Ïa ka rai, la shimkhia hapoh ka jingïalang jong ka state election committee (SEC), da u nongïalam ka seng, u Bah Metbah Lyngdoh ha ka sngi nyngkong.
“Ngi la sdang ban pyntreikam bad yn sa don ka jingïakren hashwa ba ngin rai.
Ha ka jingïakren, yn sa don ka jingpynpaw ïa ki kyrteng jong ki kyrtong," ong u vice-president ka UDP, u Allantry F Dkhar hadien katei ka jingïalang.
U la ong ba katei ka jingïakren kan sa jia noh shen, lyngba ki district president bad ki secretary lem bad ki dhkot ba shah jied bad ki nongtrei jong ka seng.
“La ai por ïa ki district president haduh shi taïew ban pyndep ïa katei ka jingïakren bad ba kin ai ïa ka kaiphod sha ka SEC," ong u Dkhar katba u la bynrap, “Hadien ba la ïoh ïa ka jubab ba biang, ka SEC kan sa poi ha ka rai ba khatduh hadien jong ka jingïakren shuh shuh hapoh ka jingpynïaid jong ka Regional Democratic Alliance (RDA).
"Ka UDP bad ka Hill State People’s Democratic Party (HSPDP) ki la dep pynbna shaphang ka rai jong ki naba ka RDA ka la dep ban pynkhreh lang na ka bynta ka ilekshon Lok Sabha.
Ka seng UDP kan sa ïakhun lang na ka bynta ki seat parliamentary na Shillong bad Tura.
Katba u Dkhar u la kyntait ban pynpaw ïa ki kyrteng jong kiba kwah ïa ki tiket na ka bynta ka seat jong ka Shillong bad ong kumne, “Kumba saw ngut ki la dep ban pynpaw ïa ka jingsngew jong ka jingdon jingmut ban ïakhun hynrei ngim pat shym la pynpaw ïa ki kyrteng jong ki ban ïakhun ilekshon naba ka long kaba donkam ban buhrieh ïa ki kyrteng jong ki tad haduh ba ngin da ïoh ïa ka jubab.
"U president barim jong ka HYC, u Robertjune Kharjahrin dang shen, u la dep ïasnohkti bad ka UDP bad u la tyrwa ban ïakhun kum u kyrtong na ka bynta ka Shillong seat.
Katba kiwei pat kiba kwah tiket ki kynthup ïa u president jong ka Khasi Authors’ Society (KAS), u Dr DRL Nonglait bad u nongthaw aiñ barim jong ka Mawlai, u PT Sawkmie.
U president ka UDP bad u dkhot Myntri, u Paul Lyngdoh u la pynthikna ba un nym ïakhun na ka bynta ban ïoh ïa ka tiket.
:Na ka bynta ban rakhe ïa ka jingdap 13 snem jong ka Entrepreneurship Development Cell (EDC) jong ka Shillong College, la dep pynlong da ka jingïalang ba nyngkong jong ki nongseng kam lajong ha katei ka College ha ka jingïatreilang bad ka PRIME Meghalaya.
Ha ki 13 snem ba la dep, ka EDC jong ka College, ka la ïarap shibun ki nongseng kam lajong na kane ka jylla lem bad ka syrnod ba la pyndep ïa ka jingai jinghikai haduh lai bnai.
La pynlong ïa katei ka jingïalang jong ki nongseng kam lajong na ka bynta ban pynkup burom ïa ki nongseng kam lajong kiba la ïaid shaphrang ha ka kam jong ki na ki Start-up jong ki bad ba ka kam jong ki, ka la ïaid shakhmat ha ki kompeni jong ki ha ki snem ba la dep.
U Chief secretary, u D P Wahlang u la don bynta ha katei ka prokram kum u chief guest bad ka Kong Isawanda Laloo, Executive Director, MBMA & PRIME ka dei ka nongshah khot sngewbha lem bad ka Dr.
E Kharkongor, Principal, Shillong College, ki nongtrei bad kiwei kiwei.
La don haduh phra ngut ki nongseng kam lajong na ka certificate course, kiba la ithuh bad ki ka shah pynkup burom lem bad ki nongshem jong kane ka Cell.
Katba ka website ba la tip kum ka, ka dei kaba la shem da u nongseng kam lajong, u Nishant Suchiang, la pyni ha kane ka prokram.
Ka jingpynkhreh na ka bynta ka tamasa ban wan, ka Monolith Festival 2023 ka la nang ïaid shakhmat naba ka Khasi Hills Autonomous District Council (KHADC) ka la leit jngoh ïa ka Khasi Heritage Village kaba don hajan jong kawei ka krem bakhuid jong ka Mawphlang ha ka sngi nyngkong.
Yn sa sdang noh ïa katei ka tamasa la shem bnai.
Ïa ka jingleit jngoh ïa katei ka shnong, la pynlong da u nongïalam ka KHADC, u Pyniaid Sing Syiem lem bad u chairman jong ka Council, u Lamphrang Blah bad uba dei peit ïa ka Arts and Culture jong ka EM, u Bah Victor Ranee, ki heh jong ka Hima Mawphlang bad ki heh jong ka sorkar jylla.
Haba la ïoh ka lad ban ïakren bad ki lad pathai khubor, u Syiem u la pynbna ba ka sorkar jylla lyngba ka tnad jngoh kai pyrthei ka la dep bei tyngka haduh T.
4 klur sha ka district council na ka bynta ban pynlong ïa ka Monolith Festival ha ka Khasi Heritage Village, kaba la pynshna ïa ki 53 tylli ki ïing Hima bad ban pyni ïa ka jingriewspah ka tynrai bad ka kolshor jong ka imlang ka sahlang jong ki Khasi.
U la ong ba ka district council kan sa pynlut haduh T.
50 lak na la ka jong ka bai noh synñiang jong ka na ka bynta kane ka tamasa.
Da kaba pynpaw halor ka jinghun jong u ïa katei ka jingpynkhreh, u Syiem u la ong ba la don katto katne ki kam kiba donkam ban pyndep, kynthup ïa ka jingpynthymmai ïa ka jingpynwandur ïa ka rukom long ka tynrai ha katei ka shnong ha Mawphlang, ki footpath bad ki park jong ki khynnah.
U la bynrap ba ka tnad PWD (Roads) ka la dep bei tyngka haduh T.
4 klur ban shna pynthymmai ïa ka surok na Mawngap haduh Mawphlang kaba lam sha katei ka shnong.
:Ka Khasi Students Union  (KSU) Ranikor Circle hynnin ka 18 tarik Naiwieng 2023 ki la ïoh ban pynhap pyrda noh ïa ka jingialehkai Kynjatbol kaba la tip kum ka 2nd Wicklif Syiem Memorial Football Tournament 2023, ba la pynïaid da ka KSU Ranikor Circle lem bad ka KSU  Nongnah Unit pynlong ha Madan Mawkyndeng  Nongnah South West Khasi Hills District ha kaba ka Nongnah Nongkdait SC bad ka Thiepdingan SC ki la poi sha ka Final  bad ha kane ka jingïakhun Final ka Nongnah Nongkdait SC ka la long ka lah duh da kaba ka la lah ban pynliem noh ïa ka Thiepdingan da shikol.
Ha kane ka sngi la sakhi lang ruh da u Assistant Education KSU sengkmie u samla Shalkitbok Kharbani, u Samla Poljohn Organising Secretary jong ka SWKHD, u samla Marcony Thongni u President ka Ranikor Circle, ki myntri shnnong lem bad kiwei kiwei ki riew rangbah.
Ha kane sngi ka la don ruh ka jingpynkup burom ïa ki samla jong ka dong ka thaiñ ki ba dei na ka shnong Nongnah bad u wei na ka shnong Keniong kiba la wan rah nam bad burom ïa ka shnong bad ïa ka district kum juh ruh ïa ka jylla kiba la ieit ban ïa shim bynta ha ki jinglehkai sport bapher bapher kynthup ïa ka samla Greatmercy Langte kaba la jop ïa ka jingïakop Spark Mrs Northeast India 2023 ba dang pynlong shen ha Guwahati, kaba la jop ïa ka Mrs Northeast India Brand Ambassador.
Ka Myntri ka koit ka khiah, ka Kong Ampareen Lyngdoh ka la khot sngewbha ïa ka Meghalaya Accredited Social Health Activist Workers Union (MASHAWU) ha ka 22 tarik, Naiwieng na ka bynta ban ïakren halor ki jingdawa jong ki.
“…katei ka Myntri ba dei peit ïa ka tnad ka koit ka khiah bad ka imlang ka sahlang ka la khot ban pynlong da ka jingïalang bad ki nongtrei jong ka ophis jong ka MASHAWU ha ka 22 tarik, Naiwieng hapoh ka ophis treikam jong ka, ha kaba ïadei bad katei ka mat jong ka jingsangeh treikam jong ki nongtrei ASHA," katkum ka shithi ba la pynmih da katei ka tnad sha ka Union ha ka sngi nyngkong.
Kane ka la jia hadien ba ki nongtrei ASHA ki la rai ban sangeh ka jingtreikam jong ki da kaba pynlong da ka jingïakhih ban ïaid paidbah shaduh Secretariat ha ka 27 tarik, Naiwieng, pyrshah ïa ka jingsngap man man ka sorkar jylla ïa ki jingdawa jong ki ban siew haduh T.
5,000.
La pynlong ruh da ka jingïaid paidbah ha ka sngi thohdieng bad la ïashim bynta da ki spah ngut ki nongtrei ASHA.
“Ngi la rai ban pynlong da ka jingïakhih ban ïaid paidbah bad ban pynlong da ka jingshong kyllaiñ myngor hakhmat ka ophis secretariat," ong ka President jong ka Union, ka Marajune Myrsing.
Ka Myrsing ka la ong ruh ba yn nym don ka jingsangeh bad nym pyndem lada ka sorkar jylla kam sngap bad kam pynshai halor kine ki mat jong ki ASHA.
Ki nongtrei ASHA ki la dawa na ka sorkar jylla ban pynnkiew ïa ka tulop jong ki na ka T.
2,000 shaduh T.
5,000.
Katba ki jaka ai jingsumar ha ki 7,000 tylli ki shnong, ki la shah ktah ha katei ka jingïakhih jong ka indefinite strike da ki nongtrei ASHA ha kine ki ar taïew ba la dep.
Ka Passing Out Parade (POP) jong ka 52nd Batch Basic Course Trainees ka la dep pynlong ha ka North Eastern Police Academy (NEPA), Umsaw, Ri Bhoi district ha ka 21 tarik, Naiwieng.
Katba u Myntri rangbah jong ka Assam, u Himanta Biswa Sarma u la don ha katei ka prokram kum u chief guest ha ka jingdon lang kiwie pat ki riewpawkhmat.
Ka Meghalaya State Olympic Association jong ka Games Technical Conduct Committee na ka bynta jong ka 5Meghalaya Games-2024 ka la ia kynduh hapoh ka jingpyniaid u Bah John F Kharshiing, Working President, MSOA bad Shongknor ka GTCC ha ka jingiadonlang u Bah Finely L Pariat, General Secretary & Secretary, GTCC, u  Bah.
PB War Nongbri, Asst Director, DSYA bad kiwei ki heh MSOA ha ryngkat ki President & Secretary jong ki arphew ar tylli ki State Sports Associations ha ka 20 tarik u Naiwieng-2023  hapoh MSOA Conference Hall.
Ha kane ka jingialang, la ioh ban ia kren halor ka jingpynlong ia ka 5th Meghalaya Games -2024) ka ban long naduh 15 tarik January haduh 20tarik January 2024 ha Tura, West Garo Hills District.
Ka long ka sien nyngkong ba ia ka Meghalaya Games yn rah sha ki District.
Lah ban kynmaw ba baroh saw sien ia kane ka jingiaIehkai kaba heh duh jong ka jylla la pynlong beit tang hapoh nongbah Shillong.
Kumban shu pynkynmaw ba ha ka 4th Meghalaya Games u Myntri rangbah halor ka jingkyntu jong ka MSOA u la pynbna ba nangne shakhmat ka Meghalaya Games yn pynlong man ka snem bad katba lah yn pynlong lang sha ki District bapher bapher jong ka jylla kum shibynta ban kyntiew lang ia ki jaka ialehkai ha ki District bapher bapher bad u la pynbna ba ka Meghalaya Games kaba san yn pynlong ha Tura, West Garo Hills District bad un bud biang sha Khasi ne Jaintia Hills.
U Bah John F Kharshiing, Working President, u la pynkynmaw ia baroh ki kynhun ba kine ki jingialehkai baroh ki long shibynta ban pynkhreh ruh ia ka XXXIX (39th) National Games kaba ka jylla kan pynlong ha u 2026 lane 2027 hadien ka Uttarakhand bad ka Chhattisgarh bad la kyrmen ba lyngba kine ki jingkyrshan jong ka Sorkar Jylla ha ki sports program bapher bapher bad da kaba pynlong tista ia kine ki State Games bad kiwei kiwei ki jingialehkai ngin sa kyrmen ban ioh sei ia ki khlur ialehkai  na ka jylla.
The District Tuberculosis Office, Ri Bhoi da ka jingiatrei lang bad ka Nezone Pipes & Structure NTL ka la pyllong ia ka jingleit sam jingbam ia kiba pang TB ha  Civil Hospital, Nongpoh kum shibynta jong ka jingpyntrei kam ia ka skim Pradhan Mantri TB Mukt Bharat Abhiyan (PMTBMBA).
Ka jingthmu jong kane ka long ban san ia ki jingbam teimet ia ki nongpang bad ban peit ruh ba ki ioh ia ki dawai dashin.
Ia kane ka prokrm la ia shim bynta da Dr.
E.
Kalwing, District Tuberculosis Officer Ri Bhoi , Dr.
T.
S Momin, DM& HO Nongpoh, Dr.
N.
M Sangma, Medical Superintendent Civil Hospital Nongpoh, Sister Dene Rose Syiem, Assistant Nursing Superintendent Civil Hospital Nongpoh, Yash Agarwal, Director Nezone Pipes & Structure NTL Steel bad kiwei ki dkhot ka Nezone Pipes & Structure NTL.
Ka Cooperation Department jong ka Sorkar Meghalaya da ka jingiatrei lang jong ka Meghalaya Cooperative Apex Bank (MCAB) Limited ryngkat bad ka Meghalaya Livelihoods and Access to Markets Project, Meghalaya Basin Management Agency (MBMA) ka la rakhe ia ka jingpynkut noh ia ka 70th All India Cooperative Week ha Williamnagarh.
Ka phang pdeng jong kane ka long ka bynta jong ki Cooperatives ban pynlong ia ka India ka Five Trillion Dollar Economy bad jingpynurlong ia Sustainable Development Goals" ha DC’s Park, Williamnagar.
U Myntri ka tnad PHE, u Marcuise N Marak haba kren ha katei ka sngi, u la iathuh ba u Myntri Rangbah Conrad K.
Sangma u angnud ban wanrah ia ka jingroi jingsan hapdeng jong ki nongshong snong.
U Myntri ula iathuh ruh ba u Conrad K.
Sangma u la iai pynsngew ia ki nongshong jong ka jylla ba ka jylla ka dei ban kot sha kata ka thong ba pynlong ia ka Meghalaya kaba ia ioh ka kot jong ka, kan long haduh shiphew billion.
U Myntri u la iathuh ba ka Sorkar jylla ryngkat bad ka jingiatrei lang jong ka Bakdil NGO ka la lah ban ai ia ki jingkyrshan pisa ia ki Cooperative Societies hapoh jong ka jingpyntrei kam jong ka FOCUS bad FOCUS Plus.
Ha katei ka sngi la ioh ruh ia ka jingiamir jingmut halor ka Computerization jong ki PACS, ka jingiasam ia ki jingtip, ka jingpyniaid iew bad kiwei.
Kiba la kren ha katei ka sngi ki long u Fr.
Sunny Joseph Mavelil, Secretary, All Garo Hills Multipurpose Cooperative Societies Ltd bad u Bah O.
E.
J.
Nongbri, Managing Director, MCAB.
Ha katei ka sngi la pyllait ruh ia ki kot jong PAC da u Kongsan.
Ha katei ka sngi, la pynkup burom ruh ia ki lai tylli ki PACS.
SHILLONG:Ka Shillong Lajong kaba la mad ia ki jingïakhaid ha baroh 2 tylli ki jingïalehkai ha la ïing mynta ka aïom bad kawei ka jingjop pyrshah ia ka Gokulam Kerala FC ha jingïalehkai ba la pynlong ha ka 19 tarik mynta u bnai ha madan Shillong Sports Association (SSA), Polo Shillong ha ka por 2 baje noh phai sngi kan bteng biang ia ka kabu ban ïalehkai ha la ïing ha ka jingkyrshan ba radbah jong ki paid ieit phutbol ka jylla.
Mynta ka sngi ka 22 Naiwieng ka Shillong Lajong kan ïakhun pyrshah ia ka Delhi FC kaba dei kawei na ki kynhun ba khlain ha kane ka lympung kaba don ruh ha ka kyrdan ba 4 bad la dep ban ioh 7 poiñ na 4 tylli ki jingiakhun katba ka Lajong kaba don ha ka kyrdan na 6 ka la dep ban ioh 7 poiñ na 4 tylli ki jingiakhun mynta ka samoi.
Lada ka Lajong kan khur ia ka jingjop ha kane ka sngi kan knieh noh ia ka kyrdan jong ka Delhi.
Kum ban shu pynkynmaw ha ka jingiakhun pyrshah ia ka Sreenidi Deccan Football Club ka jingïalehkai ka la kut noh ha ka jingïakhaid da 2-2 ha.
Ka Sreenidi kaba dei ruh ka klob na Hyderabad ka long kawei na ki klob ba khlain ha kane ka lympung I-league mynta ka aïom bad la sakhi ba ka jingïalehkai ka long kaba itynnad bad kaba kham jwat ban ioh pynkhih jar.
Ka Sreenidi ka kham ioh kabu khyndiat namar ka jingjeh ka met bad ka rynieng lada ianujor ia ki rangïalehkai Khasi hynrei namar ka jingioh kabu ban ïalehkai ha la ïing ka Lajong ka la ioh ban pynphai ia kitei ki 2 kol.
Ka Sreenidi ka la ioh ban pynkhih jar nyngkong lyngba u Rosenberg tang ha ka minit ba 7 hynrei namar ka jingiai iakhun khlem aili ka Lajong ka la ioh ban pynphai lyngba ka kol u Ronney ha ka minit ba 29.
Tang hadien 5 minit ka Lajong ka la ioh ban pynkhih jar sa kawei lyngba u rangïalehkai ka Japan, u Takuto bad ka jingïakhun ha ka kylla step ka la kut noh da 2-1.
Ha Iing Bishar Meghalaya High Court ha ka Sngi Baar ka la ong ba kam shym la iohi ba kan don ka jingduna ha ka jingdheng kali ha nongbah Shillong, wat lada ka Sorkar ka la pyndonkam ia ki professiona agencies.
Haba shim jingbishar ha kaba ia dei bad ka mukotduma Public Interest Litigation (PIL), ka Iing Bishar ba kynthup ia u Acting Chief Justice, H.
S.
Thangkhiew bad Justice W Diengdoh ka la ong ba ka la ioh buh ki jingtip kiba ia dei bad ka jingpynshang ban pynduna ia ka jingdheng kali.
Hynrei, ki jinglong jingman khapngiah kali kim shym la don jingkylla.
Ha kaba ia dei bad kane, ka Iing Bishar kan sa bishar biang ia kane.
Ka Iing Bishar ka la iathuh ruh ba na ka liang u nongujor u la dep ai ia ki kyrteng jong kito ki briew kiba lah ban long ki dkhot balaitluid jong ka Decongestion Committee bad ba yn sa peit ia kane ka kam ha ka 1 tarik u Nohprah.
:Ka Khasi Hills Autonomous District Council mynta ka sngi ka 21 tarik u Naiwieng 2023 ka la ïoh ban pynlong ïa ka Public Hearing kaba nyngkong hapoh jong ka South West Khasi Hills District lyngba ka Delimitation Committee na ka bynta ka Delimitation Bill na ka bynta ki 29 tylli ki Constituency kiba hap hapoh jong ka Khasi Hills Autonomous District Council jong ka jylla Meghalaya ha kaba ha kane ka sngi ki la don ki Myntri bad ki rangbah shnong na kylleng ki jaka kiba hap hapoh jong ka Ranikor Konnstitwensi bad na Mawkyrwat Konstitwensi kiba la wan ban pynsngew ha la ki jong ki jing sngew ki jong hapoh jong ka Ophis jong ka District Council South West Khasi Hills District kaba don ha Pyndenpar (Jakrem) South West Khasi Hills District.
Haba kylli na ki katto katne ki Myntri shnong kiba la wan sngap ha kane ka sngi halor kane ka bynta na ka liang u bah Kitborlang Nongrem Myntri shnong jong ka Shnong Rangthong u la ong ba ka jingpynbeit ïa ki shnong na kawei ka Konstitwensi sha kawei pat ka Konstitwensi kan jin da la bha ban leh hadien ba ka Amendment jong ka 6 Schedule, ha kaba u la ong ba kane ka jing thmu jong ka Khasi Hills District Autonomous Council ban wad bniah ïa ki jingeh jong ki paidbah hapoh ki ar tylli ki Konstitwensi hapoh ka South West Khasi Hills District ngim pat sngew donkam ban ïakren ei ei mynta namar ba haba phai ha ki kam pynroi lada dei ha kano kano ka Konstitwensi ngi long hi kumjuh.
Haba phai pat ban wanrah ïa ki jingeh jong ki shnong ban pynhap noh naka wei ka Konstitwensi sha ka wei pat ngi dang shem jingeh shibun namar ba ka South West Khasi Hills District ka don ar tylli ki Konstitwensi ka baheh bad ba ïar hynrei ngi tip ba ka dei ka lynti ïaid.
:U District Magistrate ka Eastern West Khasi Hill District, Mairang u Bah G Kharmawphlang IAS, u la pyntreikam da ka kyndon 144CrPC kaba khang bad mana pyrshah ïa ki briew lane kynhun briew ban kem bad tong dohkha da kaba pyndonkam da ki kynja dawai ha ki wah bah lane wah duid kiba don hapoh ka District.
Kane ka jingleh ka wanrah ïa ka jingpynjakhlia bad jingpynjot ïa ki kynja ba im hapoh ki um, ki wah bad ka pynsniew ïa ki sawdong sawkun bad ka pynlong ruh ka jingbym shngaiñ ïa ka koit ka khiah jong ki nongshong shnong.
Kumta lada lap ïa kiba ïaleh pyrshah yn pynshitom katkum ka kyndon aiñ 188 jong ka Indian Penal Code.
Kane ka jingmana kan treikam noh mardor naduh bala pynmih ïa kane ka hukum.
:Ka Federation of Khasi Jaiñtia Garo People’s FKJGP South West Khasi Hills District ha ka jing ïalam jong u Bah Kenesjune Nonglait, u President bad u Bah Balse Kharbani, GeneralSecretary ha ryngkat ki katto katne ki dkhot mynta ka sngi kila leit ïakynduh ïa u Deputy Commissioner Southwest Khasi Hills District, u Bah T.
Lyngwa ban pan jingshai halor ka jing pynkynriah noh ïa ka jingtrei ïa ka Surok 2 lane, na shilliang ka jing kieng Borbasing Ranikor ka ba ïaid lyngba ka Mawthabah bad ruh ban pan jingshai naka office jong u D/C ka don jing tip ne em ban ïa ka jing trei da ka juh ka Dhar construction Company kata naduh jing kieng Borbasing Ranikor kaba don 5 kms haduh ha lad jong ka Alikwareng ki ba la pynrit ïa ka surok naka 2 lane sha ka Intermediate Road da kaba kim pyntrei shuh kat kum ba dei ban pyntrei.
Halor kane ka bynta naka liang ka seng hadien ba kila ïa kynduh ïa u DC ki la pynshai ha ki lad pathai khubor ba naka liang u DC um shym tip eiei halor kane ka bynta ban na liang u DC u la kular ban shimkhia halor kane ka bynta.
Namar kata naka liang seng FKJGP ka ai por hapoh mynta u bnai ïa ki bor ba halor ban pynshai halor kane bad lada kam lah ban pynshai naka liang ka seng ym banse kan hap ïaid da ka wei pat ka lynti ban phah ruh da ka PIL sha ka sorkar Jylla, ong u Bah Balse Kharbani bad Bah Kenesjune Nonglait, u President ka FKJGP South West Khasi Hills District.
:Ki dkhot ka Khasi Student Union, mynta ka sngi ka 22 tarik, Naiwieng 2023, ka la kynmaw burom ïa ka lyngkhuh dap shisnem jong ka jingshah siatïap ki 5 ngut ki rangbah Khasi ha ka shnong Mukroh, West Jaintia Hills ha ka ktang suloi ki Pulit Assam.
Ki dkhot ka Khasi Student Union mynta ka sngi ki la teh ïa ki baner ha ki katto katne ki bynta ka nongbah Shillong kaba kynthup ha Secretariat, Mot Kiang Nangbah, ha Khyndailad, Motphran, Laitumkhrah bad Golf Links ban kynmaw burom ïa ki san ngut ki khasi ha ka shnong  Mukroh.
Lah ban kdew hangne ba ha ka 22 tarik u Naiwieng 2022, ki pulit ka Forest Protection Force ka Assam ki la siat ïap ïa ki 5 ngut ki nongshong shnong ka jylla Meghalaya ha ka shnong Mukroh.
Halor kane ka jingjia na ka liang ka Sorkar Assam bad ka Sorkar Meghalaya ha ka 30 tarik Nailar 2023, ha ka jingïalang kaba la long ha Guwahati la shim ïa ka rai ban pynkut noh ïa ka jingtohkit jong ka Judicial Commission jong ki ar jylla bad yn sa aiti noh shen ha ka CBI ba kan tohkit halor kane ka jingjia.
Ha ka 16 tarik Naiwieng 2023, na ka liang u Myntri Rangbah ka jylla u Conrad K Sangma u la ïathuh ba  halor ka jingjia shah siatïap ha Mukroh na ka liang ka Sorkar Assam bad Sorkar Meghalaya ki la ïaid shaid shaid ban aiti noh sha ka kynhun tohkit ka CBI.
Ka Samvaad (ba la pynmih da ka kompeni Tata Steel Foundation) ka la pyllait ïa ka jingrwai ‘(kaba mut ha pneh i Mei) kaba mut ha ka ktien Khasi, “(ha ka ktien phareng kaba mut Lullabies), ka dei ka kot bapher bad ba thymmai jong kane ka jingrwai ba la pynmih da ka Martin Luther Christian University (MLCU) Press ha ka 19 tarik, Naiwieng, ha Jamshedpur, Jharkhand.
Da ka jinglum jinglang jong kine ki jingrwai rim da ka kong Amabel Susngi, kane ka kot jingrwai ka don haduh 25 tylli ki jingrwai kynoi thiah ha ki kyntien bapher, kynthup na Ri Lum Khasi, Ri Lum Jaintia bad Ri Bhoi district, kaba la don bun jait ki jingrwai bapher bapher.
Ïa katei ka kot jingrwai, la pynwandur na ka bynta ban suk ban pyndonkam, ha kaba ïa ki kyntien jingrwai, la ai da ka ktien phareng(English) bad ki dak jingrwai na ka bynta ki nongrwai jong baroh ki jait jingai jinghikai.
Ïa ka ‘lah ban ïoh kum ha ka kot bad ïa ki jingrwai kynoi thiah ba la dep rekod, lah ban ïoh sngap ha ka channel Tyn-re jong ka YouTube Channel.
Ïa kane ka kot, la thoh bad pynmih da ka Kong Amabel Susngi, kaba la pawnam kum ka nongrwai bad ka nonghikai skul ha Hill Crest Higher Secondary School.
Ka la dep ïohrah ruh ïa la khusnam jong ka Samvaad Fellowship (ba la pynmih da ka kompeni Tata Steel Foundation), ha u snem 2021.
:U Myntri rangbah ka jylla Meghalaya, u Conrad K Sangma, mynta ka sngi, u la plie ïa ka United Nations economic and Social Commission for Asia and the Pacific (UNESCAP) Subregional Capacity Building Workshop na ka bynta ka Bangladesh, Bhutan, India and Nepal (BBIN) Connectivity ha Taj Vivanta, Shillong.
Ha ka jingpynbna ïa katei, u Conrad K Sangma, u la ong ba jingïasoh jong ka North East India sha kiwei pat ki ri mihngi jong ka Asia bad thaiñ shathie mihngi jong ka Asia, ka long kawei kaba kongsan jong ka sorkar.
“Ka Histori ka ngeit ba la don bun ka khaïi ka pateng hapdeng kine ki jaka kiba la ïoh lypa ka jinglaitluid bad la don ka jingkhaïi pateng ka bakhraw bad ka jingïadon jingïadei hapoh kane ka jaka, te kumta ngi donkam ban pynbha bad pynbiang baroh ki jingshah ker kud kiba la pynsangeh ïa ka khaïi ka pateng bad ka jingdon jingïadei," ong u MR.
U Myntri rangbah u la pyntip ruh ba ka jylla North East lada ka ïaid shakhmat lang, ka lah ban noh synñiang na ka bynta la jingthmu jong ka jylla ha ka ban pynïoh ïa ka ïoh ka kot jong ka jylla.
U la bynrap shuh shuh da kaba ong ba ym lah ban don ka Act East Policy kaba hiar pateng.
“Nga la ai jingmut naduh kaba sdang ba ïa ka Act East Policy, dei ban buh la ka jong.
Ngi donkam ban don la ki jong ki bynta, kiba lah ban lam shakhmat ïa ka Act East Policy," ong Conrad.
U la bynrap shuh shuh da kaba ong ba ka sorkar Meghalaya ka don jingmut ban shimkhia na ka bynta ka khaïi ka pateng bad ban pynkiew ïa ka ïoh ka kot bad ka jingdon jingïadei.
“Dei ban don da k polisi kiba suk khnang ba ki paidbah kin nym mad jingeh ha ka ban leh ïa ka khaïi ka pateng, da kaba pyndonkam da ki tiar ki tar ba la don lypa kum ki Integrated Check Posts, da kaba pynïasoh ïa ki surok bad shna bha ha ki khappud, kiba ka khaïi ka pateng ruh kan don jingpher," ong u MR.
u la ong ruh ba kum kine ki jingïatreilang hapdeng kine ki ri, kan ïarap ha ka ban pynsuk ha baroh ki liang.
“Nga kyrmen ba kane ka prokram ka dei kaba sdang jong ka jingbei ïa ka tyngka ha ka dor baheh bad ka jingpyn kylla dur ïa ka khaïi pateng," pynkut u Conrad.
Ka Director, South and Southwest Asia Sub-Regional Office, ka Mikiko Tanaka ka la ong ka jaka jong ka jylla Meghalaya ha ka BBIN bad ba ka Meghalaya ba ka don mynta, hapoh ka jingïalam jong u Myntri rangbah, u Conrad K Sangma, u la pynkhreh ban pynïaid shaid shaid ha ka ban pynkiew ïa ka kam khaïi pateng bad ka ïoh ka kot, kaba long kaba biang ban pynïaid ïa katei ka workshop na ka bynta ban pynkiew ïa ka jingïadei hapdeng ki ri jong ka BBIN.
Ka la ong ba katei ka workshop ka long ka bynta jong ka jingtreikam ka ESCAP prokram na ka bynta ban kyrshan ïa ka jingbiang jong ka jingdon bynta ban ïoh ïaid lyngba ka khappud hapoh ka jaka Asia bad Pacific.
Shuh shuh, ha katei ka prokram, ha ka por ba don ka jingplie ïa ka workshop, la don u Commissioner and Secretary, Planning, Investment Promotion & Sustainable Development Department, Government of Meghalaya, kiba la ïohpdiang ïa ka Welcome Address.
U Justice BP Katakey (ba la shongthait noh) u la leit sha ka Single Member Committee, ha kaba u la phah ïa ka kaiphod jong ka 18th interim jong u halor ka jingkhaïi beaiñ ïa u dewïong ha ka jylla Meghalaya.
Ïa katei ka kaiphod, la dep ujor hadien ba u Justice Katakey u la leit jngoh ïa ki jaka jong ka East Jaintia Hills bad kiwei kiwei ki jaka.
Haba la ïohsngew shaphang ka PIL halor katei ka mat ha ka sngi ba ar, ka Meghalaya High Court ka la kam ïa katei kum ka kaiphod jong ka jingpynhusiar.
“Ka jingthoh jong ka kaiphod ka long ka jingpynhusiar," katkum ka jingthoh jong ka kaiphod.
Ka jinghukum ka la ong ba ka jinghusiar jong ka ïing kashari ka la dep thoh halor ka order kaba hap ha ka 4 tarik, Risaw 2023, ha kaba ha ka bynta ba hynriew ne paragraph 6, ka ïing kashari kumta ka la hukum ïa ka jylla ban khmih ïa kine ki jingkynnoh pyrshah ïa uwei u riew shimet bad la ai jingbit ba un ujor da ka affidavit sha ka affidavit ba la ujor da u nongkyrpad ha ka PIL No.
8 of 2022.
La ong shuh shuh ba la dep phah ba ym don kano kano ka affidavit.
“Kumta, la khmih lynti ba ha kawei pat ka tarik, ïa ka affidavit, yn dang phah," katkum ka jingïathuh na ka ïing kashari.
Ka Khasi Hills Autonomous District Council (KHADC) ka la thmu ban siew ïa ka bai bam(pension) jong ki dkhot barim jong ka.
Ïa katei, la pyntip hashwa ka Meghalaya High Court ha ka sngi ba ar ha ka por ba pynbna ïa ka jingkyrpad ba la ujor da ki 22 ngut ki MDC barim.
Ïa katei ka jinghukum, la phah da ka ïing kashari kaba la ong ha u Bah VGK Kynta, u Sr counsel ba la ïarap da u Bah H Wanshong, u counsel na ka bynta ki nongkyrpad, sa shisien, mynta ka sngi u la phah da kajuh ka jingkyrpad ha kaba ïadei bad ka jingkyrpad jong ki nongujor bad ong ba ïa katei ka mat, dang khmih bad ka jingsiew ïa ka pisa, yn sa pyntreikam noh shen, naba la dep ïohpdiang ïa ki pisa synñiang.
U Bah BF Kharwanlang, u nongai jingmut na ka bynta jong ki nongkyrpad u la kynthoh jur bad kyrpad ba dei ban don ka jingkdew lynti kaba biang ban phah ha ka por ba biang ïa kitei ki jingkyrpad bad ban lah ban siew ïa ka bai bam sha ki MDC barim.
Ka ïing kashari ka la ong ba ka jingphah jong ki nongai jingmut, la dep buh rekod.
“Ka long ka jingshisha kaba long ka lad ban ïakren biang ban ai jingbit na ka bynta ki nongkyrpad ba kin pynïoh ïa ka bai bam tymmen ïa ki MDC barim.
Hynrei, ha ka jingdon jingmut jong u justice, la buh ïa kane ka phang ha ka 13 tarik, Nohprah 2023 na ka bynta ki jinghukum ban wan," katkum ka Meghalaya High Court.
:U Symbud Myntri barim, u Bah Standlington D Khongwir, uba la kot sha ka rta kaba 89, u la pyrsad mynsiem khatduh ha NEIGRIMHS Hospital.
La ïoh khubor ba utei u nongseng saiñ hima sima barim u la shitom la slem bha.
Katba u Myntri rangbah ka jylla, u Conrad K Sangma u la pynpaw ka jingsngewsih jong u hapoh ka social media, da kaba ong kumne, “Ka mong ka mynsiem ban tip shaphang ka jingkhlad jong u Symbud Myntri barim, u Bah Standlington D Khongwir.
Nalor jong ka jingslem jong u ban bat ïa ka kam saiñ hima sima, u Bah Khongwir u long u nongïalam bad uba la shimti kum u Rangbah Shnong ba la slem jong ka Mawlai Nonglum, uba la trei shitom na ka bynta ka imlang ka sahlang jong katei ka shnong tad haduh ki sngi ba khatduh.
Nga pynpaw ka jingsngewsih bakhraw na ka bynta ki bahaïing ha sem bad ki baieid bathoiñ jong u.
To sa leitsuk.
"Ha ka jingpynpaw ïa ka burom, u Myntri rangbah u la leit sha ïingsah jong u Bah Khongwir ban pyndep burom khatduh na ka bynta jong u Bah Khongwir.
Katba ïa ka jingleit on tep ïa u, kan sa long ha ka sngi thohdieng ha u Lum Jingtep ka Mawlai Nonglum Presbyterian.
Haba kren shaphang jong u Bah Khongwir, la kha ïa u ha u snem 1934, ha kaba u Khongwir u la shimti kum u symbud Myntri ha kane ka sorkar jylla ba lam khmat da ki Myntri rangbah ba la khlad noh, kynthup ïa u Bah Darwin Diengdoh Pugh bad u Bah Brington Buhai Lyngdoh.
Kum u nongmihkhmat na ka Mawlai konstituensi, u Bah Khongwir u la bat kum u MLA haduh san snem (25 snem) tad haduh ba un da la shongthait na ka kam politik ha u 1998.
U la shimti kum u Rangbah Shnong haduh 55 snem bad hadien u la bat ïa ka kam kum u president jong ka Mawlai Town Dorbar (MTD) haduh 35 snem.
Ka medical health camp, kaba la pynlong ha ka shnong Harinkata Rabha, North Garo Hills district kum shi bynta jong ka Viksit Bharat Sankalp Yatra, ka dei na ka bynta ki shnong bad man u briew kiba la ïoh jingmyntoi na ka developmental scheme.
Ka District Medical Health Officer ka la batai bniah ïa ki nongdon bynta halor ka Ayushman Bharat, Pradhan Mantri Jan Arogya Yojana bad kiwei kiwei ki scheme jong ka Ministry of Health and Family Welfare.
La pynlong da ka jingbatai bniah, kaba dei halor ka jinglah ban phah eksamin bha ïalade kum ka blood pressure bad jingdon ka shini kaba la ïashim bynta da ki briew kiba la ïoh ka lad ban ïohpdiang ïa ki ABHA Cards bad Ayushman Health Cards hangto hangto.
Katba kaba ïadei bad ka kam rep kam riang, la dep pynbna da ki nongai jingmut ba la tbit halor ka on-site kiba la ïarap ban batai ïa ki mat ba dei halor ka kam rep kam riang, da kaba pynthikna ba ka kynhun rep riang ka la ïohpdiang ïa baroh ki bynta ba pynïoh jingmyntoi bad ki mat ban pynkiew ïa ka jingïoh nong.
Ha ka por ba don ka Sankalp Yatra, la pynlong da ka health camp ha ki district, kynthup ha East Khasi Hills, West Jaintia Hills, East Garo Hills bad North Garo Hills, ha kaba ki jaka sumar kum ka jingpynmih ïa ki Ayushman Card, jingpyni paidbah ïa ki jingpang jingshitom kum ka TB, Sickle Cell, (jingpang shini)Diabetes bad ka Hypertension.
Ka Brahmaputra Valley Fertilizer Corporation Limited (BVFCL) ka la pynlong da ka jingbatai lyngba ki drone ha Mylliem, East Khasi Hills district kaba la pyni ïa ka jingïoh jingmyntoi na ka jingpyndonkam ïa ka teknoloji ban suk ha ka kam rep kam riang.
Ka BVFCL ka la pyni da ki drone ha Dambo Rongjeng, Silchang Gittim, East Garo Hills district.
Ïa mynta, ka IEC Van jong ka Ministry of Information and Broadcasting ka la poi ha Harinkata Rabha, North Garo Hills district kaba la sdang da u ADC, u Nipon Hajong.
Katba ha ka shnong Lumcharatoh bad Wahrymbai, hapoh ka Thadlaskein Block jong ka West Jaintia Hills district ka la batai halor ka IEC Van ba dei shaphang ki scheme bad ki prokram jong ka sorkar India.
U MDC ka Tura na ka seng BJP, u Bernard N Marak u la ong ia u myntri ka tand ka thoh ka pule u Rakkam A.
Sangma ba u dei ban ia kren bad ka Sorkar Kmie halor ka jingpynkloi ban ai ia ka scholarships na ka bynta ki samla pule.
Ha ka shithi ba u la phah sha u myntri ka tand ka pule u Rakkam A Sangma, u Bernard N.
Marak u la ong ba kane ka jingslem ban pyllait ia ka scholarship ka la ktah ia shibun ki khynnah pule jong ka jylla.
Bun ki khynnah kim shym la lah ban siew ia ki bai pynkhreh kot bad ym lah shuh ban pyndap ia ki form na ka bynta ki Examination.
“Kae ka dei ka jingjia kaba sngewkhia bad nga kyntu ia u Myntri ki kam kathoh ka pule ban pyllait noh ia ka scholarship jong ki samla pule, khnang ba ki samla pule kin lah ban siew lut ia baroh ki jingdonkam jong ki", la ong u Bernard N.
Marak.
Une u MDC u la iathuh ba kane ka Scholarship ka kynthup ia ka jingsiew ia ki bai khreh kot, jingthied kot, ki jingsiew sha ki jaka pule bad kiwei ki jingsiew kiba dei ban ai sha ki jaka pule lyngba ka National Scholarship Portal.
U Bernard N.
Marak u la ong ba kane ka jingbym siew ia ka Scholarship ka long ka jingbam khia ia ki samla pule bad lada kim lah ban pyndep ia kine ki jingsiew kin ym lah ban ioh ia ki Admit Card bad kane kan ialam sha ka jingduh jong ki ban thoh ia ki Examination jong ki.
“Nga kyntu ia u Myntri ka thoh ka pule jong ka Meghalaya ban kyrpad ia ka North Eastern Hill University ba ai por shuh ia ki samla kiba ym pat lah ban pyndep ia ki jingsiew ki jong ki", la ong u Bernard M.
Marak ha ka shithi ba u la thoh sha Myntri ka thoh ka pule ong ka Meghalaya, u Rakkam A.
Sangma.
Ka Myntri ka koit ka khiah, ka Kong Mazel Amareen Lyngdoh ka la ong ba ka Sorkar kam don kano kano ka jingthmu ban aiti ia ka jingpyniaid ia ka koit ka khiah 108 Emergency Services sha ka kompani thymmai.
Ka Kong Ampareen Lyngdoh ka la iathuh ba la don haduh hynniew tylli ki ki kompani kiba la a shim bynta ha ka jingkhot Tender jong ka tnad ka koit ka khiah ha ka jaka jong ka 108 Emergency Service, tangba haduh mynta, ka Sorkar kam pat shim ia kano kano ka ria halor kane ka bynta.
Haba kren ha ki nongthoh kot khubor bad lad pathai khubor, ka Kong Ampareen Lyngdoh ka la iathuh ba ka dei ban don ka jingpynbiang ia baroh ki kyndoh kiba ia dei bad katei ka Tender bad ka Sorkar kam kyrkieh ha kaba ia dei bad kane ka bynta.
Ka Myntri ka koit ka khiah, ka Kong Ampareen ka la iathuh ruh ba kane ka kam kan dang shim por.
Kane ka long ba u National Health Mission Director ruh mynta ruh um don bad ba ka Sorkar ruh ka la bynshet ruh ia ka kam elekshon.
Ka Kong Ampareen Lyngdoh ka la iathuh ruh ba ka don ka jingiasngewthuh bad ki nongtrei ka koit ka khiah 108 Emergency Servicces bad kane kano ka jingshim raika dei ban long kaba lait noh ki kynrum kynram.
Ka Myntri ka la ong ruh ba kan long ka jingkmen kaba khraw na ka bynta jong ka ban iohi ba ki Ambulance ki ai ia ki jingshakri jong ki ia ki nongpang.
:Ki khynnah National Cardet Crops NCC jong ka Nongstoin College Nongstoin West Khasi Hills District mynta ka sngi ka 22 tarik, Naiwieng 2023 ki la ïoh jingmyntoi shibun naka bynta ka jingïoh jinghikai kaba shi sngi ban pyntbit ïa lade na ka bynta kumno ban tip ha kaba ïadei naka bynta u Zip-lining, Rappling, Rope Knot, Jummaring ka ba kila pynlong ha Kynrewmyllah Adventure Training Centre and Eco-Tourism Mawranglang South West Khasi Hills District ha kaba u Bah Pilastar Nongsiej u ba dei u National Mountaineering Climber u la ïoh ban ai jinghikai ïa ki Khynnah NCC jong ka Nongstoin College Nongstoin na West Khasi Hills District.
Ïa ki Khynnah NCC jong ka Nongstoin College la ïalam da u Sir.
Rubenker Nongrum Associate NCC Officer Nongstoin College Nongstoin ha kaba u la pynpaw ka jingïaroh ba lyngba ka jingïoh jinghikai na u Bah Pilastar Nongsiej ba lyngba jong u ngi la ïoh shibun ki jingmyntoi khamtam na ka bynta ki khynnah NCC jong ka Nongstoin College Nongstoin.
SHILLONG:Hadien 2 taiew jong ka jingsangeh treikam ki ASHA mynta ka sngi ka 22 tarik Naiwieng 2023, ka Myntri ka tnad ka koit ka khiah ha ka jylla ka Kong Ampareen Lyngdoh ka la khot ban pynlong ïa ka jingïalang, ha ka ba ka la rai ban pynkiew noh ïa ka jingïarap pisa na ka T.
2000 sha ka T.
3000.
Haba kren sha ki lad pathai khubor ka Kong Ampareen ka la ïathuh ba ha kane ka jingïalang na ka liang ki nongïalam ka Meghalaya ASHA Worker Union (MAWU) ki la pynpaw ïa ka jingeh jong ki bad namar ki dei ki jingeh ki ba don nongrim kumta ka sorkar ka la shim ïa ka rai ban pynkiew ïa ka jingbei pisa na ka T.
17 klur sha ka T.
26 klur.
“Ha kane ka jingïalang ngi la rai ban pyntrei kam noh ïa ka skim thymmai ha kaba ïadei bad ki ASHA ka ban tip kum ka Community Base Health Incentive na ka bynta ban siew ka jingïarap sha ki Asha" ka la ong.
Ka la bynrap " ha kane ka jingïalang la lap shibun ki jingduna ha kaba ïadei bad ka jingïarap ïa ki Asha kumta ka sorkar kan thaw da ka Commitee ka ban kynthup ïa ki Asha, ki dkhot ka Village Health Center (VHC), ki ophisar ka NHM bad ki ophisar ka sorkar jylla ban peit ïa ka jingeh ki Asha".
Ka Myntri ka la ïathuh shuh shuh “na ka liang ka NHM ka ba ju siew 22 klur sha ki Asha kan ïai siew kumjuh hynrei na ka liang ka sorkar kaba siew T.
17 klur kan pynkiew noh sha ka T.
26 klur  hadien ka jingkyntiew ïa ka CBH Incentive".
Na ka liang ka Myntri ka la ïathuh ba halor kane ka rai na ka liang ki Asha ki la mynjur ba ki pdiang bad shen kin leit phai noh sha la ki kam.
Ka myntri ka la ïathuh ba na ka liang ka sorkar ka la pan por 3 bnai ban pyntreikam ïa kane ka skim thymmai.
:Ka seng JSU ka pynkynmaw sha baroh ka jaitbynriew Hynñiewtrep ba ngim dei ban klet ïa kaei ba lah dep jia ha ka shnong Mukroh ha u snem ba lah dep ba haduh 5 ngut ki mynsiem ba lui lui ki lah kyllon ïap u ktang suloi ki pulit Assam.
Ka seng ka pynpaw ruh ïa ka jingsngewlem sha ki bahaïing bahasem jong kito kiba lah khlad noh ha u kuli ki pulit Assam, ka seng ka pynkynmaw ba dei hadien ka jingdawa ka seng na u Myntri Rangbah ka jylla u Conrad K Sangma u ba lah wan ïuh kjat ha Mukroh ha u snem ba lah dep ban dawa na u ban  buh  mardor ïa ka ktem pulit (Border Police Out Post) ha Mukroh ban ai jingïada ïaki paradoh parasnam kiba shong sha khap pud ka jylla hynrei kane ka Oupost ruh kam pat biang than namar kadei ba dang shu sop daki tin.
Na liang ka seng JSU ka dawa na u Myntri Rangbah ka jylla ba dei ban pynkloi noh ban ai ti ïa kane ka jing jia ba lah dep ha Mukroh sha ka CBI ban ïoh ka jingbishar kaba khuid bad ym dei shu ban pynslem namar lah jan don ar bnai tam lah shu kut tang haka jingkular ban aiti sha ka CBI hynrei ka sorkar ka dang pynsah teng haduh mynta.
Ka myntri ka koit ka khiah ka kong Ampreen Lyngdoh ka la ong ba ka jingdawa pynkiew tulop jong nongtrei ASHA ka dei ba long kaba don jingmut bad iathuh ruh ba ki nongtrei ASHA kin dang iai bteng ia ki jingiakhih jong ki, wat lada la don buh  sien ka jingiakren jong ki bad ka Sorkar.
Haba kren ha ki nongthoh kot khubor bad lad pathai khubor, ka Kong Ampareen Lyngdoh ka la ong ba ka jingdawa jong ki nongtrei ASHA ka dei ban long ruh kaba biang bad kaba lah ban pyn ngeit ia u Myntri Rangbah Conrad K.
Sangma.
Ka Myntri ka la iathuh ba ka jingdawa pynkiew tulop kam dei ban ktah ia ka pla tyngka jong ka Sorkar.
Ka Myntri ka koit ka khiah ka Kong Ampareen Lyngdoh ka la iathuh ba jingpynkiew tulop hapoh jong ka jylla ka iaid kat kum ka Pay Commission bad kane kam jia khah khah kum ha kiwei ki jingtrei jong ka Sorkar India.
U Chief Executive Officer, Tura Municipal Board, Tura u la dep pyntip sha ki paidbah ba ha ka jingkhang ïa ka ïew na ka bynta ka jingrakhe ïa ka Golden Jubilee Celebrations jong ka Tura Diocese at Don Bosco Mini Stadium, Tura ha ka 2 tarik, Nohprah, ha kaba ïa ki ïew, yn khang man la ka sngi saitjaiñ.
Te kumta, baroh ki dukan jong ka jaka ha Chandmari, la kyrpad ba kin nym shong die dukan ha ka tarik ba la buh.
Shuh shuh, baroh ki nongshong shnong jong ka Chandmari ki la ïoh jingkyrpad ban sangeh ban ïaid na ki surok jong ka Chandmari shaduh Don Bosco Mini Stadium na ka bynta ban lait na ka jingdheng kali.
Shuh shuh, ym shah ban buh ïa ki dukan ba die ïa ki bam ki dih ha kato ka jaka.
Ka Shillong Lajong kaba la mad ia ki jingjop kaba 2 mynta ka aïom hadien ba ka la lah ban pynliem ia ka Delhi FC da 2-1 ha ka jingïalehkai ba la pynlong ha madan Shillong Sports Association (SSA), Polo Shillong ha ka por 2 baje noh phai sngi.
Ka jingiakhun mynta ka sngi ka long kawei na ka jingiakhun ba itynnad mynta ka samoi na ka bynta ka Lajong bad watla ka Delhi ka tam poiñ bad kyrdan ia kane ka kynhun ba na ka jylla hynrei ki la pynkylla ia ka buit ïalehkai bad ñion ia katei ka kynhun na Delhi.
U Phrangki Buam uba la khur ruh ia ka khusnam Player of the Match u la ioh ban thep shi kol kaba dei ruh kaba itynnad ha ka minit ba 82 katba ua kawei pat ka kol na ka bynta ka Lajong la ioh ban thep da u E.
H.
A.
K.
Samb ha ka minit ba 23.
Ka Delhi watla ka la ïakhun khlem da pyni ia ka jingduh bor hynrei namar ka jingskhem ki rangïalehkai ‘dien ka Lajong ki la duh noh ban pynkhih jar bad ioh ban pynphai tang shi kol lyngba G.
Rawat (60).
Lyngba katei ka Jingjop ka Lajong ka la ioh ban kiew sha ka kyrdan ba 4 jong kane ka lympung I-league 2023-24.
Ka jingiakhun ba bud ha la ïing kan long ha kane ka sngi saitjain pyrshah ia ka TRAU kaba dei ruh ka kynhun ba don ha trai duh jong kane ka lympung.
U Working President ka National People’s Party u Marcuise N.
Marak uba long ruh uwei na ki Myntri jong ka Sorkar Meghalaya, u la iathuh ba ka dkhot ka Iing Dorbar Thawain Lok Sabha na Tura Parliamentary Assembly, ka Agatha K.
Sangma kan dang iakhun ia katei ka shuki nongmihkhmat na ka NPP.
“Ngi la thikna ba ka Agatha K.
Sangma kan iakhun na ka bynta ka Tura Parliamentary Constituency, hynrei ia ka rai ba khatduh yn shim da ka State Election Committee", la iathuh u Marcuise N.
Marak ia ki nongthoh kot khubor.
Ha kaba ia dei bad ka jingpyrshang jong ka Congress ban ioh bat ia katei ka Constituency, u Marcuise N.
Marak ula iathuh ba ka NPP kam don kano kano ka jingpyrshah ia kata namarba ka jingjied ia ki nongmihkhmat ka shong ha ka mon jong ki paidbah kiba tip ia kiba kum kino ki nongmihkhmat ki sei na ka bynta ka Iing Dorbar Lok Sabha.
Ka jingjied ia ki nongmihkhmat sha ka Iing Dorbar Lok Sabha kane ka la hajan.
Bun ki kyrtong ki ban wan shakhmat ban iakhun bad ki paidbah ki tip iano ban jied bad khlem artatien kin ai ia ka jingkyrshan jong ki ia ka seng sain hima sima kaba lehbha ia ki paidbah.
Ngi kyrmen ba ka NPP kan leh bha ha Khasi bad Jaintia Hills, la ong u Marcuise N.
Marak.
Ha kaba ia dei bad ka Shillong Parliamentary Assembly, u Marcuise N.
Marak ula iathuh ba ka NPP ka la don lai tylli ki kyrteng ha khmat jong ka.
Kita ki long ka Myntri ka koit ka khiah, ka Kong Mazel Apareen Lyngdoh, u Bah Himalaya Shangpliang bad u Dasakhia Lamare bad ka Election Committee kan sa leh ia kaba donkam ha kane ka bynta.
U Marcuise N.
Marak u la iathuh ka Election Committee jong ka National People’s Party kan sa shon pyrkhat tang shu mih ka jingpynbna ia kane ka jingjied nongmihkhmat Lok Sabha da ka Election Commission of India.
Ka bynta jong ka tnad jingjngoh kai pyrthei ha ka jylla Meghalaya ka lah ban poi sha ka T.
12,000 klur ha u snem 2028 bad ka jngkheiñ ïa ki nongwan jngoh kai pyrthei man la u snem, ka la kot sha ka T.
20 lak, katkum ka jingïathuh na ka liang jong ki heh sorkar.
Haba la kren ha ka International Tourist Mart ha ka sngi balang, u Tourism Director ka Meghalaya, u Bah Cyril V.
D.
Diengdoh u la ong ba ka kam jngoh kai pyrthei ha Meghalya ka la kot sha ka T.
1,600 klur ha u 2022 bad la lah ban ïathuh lypa ba kan kiew sha ka 10 per cent man la u snem.
U la ong ba ka sorkar jylla ka dang sdang ban shim ïa ki lad ki lynti ban pynshlur ïa ki nongseng kam lajong ba dei ki trai ba kin don bynta ha ka ban sdang ïa ki projek ba ïadei bad ka kam jngoh kai pyrthei kiba lah ban ïarap ïa ka karkhana.
“Hapoh u snem 2028, ngi la khmih lynti ba ka bynta jong ka jngoh kai pyrthei ha Meghalaya kan sa kiew naduh T.
12,000 klur, lane T.
1.
5 billion dollar, nga ai khublei ïa ka suiñbneng kaba sngewtynnad bad ba pyngngad, kaba yn sa pdiang sngewbha haduh T.
million ne T.
20 lak ngut ki nongwan jngoh kai pyrthei man la u snem," ong u Bah Cyril.
Katkum ka jingïathuh jong u, ka karkhana ka la ïoh nong kumba T.
1,600 klur myn shem snem.
Utei u tourism director u la ong ba ka sorkar jylla ka la khmih ba ka kam jngoh kai pyrthei kan sa kiew da 10 per cent man la u snem ha u 2024.
Ha ki shiphew snem ba la dep, ka sorkar ka la dep sakhi ïa ka jingkiew ka jingdheng kali kaba ar shah man la u snem ha ka jingwan jngoh kai pyrthei ki nongleit nongwan.
Naduh ka T.
6.
9 lak ha u 2013 haduh T.
12.
7 lak mynta u snem, ka la kiew ka kam jngoh kai pyrthei.
“Katkum ka jingkhaiñ jingdiah, la don haduh 9.
38 lak ngut ki nongwan jngoh kai pyrthei tang hapoh jylla lajong, ha kaba ka jingbun ka dei ba wan na ka jylla Assam (43 per cent) bad West Bengal (14 per cent), lem bad ka jingsah ka dei na kiwei pat ki jylla," ong u Cyril.
Shuh shuh, kumba 10,000 ngut ki nongwan jngoh kai pyrthei na ri phoreiñ kiba la shah pdiang sngewbha da ka jylla, lem bad 79 per cent na ki ki dei kiba wan na Bangladesh, katkum ka jingïathuh na u Cyril.
Ki heh sorkar Meghalaya ki la ong ba kumba 2 lak ngut ki nongwan jngoh kai pyrthei ki duna ban wan ha kane ka jylla ha u 2020 bad ha u 2021, na ka jingwan lynshop ka khlam Covid-19, ka la ktah ïa ka kam jngoh kai pyrthei.
:U Superintendent of Police, West Khasi Hills District, u la pyntip sha ki paidbah baroh ba i Kong Laidina Rongrin, 27 snem karta iba dei i Khun jong i Kong Lucy Rongrin, ba shong ba sah ha ka shnong Doronggre bad iba hikai ha ka skul Holy Spirit School (Songsak), i la jah naduh ka 2 tarik U Naiwieng, 2023 katba i dang leit sha skul kaba i hikai bad haduh mynta ym shym pat lapdien ïa ka.
I Kong Laidina Rongrin i long iba lieh ka sniehdoh, i dei na ka jaitbynriew Khasi hynrei i sngewthuh ruh ïa ka ktien Garo bad Hindi, I don ïa u sniuh uba kdor lyngkot bad tah rong ktieh bad ka ryngieng jong i ka long 5 phut ka jing jrong.
I phong ïa ka sopti Salwar kaba rong stem kaba kynthup ïa ka patlun bad ka sopti poh.
Halor kane, U Superintendent of Police, West Khasi Hills District, u la pynmih ïa ka jingpyntip na ka bynta ban wad ia i Kong Laidina Rongrin, bad lada don kino kino kiba ïohi ne kiba ïoh jingtip shaphang jong i, kin sngewbha ban pyntip sha ki Police Station kiba hajan eh jong ki bad na ka liang jong U Superintendent of Police, West Khasi Hills District, u la dep ruh ban pyntip sha baroh ki Police Station jong ka Meghalaya bad ki Jylla kiba marjan na ka bynta ban wad ïa i Kong Laidina Rongrin.
Ka Myntri ka koit ka khiah, ka Kong Amapareen Lyngdoh myn ha ka 23 tarik, ka la leit jngoh ïa ka health camp ba la pynlong da ka kynhun Fanwar Faith INC.
ha ka jingïatreilang bad ka Martin Luther Christian University (MLCU), Jengjal Sub Divisional Hospital, RoUTES and Seventh-Day Adventist Church ha Madan Pyndeng Mawlieh, Mawshynrut, West Khasi Hills District.
Ka Lyngdoh ka la leit sha ki katto katne ki booth na ki jaka ba sah ki doktor bad ka la ïoh ka lad ban kynduh ïa ki doktor, ki nongtrei ka koit ka khiah, ki nongdie dawai bad ki nongïoh jingmyntoi kiba la ïoh ïa ka jingphah eksamin bad ki dawai ba lait ei ban siew pisa.
Ha ka jingïathuh jong ka, katei ka Myntri ka la ai khublei ïa ka kynhun Fanwar Faith INC bad kiwei kiwei ki nongseng kam lajong na ka bynta ka jingtrei shitom jong ki ïa ka imlang ka sahlang bad ka jingïai minot jong ki ban ai ïa ka jingsumar ba biang sha ki jaka ba jngai.
Katei ka Myntri kaba la ai khublei, ka la ai khublei ruh ïa ka ïing ka sem jong ka jait Mawsor na ka bynta ka jinglah jong ki ban noh synñiang khyndiat ka jaka na ka bynta ban pynbiang ïa ka ïing skul hapoh katei ka shnong, kaba yn sa sdang plie noh da ka kynhun Fanwar Faith INC.
Halor ka jingïoh kynduh bad ki doktor hapoh katei ka health camp, katei ka Myntri ka la ïoh jingtip ba ïa ka jingpang shini ne diabetes bad ka jingpang hypertension, ki long kita ki jingpang kiba ki paidbah ki ïoh bha, ha kaba ka la kyrpad ïa ki nongshnong shnong ba ki dei ban leit phah eksamin ïalade sha ki sub-centre ba hajan ne ki public health centres naba kan pynïoh jingmyntoi bun na ka bynta ka jingkoit jingkhiah jong ki.
Ha katei ka camp, la don bynta ruh da ki doktor na Nongstoin Civil Hospital bad Mairang Civil Hospital.
Ka sorkar jylla mynta sa shisien pat, ka la pynkynriah ïa ka jingtyrwa jong ka jingïalang bad ka Harijan Panchayat Committee (HPC) na ka bynta ban ïakren halor ka jingleit shong ki nongshong shnong jong ka Harijan Colony na Them Iew Mawlong haduh la shem taïew.
Ka sorkar dang shen, ka la pyntip ïa ka Meghalaya High Court shaphang jong ka jingrai ban khot ïa ka HPC na ka bynta ban ïakren halor katei ka mat lehse ha ka 15 tarik, Naiwieng ne 16 tarik, Naiwieng.
“Ngi la thmu (ban khot sngewbha ïa ki) mynta ka taïew, hynrei la i kumba don na ki dkhot jong ka HPC kim lait por.
Te kumta, ngi la rai ban khot ïa ki la shem taïew," ong u Symbud Myntri ba dei peit ïa ka Urban Affairs, u Sniawbhalang Dhar.
U Dhar ruh kumjuh u la pynpaw ka jingshaniah ba ka jingïalang ban wan kan sa long kaba seisoh.
“Ngi la khmih lynti ba kan sa seisoh ka jingïakren jong ngi.
Te ngi kyrmen ba ha ka jingïalang ban wan, kan sa long kaba seisoh," la ong u Dhar.
Katba ïa ka jingkylli, u Symbud Myntri u la ong ba ka HPC ka la pynpaw ba jingheh jong ki kamra ba la tyrwa da ka sorkar.
“Te kumta, ngin sa sngap ïa ka jingkyrpad jong ki bad ka jingai jingmut jong ki ha ka jingïalang ban wan bad ngin sa rai katkum ka jingmih na ka jingïalang," bynrap u Dhar.
Katkum ka jingïathuh jong u, baroh yn sa pynshai mar syn pynlong ïa ka jingïalang.
Ha ka 29 tarik, Nailur, ka sorkar Meghalaya ka la dep pyntip sha ka high court ba ka la mynjur ban pynheh ïa ka jaka kumba la kyrpad da kitei ki nongshong shnong.
Hangne lah ban ong ba ka sorkar ha ka jingshon shap ka la tyrwa ïa ki 342 tylli ki longïing ba kin kynriah sha ka jaka ba la don lypa jong ka Shillong Municipal Board.
Ha ka 8 tarik, Naiwieng, ka high court ka la rai ban ai jingbit ïa ki party ban ïakynduh kumba la tyrwa da ka sorkar jylla lem bad jingkdew ba ïa ka kaiphod jong ka jingïalang, dei ban phah sha ka ïing kashari ha ka sngi ban pynsngew ka ban sa long ha ka sdang taïew jong u bnai ban wan.
Ka sorkar ka la wanrah lang da ka shon shap(blueprint), hadien ba ka la kyntait ïa ka jingtyrwa jong ka 25 tarik, Ïaïong 2022 jong ka HPC ba ïa ka 200 square meter jong ka jaka, dei ban ai sha man ki 342 tylli ki longïing hapoh ka European ward nalor ka jinglut jingsep jong ka jingshna ïing jong ki.
Ha ka 31 tarik, Nailar, ka sorkar jylla ka la dep pynbna shaphang ka jingrai ban shna ïa ki ïing ha ka 2.
5 acre jong ka jaka ba dei jong ka SMB na ka bynta ban pynkynriah ïa ki 342 tylli ki longïing.
“Mynta ngi la dep pynpra ïa ki ïing barim bad ngi la tei da ki ïing ba thymmai ba don naduh 5 ne 7 mala katkum ka kyndon jong ka Meghalaya Development Urban Authority (MUDA)," ong u Symbud Myntri, u Prestone Tynsong.
Ka kampeiñ ba dang ïaid, ka Viksit Bharat Sankalp Yarta (VBSY) na ka bynta jong ki riew lum ka jylla Meghalaya ka la rung ha ka sngi ba hynñiew jong ka ha ka sngi balang bad tad haduh mynta, ka la dep pynlong ïa ka kampeiñ ha ki shnong bapher bapher ha West Jaintia Hills, East Garo Hills, North Garo Hills bad East Khasi Hills.
Ha East Garo Hills district, u Director Ministry jong ka MSME bad u District Prabhari Officer na ka bynta ka Viksit Bharat Sankalp Yatra, u Vinamra Mishra ki la don bynta ha katei ka prokram ha Dambo Bima hapoh ka Dambo Rongjeng Block ha East Garo Hills.
Ka District Administration, ha ka jingïatreilang bad ka tnad liañ bad ka Gram Panchayat, ka la pynlong da ka prokram pynhusiar halor ki katto katne ki scheme sorkar pdeng kiba la sdang pyntreikam hapoh ka ri.
Ki Health camp, ka jingpyntip shaphang u Aadhar, Ujjwala bad ka rukom treikam ka jingregistar ha ki bank, ka jingbatai ïa ki khana jong ka jingjop da ki nongïoh jingmyntoi jong ka welfare scheme sorkar bad ka jingpyni da ki drone, kiba la pyni ha katei ka kampeiñ.
Ka Moodop bad ka Kpermynsnieh hapoh ka Thadlaskein Block kaba don ha West Jaintia Hills, ki dei ki jaka ba la dep pynlong ïa ka kampeiñ ha ka sngi balang.
Katei ka prokram ka la sdang da ka jingpynithuh ïa ka VBSY da ki heh ba dei peit ba la bud da ka jingpdiang sngewbha da ka Hamara Sankalp Visksit Bharat da ki heh jong ka district.
La don ruh ka khana jong ka jingpyni lyngkot halor ka jingïada mariang kaba la ïashim bynta da ki nongshong shnong jong ka Kpermynsieh.
Ki dkhot jong ka National Rural Livelihood Mission, kiba dei ki nongtrei mon sngewbha ki la rwai kawei ka jingrwai kyrpang bad ka jingshad ha ka por ba don katei ka prokram.
Ki heh sorkar na central bad jylla bad ki nongmihkhmat jong ka Sankalp Yatra ki la pynshlur ïa ki nongshong shnong ba kin shim kabu ïa kitei ki welfare scheme bapher bapher.
Ki heh jong ka Brahmaputra Valley Fertilizer Corporation Limited (ba la peit da ka sorkar pdeng) bad ki nongtrei ki la pynlong da ka jingbatai ban pyndonkam da ka drone, kaba lah ban kynshait dawai ïa ki jhur ki jhep, ki symbai ban pyndonkam ha ka ban rep ban riang.
Ïa ka jingbatai ban pyndonkam da ka drone, la pynlong ha Mawngap Mawkharshiing, Mawphlang C&RD Block ha kaba ki paidbah ba bun ki la ïalum lang ban sakhi ïa katei ka kampeiñ.
Ki nongshong shnong ki la ïaroh ïa ka jingpyrshang ban pyndonkam da ka drone na ka bynta ki jaka rep riang.
Katei ka prokram ka la kut da ka jingpynkup burom ïa ki nongïoh jingmyntoi ïa ka kam ba ki seng.
Katba ïa ki kalendar jong u snem 2024, ki kot khyrdop, ki kot lynkhot lyngkhai halor ki scheme bapher bapher jong ka development bad welfare na ka bynta ki paidbah ruh, la dep sam hangto hangto.
Ïa ki katto katne ki prokram pynhusiar, la dep pynlong ha ki tamasa ba la pynlong ha East Khasi Hills.
Ha ka jingtrei shitom ban pynhusiar paidbah bad ka jingpynlah ban pynneh pynsah ïa ka kolshor, ki jingtei bad ki ïing ki sem bakhraw hapoh ka jylla, ha kaba ka tnad Tourism and Travel Management jong ka Martin Luther Christian University kaba la pynlong da ka World Heritage Week da kaba pynïaid ïa ka Heritage Walk ha Jowai ha ka sngi balang.
Kaba la lam khmat da u Head of the Department, u Dr Iadonlang Tynsong bad la synran da ki katto katne ngut ki dkhot, katei ka jingïaid kjat ka la long da ka jingleit sha Jowai Presbyterian Church, ba la dep tei naduh 150 snem mynshuwa da ka Welsh Presbyterian Mission.
Ha ka por ba don katei ka jingleit, u Rev E Nongpluh, uba dei u pastor ba dei peit bad u rangbah, u M C Rymbui, u secretary katei ka ïingmane, ki la ong ba ka dei ka ïingmane ba la rim bha hapoh katei ka jaka bad kaba la pynwandur da ki nong British, ha kaba katei ka ïingmane ka la long kawei na ki ïingmane ba itynnad naduh mynshuwa.
Shuh shuh, ki samla ki la leit ïaid kjat shaduh sha ka Thaiwan Jaintia Traditional Museum ha Chutwakhu, kaba la lam khmat da u Bah Waheh Kamai War.
Kine ki ïing kiba don haduh 300 tylli ki tiar ki tar, kynthup haduh 13 tylli ki jingtem jingput jong ka Jaintia, ki riam tynrai, ki tair hyndai hynthai bad ki jaiñ ba thaiñ hi.
U Bah Waheh Kamai War, ha ka jingkut jingmut jong u na ka bynta ban pynneh pynsah ïa ki, u la shem ïa ka Thaiwan Arts and Cultural Organization hau 2010.
Ki samla pule ki la poi shaduh sha Wah-Ait-Nar ha Iongpiah, kaba dei ka pung bakhuid jong ka Niam-Tre ha kaba ïa ka tamasa Behdienkhlam, la rakhe man la u snem.
La pynlong da ka kynhun Seinraij Niamtre, ha katei ka jingleit jong u sha kane ka jaka, ka la pyni ïa ka jingriewspah jong ka kolshor jong ka Ri Lum Khasi bad Ri Lum Jaintia.
U Bah Arwatki Sumer, u general secretary ka sein raij, Jowai; ki dkhot jong ka sein raij Jowai, U CA, u Bah Ram Kyndiah, Raymond Nartiang, Pator Jowai bad ka Deibha Rymbai, ki la lam lynti ban pyni ïa ka Aitnar Kongka siangbood, u nongpeit jong ka Iing Blai (ka ïing u Blei) ki la ai jingbit ban rung kine ki samla pule sha katei ka ïing bakhuid.
Ha ka jingbteng jong ka jingleit jong ki hadien ka Wah Eit Nar, kitei ki samla pule ki la leit ruh sha Syntu Ksiar, kaba la tip kum ka jaka hyndai bad la ai kyrteng hadien jong ka Syntu u jong ka kpoh jong u Iawchibidi.
Hapoh ka Syntu Ksiar, la don ka jingtei jong u Kiang Nangbah, kaba la ai burom na ka bynta ka jingtrei shitom jong u khlur ka ri ban ïoh pynlait luid, u Kiang Nangbah pyrshah ïa ki shipai British ha ka 30 tarik, Nohprah 1862.
Katei ka jingtei ka long ka jingkynmaw burom na ka bynta jong u Kiang Nangbah tad haduh mynta.
Ki khun u Hynniewtrep mynta ka sngi ka 23 tarik u Naiwieng, 2023 ki la rakhe ia ka jingdap 124 snem jong Seng Khasi.
Ia kane ka sngi la tip kum Seng Kut Snem.
Baroh ki para kur para kha kiba dang ia bat la ka tynrai ha ka jingngieit, ka dustur bad riti kum ki Khasi ki la ioh ban ia sngap ia ki ‘tien sneng  ki ‘tien kraw na ki nongialam ka Seng ha ka jingiakynduh lang ha Lympung Weiking harud ka Wah Umkhrah.
Ki nongseng ia ka Seng Khasi, ki long da shisha kiba stad, ba tip bad ki la long ki nongsain ia ka mynsiem ieit ri ban iada ia la ka jong ka jaitbynriew Hynniewtrep.
Ki la lah ban buh ia ki mawdong nongrim ba kynsai ia ka tynrai Khasi ha ka jingpyntiei kam ia ka Seng Khasi, kata ha ka niam, ka jingngeit bad ia ka jingiakhein kur khein kha.
Ka jingrakhe ia ka Seng Kut Snem ka la sdang da ka jingiaid paid ban Madan Iewrynghep shaduh Lympung Wei ha ka ryngkat ia ka jingpyni ia ka rong ka taw kiba ia dei bad ka jingngeit bad ka larity jong ki Khun u Hynniewtrep kiba dang bat ia ka niam tynrai.
Ynda la poi ha Lympung Weiking la pyllong ia ka duwai ka phirat bad pynbuh sa ki jingkren na ki nongialam jong ka Seng Khasi.
Haba kren ha katei ka sngi, u President jong ka Seng Khasi Lawbah, u Bah Kerilan Wahlang u la ong ba ka nongtymmeng kaba khrawduh ba ka jaitbynriew Hynnietrep ka la ioh na ki longshu manshuwa ka dei ka “niam ka rukom bad ka larity.
Une u Rangbah u la ong ba ki tymmeng ki ju sneng ju kraw ba ym ju dei ban dieduh ia ka nongtymmen ba ioh long ksew.
Une u rangbah u la ong ha jingsngewthuh jong u, ka nongtymmen jong kane ka jaitbynriew die ka niam bad ka larity.
Une u rangbah u la pynsngew ruh ia ki jingma kiba ai ia kane ka jaitbynriew ha kine ki sngi, ka dei ka bym burom shuh jong u khunbynriew ia ka khyndew ka shyiap bad ia ki khlaw ki btap, kiba long ki jaka shong jaka sah jong u Ryngkew u Basa.
U Bah Kerilan Wahlang u la kren ruh shaphang ia ka jingkamai ia ka hok vad ka jingbat ia la kular bad ka juban lak.
U la kren ruh shaphang ka jingdonkam ban lehbha ia kiwei.
U general secretary jong ka seng National People’s Party, u Bah Sniawbhalang Dhar u la kam ba ka seng NPP ka dei kawei na ki seng ba ïatylli lang ha ka jylla.
U la ai ïa ka jubab ïa ka jingkylli ba ïadei halor ka jingjied ïa ki kyrtong na ka bynta ka Shillong parliamentary seat.
U Dhar u la ong ba ym don kano kano ka jingphiah hapoh ka seng ha kaba ïadei bad ka Shillong konstituensi.
“Ka seng NPP ka dei kaba ïatylli lang.
Ngi ïalong kawei," kam u Dhar.
Katba na ki kaiphod ba dang ïoh shen, la ong ba la kynnoh ba la don ka jingïaphiah napdeng ki nongïalam jong ka seng hadien ba u Dhar u la kwah ba ka seng kan ai tiket ïa u pyrsa jong u bad u nongthawaiñ barim jong ka Mawhati, u Dasakhiat Lamare.
U Dhar, u la ong ba hapoh ka por ba biang, yn sa pyntip ïa u kyrtong na ka bynta ka Shillong seat.
U la ong ba la don naduh 4 haduh 6 ngut kiba kwah tiket na katei ka konstituensi bad ka election committee jong ka jylla kan sa rai bad ai ïa ki kyrteng ba biang tam napdeng jong ki.
Utei u nongïalam jong ka seng NPP u la ong shuh shuh ba bun ki paidbah ki la pynpaw ka jingdon jingmut jong ki ban ïasnoh lang bad ka seng bad “Ngin pdiang sngewbha ha kano kano ka por".
Ha ka sngi balang, u president jong ka National People’s Party (NPP), Prestone Tynsong u la pyntip ba ka election committee jong ka seng ka la dep lypa ban phah ïa ki kyrteng jong ki kyrtong na ka bynta ka Shillong bad Tura parliamentary seat na ka bynta ka jingmynjur jong u president.
Katkum ka jingïathuh jong u, ïa ki kyrteng jong ki, yn sa pdiang hapoh ka shi taïew.
Ïa mynta, u Dhar u la pyntip ba ka seng shen, kan sa shim rai ha kaba ïadei bad ki ilekshon ban wan sha ka KHADC bad ka JHADC.
U la ong ïa u Lat ka jylla dang shen, u la dep pdiang ïa ka jingtyrwa na ka bynta ban phiah ïa ki konstituensi kiba hap hapoh ka jingbishar jong ki ar tylli ki ADC ha ka Ri Lum Khasi Ri Lum Jaintia.
Ka kynhun jong ka State Forest Department na Williamnagar jong ka East Garo Hills ka la ïoh kurup bun tylli ki dieng ba la pom ba thmu khaïi beaiñ kiba la buhrieh hapoh katei ka shnong ha ka miet jong ka sngi balang.
Ïa ka jingkhynra, la pynlong da u pulit jong katei kajuh ka kynhun Garo, ka A-chik Holistic Awakening Movement AHAM Eastern Zone, kaba la pynlong ka jingkhynra hapoh ka ïing jong u Pentom Momin ha Nengsila jong ka Williamnagar.
Katba ki khlaw ha East Garo Hills, kynthup ïa ki khlaw Simsanggre-Samanda, la don ka jingpom pathar ïa ki dieng ba la ïaw na ka daw jong ka jingjur ka jingkhaïi beaiñ kaba la don ka jingkulmar jingmut na ka daw jong ka jingïakynad hapdeng ki riewsniew bad kito kiba la shimti ban ïada ïa ki jingdon jingem jong ka khlaw.
ka Ophis jong ka tnad jingri jingdup jong ka West Jaintia Hills District ka la rakhe ia ka sngi  National Milk Day ha Jowai Daairy Plant ha Mooralong Jowai.
Kane ka jingrakhe ka long ruh ban kynmaw burom ia ka lyngkhuh sngi kha jong u Dr.
Verghese Kurien uba la long u nongprat lynti ban pynlong ia ka ri India kaba dap da ka dud.
Ha kane ka prokram la ia shim bynta da u Additional Deputy Commissioner, u bah B.
Blah kum u Kongsan.
Haba kren ha katei ka prokram, Ka Kong A Tyngkan, Assistant Commissioner of Food Safety for East & West Jaintia Hills u la iathuh ba ka dud ka don ia ka bor teimet namarba ka don ia ka Vitamin-D bad Calsium.
Ka Kong Tyngkan ka la kren shaphang ka jingdon kam ban bam ia ki jingbam ki batei ia ka met bad ka la ong ruh ba ka long beain ban khlem um ia ka dud bad iathuh ruh ba kan pynlong ia ki jingjurip ban peit ia ka jingbha jong ka duh, khnang ba kane kan long ka jingiada ia ka jingkoit jingkhiah jong ki paidbah nongshong shnong.
I Dr.
I.
Kjam, iba long i  District Veterinary Officer ila kren shang kiba bun ki skim ba ki nongrem ki lah ban shim shim.
Ha kaba kren shaphang ka jingshait jingkhlain jong ki jingri, i Dr.
Kjam ila iathuh ba ki jingri kiba shait bakhlain ki pynmih ruh kham bun ka dud.
I Dr.
Kjam ila iathuh ruh ba ka ka Sorkar ka don ka thong ban pynduh jait ia ka jingpang jong ki jingri ba la tip kum ka Foot & Mouth Disease ha kaba kut jong ka snem 2025.
Na ka liang jong ka Kongsan, ka Kong Blah kaba la kren ha katei ka prokram, ka la kren shaphang ka jingmyntoi jong ka dud na ka bynta jong ki nongri jingri bad na ka bynta ka jingkoit jingkhiah jong ki nongshong shnong.
Ka la kyntu ruh ia ki nongpynmih duh ba kin iai ai ia ka dud kaba bha sha ki paidbah.
Ha kane ka prokram la don ruh ka jingsam ia ki prize sha ki nongjop kiba la ia shim bynta ha ka jingiakop iatainia bad jingiakop kylli jingtip.
Kawei na ki nongshong shnong jong ka Meghalaya, ka Nambie Marak ka la ioh ban rung ha ka kyrdan Semi Final jong ka Master Chief Season-8.
Kane ka long ka sien banyngkong ba ka nong Meghalaya ka la ioh ia ka nam ka burom ban rung shaduhka Semi Final ha kane ka National Programme.
Nambie Marak ka dei na West Khasi Hills, ka la iathuh ba ka long kaba eh haduh katta katta ban ioh rung shaduh ka kyrdan Semi Final jong ka jingiakop shet jingbam kaba long ka jingiakhih hapoh ri India baroh kawei.
Ban poi shaduh katei ka kyrdan Master Chef ka long ka nam bad ka burom kaba khraw ia ka Meghalaya ha ka liang jong ka jingpyni ia ka jingshet jyntah sha ki paidbah nongshong shnong jong ka ri India.
Ka Nambie Marak ka la iathuh ba hadien ka la leit shong leit sah sha Chennai, ka la sdang ia la ka jong ka YouTube Channel bad ai kyrteng, ‘Eat Your Kappa’ da kaba pyni ia ki jingjingshet jingtip bad ia ka rukom bam rukom dieng jong ki nongshong shnong jong ka Dong Shatei Lam Mihngi.
Nga la long ka YouTuber banyngkong ban pyni ia ka rukom shet jingbam jong ki nongshong shnong ka Dong Shatei Lam Mihngi bad ia kane programme jong ka la pyni ruh da ki lad pathai khubor  bad kot khubor kum ka The  Brut, The Brut, The Hindu, The Better India, Conde Nast Traveller bad kiwei.
Ka nambie Marak ka la iathuh ruh ba ka ju sngewtynnad ban peit ia ka program Master Chef man la ka por.
Ka seng National people’s Party (NPP), myn ha ka 24 tarik, Naiwieng, ka la pynbna ïa ki kyrteng jong ka Ampareen Lyngdoh bad ka Agatha K Sangma kum ki kyrtong na ka bynta ka Shillong bad Tura Parliamentary Seat na ka bynta ka ilekshon ban wan jong ka Lok Sabha.
Katba ka Dr Ampareen Lyngdoh kan sa ïakhun na ka Shillong Lok Sabha seat, hynrei ka Agatha K Sangma ka la shah jied ban ïakhun na Tura Parliamentary seat, la pynbna da u president ka NPP, u Prestone Tynsong.
Ka Shillong Lajong kaba la mad ia ki jingjop kaba 2 mynta ka aïom hadien ba ka la lah ban pynliem ia ka Delhi FC da 2-1 ha ka jingïalehkai ba la pynlong ha madan Shillong Sports Association (SSA), Polo Shillong ha ka por 2 baje noh phai sngi, mynta ka sngi ka 24 Naiwieng ka Lajong bkan bteng biang ia ka jingïalehkai ha mane ka lympung I-league pyrshah ia ka TRAU kaba dei ruh ka kynhun ba don ha kjat duh jong ka miej iakheiñ poiñ.
Ka Lajong kaba dei ruh ka kynhun kaba khlem pat mad ia ka nam rem mynta ka aïom ka khmih lynti sa shisien ia ka jingwan kyrshan jong ki paidbah na ka bynta ban ai mynsiem ia ki rangïalehkai ki ban ïakhun tyngeh ban khur biang ia ka  3 poiñ ha la ïing.
Ym lah ban len ba ka Lajong ka heh mynsiem ban ioh ia ka kabu ban ïalehkai ha la ïing bad la sakhi na kine ki ar tylli ki jingïalehkai ba lah dep, kumta ban pynkut ia une u bnai kane ka klob kaba na kane ka jylla ka angnud ba ki paidbah kin pyndap bad ker sawdong ka madan kumba la urlong ha kine ki jingïalehkai ba lah dep.
Ka jingïalehkai kan long ha ka por 2 baje noh phai sngi ha kajuh ka madan bad ia ki ticket lah ruh ban ioh na madan.
Ka Headquarters 101 Area jong ki shipai Indian Army ryngkat bad ka Rajya Sainik Board, Meghalaya mynta ka sngi ki la pyllong ia ka jingiakynduh lang jong ki shipai ba la shongthait Excervice Men Rally ha  58 Gorkha Training Center, Happy Valley Shillong.
Ha kane ka jingiakynduh lang, la ia shim bynta da ki spah ngut ki shipai ba la shongthait, ki kurim jong ki shipai kiba la duh noh ia la ka jong ka jingim ban iada ia la ka jong ka ri, ki khun, ki ksiew kiba na Meghalaya bad ki shipai ba la shongthait kiba na Meghalaya kiba la ia shim bynta ha ka Thma Bah Pyrthei-II.
Kane ka jingiakynduh lang ka long jong ki shipai ba la shongthait, ki shipai kiba la ia shim bynta ha ki thma, ki shipai kiba la mynsaw bad ki kurim jong ki shipai kiba la duh noh ia la ka jingim ka long ban iatehsong, ba kyrshan bad ban ai mynsiem hapdeng jong ki.
Ha kane ka prokram la ia shim bynta da u Myntri ka tnad General Administration Department bad ki ophisar jong ka tnad shipai, ki heh Sorkar ka Meghalaya.
Kine ki kynthup ia u Lieutenant General Sanjay Malik, General Officer Commanding 101 Area,  u C.
V.
D.
Diengdoh, IAS, Secretary GAD bad ka Kong R.
M.
Kurbah, IAS, Deputy Commissioner East Khasi Hills District.
Haba kren kum u Kongsan, u Myntri ka tnad General Administration Department, u Rakkam A.
Sangma u la pynpaw ia ka jingsngewnguh jong u ia ki shipai kiba la duh noh ia la ka jong ka jingim ban iada ia la ka jong ka ri, kum juh ruh ia ki shipai ba la shongthait kiba la ai ia ka jingshakri ha ki bynta bapher bapher na ka bynta la ka jong ka ri.
U Myntri u la iathuh ba ki shipai kiba shong thait noh hapoh ka 35 snem ka rta ba kin nang iai bteng ia ki kam babha jong ki ba ka bynta ka imlang sahlang.
Ha kane ka jingiakynduh lang la sam ruh ia ka pisa kaba shilak tyngka marwei na ka Meghalaya Chief Minister’s Special Grant sha ki hynriew ngut ki shipai kiba la iashim bynta ha ka Thma Bah Pyrthei-II kynthup ruh kurim jong ki shipai kiba la duh noh ia la ka jingim ha ka Thma Bah Pyrthei-II.
Ha kaba ia dei bad kane, ka Sorkar jylla ka la pynkiew ruh ia ka jingkyrshan pisa  Gallantry Awardees.
Ha kane ka sngi, la pyllong ruh ia ka jingai jingsumar ia ki nongpang.
Ka sorkar jylla shen, kan sa phah ïa kano kano ka jingtyrwa na ka bynta ban pyndonkam ïa ka pisa ba koy haduh T.
100 klur kaba dei hapoh ka Meghalaya Environmental Protection and Restoration Fund (MERPF) na ka bynta ban pynkhie im biang ïa ka mariang hapoh ka jylla.
U Justice (Retd) ba la shongthait na ka kam, u BP Katakey ha ka 18th Interim Report jong u, ha kaba ïadei bad ka PIL kaba ka pyrshah ïa ka jingkhaïi beaiñ ïa u dewïong, ha kaba u la ong ba ka bai lut bai sep ba la pynlut na ka MEPRF shen, kan sa pyntreikam biang, lyngba ka Oversight Committee, kaba la pynmih da ka NGT, ka dang khmih halor kane ka bynta.
“U nongmihkhmat jong ka Central Pollution Control Board u la pyntip ba ka pisa ba haduh T.
100 klur, lem bad ka jingdon jingmut ban pynlut ïa ka pisa, kaba don bad ka Board kaba shen, yn sa pyndonkam na ka bynta ka jingïoh jingmyntoi kumba la hukum da ka Supreme Court, na ka daw jong ka jingbym ïoh ka jingtyrwa ba la ïohpdiang na ka sorkar jylla na ka bynta ka jingpyndonkam ïa katei ka pisa na ka bynta ban pynkhie im biang ïa ka mariang," ong u Katakey.
U la ong ba ka tnad Secretary, Mining bad Geology ba ka Meghalaya State Pollution Control Board (MSPCB) ka la ai jingmut ban phah ïa katei ka jingtyrwa sha ka Central Pollution Control Board kaba ïadei bad ka jingpyn khie im biang ïa ka mariang, na ka bynta ka jingpyndonkam ïa katei ka pisa.
Ka Central Pollution Control Board, MSPCB bad ka sorkar jylla ka la dep ai jingmut ban pyntreikam ïa katei ka pisa ba noh synñiang.
:Ka Deputy Commissioner jong ka South Garo Hills, ka S Awasthi ka la pynlong da ka jingïalang halor ka District Level Viksit Bharat Sankalph Yatra Committee ha ka District Resource Centre Baghmara ha ka jingdon lang jong u Umesh Pratab Singh, u Director Ministry jong ka Education Government of India bad kiwei ki heh sorkar jong ka jylla jong ka South Garo Hills District.
Ha katei ka jingïalang, ka deputy commissioner ka la pyni ïa ki bynta ba kongsan jong ka kampeiñ bad ong ba dang wanrah ha ki 69 tylli ki district kiba ka jingbun briew jong ka ST naduh ka 15 tarik, Naiwieng 2023.
Katei ka kampeiñ kan kynthup ïa ka jingïalang paidbah, jingpyn husiar, ka jingai jingïarap na ka bynta ka imlang ka sahlang, ka jingïashim bynta ha ka ban rwai bad kiwei kiwei.
Ki IEC VANS na ka bynta ka jingpyn saphriang ïa ki jngtip, kaba yn sa pyndonkam bad ki IT Platforms, Mobile App bad kiwei kiwei.
Yn don ki scheme na ka bynta ka jingpyn husiar sha ki shnong nongkydong, kiba kynthup ïa ka IMJAY, PM Garib Kalyan, Annan Yojana, Deendayal Antyodaya Yojana, PM Awas Yojana, PM Utjwalla, PM Vishwakarma, PM Kishan Saman, Kishan Credit Card, Har Ghar Jan, Jan Dhan Yojana, Surekha Bima Yojana, Atal Pension Yojana bad kiwei kiwei.
Katba kiwei pat ki scheme ba mih tam, ki kynthup ïa ka Sickle cell Anaemia elimination Mission, jingpynrung kyrteng(Enrollment) ha ka Eklavya Model Residencial School, Scholarship scheme, Forest Rights Titles kaba kynthup ïa ka jaka jing ki riew shimet bad ka imlang ka sahlang, Van Dhan Vikas Kendra bad kiwei kiwei.
Ka Meghalaya Asha Workers Union (MASHAWU) ha ka sngi thohdieng ka la khot da ka indefinite strike bad ka jingshong kyllaiñ myngor hakhmat jong ka Secretariat ha ka 27 tarik, Naiwieng kaba bud da ka jingïalang ba dang shen bad ka sorkar jylla.
Katei ka Union, kumta, kan sa rai ba lehse kan mynjur ne kyntait ïa ka rai jong ka sorkar jylla ban pynbiang ka jingsiew ïa ka tulop jong ki haduh T.
3,000 hapoh ka scheme thymmai, ka “Community Based Health Incentive Scheme (CHIS)".
Hadien ba ka jingïalang jong ka executive committee kaba la pynlong ha Golflink Dorbar Shnong Community hall, ka President jong ka Union, ka Kong Mirajune Myrsing ka la ong kumne, “Ngi la rai ban khot noh ban pynkut ïa ka jingïalang jong ngi bad ngin sa leit trei noh mar mar.
"“Hynrei, shen, ngin sa shim ïa ka rai ba lehse ngin pdiang ne kyntait ïa katei ka jingtyrwa jong ka sorkar jylla ban siew tam ka tulop jong ngi da T.
1,000," ong ka Kong Myrsing katba dang bynrap, “Kane ka long namar ba ka union ka la rai ban ap na ka bynta sorkar ba kan pynmih lang ïa ki committee ha ka district level ban khmih ïa ki jingdawa jong ngi.
"Ka Kong Myrsing ka la ong mynta ka sngi ba ka la dep ïakren ïasuk ban ai por lai bnai ïa ka sorkar ban pynmih ïa kine ki committee na ka bynta ban sdang ïa katei ka scheme thymmai.
:Ha ka jingkynmaw burom ïa ka jingdap 74 snem jong ka Constitution jong ka India, ka Meghalaya State Legal Services Authority, ha ka jingïatreilang bad ka NSS Unit, Legal Care & Support Centre bad ka Equal Opportunity Cell ha Shillong Law College, ka la ïasnoh lang bad ka High Court Legal Services Committee, High Court of Meghalaya bad ka District Legal Services Authority, East Khasi Hills District.
Ki la pynlong ïa katei ka prokram ha Shillong Law College ban rakhe ïa ka ‘Constitution Day,’ ba la tip ruh kum ka ‘Samvidhan Divas.
’Ha kane ka prokram, ki nongïashim bynta ki la ïalum lang ban kren halor ka jinglong jingman ka riti ka synshar jong ka 26 tarik, Naiwieng 1949, ha ka por ba ki heh jong ka Constituent Assembly ki la pynmih ïa ka Constitution of India ne ka riti ka synshar hapoh India.
Katei ka prokram ka thmu ban batai ban pynhusiar bad ban ai jingïaroh na ka bynta ki hukum jong ka riti ka synshar, da kaba ban jur halor ka jingdonkam jong ka jingkyrshan ïa ka synshar paidbah, ka hok bad ka jingïalong kawei.
Ka Sorkar Meghalaya ka la iathuh ba kam shym la don kano kano ka jingjah jong u dewiong ba la dep tih bad ba kata ka jingong ba u dewiong ba la dep tih u don 32 lak metrik tone ka long kaba bakla.
Ka jingthew ia ka jingdon jong u dewiong ba la dep tih da kaba pyndonkam da u drone u long kumba 32 metrik kam dei kaba biang bad ka jinglum jingtip da kaba pyndonkam ia u dron ha ka snem 2022 ka long kum ba 14.
1 lak metrik ton.
Ka Sorkar ka la iathuh ba kane ka jingai jingkhein jong ka, ka long kaba biang namar sha shuwa jong kata, la don ruh ka jinglilam ia u dewiong.
NONGPOHU MLA ka Nongpoh, u Bah Mayralborn Syiem, u la ong ba ki nongshong shnong jong ka jylla kim dei ban long kiba pyrkhing palat ia ki briew kiba nabar namarba ka Sorkar ka kwah ban pynkiew ia ki kam jngohkai pyrthei.
“Ngi don hangne ki jaka kiba itynnad bad ngi dei ban kyntiew ia kine ki spah mariang ki jong ngi" la ong u Bah Mayralborn Syiem.
Une u nongmih khmat u la iathuh ban ba naduh ki nongniah kali haduh ki nongdie dukan ki ioh jingmyntoi na ki nongjngoh kai pyrthei bad ba ki nongshong shnong ki dei ban don kata ka jingsngewthuh haba pdiang ruh ia ki nongjngohkai pyrthei.
“Haba ki nongwan jngohkai pyrthei ki wan sha kane ka jylla, kim wan thylli kumto.
Hynrei, ki wan theh ruh ia ka pisa ka jong ki", la ong u Bah Mayralborn Syiem.
U Lamphang jong ka Iing Dorbar Thaw Ain ka Meghalaya, u Thomas A.
Sangma u la pyniaid ia ka jingialang jong ka Meghalaya Legislators’ Forum kaba bad ka jingpang HIV/AIDS bad kaba dang shu dep pynthymmai biang.
Ia kane ka jingialang la pyllong ha  Conference Room of Pinewood Hotel in Shillong.
Kiba la ioh ban iashim bynta ha kane ka jingialang ki long u Myntri Rangbah Conrad K.
Sangma uba long u Chief Patrol jong ka Meghalaya Legislator’s Forum, u Deputy Speaker, u Timothy D Shira, ka Myntri ka tnad ka koit ka khiah ka  Dr Ampareen Lyngdoh, u Nongialam ka liang pyrshah jong ka Iing Dorbar Thaw Ain ka Meghalaya, Ronnie V Lyngdoh bad kiwei ki dkhot jong ka Iing Dorbar.
Ha kane ka jingialang ka la ioh ban iakren shaphang ki briew kiba ioh iaka jingpang HIV/AIDS, ka jingai ia ka jingsumar na ka bynta jong ki, ki jingai jingkyrsahn, ka jingaikam aijam, ka jingai jinghikai, ka jingailad ban pule bad kiwei ki jingjingpynshai, ka jingai ia ki jingbam teimet bad ruh ia ki jingkyrshan ia na ka liang jong ka ain.
Kane ka jingialang ka la sngewdei ban ai jingkyrshan ia kito kiba ioh ia ka jingpang HIV/AIDS bad ban kdup ia ba kin lah ban long kum kiwei pat ki nongshong shnong jong ka jylla.
Haba kren ha katei ka jingialang, u Myntri Rangbah ka Meghalaya, u Conrad K.
Sangma u la iathuh ba ki don bun ki jingtrei kam jong ka Sorkar ban iarap ia kito kiba ioh ia ka jingpang HIV/AIDS.
Ka Iing Bishar jong ka Meghalaya High Court ka la kyntu ia ka Sorkar jylla ba ka dei ban shna noh ia ki kyndon kiba ia dei bad ka jingtih dewiong da ka jingstad ka juk mynta, kaba kynthup ruh ia ka rukom rah ka rukom rong ia u dewiong hadien ba ka dep tip ia u da ka jingstad ka juk mynta.
Ha ka kaiphot Interim Report bakhatphra ba la phah sha ka Sorkar jylla ha ka 14 tarik u Naiwieng, 2023, u nongbishar jong ka Meghalaya High Court, u Justice (Retd) Brojendra Prasad Katakey u la bthah ia ka Sorkar ba dei ban shna ia ki kyndon kumno ban tih ia u dewiong da ki kor ki bor jingstad ka juk mynta.
U nongbishar u la ong ba ka Sorkar ka dei ruh ban shna ia ki kyndon kumno ban rah ia u dewiong hadien ba la dep tih ia u da ki kor jingstad ka juk mynta, khnang ba kan ym doh ka jingiakhleh khaw lang hapdeng u dewiong ba la tih da ka jingstad ki kor ki bor ka juk bad u dewiong uba shu tih beain.
U Myntri Khynnah jong ka tnad Micro, Small bad Medium Enterprises jong ka Sorkar Pdeng, Bhanu Pratap Singh Verma u la iathuh ba baroh ki jingtrei jong ka Sorkar ki dei kiba mih na ka mynsiem ban shakri ia ki paidbah nongshong shnong jong ka ri India.
Haba kren ha ka jingrakhe ia ka Viksit Bharat Sankalp Yatra programme ha Laitkseh kaba hap hapoh ka Mawryngkneng Block jong ka East Khasi Hills District ka Meghalaya, u Myntri Khynnah u la ong ba u Myntri Rangbahduh Narendra Modi ha ka jingiohi jngai ka jong u, u la shim ba ka jingrat diengkhong ia ka jingduh lad jong ki nongshong ba ka dei ka jingtrei kam kaba hakhmat duh jong ka Sorkar.
U Myntri Rangbah Modi u don ka jingiadei kaba jan bad kito kiba duhlad duhlynti bad ka jingtrei kaba hakhmat duh jong ka Sorkar ka long ban weng ia kane ka jingeh.
Ka Seng Samla Kur Hynñiewta, Lempluh ha ka sngi Saitjain ka 25tarik u Naiwieng,2023 ka la plie pyrda ia ka lympung ialehkai phutbol ka jong ka ha madan Pyndenumsaw ha ka shnong Sohpian.
U Bah Staising Kharbteng u la long u Kongsan ha kane ka lympung ialehkai bad plie paidbah ia ka.
Ha ka jingkren ka jong u ,u la kyntu ia ki khun samla ka thaiñ ban kiar na u drok u jingdih uba pynbuaid uba trei jar jar ban pyntroiñ ia ka jaidbynriew bad pynshong syier ia ki longïing longsem bad ka imlang sahlang ym tang ha ki jaka sor hynrei u la ioh rung wat ha ki jaka nongkyndong.
La ioh ruh ia ka jingkren na u Bah Kyrmen Rani u sordar ka shnong Sohpian bad u samla Pynskhem Hynniewta u Chairman ka Seng Samla Kur Hynñiewta,Lempluh.
Ha kane ka sngi sdang jong ka jingialehkai ka Wahsohlait ka la pylliem ia ka Mawsadang da 3 – 2 goals bad ka Dewsaw ka la pylliem ia ka Sohpian lyngba ka tie breaker da 5 – 4 goals.
Ka klob Shillong Lajong kaba dei ruh ka klob ba mih khmat ia ka jylla ha ka lympung I-league mynta ka samoi 2023-24 ka la ioh biang ia ka jingjop ha la ïing hadien ba ka la lah ban pynliem ia ka TRAU, Imphal da 2-1 ha ka jingiakhun ba la pynlong ha madan SSA, Polo Shillong.
Ka Lajong bad Mohammedan ki dei ruh ki klob ba khlem pat mad ia ka nam rem haduh mynta, kata hadien ba la dep mar 6 sien ki jingïalehkai.
Haba phai ha katei ka jingïalehkai, la sakhi ba ki rangïalehkai ka Lajong ki ioh mynsiem shibun ban ïalehkai ha la ïing na ka jingieit ki paid nongkyrshan bad katkum ka jingioh jingkheiñ ki nongwanpeit kai ki la poi 6000 tam ha katei ka sngi.
U Hardy Syndai uba dei ruh u kapten jong ka Lajong u la ioh ban thep shi kol na ka bynta ka kynhun, kata lyngba ka penalty ha ka minit ba 18 kaba dei ruh ka kol ba la ioh ban pynphai hadien ba ka Imphal ka la ioh ban pynkhih jar nyngkong lyngba u R.
Singh Soraisam (13).
Ka Lajong ka ioh kabu shibun ban thepkol hynrei na ka jingleh sting ki rangïalehkai ba sha khmat la duh noh ban pynkhih jar ia katei ka klob kaba don ha trai duh jong ka miej iakheiñ poiñ.
Katba ka jingïalehkai ka dang iaid bad baroh 2 kynhun ki dang iai iakhun ban ioh ia ka jingjop, u T.
Singh Thounaojam ka Imphal u la kum thep hi ia ka kol ha ka minit ba 86 bad kadei ruh ka kabu na ka bynta ka Lajong ban khur ia ka 3 poiñ ha katei ka jingïakhun.
:Ka Khasi Students’ Union, Employment Monitoring Cell hapoh ka jingïalam u Samla Reuben Najiar u ba long u Chairman ka Cell haka 24 tarik u Naiwieng 2023 ka lah ïoh ban ïakynduh bad u Vice Chancellor ka Skulbah NEHU, u Prof.
Prabha Shankar Shukla ban ïakren halor ka jingailad kyrpang (First preference) ïaki samla khasi kiba thep kam ïa ki Non Teaching Posts jong ka Grade B bad C kaba ka Skul Bah NEHU ka dang shu pyllait shen.
Ha ka jingïakynduh ka Seng ka lah pynkynmaw ïaka jing ïakren jong ka Seng bad u VC kaba lah long haka 16 tarik u Nailar 2023 ha kaba ka Seng ka lah dawa ban ailad kyrpang ïaki Samla Khasi ki ba thep ïaki Kam ha ki kyrdan bapher bapher jong ka Skul bah NEHU.
Shuh shuh ka Seng ha katei ka jingïakren ka lah pynpaw ba ka jingdon jong ki samla Khasi ha ki department bapher bapher jong ka NEHU kan wanrah ïaka jingai jingshakri ka ba kham pura namar ka jingsngew trai ka jong ki ïa ka Skulbah NEHU kaba don hapoh ka Jylla lajong.
Kumjuh ka Seng ka lah ïai ban ruh ïaka jingjia ba dang shu jia shen hapoh NEHU hakaba ka lah don ka jingthmu ban batbor jong u wei u Ophisar jong ka NEHU ïa ka Samla Khasi ha ka 19 tarik u Naiwieng 2023 kaba lah pynshong syier ïa shibun ki samla pule kiba don hapoh ka Skul Bah NEHU, ka Seng ka lah pynpaw ba naka liang ki bor ba dei khmih ïaka NEHU ba kim dei ban ailad ba kum kine ki jingjia kin nang jia shuh bad ban pyntikna ruh ïaka jingshngaiñ ka jong ki samla pule kynthei kiba don hapoh ka Skul bah.
U VC ha kaba ïadei bad ka jingïakren u lah mynjur ïa kaei kaba ka Seng ka lah buh jingdawa hakhmat jong u bad u lah ai ruh ïa ka ktien kular kaba na ka liang ka Skul bah NEHU kan ailad kyrpang ïaki Samla Khasi ki ba thep ha kitei ki post bapher bapher bad ki ba lah ban pyndep ïaki kyndon ba ka NEHU ka dawa.
:Myn ha ka 25 tarik u Naiwieng, 2023 ka Jingïaseng Samla Photjaud District lyngba ka Singing Committee ka la pynlong ïa ka jingpyni ïa ki jingbam ne Food Festival ha Ïing Society ha ïew Pyndenlyngdoh, South West Khasi Hills District ha kaba u bah Renikton Lyngdoh Tongkhar, MLA ka Mawkyrwat Constituency u la long kum u kongsan.
Ka jingthmu jong kane ka program ka long ban pynmih pisa na ka bynta ban pynïaid shaphrang ha kaba ïa dei bad ka kam ban shakri ïa U Blei lyngba ki sur jingrwai jong ka Standing Choir jong ka Jingïaseng Samla Photjaud District.
Ha kane ka sngi ka la don ruh ka jingrwai kyrpang na ka Standing Choir jong ka Jingïaseng Samla Photjaud District bad na u Bah Amnis Shangdiar.
Shuh shuh la ïoh ruh ka jingpyn-i ïa ki jingbam ba bun jait ba la ïashim bynta da ki Samla jong ki Balang hapoh ka District.
Ïa kane ka program la pynïaid da u T.
Bn.
G.
D.
K.
Kharai uba long u Chairman jong ka Singing Committee, ka jingpule na ka ktien jong U Blei na ka Kong Sngurnylla K.
Mylliem bad ka jingkren ai khublei na u Bah P.
S.
Nongsiej.
:Ka Seng Samla Kur Hynñiewta, Lempluh myn ha ka sngi Saitjain ka 25 tarik u Naiwieng, 2023 ka la plie pyrda ïa ka lympung ïalehkai phutbol ka jong ka ha madan Pyndenumsaw ha ka shnong Sohpian.
U Bah Staising Kharbteng u la long u kongsan ha kane ka lympung ïalehkai bad plie paidbah ïa ka.
Ha ka jingkren ka jong u, u la kyntu ïa ki khun samla ka thaiñ ban kiar na u drok u jingdih uba pynbuaid uba trei jar jar ban pyntroiñ ïa ka jaidbynriew bad pynshong syier ïa ki longïing longsem bad ka imlang sahlang ym tang ha ki jaka sor hynrei u la ïoh rung wat ha ki jaka nongkyndong.
La ïoh ruh ïa ka jingkren na u Bah Kyrmen Rani u Sordar ka shnong Sohpian bad u Samla Pynskhem Hynniewta u Chairman ka Seng Samla Kur Hynñiewta, Lempluh.
Ha kane ka sngi sdang jong ka jingïalehkai ka Wahsohlait ka la pylliem ïa ka Mawsadang da 3 – 2  goals bad ka Dewsaw ka la pylliem ïa ka Sohpian lyngba ka tie breaker da 5- 4 goals.
Ka Khasi Hills Autonomous District Council (KHADC) ka la pynkhreh ban phah lum ïa ki kyrteng jong ki khyrdop lum khajna ki ban sa pyntreikam noh hapoh ka bor ba dei peit la shem bnai.
U khlieh jong ka KHADC, u Pynïaid Sing Syiem u la ong ba ka bor synshar ka la shimkhia halor ki khyrdop lum khajna kiba la pyntreikam ha ki jaka ba bun jong ka Ri Lum Khasi.
“Ngi la khmih ïa ki kyrteng jong ki khyrdop lum khajna kiba la pyntreikam ha ki katto katne ki jaka kiba hap hapoh ka KHADC, ki ban sa phah sha ka tnad DCA bad Law," ong u Syiem.
“Ha kaba kut jong u Nohprah 2023, ngin sa lah ban pyni ïa ki kyrteng jong kito ki khyrdop lum khajna kiba la pyn kynthup ha kaba la ai ïa ki kyrteng jong ki, ki ban sa pybtreikam noh kum ki khyrdop lum khajna, check point jong ka tnad Forest, lum khajna ne kam khaïi da ki bar jylla" bynrap u Syiem.
Haba la kylli ïa u Syiem, u la ong ba ka executive committee (EC) ka la kyrpad ïa u secretary jong ka bor ba dei peit ba kin pynbiang ïa ki kyrteng jong ki khyrdop lum khajna hapoh ka jingpynïaid jong ka district council.
“Ha kaba ïadei bad ki khyrdop lum khajna, la don ka committee kaba la pynïaid da ka tnad District Council Affairs (DCA), ha kaba baroh ki ADC ki dei ki dkhot, lem bad ki dkhot jong ka PWD," ong u Syiem.
Katkum ka jingïathuh jong u, ka committee ka ïatrei bad ka jingpyntreikam jong ki khyrdop lum khajna kiba katkum ka jingpynmih jong ka Sixth Schedule, Forest Act, ka jingpynïaid jong ka kam khaïi pateng da ki bar jylla bad kiwei kiwei.
Ha kawei ka jingjia ba sngew shyrkhei, ha kaba kawei ka trok pick-up myn ha ka 25 tarik, Naiwieng, ka la leit takhuh beit beit ïa ka kali jong u Myntri rangbah, u Conrad K Sangma ha Upper Shillong.
Katei ka jingjia ka la jai ha ka por 9.
30 baje mynstep.
La ong ruh ba utei u Myntrei rangbah u dang don ha lynti ban leit sha Dawki ha West Jaintia Hills, kaba sdon hajan jong u khappud Indo-Bangladesh na ka bynta kawei ka prokram, ong ki pulit.
Katkum ka jingïathuh na ki pulit, katei ka trok pick-up ka la leit takhuh ïa ka kali jong u MR, kaba baroh ar tylli kitei ki kali ki la julor.
Ïa mynta, ki lad pathai khubor ka la ïathuh ba u MR u la dep pynsangeh noh ïa katei ka prokram hadien katei ka jingjia aksiden.
Ki ‘rangïalehkai Khasi mynta ki la nang kiew shuh shuh ha ka kam ïalehkai phutbol bad la ju khot ïa ka Meghalaya kum ka jylla ba im ka phutbol bad ka jaka shong jong u lyoh.
Katba dang tyllun ki snem, ki samla ïalehkai na kane ka jylla ruh ki la nang ïai ïoh kabu ban ïalehkai ha ki lympung ba heh ka ri kynthup ïa ka Lympung Durand Cup, Indian Super League (ISL) I-League bad kiwei kiwei.
La nang sakhi ruh ba ki samla na kane ka jylla ki la shim ïa kane ka bynta kum la lad kamai ym shuh tang kum ka jingsngewtynnad ban leh.
Lah ban shim nuksa khyndiat na uwei na ki khlur ïalehkai ba la paw bha ha kane ka jylla uba dei ruh u MLA barim jong ka Mawphlang, kata u Samla Eugenson Lyngdoh uba dei ruh u ‘rangialehkai uba la ai mynsiem ia ki samla ialehkai na kane ka jylla ha kaba u la long ruh uwei na ki rangialehkai phutbol ka India bad uba don mynshwa ha ka klob Bengaluru, East Bengal, Pune FC bad kiwei.
Une u samla u la khur ruh bun ki khusnam shimet khynthup ia ka khusnam AIFF Player of the Year ba la ioh ha ka snem 2015.
Ha katei ka snem u long ruh uwei na ki ‘rangialehkai ba rem dor ha ka lympung ISL.
Mynta ka aiom ialehkai ha ka lympung ISL ruh yn sa sakhi bun ki rangialehkai na kane ka jylla ki ban ialehkai ha katei ka lympung kaba heh bad kawei na ka jingsngew-sarong ka long ba bun ki ‘rangialehkai kin ioh ban ia aireng bad ki khlur ialehkai ba paw ka pyrthei kiba don ha ki klob bapher bapher ha ISL.
Dang shen ka klob NorthEast United FC, kawei na ki klob ba don ha ka lympung ISL, ka la soi ïa u Redeem Tlang,  kata hadien ka jingmih noh jong u na ka klob Goa.
U Tlang u la sdang nyngkong ïa ka jingïaid lynti bad kane ka klob ha u snem 2014 lyngba ka loan bad dei ha u snem 2018 haduh 2020 u la long  rangïalehkai ba pura kane ka kynhun.
Une u rangïalehkai uba na kane ka jylla (Meghalaya), u la ïa mynjur lang bad kane ka klob ban wan phai sha la ïing, kaba dei ka kynhun kaba na thaiñ Shatei Lam Mihngi (North East) namar kane ka klob ba la long trai da u Puron ka Bollywood (John Abraham) mynta ka aiom kam don ïa ki rangïalehkai na kane ka jylla watla ïa ka kyrteng la ai burom na kane ka thaiñ.
U Tlang uba la san lyngba ka shlem hikai jong ka Shillong FC u la sdang ruh ïa ka jingïaid lynti kum u rangïalehkai phutbol ba pura na kane hi ka klob ha u snem 2009.
Ha ka jingdon bynta jong u bad kane ka klob u la ïoh ruh ban ïalehkai ha ka lympung I-League, kata haduh u snem 2018.
Na kitei ki 9 snem ba u la don ha katei ka klob u la ïoh ban thep 3 kol na ki 45 sien ba u la dep ban mih madan.
Ka jingïoh ban sdang thymmai pat ïa ka jingïaid lynti ha ka klob NorthEast ka la nang ïai pynjanai ïa ki buit ïalehkai jong u namar ka jingïoh kabu ban ïalehkai bad kiwei ki rangïalehkai na kiwei ki ri.
Ha ka jingdon jong u ha ka klob North East, u Tlang u la ïoh ban thep ïa ka kol ba nyngkong ha ka jingïakhun pyrshah ïa ka Bengaluru FC, kaba dei ruh ka jingïakhun semiphainal.
Ha ka aiom ïalehkai jong u snem 2019-20 u la ïoh ban thep 3 kol bad ha katei ka samoi u la kylla long u rangïalehkai ba bun kol tam  napdeng ki rangïalehkai na India kiba don ha katei ka klob.
Hadien ba u la ïoh ban mih madan haduh 35 sien bad thep 4 kol na ka bynta ka NE, ka FC Goa ka la ïoh ban khwai ïa utei u rangïalehkai ba la 28 snem ka rta na ka bynta ka aiom ïalehkai jong u snem 2020-21.
Nalor, kine ki jingiaid lynti ba jngai, une u ‘rangïalehkai u la ïoh ban mih madan ruh na ka bynta ka Goa ha ka lympung AFC Champions League, kaba dei ka league kaba heh ha ka dewbah Asia.
U la don bynta ruh ka Durand Cup bad ka Hero Super Cup.
Kawei na ka jingsngewsarong ka long ba uwei na ki samla na kane ka jylla, u Halen Nongtdu u la shah soi ha ka Klob Mumbai City ha une u snem ba lah dep, kaba dei ka klob kaba la ioh ban rung sha ka lympung AFC Champions League mynta ka aiom bad ka la ngat lang ruh ha ka kynhun jong ka Al Hilal kaba don ia u snar thepkol na ka ri Brazil u Neymar Jr.
Kane kan long ka jingkmen na ka bynta jong u ha kaba un sa ioh ban iakhun pyrshah ia utei u snar ialehkai ba paw ka pyrthei.
Une u samla uba dang 19 snem ka ‘rta u la mynjur ban soi ia ka kontrak ka ban pynkut haduh u snem 2026.
Une u samla uba la pynsngewsarong biang ïa ka jylla Meghalaya da ka jingïoh ïa ka kabu ban ïasoh bad kane ka klob kaba radbah jong ka India, u la don ha ka Indian Arrows ha u snem 2017 kum u rangïalehkai ha ki bynta ba shadien (center back).
U Nongtdu u la san ruh da kaba u la don ha ka Junior Team jong India, na ka jingsdang jong u na ka thup jong ki 15 snem shapoh haduh ka thup jong ki 20 snem shapoh.
Kane ka jingsoi ïa une u samla uba dang 19 snem kala long ka jingmyntoi lang na ka bynta ki khlur paw khmat kiba don ha ka klob Mumbai City.
Une u samla un la ïoh ban mih madan ïa kane ka klob ha 1 tarik Kyllalyngkot jong u snem 2023.
La kha ïa u Halen ha ka 2 tarik Rymphang 2004 bad u dei napoh East Jaintia Hills.
Ka Mumbai City kan sa ïakhun ïa ka Chennaiyin FC ha ka 11 tarik Nohprah mynta u snem ha ka lympung jong ka ISL.
Sa uwei pat u rangialehkai uba don ha ka lympung ISL u dei u Rikcy John Shabong uba dei ruh u rangïalehkai barim jong ka Royal Wahingdoh (youth), une u rangialehkai u mynjur dang shen ban soi ïa ka kontrak na ka bynta ka klob Punjab FC kaba dei ruh ka klob kaba don ha ka lympung Indian Super League (ISL) mynta ka aiom 2023-24.
U Shabong u la ïasoh bad ka klob Indian Arrows naduh u snem 2019 haduh u snem 2021, hadien katei u la ïasoh bad ka klob Mohun Bagan.
Tang hadien shi snem ka Mohun Bagan ka la phah noh ïa une u rangïalehkai ba dang 20 snem sha ka Rajasthan United (lyngba ka loan), kata ha u snem 2022.
Ha ka jingdon bynta jong u bad ka Indian Arrows (2020-21), u la ïoh ban mih madan haduh 12 sien na ka bynta ka jingïakhun ha ka I-League bad ha ka aiom ialehkai jong u snem 2019-20 u la ïoh ban ialehkai 16 sien.
Ha u snem 2016 u la shah jied ha ka kynhun ïalehkai phutbol jong ka India (ha thup jong ki khynnah kiba hapoh 14 snem), u la don bynta ruh ha ka thup jong ki khynnah kiba hapoh 16 snem.
Une u rangialehkai un ïoh mynsiem ruh mynta ka aiom na ka jingïoh kabu ban ialehkai lang bad u Samuel Lyngdoh Kynshi uba dang shu dep ban iasoh mynta u snem bad kane ka klob.
Uwei pat na ki samla Khasi u ban don bynta ha katei ka lympung u dei u samla Aibanbha Dohling uba  dang shu pynïasoh bad ka klob Kerala Blasters ha une u bnai ba lah dep.
Une u rangïalehkai barim ka FC Goa uba la san na ka shlem treikam jong ka Tata Football Academy u la soi ïa ka kontrak kaba lai snem bad kane ka klob ka ban kut haduh u snem 2026.
Kumba ka long mynta u Aiban u la long u rangïalehkai uba la ju mlien ha ki lympung ïalehkai hapoh ri India.
Ha u 2016 u la pynïasoh sha ka Shillong Lajong na ka bynta ka lympung ïalehkai I-League bad u la pynlut ïa ka por ïalehkai haduh lai snem.
Lyngba ka jinglah ban pynpaw ïa ka jingtbit kum u rangïalehkai ‘dien, u Aiban ha u 2019 u la pynïasoh sha ka FC Goa na ka bynta ka lympung ïalehkai ISL.
Hadien ba u ïasoh sha katei ka klob na Goa, u Aiban u la ïoh ban ïalehkai tang shisien ha ka Indian Super League (ISL) jong ka aïom ïalehkai 2019-20.
Hynrei ha ka aïom ïalehkai 2020-21 bad 2021-22 u la ïoh ban ïalehkai tang katto ktne ki jingïakhun bad ïadon bynta ruh bad katei ka kynhun kaba la khur ïa ka nam lahduh ha ka Durand Cup 2021.
Dang ha une u bnai ba lah dep, u Samuel Lyngdoh Kynshi u la iasoh bad ka klob Punjab FC, na ka Klob Real Kashmir FC kaba dei ruh ka klob kaba dang shu kiew kyrdan sha ka lympung Indian Super League (ISL).
Une u nongïalehkai shapdeng ba dang 23 snem ka rta u la ïa don bynta bad ka Real Kashmir FC mynta la lai samoi hadien ba u la mih na ka klob ïalehkai kaba la paw bha na kane ka jylla ka jong ngi ka Shillong Lajong ha u bnai Risaw jong u snem 2020.
U Samuel u la mih madan ruh ïa ka Mawlai Sports Club ha kane ka samoi ba lah dep jong ka Shillong Premier League tangba u la mih noh shiteng por khlem da lah shuh ban don bynta bad kane ka kynhun haduh ban da kut ka samoi bad ka Mawlai SC ka la rah ïa ka nam lahduh jong ka lympung ïalehkai Shillong Premier League 2021-22.
Ka Punjab FC kam dei ka Klob ISL kaba nyngkong kaba une u samla u la ïasoh hynrei ha u snem 2020 une u samla u la ïasoh da ka loan bad ka Kerela Blasters Team-B.
U Samuel u long ruh uba bat ïa ka nam ‘Meghalaya youngst goal scorer’ ha ka lympung ïalehkai jong ka I-League ha ka por ba u la don bad ka Shillong Lajong FC ha u snem 2017.
U Samuel u la mih madan 21 sien ha ka jingïalehkai I-League jong ka Real Kashmir FC ha kaba u la ïoh ban thep 6 kol ha ka jingmihkhmat jong une u samla na ka bynta kane ka Klob.
:Ka ophis jong ka District Mental Health Programme, East Khasi Hills ka la rakhe ïa ka prokram World Suicide Prevention day halor ka phangpdeng ‘Thaw Jingkyrmen Lyngba ka Kam’ lane ‘Creating Hope Through Action’ kaba la pynlong ha U Soso Tham Auditorium, Shillong.
U Dr Pakha Tesia, President ka Indian Pyschiatrist Society, u la wan ha kane ka prokram kum u Kongsan.
U la kdew ïa ka jingdonkam ka jingïatreilang ban lait na ki kam bthat jubor la ka jingim bad ka bynta ba bha tam ban pynsangeh ïa kane ka kam ka long lyngba ka jingpynbun ïa ki jingai jinghikai, ban thaw ïa ka jingai jingkyrshan hapdeng ki khynnah pule lane ha ka imlang sahlang baroh kawei.
U la kdew ruh ïa  ka jingdonkam ban ïoh ïa ka jingïarap na ki briew kiba la  tbit, ban iakren bad ki doktor ba ïadei bad ka bor pyrkhat pyrdain bad ban pyntip sha ka tnad ai jingïarap ban ioh jingmut bad jingkyrshan ban ïoh ïa ki jingïarap kiba dei biang.
U Dr.
B.
Sohkhlet, uba dei u consultant psychiatrist hapoh ka District Mental Health Program hapoh East Khasi Hills, u la ai ka jingkren lyngkot halor ka World Suicide Prevention Day ha kane ka prokram ba la pynlong.
Ha kane ka sngi la ïoh ruh ïa ka jingsam khusnam sha ki nongjop ha ka jingïakop drama lyngkot ha kaba la sam da u Kongsan lem bad kiwei pat ki heh ki hain kiba don ha kane ka prokram.
Ïa ka Suicide Prevention Day la rakhe manla u snem ha ka 10 tarik Nailur ha ka pyrthei baroh kawei ryngkat ka thong ban pynduna ïa ka jingdon ki briew kiba bthat jubor la ka jingim bad ban pynbun ka jingai jingpynshai paidbah halor ki mat ban ïada.
:Ka bynta ba 17 jong ka Celebrating North East India Festival la pynlong ha ka 9 tarik Nailur hapoh Milan, Italy.
Ïa kane ka tamasa la pynlong da kaNorth East Institute of Fashion Technology (NEIFT) bad ka Consulate General of India, Milan.
Ïa ka Milan la pynkylla kum ka North East India kaba rit ha ka Villa Necchi Campiglio kaba pawnam bha kaba don ha ka bynta pdeng jong ka nongbah ka ri Italy.
Ha kane ka tamasa pyniriam la wan shim bynta da ki phra ngut ki nongpynwandur ïa ki jain kiba tbit na ka thaiñ shatei lammihngi ka India, kata u Robert Naorem, u Daniel Syiem, ka Priyanka D Patwari, u Barsha Phukan, u Escape Engmoia, ka Pella, Kashmiri bad u Huangpi Gogoi, kiba la pynpaw ki rong ki rup kiba itynnad, ki riam ba la pynwandur itynnad da ka kti ha ka jingïapyni nam ba la pynpaw da ki rang bad thei dait riam ba pawnam ha ka pyrthei na ka karkhana  pyni riam ka Milan ha ryngkat ki rang bad thei dait riam na ka thaiñ shatei lammihngi ka India.
La pynlong ruh da ki jingïashad tynrai ka NER da ka ICCR, ka Sorkar India.
U nongrwai ba sdang paw na Assam, u Aaryaman u la khring ïa ki paidbah da ki jingrwai jong u kiba u la shna bad rwai ha kane ka rynsan pyni riam.
Ki nongpynlong ïa kane ka prokram ki kyrmen ruh ba ki durkhih ba ïadei bad ka shangkai pyrthei ba la pynmih da ka Nagaland bad Meghalaya kan ai mynsiem ïa ki briew ka Europe ban leit sha kine ki ar tylli ki jylla kiba don ha ka thaiñ shatei lammihngi ka India.
Ha kane ka tamasa pyniriam la wan ïashim bynta ruh da ki kompeni kiba pawnam ha ka riam ka beit kum ka Gucci, Prada, Christian Dior, Louis Vuitton, Burberry, Valentino, Versace, Giorgio Armani bad kiwei kumjuh ruh ki nongkit tien syiem na United States of America, ka United Kingdom, Australia, Brazil, Austria, bad ka Poland.
Ki khynnah pule bad ki nonghikai ha ka ohshrong ïa ki jain na ki skulbah ba pawnam ruh ki la ïadon lang ha kane ka tamasa.
U CEO ka NEIFT, u Vikram Rai Medhi, u la kren ha kane ka tamasa halor ka jingïaid lynti ba 16 snem jong kane ka tamasa bad u la ai khublei ruh ïa baroh kiba la wan ïashim bynta bad kyrshan ïa ka bynta ba 17 jong ka  jingpyni riam hapoh Milan, kaba dei ka nongbah jong ka riam ka beit.
U Vikram Rai Medhi, uba dei u Festival Director ryngkat u Ajungla Jamir, u Consul General jong ka Milan ki la pdiang sngewbha ïa baroh kiba la wan iashim bynta ha kane ka jingpyni riam kiba kynthup ïa u Luca Bernardo, Councilor ka Munipalicity of Milan bad Vice President ka Anti-Mafia Commission jong ka Italy, u Sabrina Pane, Deputy Prefect ka Milan, Ms.
Denise Mutton, Deputy Commissioner of Police, Kang Hyung-Shik, Consul General ka  Republic of South Korea, Kobayashi Toshiaki, Consul General ka Japan, Dr Stjepan Ribic, Consul General ka Croatia, Hadil Da Rocha-Vianna, Consul General ka Brazil, Michelangela Vismara, Consul General ka Bahamas, U.
P.
Singh, Former Secretary Textiles & Jal Shakti, Sorkar India, Federick Roy Kharkongar, Commissioner Secretary Art & Culture, ka Sorkar Meghalaya, Dr.
Ritu Ranjan, ba mihkhmat na ka Lok Ranjan, Secretary, Ministry of DoNER, ka Sorkar India bad shibun kiwei pat.
Da kane ka jingwan ïashim bynta lang kiba bun ki heh ki haiñ na ki ri bapher bapher, na ka karkhana pyni riam, ki jaka pule, ki lad pathai khubor bad kiwei ban rakhe ïa ka jingitynnad bad jinglong kyrpang ka thaiñ shatei lammihngi ka ri India, la ïohi ba ka Villa Necchi Campiglio ka long kaba phuh ba phieng.
Ka tnad jong ka DoNER, ka North Eastern Council, ka Ministry of Textiles, ka Office jong ka DC Handicrafts, KVIC, Oil India Ltd.
, ka NeDFi, ka NEHHDC, Silk Mark, ka Indian Council For Cultural Relations (ICCR), bad ka ICCI ki dei kiba don bynta lang ha kane ka tamasa pyni riam.
Ha kaba kut jong kane ka tamasa, u Rai Medhi u la pynbna ruh ba ïa kane ka tamsa yn pynlong sa ha kiwei pat ki ri jong ka pyrthei ban pynkiew ïa ka Thaiñ Shatei Lammihngi ka India.
Ka long ka khubor ka ban iai ai mynsiem ia ki samla ïalehkai phutbol jong ka jylla ha kaba mynta ka kynti u samla Lionel Daryl Rymmei u la shah kynthup ha ka kynhun jong ka India kum uwei na ki nongapkol na ka bynta ban leit iakhun sha ka lympung SAFF U-19 Championship ka ban long ha Kathmandu, Nepal naduh 21 haduh 30 tarik mynta u bnai.
Ïa kane la pynbna da u coach katei ka kynhun u Shuvendu Panda ha ka sngi Thohdieng.
Kane ka kynhun hynne ka sngi ka la mih ban leit ïalehkai sha Saudi Arabia bad ha ka 19 tarik kin leit sha Kathmandu na ka bynta katei ka lympung.
Ha katei ka lympung ka India ka la don ha ka Group-B kaba kynthup lang ïa ka Bhutan bad ka Bangladesh, katba ka Nepal, Maldives bad ka Pakistan ki la don ha ka Group-A.
Ïa kane ka lympung yn pynlong ha Dashrath Stadium kaba ha Kathmandu.
Ki ar tylli ki kynhun ki ban wan ha ki kyrdan ba hakhlieh kin ïoh rung sha ka semi-final.
Kum ban shu pynkynmaw ka India ka la khur ïa ka nam lahduh ha ka SAFF U-20 kaba la long ha u 2022 hadien ba ka la lah ban pynliem noh ïa ka Bangladesh da 5-2 kol ha ka final kaba la long ha Bhubaneswar.
Ki kyrteng ki 23 ngutki rangïalehkai ka ri India ki long u Lionel Daryl Rymmei, Divyaj Dhaval Thakkar and Manjot Singh Parmar, Thomas Kana-moottil Cherian, Jahangir Ahmad Shagoo, Vijay Marandi, A Siba Prasad, Manabir Basumatary, Surajkumar Singh Ngangbam and Ricky Meetei, Manglentheng Kipgen, Ishaan Shisho Arjun Singh Oinam, Yash Chikro, Ebindas Yesudasan, Raja Harijan and Thumsol Tong, Gwgwmsar Goyary, Sahil Khurshid, Linky Meitei Chabungbam, Kelvin Singh Taorem, Naoba Meitei and Dinesh Singh Soubam.
U nongaiktien jong ka North East Indigenous People’s Forum, u Bah Dundee Cliff Khongsit, u la ong ba kane ka seng ka sngew ba ka kyntien “Bharat" ka wan na ka ktien Sanskrit kaba don ka jingiadei bad ka jingngeit Hindi.
“Ngi sngew ba kane ka dei ka jingpyrshang ban khniot ia kiwei ki jingngeit jong kiwei ki niam ha kane ka ri", la ong u Bah Khongsit.
Une u nongaiktien jong kane ka seng u la ong ba ka India ka dei ka ri kaba don bun bah ki riti ki dustur bad ki jingngeit bapher bapher bad ka jingpynkylla ia ka kyrteng India sha ka Bharat kan pynkylla khongpong ia ka jinglong kyrpang jong ka ri.
U la ong ruh ba kane ka seng ka la shim ia ka rai ba kan pyrshah ia ka jingpyntreikam ia ka Uniform Civil Code (UCC) ha Meghalaya bad ha ka Dong Shatei Lam Mihngi.
U la ong ba ka jingleh jong ka Sorkar Pdeng kan ktah ia ka riti ka dutur bad bad kwei ki nongkynti jong ki jaitbynriew bakyrpang jong ka Dong Shatei Lam Mihngi.
Kum shi bynta ban kyntiew ïa ka 2Sohra International Half Marathon 2023 ka ban long ha ka 30 tarik u Nailur 2023, kaba dei ka jingialehkai kaba la mynjur ban pynïaid da ka Athletic Federation of India, kaba dei ka Athletic Federation kaba ha khliehduh.
Ki dkhot na ka Organising Committee bad ka Office SDO (Civil) Sohra ki la pynlong ia ka jingïalang kumno ban nang bad lah bad kyntiew ïa ka 2nd Sohra International half Marathon 2023.
Ha kane ka jingïalang la shim ïa ka rai ban pynlong da ki jingpyrta shnong bad ban phah jingtip sha katba lah sha baroh kiba lah ban mih ha katei ka sngi, khnang ba kin sngewthuh ia ka por lait kali khamtam ïa ki nongjngoh kai pyrthei bad kiba beh ia ki jingsumar lane ki kam kyrkieh.
Yn sa pynlong ia ka jingkhang ïa ki surok lai kynta mynstep naduh 6 baje mynstep haduh 9 baje mynstep ha ka 30 tarik u Nailur 2023 na ka bynta kane ka jingiamareh marathon.
Ki Jaiñ Ryndia jong ka jylla Meghalaya ki la khring ïa ki briew kiba napoh ka ri bad kiba nabar ri ha ka G20 Summit kaba la long ha ka nongbah Delhi.
U Myntri Rangbahduh ka ri, u Narendra Modi u la leit jngoh ïa ka jaka die jong ka Meghalaya kaba la buh ha ka Craft Bazar ha ka G20 summit.
U la ïakren bad ka kynhun kaba don hangto bad u la pynsngew ïa ka jingitynnad jong u ïa ka Jaiñ Ryndia kaba ïahap bad ki thong Sustainable Development Goal (SDG) na ka bynta ka jingtrei na ka bynta ka mariang, ka jingpynkupbor ïa ki longkmie bad ki lad kamai kajih kiba ïaineh.
Ka tnat Textiles bad C& RD, Sorkar Meghalaya, lyngba ka Textiles Department ba la ai kyrteng ka “Ryndia" & “Tribal Weaves" jong ka Textiles bad C&RD ha ryngkat ki tiar ba shna da ki kti ba wanrah da ka Meghalayan Age hapoh ka tnat Kam Jngoh Kai ki la mihkhmat na ka jylla ha ka G20 International Craft Bazar.
U Bah FR Kharkongor Commissioner bad Secretary Textiles bad C& RD u la ïalam nyngkong ïa ki kynhun ka Textiles bad C&RD na ka bynta ki jingïatreilang bad ki ophisar na ka tnat Textiles ki la mihkhmat ïa ka jylla ha ka G20 Exhibition.
Ha ka jaka ba pynlong ïa ka G20 Summit ha New Delhi, la pynlong ïa ka ‘Crafts Bazaar’ (Jingpyni bad jingdie) ha Bharat Mandapam, Pragati Maidan naduh ka 8 haduh ka 10 tarik u Nailur.
Kane ka Crafts Bazaar ka la pyni ïa ki tiar ba shna da ki kti na kylleng ka India da kaba peit bniah ïa ka One District One Product (ODOP), ki tiar ba ïoh jingithuh GI bad ki tiar ba shna da ki nongsaiñdur riewlum bad ki longkmie.
Ki delegate, ki lad pathai khubor na ki ri bapher bapher kiba ïashim bynta ha kane ka Summit ki la ioh lad ban leit sha kane ka Crafts Bazaar bad thied ïa ki mar.
Ïa kane ka jingpyni kyrpang la pynlong da ka G20 Secretariat ha ka jingïatreilang bad ka that Textiles bad ki Sorkar Jylla/UT.
Kumba 30 tylli ki Jylla bad ki UT ha ryngkat ki kynhun ka Sorkar Pdeng kum ka Khadi Village & Industries Commission, TRIFED, Saras Ajeevika ki la ïashim bynta ha ka Crafts Bazaar.
Ban pyni ïa ki tiar ba itynnad bha kiba shna ha ka thaiñ shatei lam mihngi, la buh ïa ka phang pdeng ba la tip kum ka ‘Focus North East’ ha ka jingïatreilang bad ka North-Eastern Handicrafts & Handloom Development Corporation (NEHHDC).
Ka Kong Dipika Lyngdoh ka la batai bniah shaphang ki jaiñ Eri Ryndia na Meghalaya bad ka la batai ïa ki bynta bapher bapher jong ka jingpynmih ïa kine ki jaiñ da ki briew ba don sap jong ka.
Ki shipai pahara khappud jong ka Border Security Force (BSF) ha ryngkat ka jingïatreilang bad ki pulit ka Meghalaya, ki la ïoh ban kurup ïa bun bah ki dawai, jaiñ, ïit buh dur kiba shongdor T.
88 lak ba la thmu ban shalan beaiñ sha Bangladesh na ki khappud ka South West Khasi Hills District.
Hadien ba la ïoh jingtip kaba thikna, ki shipai BSF jong ka pyrton 193Bn lem bad ki pulit ka Meghalaya ki la bat ïa ar tylli ki Bolero Pickup hajan khappud ka Gumaghat.
Kine ki kali ki la thep ïa bun bah ki dawai, jaiñ sari bad ki ïit buh dur ba la thmu ban shalan beaiñ sha Bangladesh.
Ïa ki nongñiah jong baroh ar tylli ki kali la bat noh namar kim lah ban pyni ïa ki kot ki sla kiba biang na ka bynta ki mar ba ki kit.
Ïa ki briew ba la bat bad ïa ki tiar ba la kurup la aiti noh sha ka thanad ki pulit na ka bynta ban leh ïa kaba donkam.
Ha kawei pat ka jinghiar khynra, ki shipai BSF jong ka pyrton 43 Bn ha ryngkat ki pulit ka Meghalaya, ki la ïoh ban kurup ïa 9,000 kilo ki kwai tyrkhong ba shongdor T.
18 lak.
Ïa kine ki kwai tyrkhong la lap ba la lum thup ha kawei ka ïing jah hajan khappud Rongra ka South Garo Hills.
Kawei ka skul ba la pynïaid ka sorkar ha Jowai jong ka West Jaiñtia Hills District ka Meghalaya ka la shah peitngor namar la pynrwai da ka jingrwai jong kawei ka seng saiñpyrthei ha ka jingrakhe ïa ka Sngi Burom ïa ki Nonghikai ne ka Teachers’ Day ha ka 5 tarik u Nailur.
Ki bor ba dei peit ki la pan jingshai na u Principal jong katei ka skul ba la tip kum ka Government Girls Higher Secondary School kaba don ha Jowai namar ka jingpynrwai ïa ka jingrwai ïalap ilekshon jong kawei ka seng saiñpyrthei na ka jylla ha katei ka sngi burom ïa ki nonghikai.
Ïa ka jingrwai ïalap ilekshon jong ka seng Voice of the People Party (VPP), kaba dei ka seng saiñpyrthei jong ka Meghalaya la pynrwai ha ka jingrakhe ia ka Teachers’ Day ha ka 5 tarik u Nailur.
U Director ka School Education and Literacy (DSEL) u Swapnil Tembe u la pan jingshai na u Principal jong katei ka skul.
Katkum ka jingpan jingshai, la kdew ba u Principal jong ka Government Girls Higher Secondary School u la pynkheiñ ïa ki kyndon aiñ da kaba pynrwai ïa ka jingrwai seng saiñpyrthei.
Kum ban pynkynmaw, ka jingrwai ‘Ha U Prah’ ka dei kawei na ki jingrwai ïalap ilekshon kaba bna nam jong ka seng VPP, kaba naduh ki khyllung khynnah haduh ki samla samhoi ki ju sngewtynnad ban rwai.
Ïa kane la ju rwai wat ha ki jaka ïathoh shongkurim, leit bam khana lane ha kino kino ki tamasa bad leh sngewbha.
Ha ka ilekshon Dorbar Thawaiñ kaba la long ha u Rymphang jong une u snem, ka VPP kaba dei ka seng saiñpyrthei kaba dangmih thymmai ka la jop 4 ngut ki kyrtong hapoh Dorbar Thawaiñ ka Meghalaya kaba don 60 ngut ki dkhot.
:Ka Synjuk rangbah shnong kiba don 6 tylli ki shnong naka thaiñ Nongnam South West Khasi Hills District ha ryngkat ki dkhot jong ka seng Khasi Students Union Mawkyrwat Circle ha ka jing ïalam u bah Rutherford Lyngdoh General Secretary bah Pauldep Tongwah president KSU Mawkyrwat Circle ha ryngkat daka jing ïa donlang ruh u Forwardman Nongrem President KSU SWKHD mynta ka sngi kila leit jurip ïa ka surok Pradhan Mantri Gram Sadak Yojana (PMGSY ) kaba don kumba 19 kilometres kaba sdang naka  shnong Photjaud ban pynpoi ha ki 6 tylli ki shnong Mawbri, Nongnam bad ki wei de ki shnong  ba naka liang u Contractor u la sa ngeh ban pyntrei ïa kane ka surok haduh kine ki sngi ba mynta.
Haba ai jing kren naka liang u Bah Bifstar Lyngkhoi Myntri shnong Mawbri, u Bah Stebin Shylla Myntri shnong Nongnam bad Bah Sentarlin Mylliem dkhot jong ka KSU Area unit Nongnam ki la pynpaw ka jing sngew diaw ba kim tip na ka ei ka daw kaba pynlong ïa u Contractor  haduh mynta ki sngi um shem la pyndep ïa kane ka surok, ba kat kum ka jing ïoh jingtip na u Engineer na ka ophis jong u Public Work Department (PWD) Mawkyrwat  ba ïa kane ka surok dei ban pyndep hapoh ka 5 snem hynrei mynta ka sah sa tang 6 bnai ban pyndep ïa kane ka surok ha kaba une u Contractor u la pyntrei tang kumba 4 Km ei ei naka 19 kilometres hynrei kaba dang sah ka dang don kumba 16 kms tam ei ei  kane ka pynlyngngoh ïa ki paidbah ki myntri jong ki 6 tylli ki shnong bad ruh ïa ka seng KSU ba naka liang u Contractor khlem kino kino ki daw u la sangeh ban pyndep ban trei ïa kane ka surok PMGSY.
Kat kum ka jing ïathuh ki rangbah shnong jong kane ka thaiñ Nongnam ki dei ki shnong kiba dang sahdien tam hapoh ka ka Mawkyrwat Constituency ha kaba da ki spah snem kila don ki nong shongshnong hynrei kim shem pat la don ïa ka surok da kaba ki hap ïaid da ka kjat kumba 3 kynta eiei haduh ban da poi ha ki jaka ba lait kali kane ka shem jingeh ha ka kit ka bah khamtam haba don ki nongpang ki hap ban kit da ki briew ki don ki por ba ki nongpang kim poi ha ki jaka sumar ki khlad noh tang ha shiteng lynti kane ka wanrah ka jing eh bad jynjar ïa ki paidbah.
Ka jing ïoh ïa kane ka surok PMGSY ha kine ki 5 snem bala dep ki khlem lah ban ai ka jing sngewnguh ïa u (L) Rowell Lyngdoh MLA ba dei ka jing mait lynti jong u bad u MLA ba mynta, u Bah Renikton L.
Tongkhar kala urlong ban pynïoh ïa kane ka surok ha u snem 2017 lyngba kane ka skhim PMGSY kane kala pynkmen ïaki nongshongshnong hynrei phewse kane ka surok kaba ki don ka jing kyrmen u ne u Contractor u la pyntrei torti ha kaba um shem la pyndep shuh ïa kane ka jing trei ïa kane ka surok, namar kata halor kane ka bynta naka liang ka Synjuk ki nongshynshar shnong ha ryngkat bad ka seng KSU kila kyntu ïa u Contractor ba u dei ban wan trei pyndep wut wut ïa kane ka surok bad la da um shim khia halor kane ka jing kyrpad ïa kane ymban se hap ban ïaid ha ki bor ba kham halor ne hap ban ïa kynduh ïa u Myntri ba dei peit ïa ka PWD road jong na ka sorkar jylla bad ruh ha u Myntri rangbah u Conrad Sangma namar ba kat kum ka jing ïoh jingtip naki nong shongshnong une u Contractor u ju pyntrei tang 3 bnai haka shi snem kata tang haka por tlang ha ka por lyuir pat um leh eiei, ong u bah Pauldep Tongwah president KSU Mawkyrwat Circle ha ryngkat da ka jing ïa donlang ruh u Rutherford Lyngdoh General Secretary KSU Mawkyrwat Circle bad ki wei de ki dkhot.
Ka samla Stella Khongsngi ka la ïoh ban phong ïa ka pansngiat kum ka lahduh ha ka Miss Meghalaya katba ka Angelina Jackson ka la jop ia ka Miss Teen ha ka jingïakop thei bhabriew kaba la kut noh ha ka Sngi Saitjaiñ ba la lah hapoh u Soso Tham Auditorium, Shillong.
Na baroh ki 19 ngut kiba la wan ïashim bynta ha kane ka jingïakop na kylleng ka jylla, ka samla Stella ym tang ba ka la ïoh ban rah ïa kane ka nam ladhuh hynrei namar ka dur ba bhabriew jong ka, ka dei ruh ka samla kaba stad bad ka dang pule mynta ïa ka Bachelor of Science (B.
Sc) ha ka Mathematics hapoh St.
Mary’s College, Shillong.
Ha kane ka jingïakop ka la ioh ruh ban rah ïa ka nam Miss Personality bad Miss Catwalk.
Ka samla Lamiker Dkhar ka la ïoh rah ïa ka kyrdan ba ar bad Sanijaijai Khyriem ka la ïoh rah ïa ka kyrdan balai.
Ka Angelina Jackson ka samla kaba dang 18 snem rta ka la shah pynkup da ka pansngiat Miss Teen Meghalaya 2023.
Ka Angelina kaba dang pule ha poh St.
Mary’s Higher Secondary School, Shillong.
Ka samla Angelina Jackson ka la long ka nongjop napdeng ki 18 ngut ki nongïakob namar ka jingbhabriew bad jingshalak jong ka, kaba la khring ïa ki nongbishar bad ki nongpeitkai ruh kumjuh.
Ka samla Denice Kharkongor ka la ïoh ïa ka nam Second Runner-Up, katba ka Graci Nandy ka la ïoh ïa ka nam First Runner-Up.
Ka Stella kaba la ïoh phong ïa ka pansngiat jong ka Miss Meghalaya ka la ïoh ïa ka buskit kaba T.
1 lak, katba ka Angeline kaba la ïoh rah ïa ka nam Miss Teen ka la ïoh khur ïa ka buskit kaba T.
25,000.
Kiwei pat ki ki samla ba donsap kiba la ïoh khusnam ki kynthup ïa ka Genelia Dkhar kaba la ïoh ïa ka nam Miss Catwalk, katba ka samla Palei M Chyne ka la ïoh ïa ka nam Miss Talented.
Ka samla Gracie Nandy ka la ïoh ïa ka nam Miss Personality bad ka Denice Kharkongor ka la ïoh rah ïa ka nam Miss Photogenic.
Ha ka jingïakob ïa ka Miss Meghalaya, ka samla Stella Khongsngi ka la ïoh rah ruh ïa ka Miss Catwalk bad Miss Personality, ka samla Ibadonbok Shisha Marwein ïa ka nam Miss Telented, ka Dipa Ghime ka la ïoh ïa ka nam Miss Warrior Princess, ka samla Lavakeni Surong ka la ïoh rah ïa ka nam Miss Photogenic, Sanijaijai Khyriem ïa ka nam Miss Fusion Queen, ka samla Rida Maia ïa ka nam Eco Queen bad ka samla Remika Dkhar ïa ka nam Miss Congeniality.
Kiba ïoh rah ïa ka nam Miss Meghalaya 2023 bad Miss Teen 2023 kin ïoh ban leit mihkhmat ïa ka jylla ha ki jingïakob thei bhabriew ha ka Thaiñ Shatei Lam Mihngi bad ha ka ri.
:Ki nongïalam ka Meghalaya College Teachers Association (MCTA), ha ka 11 tarik u Nailur, ki la ïakynduh ïa u Vice Chancellor ka North Eastern Hill University (NEHU) na ka bynta ban dawa ban weng noh ïa ka notification ka ba la pynmih ha ka 12 tarik u Naitung ha ka ba ïadei bad ka jingpyntrei kam ïa ka National Education Policy ha ki college ki ba ïasoh bad ka NEHU.
Ha ba kren sha kilad pathai khubor hadien ka jingïalang ka ba la neh kumba lai kynta eiei u General Secreatry ka MCTA u bah AW Rani, u la ïathuh ba ka ha kane ka jingïalang la ïakren sani bha halor ka jingpyntrei kam ïa ka NEP ha ki jaka pule ha ka jylla.
“Ha kane ka jingïalang ngi la rah ïa ki katto katne ki mat, ki ba kynthup ïa ka jingdawa ba kane ka shlem pule ka dei ban weng noh ïa ka notification ka ba la pynmih ha ka 12 tarik Naitung 2023 halor ka jingpyntreikam ïa ka NEP  ha ka jylla, ha ka ba na ka liang u VC ka NEHU u la ïathuh ba ïa kane ka mat yn sa rah ban ïatai ha ka jingïalang jong ka academic council meeting ka ban sa long shen ha u bnai Risaw ne Naiwieng “.
U la bynrap ba na ka liang ka MCTA ka la kdew ïa ki ar tylli ki mat halor ka NEP ha kane ka jingïalang, ka ba kynthup ïa ka technical part bad ka Academic part“Ha ka ba ïa dei bad ka mat technical ngi la kdew sha u VC bad ka kynhun jong u ba kane ka notification ka don ka jingduna ka ba khraw bad ïa kane ka notification, la shu pyntrei kam khlem da ïoh ka jingmynjur na ka academic council ," la ong u Bah Rani.
“Ka bynta ka ba ar ka long halor ka jingeh bad ka ei ka ban mih na ka jingpyntreikam ïa ka NEP khlem kano kano ka jingïapynbeit lang, ka la dei ha ka kamra pule thymmai, ki nonghikai, halor ka jingpynkiew ïa ki bai pule bad kiwei kiwei ki ba na ka liang ka university kan hap ban bishar bha shwa ban pyntreikam ïa ka NEP ," u la bynrap.
U bah Rani u la pyntip ba na ka liang ka MCTA kan dang bteng ïa ka jingïakhih jong ka hadien ba u VC u la kyntait ïa ka jingdawa ban weng ïa ka notification.
:Na ka liang ka seng JSU seng kmie bad ka Khliehriat Circle ha ryngkat ki nongïalam shnong Thangskai ki lah leit ban kynduh ïa ka myntri ka tnat ka koit ka khiah ka Kong Ampareen Lyngdoh ha secretatiat bad ka seng ka lah buh daka shithi ujor ïaka sorkar halor ka jingpynrung kyrteng ïa u Ayush Kumar ha ka thup pule MBBS bad na liang ka Myntri ka lah ong ba ka sorkar ka pdiang ïaki kot ki sla kaba lah phah na DC office bad lah shem ba u Ayush Kumar u lah ai daka PRC kaba u lah ïoh na DC office ha u snem 2021 bad ka lah ong ruh dei ban pan jingshai ban ujor ha u DC ka East Jaintia halor ka jingai PRC ïa u ne u bar jylla.
Na ka liang ka seng ka la dawa na ka sorkar ba da lei lei ymdei ban ai lad ïa u Ayush Kumar ban leit pule MBBS namar kat kum ka jingtip ba um dei satia u nongshong shnong Thanskai bad ka seng ha ryngkat lang bad ki nongialam shnong kin sa leit ban kynduh ïa u DC bad tih bniah halor ki kot ki sla jong u Ayush Kumar bad lada shem shisha ba u ne u bar jylla u leh thok ka seng kan ym ailad ïa u bad naka liang ka sorkar ka dei ban pynduh shi syndon ïaka seat MBBS ïa u.
Ka seng ka phah ruh ïaka kyrwoh kaba shai sha baroh ki nongïalam shnong jong ka ri Jaintia bad sha baroh ki nongïalam shnong ka Bri u Hynniewtrep ba kim dei shuh ban ai syrnot lane kino kino ki NOC ïaki bar jylla khlem da tih bniah la kine ki ba pan syrnot kidei hok ne em ban ïoh ïaki kot na shnong na thaw.
:Ka Bharatiya Janata Party (BJP) ha ka jylla Meghalaya ka la pyntip ba ka seng kam pat ai ïa ka rai ba khatduh halor ki kyrtong na ka bynta ka elekshon Lok Sabha 2024 watla ki la don saw haduh san ngut kiba wan pan tiket.
Ka jylla ka phah ar ngut ki Member of Parliament sha ka Lok Sabha na ki ar tylli ki seat, kata na Shillong bad Tura.
Haba kren bad ki lad pathai khubor na ka liang u Bah Ernest u la ong, “Kumba ka long mynta ngi dang don hapdeng ka jingiaid lynti ban pynkhlain ia ka jylla hapoh Meghalaya".
U Bah Ernest u la pyntip ruh ha ka 9 tarik Naitung, ki nongialam ba rangbah ka BJP na ki 12 tylli ki jylla ha ka thaiñ mihngi bad thaiñ shatei lam mihngi ka India ki la ïakynduh hapoh Guwahati ban ïa pynbeit na ka bynta ka elekshon Lok Sabha ban long ha u snem 2024.
Ka seng ka la pyntip ba ha kane ka jingïalang, ka seng ka kwah ban  jop na baroh 25 tylli ki seat ha ka thaiñ shatei lammihngi khnang ba ka thaiñ kan lah ban phah da ka seng bad ban pynpaw halor ki mat ba kongsan jong ka jylla ha ka nongbah Delhi.
U president ka seng BJP na kane ka jylla u la kdew ba ha ki katto katne tylli ki jylla hapoh ka thaiñ mihngi ki la ïoh ban mihkhmat da ki seng ïalong paralok kum ka jylla Meghalaya, Nagaland bad Mizoram, kiba long kum shi bynta jong ka North East Democratic Alliance (NEDA).
“Hynrei ha kane ka por, ngim shym la kren shaphang jong ki, ngi la pynskhem ïa ka seng BJP," ong u Bah Ernest katba dang pynpaw ba ka rai ba khatduh, yn sa shim da u nongïalam ka sorkar pdeng jong kane ka party.
U Mawrie u la pyntip ruh ba u Myntri ka sorkar pdeng na ka bynta ka Information Technology, u Rajeev Chandrashekhar, uba dei peit ïa ka Lok Sabha Pravas Meghalaya, un sa wan ïuh kjat hapoh kane ka jylla naduh ka 13 haduh ka 15 tarik, Nailur ba un peit ïa ka jingpynkhreh jong kane ka seng na ka jingthep vote jong ka ïing dorbar thaw aiñ hangne.
“Ngi don haduh saw bad san ngut ki kyrtong kiba la wan kynduh ïangi na ka bynta ka jingïakhun kum ki kyrtong na ka jingthep vote Lok Sabha hynrei ngi la ong ïa ki ba ngim lah ban rai eiei ïa mynta," ong utei u khliehduh ka seng.
U la ong ruh ba ka Lok Sabha Pravas kan sa ai ïa ka kaiphod sha u nongïalam jong kane seng hadien ba u la khmih bniah halor kane ka mat bad dei tang ka rai na ki kyrtong kaba kin sa shim.
:U Bah Paul Lyngdoh, Myntri ba dei peit ïa ka kam jngohkai, Social Welfare, Arts & Culture, Textile jong ka Sorkar Meghalaya ha ka 4 tarik Nailur, u la ïoh ban plie paidbah ïa kawei na ki jaka jngohkai kaba ki la khot kyrteng ka Synrang Mawrin Tourist Spot kaba ha ka jingmang pisa ba T.
1 klur 27 lak na ka MGNREGS bad T.
10 lak tyngka na ka BASIN ha shnong Mawten, South West Khasi Hills District.
U Bah Paul Lyngdoh haba kren ha ka jingïalang u la ai ka burom sha U Blei uba la plie lad ha kaba u la ïoh ban wan iuhkjat bad ban plie pyrda ïa kane ka jaka kaba itynnad kaba U Blei U la buh beit buh ryntih bad ka mariang kaba itynnad kaba pynkynmaw ïa ka jingkhraw ka jong U Nongbuh Nongthaw lyngba ki lum ki them, ki padun, ki kshaid  kiba pynshohbiej bad khring ïa ki nongwan peitkai.
U la ong ruh ba kane ka ri jong ngi ka don shibun ki jaka kiba itynnad kiba ym tang ba ki khring ïa ki nongjngohkai hynrei ki buh ïa kiwei ha ka lyngngoh bad ka peit jaw dud.
Namarkata, u pynkynmaw ba ka pyrthei ka ithuh bad la ai kyrteng ïa kawei na ki krem ha Mawmluh Cave da ki Geologist da ka Meghalayan Age.
U la ong ruh ba ngin dang don shuh shuh ki jaka kiba khring bad ba ktik ïa ka dohnud kiba pynkren ïa u myllung ba un ïoh shibun kiei kiei kiba tei ïa ki jingmut jingpyrkhat bad jinglong mynsiem.
U la ïathuh ba ka sorkar ka la don ka jingthmu na ka bynta ban kyntiew ïa ka kam jngohkai pyrthei ha kane ka dong ka thaiñ bad ban pynthikna ba un lah ban pyntreikam kloi lyngba ka jingïarap na ka AsEan Development Bank bad u kyrmen ba lyngba ka jingïarap bad kyrshan jong ki paidbah yn lah ban kyntiew ïa ka ïoh ka kot lyngba ka tourism bad ha ka juh ka por u la pynpaw ba la donkam ban shna ïa ka Tourism Police na ka bynta ka jingshngaiñ ki nongwan jngoh kai pyrthei.
U la ïathuh ruh ba la mang ban bei pisa haduh 1000 tylli ki Home Stay na ka bynta ka dong ka thaiñ bad ban identity bad kita ki home stay kin treikam lynter ym ban shu pynleh noh ei.
U la pynpaw ruh ka jingthrang ban pynurlong kloi ïa ki jingthmu bad ban pynwan dur ïa kane ka jaka kaba itynnad ha ka rukom kaba i-shong blei shongkun bad shongkhia.
Ha ka jingkren jong u Bah Renikton Lyngdoh Tongkhar, MLA u la pynpaw ka jingsngewnguh ïa ka block bad ka shnong kiba la lah ban pynlong ïa kane ka jaka kumba ka long mynta.
Ha kajuh ka por u la pynpaw ka jingsngewkmen ban ïohi ïa ka jingïohi jngai jong ki nongshong shnong jong kane ka jaka ha kaba ki la jied da kane ka project kaba kham pynmyntoi ïa ka shnong ka thaw lyngba ka skhim 100 sngi.
Shuh shuh u la ong ba kane ka jaka ka la don lypa ïa ka jingitynnad kaba la oh-shrong oh-shrup lyngba u nongthaw bad kin nang ïai pyrkhat nangne shakhmat kumno ban pyni itynnad bad pynwan dur ïa kane ka jaka katkum ba la mang bad bhah da U Blei Nongbuh Nongthaw.
U pynpaw ka jingangnud ban wanrah shibun ka roi ka par (development) ha kane ka dong ka thaiñ bad kumno ban kyntiew ïa ka tourism ha kane ka jaka khnang ba un lah ban wan rah ka roi ka par ha ka dong ka thaiñ.
Kiba ïadonlang ha kane ka sngi ki long ka Kong Y.
R.
Mawlong, MCS, ADC, South West Khasi Hills District, u Bah G.
D.
Kharwanlang, MPS, Superintendent of Police, South West Khasi Hills District, u Bah I.
Lawrniang, MCS, Block Development Officer jong ka Mawkyrwat C&RD Block, u Bah Renikton Lyngdoh Tongkhar, MLA ka Mawkyrwat Constituency bad kiwei de.
Ha kane ka sngi la ïoh ruh ka jingrwai kyrpang kata ka jingshad tynrai na ka Mawten Secondary School bad ka jingrwai tynrai na ka Eleven Secondary School.
Ïa ka jingïalang ha kane ka sngi la pynïaid da u Bah Nolipstar Lyngdoh, Chairman jong ka Tourism Committee, ka jingkren pdiang na u Bah L.
Lyngdoh, Myntri Shnong Mawten bad ka jingkhublei na u nongpynïaid.
Ka Tura Law College ka la jied ia ki nongkit kam bathymmai ba kin peit ia ki kam bapher bapher kiba ia dei bad kane ka college.
Kine ki nongkitkam ki long u Tony Balsam Ch Sangma kum u General secretary, Grikseng Ch Sangma kum u President, Salrak K Sangma kum u Vice President, ka Nancy D Sangma kum ka  Joint Secretary, Tengme Ch marak kum u Asst.
General Secretary, Rongrik A Sangma kum u Literature & Magazine Secretary, Sanu T Sangma kum u  Sports Secretary bad Asame K Sangma u Finance Secretary.
:Ka Voice of the People Party (VPP) ka la ong ba ka sngew ïahap jingmut ïa ka jingtyrwa ka Sorkar Pdeng halor ka ‘one nation, one election’, hynrei ka buh jingkylli pat kaei kaba pynlong ïa ka Sorkar Pdeng ban wanrah ïa kane ka mat.
Ha kawei pat ka liang ka pyrshah ban pynkylla ïa ka kyrteng jong ka ri na ka India sha ka Bharat.
Ha kaba ïadei bad ka jingtyrwa ka Sorkar Pdeng ban wanrah noh da ka ‘one election, one nation’, u Bah Batskhem Myrboh, nongaiktien ka VPP u la ong, “Ngi ïohi ba hapoh India, ngi don elekshon manla ka hynriew bnai bad nga ju lyngngoh kumno ba u Myntri Rangbah Duh un pynïaid ïa ka ri haba u pynlut ïa kaba bun ka por jong u ha kaba ïalap elekshon".
Hynrei u la kdew pat ba ka Bharitya Janata Party (BJP), kaba ïalam ïa ka Sorkar Pdeng, ka wanrah ïa kane ka jingmut ym na ka bynta ka bha ka miat jong ki paidbah hynrei na ka bynta ka jingmyntoi saiñpyrthei jong ka shimet.
U la ong ba u Myntri Rangbah Duh bad kiwei pat ki myntri sorkar ki bunkam ha ki elekshon jong ki sorkar jylla kaba la ktah ïa ka rukom synshar ha ka ri.
Hynrei, u Bah Batskhem u la ong ba ka don ka jingeh bad ka jingmut ban wanrah ïa ka ‘one nation, one election’, namar ba ka riti synshar kam shah ïa kata.
U la kdew ba katba ka dang don ka elekshon shiteng samoi, lane u Myntri Rangbah Duh lane ki Myntri Rangbah jong ki jylla ki don ka bor ban pynkut ïa ka samoi treikam ka iing dorbar, ka ‘one nation, one election’ kam lah ban long.
Ha kaba ïadei bad kane, na ka liang u Bah Batskhem u la ai jingmut ba dei ban pynbeit shwa ïa ka riti synshar khnang  ba ka ‘one nation, one election’ kan lah ban treikam.
U la kdew ruh ba ka rukom thep vote ha ka ri ka ïapher ha ka sorkar pdeng bad ka sorkar jylla.
U la ong ruh, “Kane ka lah ban pynlong ïa ka BJP ban pyrkhat ba lada ka don tang kawei ka elekshon shisien long ha ka ri baroh kawei ka lah ban pynïohnong ïa ki namar ki lah ban wanrah ïa ka mat kaba lah ban ktah ïa ka jingsngew jong ki nongthep vote ha kajuh ka por bad kan long ka jingmyntoi ïa ki".
U Bah Batskhem u la ong ruh ba ka BJP ïa mynta hi kam pat ïoh ïa ka jingbun paid ha Rajya Sabha bad kumta ki donkam ban thaw sorkar ha kiba bun ki jylla khnang ba kin ïoh ban pynïaid ïa ka Upper House jong ka parliament.
“Lada ki ïoh ban pynïaid ïa ka Rajya Sabha ka long kaba kham suk ïa ki ban wanrah ïa kano kano ka jingkylla ha ka ri, hynrei kumba ka long mynta ki hap ban ïatreilang bad ki seng barit ban kyrshan ïa ki ban vote na ka bynta ka sorkar", u la bynrap.
Ha kawei pat ka liang, ha kaba ïadei bad ka mat jong ka jingpynkylla kyrteng ïa ka ri na ka India sha ka Bharat, u nongai ktien ka VPP u la ong ba ïa kane ka ktien lah dep pynmih lypa ha ka riti synshar jong ka ri.
U Bah Batskhem u la ong ba kine ki kyrteng ki ïaryngkat, “Haba ki thoh ha ka Hindi ki thoh Bharat, haba ki thoh pat ha English ki thoh India".
U la ong ruh ban pyndonkam ïa ka kyntien Bharat bad ban klet ïa ka ktien India ka long ka bymlah long bad ki nongthaw ïa ka riti synshar haba ki pyndonkam ïa kine ki ktien ki pyrkhat jylliew  bha bad kane ka pateng ba mynta ka dei ban burom ïa ka jingstad jong ki.
Na ka liang u nongai ktien ka VPP u la ong ba um kwah ba ka kyntien Bharat kan pynduh pyndam noh ïa ka ktien India bad kadei ban sah kumba ka long ha ka riti synshar.
“Ïa ka ktien India la pyndonkam naduh ki por ba mynshwa bad na kane ka liang ruh ngi sngew ba ngim lah ban pdiang ba dei ban pynkylla ïa kane ka kyrteng", u la bynrap.
U Bah Batskhem u la ong ba ka thaiñ shathie mihngi bad ka thaiñ mihngi ka ri, khamtam ki jylla ki bym kren ïa ka ktien Hindi ki kham sngewtynnad ban pyndonkam ïa ka ktien India.
“Haba ngi pyndonkam ïa ka ngi don ka jingsngew ïajan bad ka hynrei haba ngi pyndonkam ïa ka ktien Bharat ka lah ban don ka jingsngew ha kaba ki briew ki sngew ba kim don lang shuh ha kajuh ka kynhun", u la ong.
U la kynthoh ruh ba ki riew saiñpyrthei kiba don ha ka liang synshar ki pynkylla lut ïa ka kyrteng jong kiei kiei baroh da kaba ai ïa ka kyrteng Hindi ban khring ïa ki jaitbynriew heh paid.
“Ngim lah ban len ba ka BJP hi ka pyrshang ban pyntian jubor ïa ka ktien Hindi bad ba kan long ka ktien ïakren ha India bad ngim lah ruh ban kyntait ba ki pyndonkam ïa ka jingsngew ki Hindu bad Hindi ban ïoh ïa ki vote.
Kane ka long kaba shai bad nga tharai wat ma ki ruh kim lah ban kyntait ïa kane ka jingshisha", u la bynrap.
U nongkitktien jong ka Voice of the People Party (VPP), u Dr Batskhem Myrboh u la ong ba ka seng sain hima sima jong u ka dawa ba u ophisar jong ka tnad ka thoh ka pule u dei ban weng noh ia ka jingpan jingynshai na ka Principal jong ka Government Girls’ Higher Secondary School, Jowai bad ba u dei ruh ban panmap khlem kano kano ka jingbuh kyndon na katei ka Principal bad na ki paidbah kaba long ka jingpyndik ia ka Pricipan bad ka jingpynkhein ia ka hok jong ki paidbah kiba don ka hok ban jied.
Katei ka jingpan jingpynshai ka long kaba bym don nongrim bad kaba ym don jingmut, la ong u Dr.
Myrboh bad bteng shuh shuh da kaba ong ba ka seng ka pynrem jur ia kane bad pynpaw ruh ia ka jingsngewkhia jingmut halor kane ka jingjia kaba pynpaw ia ka jinglong jingman jong ki heh Sorkar kiba pyniaid ia ka jylla.
:Ka Myntri ka koit ka khiah, ka Kong Ampareen Lyngdoh, ha ka 1 tarik, Nailur, ka la leit jngoh ïa ka hospital ba dang shna kaba don haduh 50 tylli ki jingthiah na ka bynta ki nongpang ha Sohra kaba tip kyrteng kum ka AYUSH hospital.
Ïa katei ka projek, la noh synniang hapoh ka National AYUSH Mission (NAM) da ka tnat jong ka AYUSH kaba kot haduh T.
10.
55 klur.
La sdang ïa katei ka projek naduh u snem 2016 haduh 2017 bad ka jingshna ïa kane ka hospital, yn pyndep hadien kane ka aïom slap.
Watla pynkynriah ïa katei ka projek na ka daw jong ka jingwan ka khlam Covid-19, ïa katei ka hospital, yn sa pyndep ban shna noh ha kaba kut jong u Risaw.
Katei ka hospital kan sa long kawei na ki bynta ban ïarap na ka bynta ka jingpynbiang ïa ka jingtreikam ha ka koit ka khiah hapoh kane ka jylla bad ka long ka jingkyrkhu bakhraw na ka bynta ka shnong Sohra hi baroh kawei.
La khmih lynti ba kane ka hospital kan sa don ka OPD, IPD, ka jingsumar antenatal bad kiwei pat ki jingdonkam na ka bynta ka koit ka khiah hadien ba la pyndep shna ïa kane ka hospital.
Katei ka hospital ka don ïa ka ban sdang na ka bynta ka jingpyntreikam jong ka operation theatre, optometry, kamra ba pynkha khunlung, panchakarma bad kiwei kiwei.
Ka Centre ruh ka la pynbiang ïa ka jaka sah na ka bynta ki doktor AYUSH bad ki nongtrei jong ka class IV.
Katei ka Myntri ka la dep khmih bniah ïa ka por kut jong ka jingpyntreikam na ka bynta ka centre lem bad ki heh ophisar jong ka tnad ka koit ka khiah.
Shuh shuh, ka jingpynrung kam na ka bynta ki doktor AYUSH, yn sa shimti da ka District AYUSH Society ha kaba kut jong une u bnai.
Ka jingpynbiang na ka bynta ki tiar ki tar hapoh kane ka hospital, kan dang ïaid mynta.
Ka Jalyiah UTD ka la shah kyntiew sha ka kyrdan First Division hadien ka jinglah ban ïalehkai bha ha kane ka aïom Second Division Football Tournament ba la pynïaid da ka East Jaiñtia Hills District Football Association (EJHDFA).
Ïa kane jingkiew kyrdan jong ka la pynskhem hadien ba ka ïoh jingjop ha ka jingïakhun quarter final kaba la long ha madan Artificial Turf kaba don ha Diengshynrum, Khliehriat ha ka lah sngi U Blei.
Ka Jalyiah UTD ha ka jing-iakhun quarter phainal kaba khatduh, ka la pynliem ïa ka Ladrymbai Dongwah SC da 4-1 kol ba ka wan lyngba ka jingïashut penalty hadien ba ka por ban ïalehkai ka la kut da ka jingïakhaid, kata da 1-1 kol.
Ka Jalayiah UTD ka la ioh ruh ia ka kabu ban jam sha ka semi final.
Ka kynhun myntri jong ka Sorkar Meghalaya ha ka 12 tarik Nailur ka la mynjur ban thaw ia ka State Water Informatics Centre, ha kaba ka Department of Water Resources kan long kum ka tnad ban peit ia kane.
Ka State Water Informatics Center kan long ka agency ka ban buh ia ki jingthoh ha kaba iadei bad ka jingdon ka um, kynthup ia ki wah bad ki tyllong um bad ban peit bniah ia kine baroh shi snem, ban iasam ia ka jingtip bad ki tnad treikam ka sorkar kum ka Public Health Engineering, Soil Conversation, Agriculture bad Disaster Management.
U Myntri Rangbah ka jylla, u Conrad K Sangma u la ong ba ia kane la leh khnang ban ioh ia ka jingtip kaba thikna ia kaba la wanrah da ka tnad jong ka Water Resources, River Development bad Ganga Rejuvenation.
U Conrad u la ong, “Kane ka long ka bynta kaba khraw, kaba wan na ka jylla kumjuh ruh na ka sorkar pdeng.
Kane ka agency kan iarap ia ngi ban buh ia ki jingtip ban lah ban pyndonkam ha ka lynti kaba dei na ka bynta kane ka tnad treikam".
U la ong ruh ba ka State Water Informatics Centre kan lah ban iathuh manla u snem la ka don ka jingduna ha ka jingsam ia ka um na ki jaka ba pynlang na ka bynta ka jingsam um hapoh ka nongbah Shillong.
Ka Saiden Secondary School kan sa mih khmat ia ka jylla sha ka lympung Subroto Cup kaba 62 ka ban sa long ha Delhi ha ka 16 tarik mynta u bnai.
Ki thei ïalehkai jong ka Saiden S.
S ki ban iakhun na ka bynta ka thup Junior (hapoh 17 snem ka rta) ki la shah kynthup ha ka group G kaba don ia ka Goa, Uttrakhand, bad Kendriya.
Katkum ba la ioh ia ka program ba la pynbeit da ki nongpyniaid, ka Saiden kan sdang ia ka jingiakhun pyrshah ia ka Goa ha ka 20 tarik mynta u bnai bud pat ka jingiakhun pyrshah ia ka Kendriya ha ka 21 tarik bad pyrshah ia ka Uttrakhand ha ka 22 tarik.
Mynta kine ki thei ïalehkai jong katei ka skul ka ban leit sha Delhi ki la pynkhreh pura da kaba wan ban kilan met ruh ha kane ka nongbah Shillong.
U Myntri Rangbah ka jylla, u Conrad K Sangma u la ong ba watla ka Sorkar India kam pat pynbna paidbah hi ba kan iarap pisa na ka bynta ka jingpyntreikam ia ka NEP, hynrei ka kyrshan ia ki jylla ha baroh ki lynti ban kham pynbha ia ki jaka pule ha kiba bun ki bynta.
Ia kane u la ong haba kren bad ki lad pathai khubor ha ka 12 tarik Nailur da kaba ong, “Nga sngewnguh ia ka Sorkar India khamtam eh ia u myntri ka tnad pule puthi jong ngi uba la kyrshan bha ia ka Meghalaya.
Kumta ngam kwah ban ong ba kim bei pisa, hynrei ka jingai pisa na ka bynta ka NEP, ka bym pat don haduh mynta ka long ka jinglut kaba khraw bad ngi hap ban wad ia ki lad ki lynti halor kane".
U la kam ruh ba kane ka policy ka long kaba suk ban sngewthuh bad ka jingiatreilang bad ki katto katne ki college bad ki skulbah kan don ka jingktah.
U la kam ruh ba ka NEP kam buh jingma, bad u ngeit ba kin don ki kyndon kiba dei ban bud ha ka por ba ki khynnah kin pynthymmai ia ka jingpynrung kyrteng jong ki ha ki por ban wan.
Ki bor pyniaid district ka Ri Bhoi ha ka 12 tarik Nailur, lyngba u Executive Magistrate, ki la khang ia ka khyrdop khrong khajna beain kiba la pynieng da ka Khasi Autonomous District Council (KHADC) ha ka National Highway-6 hapoh ka shnong Umdihar.
La iathuh ba kine ki khyrdop ka KHADC ki la treikam beain bad ki la lum beain ruh ia ki khajna na kiba bun ki kali kiba kit ia ki mar ki mata, khamtam eh na kito kiba la niah da ki bar jylla.
Ia kane ka khyrdop la khang hadien ka jingujor na kiba bun ki trai kali kiba la mad jingeh na kane ka jingshah pynthud ha kine ki khyrdop khrong khajna kiba don ha shilynter ka National Highway.
Ban weng ia  kane ka jingeh halor ka jingbun ki khyrdop khrong khajna, ki la dep ruh ban ujor sha ki bor ba halor jong ka KHADC.
Ki bor pyniaid district ka Ri Bhoi hapoh ka jingialam u Deputy Commissioner, ki la ai da  ka hukum ba dei ban khang ia kine ki khyrdop ha ka 12 tarik Nailur namar kine ki jingeh ba la mad da kiba bun ki trai kali.
U Magistrate ryngkat bad ki pulit ka Ri Bhoi ki la leit ban khang noh ia kine ki khyrdop hapoh Umdihar.
Ka ophis jong ka District Mission Co-ordinator, SSA, South West Khasi Hills District mynta ka sngi ka la rakhe ïa ka World Literacy Day 2023 kaba ha phang pdeng, “Promoting Literacy for a World in transition Building the for sustainable and peaceful societies",Ha kaba ha kane ka rally kila don haduh 22 tylli skul kila wan ia shim bynta shitrhem ha ryngkat ki nonghikai, ki nongtrei hapoh ka ophis jong ka District Mission Co-ordinator, SSA, South West Khasi Hills District.
Ïa  ka jing ia iaid paitbah ha ryngkat ki placard la sdang na Lad Civil Hospital, Mawkyrwat bad pynkut ha Maharam Government Higher Secondary School, Mawkyrwat bad ia ka rally la plie da u bah S.
Kharbteng, Sub Inspector of Schools bad uba la pynbud ruh ïa ki kyntien lamphrang halor ka   jingrakhe ïa kane ka sngi ba kyrpang bala tip kum ka World Literacy Day.
SHILLONGU khot ka Iing Dorbar Thaw Ain Lok Sabha, u Bah Vincent Pala jong ka seng sain hima sima Congress, ula ong ba kata ka jingpyrta shla jong ka jingpynlong ia ka jingjied ia ki nongmih khmat sha ki iing dorbar bapher bapher jong ka ri, kam long kaei kaei kaba thymmai.
U Bah Vincent Pala ula ong haba peit ia ka jinglong jingman jong ka ri hi baroh kawei, kane ka jingthmu kam iahap satia wat tang khyndiat ruh.
U Ban Pala u la ong ba lada pynlong ia kaba kum kane ka elekshon, kan kylla long pynban ia ka jingpynkhein ia ka hok jong ki jylla jong ka ri India.
U Bah Vincent Pala u dkhot jong ka Congress u la ong ba ka jingpynlong ia ki elekshon ha India, ki long kiba iaid beit iaid ryntih bad kiba lait noh ki jingbam sap bad ba ka jingleh jong ka BJP ban pynlong ia ka elekshon ha ka juk ka por ka long ban pynduh jait ia ki seng sain hima kiba bit.
U Bah Pala u la ong ba ka Congress kam ngeit ia ka jingai jingmut jong ka Sorkar ban pynlong ia ka elekshon ha ka juh ka por ban pynduna ia ka jnglut jingsep jong ka ri.
U Bah Pala uba long u dkhot jong ka Iing Dorbar Lok Sabha na Shillong Parliamentary Constituency, ula ong ba ka jingthmu jong ka Sorkar Pdeng ban pynkylla noh ia ka kyrteng India ha ka Bharat ka dei ka dan ka shin jing ka jingduh jingkyrmen jong ka BJP.
Une u nongmihkhmat u la ong ba ka Sorkar BJP ka trei tang na ka bynta jong ki katto katne ki jaitbynriew bad ki nongkhaiing pateng.
Une u rangbah u la ong ruh ba kane ka jingpyrshang ban kylla kyrteng ia ka India sha ka Bharat ka long kaba ym don jingmut nambarba ba ia kane ka kyntien la tip tang ha ki katto katne ki bynta jong ka ri India.
“Ki nongshong jong ka Dong Shatei Lam Mihngi bad kum juh ruh ki jylla Bashathei jong ka ri India ki long ki bym nang ia ka ktien Hindi bad ka BJP ka pynbor ba baroh ki nongshong shnong jong ka ri India ki dei ban nang ia ka ktien Hindi.
Ha kaba ia dei bad ka jingpyntrei kam ia ka Uniform Civil Code, u Bah Pala ula ong ba kane ka dei ka mat ialap elekshon jong ka BJP.
U la ong ruh ban ka Sorkar Pdeng kan pyntrei kam kynsan kynsan ia ka Uniform Civid Code kumba ka la weng noh ia ka Article 370 kaba ia dei bad Jammu bad Kashmir.
Ka ophis jong ka district mental health jong ka South West Garo Hills ka la rakhe ia ka World Suicide Prevention Day ha Multi Facility Centre ha Ampati.
Ka South West Garo Hills district ha kine ki snem ba la dep ka la mad ia ka jingdkhat noh ia la ka jong ka jingim ha katei ka district.
Ka phang pdeng jong kane ka jingrakhe ka long, “Ai jingkyrmen da ki kam".
Kiba la ia shim bynta ha kane ka prokram ki long u Vikas Kumar-Superintendent of Police, South West Garo Hills, Denisha Momin-Medical Superintendent of South West Garo Hills; Torali Marak-Child Development Project Officer bad Matgrik K Sangma-district nodal officer, district mental health program, ki khynnah skul bad nonghikai.
Haba kren ha katei ka sngi, u Superintendent of Police, South West Garo Hills, u Vikas Kumar u la ong ba dei ban niewkor ia la ka jong ka jingim bad kito kiba iakynduh jingeh, ki dei ban iasyllok bad kiab ha iing hasem.
U la pynpaw ia ka mynsiem jong ka jingsngewnguh ia ka District Mental Health Program kaba la pyllong ia kane ka program bad kyntu ia ki nongiashim bynta ba lada ki iakynduh jingeh, dei ban leit iakynduh ia ki doktor.
U Matgrik K Sangma, district nodal officer of the District Mental Health Program, u la pynpaw ia ka jingsngewkhia halor ka jingkiew jong ka jingdkhat ia la ka jong ka jingim da ki nongshong shnong jong kane ka district.
U la ong ka jingdkhat ia la ka jong ka jingim ka long kaei kaei kaba sngewshyrkhei bad kyntu ia ki paidbah nongshong shnong ba ki dei leit ia kynduh ia ki doktor bad kiwei ki nongai jingmut lada ki iakynduh jingeh ha kaba ia dei bad ka jingpang kiba ia dei bad ka jingmut jingpyrkhat.
Ka District Task Force halor ka Intensified Mission Indradanush kaba hap hapoh ka jingpyniaid jong u bah T.
Lyngwa, IAS, Deputy Commissioner ka South West Khasi Hills District ka la pynlong ia ka jingiakynduh bad ki nongtrei jong ka koit ka khiah  bad kiwei kiwei ki shnat treikam sorkar ha Circuit House da ka jingthmu ban pynduna ia ka jingiap jong ki khyllung khynnah lyngba ka jingai tika ne injection ia ki khyllung kiba hapoh 0 haduh 5 snem bad ruh ia ki longkmie ba armet hapoh ka Intensified Mission Indradhanush 5.
0 Round 2 ka ban sdang naduh ka  11 tarik haduh ka 15 tarik u ‘Nailur, 2023.
