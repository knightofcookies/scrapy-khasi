Hadien ba la mih ka jingujor na ki nongleit nongwan bad ki riew paidbah ba ki don ki khynnah samla shynrang bad kynthei bad ki don ruh ki samla pule ha ka uniform kiba ju shong ha surok kaba don mar syndah bad ka jaka pule jong ka skul bah University of science and technology Meghalaya kaba don ha Jorpul Ribhoi District ki ju ïa shongkai bad ka muja ïadih kyaid dih kynja khlem kheiñ shuh wat ha ka por mynsngi kaba la buh jingeh pat ïa ki paidbah kiba pyndonkam ïa kane ka surok namar ym i don jingshngaiñ shuh.
Na ka liang ka Hynniewtrep Youth Council Ribhoi District lyngba u General  Secretery, u Samla Tony Shylla ha ryngkat ka jingïadon lang bad u Bah RC.
Thangkhie u Vice President, u Bah Warnes Lamin u Vice President bad ki dkhot, u la buh da ka jingmaham kaba tyngeh ïa ki briew khlem akor kiba ju mlien ban leh ïa kine ki kam jaboh ha kane ka jaka ba kim dei ban mlien nangne sha khmat namar mynta ka sngi ki shu sneng da lap sa shisien kin ai da kaba tyngeh.
Na ka liang ka seng ki la buh ruh da ka jingkyrpad ïa ka bor pulit ba ki dei ban peit pyrman bha ïa kum kine ïoh mih kano kano ka jingjia kaba sngew sih hadien habud.
Ka National People’s Party (NPP) myn ha ka sngi Nyngkong ka la thung ïa u MLA ka Sohra uba la jop ar samoi, u Bah Gavin M Mylliem Monday kum u President jong ka Party, East Khasi Hills District.
Ka jingthung ïa ki nongkitkam ba thymmai ka la long hadien ka jong ka jingïalang jong ka District Executive Committee (DEC) jong ka party kaba la long ha Shillong Club.
U MLA ka Mawkynrew u Bah Banteidor Lyngdoh bad u CEM ka KHADC u Bah Pyniaid Sing Syiem ki la shah thung kum ki Working Presidents, Ka MDC ka Nongshken ka Kong Grace Mary Kharpuri, u MDC ka Mawphlang u Bah Lamphrang Blah bad u MDC ka Mawsynram u Bah Alvin Khyriem Sawkmie bad u Bah Sherbor Mawlong ki la shah thung kum ki Vice President.
Kiwei pat ki kynthup ïa u Bah Aibor Tynsong, u Bah Jansing Tynsong, u Bah Malcolm R Mylliemngap bad u Bah Wonderson Dkhar kum ki General Secretaries bad u Bah Auspicious L Mawphlang kum u Treasurer.
Ka party ka la thung ruh ïa ki 10 ngut ki Secretary kiba kynthup ïa u MLA barim ka Mawhati u Bah Dasakhiatbha Lamare, Firstborn Dkhar, Alan West Kharkongor, K Beni Warjri, Richeal Wankhar, Bhaboklang Ryntathiang, Rito Sing Syiem, Kistoles Marbaniang, Traibor Nongkhlaw bad Iantly Jurwa bad la thung ruh ïa u Bah Jiedsing Kurbah kum u Adviser nalor ki 26 ngut ki Executive Members.
Ka Khasi Students’ Union (KSU) South East Central Circle, Pynursla, ka la ïoh biang ban pynthymmai ïa ki nongkitkam ba thymmai myn ha ka 27tarik, Kyllalyngkot 2024 na bynta ka samoi treikam jong u snem 2024-27 da ka jingïathep vote la panbit pynbiang bad la pynïaid hi da ka Election Committee jong ka KSU-CEC kata da ka jingïathep vote ha kaba u Samla Cleenstar Shabong, u Secretary jong ka Committe bad uba long ruh ha kajuh ka por u Assistant Organising Secretary ka KSU-CEC u la long u Nongpynïaid bad nongkhmih bniah ïa ka jingïaid ryntih kane ka jingjied Nongkitkam.
Ha kane ka sngi ki dkhot ka KSU South East Central Circle, Pynursla na ki 8 tylli ki Unit ki la jied bad pynkhamti ïa kine harum ban long ki Nongïalam ba thymmai jong kane ka Circle:-1.
President: Samla Wallam Jingshngaiñ Suting2.
Vice- President Samla Basuklang N Khongwar3.
General Secretary: Samla Vorrozislov Sohklet4.
Assistant General Secretary: Samla Sanlang Vennhanan Diengdoh5.
Organising Secretary: Samla Jestice Kharbyngar6.
Education Secretary: Samla Riskhemlang Lyngdoh7.
Sports Secretary: Samla Mewanteiskhem Mawïong8.
Environment and Cultural Secretary: Samla Thawthymmai Suting9.
Office Secretary: Samla Pynskhemborlang Nongrum10.
Publicity and Information Secretary: Samla PynkiewbiangHa kane ka sngi hadien ba la dep pynbna ïa ka result jong kane ka election la pyndep ruh ïa ka jingshim jingkular jong kine ki Nongkitkam ba thymmai jong ka Circle da u Samla Raymond Kharjana, Chairman ka Election Committee bad uba long ruh u Organising Secretary ka KSU-CEC.
Ha kane ka sngi la ïoh ïa ka jingkren kaba lyngkot na u Samla Raymond Kharjana ha kaba u la pynkynmaw ïa ki Samla ba haba ki long kum ki nongïalam ne dkhot jong ka Seng, kim dei ban khmih lynti jingmyntoi na ka Seng naba ka Seng hi kam ju ïoh eiei ban ai ne siew tulop ïa ki kumba long kiwei kiwei pat ki nongtrei ïa kiwei kiwei ki kam.
Hynrei ka KSU ka don tang ban ai ïa ki jinghikai  ïa ki Samla bad ki paradoh para snam kumno ban ieid ïa la ka ri  ka Jaidbynriew bad ban pynshlur ruh ïa ki samla ba kin long kiba trei shitom khamtam eh haba ki ïaleh ïa kino kino ki mat ba ka Seng ka shim ban ïaleh.
Shuh shuh une u Samla ula ong ruh ba ha kine ki sngi kum ki dkhot ka Seng ngi dei ban long kiba peitngor bad kiba husiar bha ïa ka jingkren bad jingkynshoit ki katto katne ngut kiba pyrshang ban pynpait pynpra ïa ka Jaidbynriew halor ka nongrim jong ka jingsngew pher thaiñ, jingsngew pher niam bad ka jingpynïapher Jaidbynriew halor ka ktien ka thylliej ba ngi kren ha ki shnong bad ki dong bapher bapher jong ka Ri-Hynñiewtrep.
La ïoh ruh ïa ka jingkren ha  kane ka sngi na u Samla Melajied Khongbuh, u Assistant Publicity & Information Secretary KSU-CEC bad uba long ruh u nongpeit nongkhmih ïa ka Seng ha kane ka thaiñ.
Une u Samla u la ong ba kum ki nongïalam ba thymmai ka Circle ki dei ban long kiba kloi ban bah ïa ka lyngkor kaba khia na ka bynta u paidbah paidlang jong kane ka dong ka thaiñ bad ba kin ïai pyntyllun shakhmat ruh ïa ki shalyntem jong ka Seng da kaba pyndep ïa ki kam ba dang sah ha ka samoi treikam jong ki nongïalam barim jong ka Seng.
Shuh shuh u Samla Ksanborlang Thabah, u General Secretary barim jong ka KSU haba ai jingkren ha kane ka sngi u la ai khublei kyrpang ïa ki dkhot jong ka Seng kiba na ki 8 tylli ki Unit kiba hap hapoh kane ka Circle kiba la shimkhia ban pyndep ïa la ka jong ka kamram da kaba ïa poi ryntih ban jied ïa ki nongïalam kane ka Circle.
Kyntang ïa wai u la ai ka jingkyrkhu kitbok kit rwiang ïa ki Nongïalam ba thymmai ka Circle ba kin nangïai lah ban trei kham bha shuh shuh lyngba ka KSU  na ka bynta ka bit ka biang bad ka shongsuk shongshngaiñ jong ki paradoh para snam kiba don ha kane ka thaiñ.
La ïoh ruh ïa ka jingkren lyngkot na u Samla Wallamjingshngaiñ Suting, u President ba thymmai jong kane ka Circle, uba la ong ba um don eiei ban kren kum u President ba dang shu shimti ïa ka kam Nongïalam.
Hynrei u la kyrpad ïa baroh ki Nongkitkam ba thymmai bad ïa ki dkhot ka Seng ba kin ïa snohkti lang kawei ban ïa treilang ryngkat bad u kum u President khnang ba kin lah ban pyntyllun shakhmat ïa ki shalyntem jong ka Seng.
Shuh shuh u la ong ruh ba um don shibun ban kren, hynrei u don ban ong tang kawei ba ai ba ka jingkren nangne shakhmat kan dei beit da ka kam, ym shuh tang da ka ktien.
La pynïaid ïa kane ka jingïalang ba lyngkot jong ka lympung pyntian smai ïa kine Nongkitkam ba thymmai da u Samla Cleenstar Shabong, u Secretary Election Committee KSU-CEC ha ryngkat ka jingïadon ryngkat ki dkhot ka KSU napoh Shillong kiba la wan ban ai mynsiem bad ban pynshngaiñ lang ha kane ka Lympung ong ka kyrwoh na u Samla Pynkiewbiang Khonglein, u Publicity & Information Secretary ka KSU South East Central Circle, Pynursla.
Ki nongtrei ka koit ka khiah 108 Emergency Services hapoh ka jingïalam jong ka Meghalaya EMRI Workers Union ki la kyntu ïa ka Sorkar ban ym ai ïa ki Ambulance 108 sha kiwei pat ki tnad Sorkar na ka bynta ban pyndonkam ba kyrkieh ïa ki hapoh ka jylla.
Haba kren sha ki lad pathai khubor, u President ka MEMRIWU u Bah Roipar Kharaswai u la ïathuh ba hadien ba ka kompani kam treh ban pynïaid shuh ïa ka 108 Emergency Services, ka tnad ka koit ka khiah ka la pan por lai bnai ba kan wad noh da kawei ka kompani ban pynïaid ïa ka Emergency Services, hynrei haduh mynta kam pat lah.
Kumba ka long haduh mynta, ïa kane ka kam la peit da ka National Health Mission.
U Bah Kharaswai u la ïathuh ba ïa ka Emergency Services ha Meghalaya la peit da ka Sorkar jylla mynta la shi snem shiteng khlem kano kano ka jingïarap na ka Sorkar Pdeng.
U Bah Kharaswai u ong ba ka tnad ka koit ka khiah ka dei ban pynïaid noh ïa ka 108 Emergency Services da lade na ka National Health Mission.
U la ïathuh ruh ba ka seng ka sngewkhia shibun ba kam shym la lah ban aiti ïa ka jingpynïaid ïa ka 108 Emergency Services shano shano.
U la ïathuh ruh ba kane ka jingbym treh jong ka tnad ka koit ka khiah ban shim noh ïa ka jingpynïaid ïa ka 108 Emergency Services da lade, ka la buh ïa ka jingeh kaba khraw ïa ki nongtrei jong ka Emergency Service, ha kaba kine ki nongtrei kim ïoh shuh ïa ka jingpynkiew tulop ba shisien shi snem, ka jingbym shngaiñ ka trei ka ktah, ka jingkiew kam bad kiwei ki jingmyntoi.
Ha kaba ïa dei bad kine ki jingeh jong ka Union,  ka jingïakren bad ka Myntri ka koit ka khiah jong ka Meghalaya kam shym la sei soh bad kan sa don biang sa kawei ka jingïakren ha ka 6 tarik u Rymphang ban ïa wad ïa ki lad ki lynti kumno ban weng ïa kine ki jingeh.
Kum ka jingrakhe ïa ka National Girl Child Day, ka District Legal Services Authority (DLSA), South West Khasi Hills District, Mawkyrwat, myn ha ka Sngi Nyngkong ka la pynlong ïa ka prokram pynshai paidbah halor ka “Protection of Children from Sexual Offences (POCSO) Act-2012 & Early Marriage" ha Photjaud, South West Khasi Hills District.
Ha kane ka prokram la ïa shim bynta da ki khynnah skul bad ki nongmihkhmat na ki shnong.
Ïa ka National Girl Child Day la rakhe man la ka snem ban pynshai paidbah ïa ki hok jong ki kynthei bad kiwei ki jingbym biang jong ki ha ka imlang sahlang.
Ka Kong S.
M.
Wanniang, kaba long ka Judicial Magistrate, First Class, South West Khasi Hills District, Mawkyrwat, ka la ïathuh ba ka aiñ POCSO Act, 2012 ka ai jingïada ïa kikhynnah kiba hapoh ka 18 snem ka rta na ka jingpynïathoh khynnah ïa ki, ki jinglehbeiñ lehkhoh bad ka jingpyndonkam ïa ki dur khlem akor jong ki khynnah.
Ka la ïathuh ruh ba kane ka aiñ ka pynshitom ïa kito kiba pynkheiñ ïa ki hok jong ki khynnah.
Ka Kong S.
M.
Wanniang ka la kyntu ïa ki nongïashim bynta ba kin ujor sha ki bor jong ka aiñ, pyrshah ïa kito kiba pyrshang ban pynthoh bria ïa ki khynnah ha ki longïing longsem ki jong ki.
Ka Kong S.
M.
Wanniang ka la pynsngewthuh ruh ba jingshongkha shongman kat kum ka aiñ ka dei ban long 21 snem ka rta na ka bynta u shynrang bad 18 snem ka rta na ka bynta ka kynthei.
Ka la ïathuh ba ka long be-aiñ ban ïa shongkha shuwa jong katei ka por bad ka aiñ ruh ka pynshitom ïa kiba kum kita.
Ka Screening Committee jong ka All India Congress Committee (AICC) ka la pdiang ïa ka kyrteng jong u MP na Shillong u Bah Vincent Pala ban ïakhun biang na ka bynta ka jingjied ïa u MP jong ka Shillong Parliamentary Constituency.
Ka Screen Committee ka la pdiang ruh ïa ka kyrteng jong u dkhot ka Ïing Dorbar Thaw Ain ka Meghalaya, u Saleng A.
Sangma ban ïakhun na ka bynta ka jingjied ïa u MP jong ka Tura Parliamentary Constituency.
Ïa ki kyrteng jong u Bah Vincent Pala bad u Saleng A.
Sangma la ai da ka Meghalaya Pradesh Congress Committee (MPCC) ha ka jingïalang ba la pynïaid da u Shongkinor jong ka Screening Committee u Rana K.
P.
Singh, uba la long mynshuwa u Lamphang jong ka Punjab Vidhan Sabha speaker ha Rajiv Bhavan, Guwahati.
Haba ïa kren bad u Bah Vincent Pala lyngba ka phone, u la ïathuh ba kiba pan ticket na ka Congress ban ïakhun ïa ka jingjied MP na ka bynta ka Shillong Parliamentary Constituency ki long tang ma u, kaba mut tang u Bah Vincent Pala bad na ka bynta ka Tura Parliamentary Constituency dei tang u Saleng A.
Sangma.
SHILLONGKi nongpyniaid jong ka IIM Shillong  ki la pynpaw ia ka jingsngew burom ia ki nonghikai u Shri Kashish Sharma, SaagarikaBhasker Panyam, bad ia uwei u samla pule Sampada Dubey kiba la ioh ia ka khusnam 2024.
Ka IIM ka la pynpaw ruh ia ka jingsngewnguh Aditya Birla kaba la ai ia katei ka khusnam na ka bynta ban pynshlur ia ki jingpule.
Ia kane ka kynhun la seng 1999, Kine kiba la ioh ia kane ka khusnam ki la iaroh ruh ia kane ka kynhun ia ka jingshlur jong ka ban kyrshan khlem sahngeh da kaba ai ia ki scholarship na ka bynta kito kiba angnud ban pule ha ki kyrdan kiba kham shalor.
NONGPOHKa Office of Project Director, Meghalaya AIDS Control Society (MACS), ha ka jingiatreilang bad ka ophis Deputy Commissioner of Ri Bhoi District bad ki tnad ka sorkar  ki la pynlong  ia ka jingai jinghikai kaba iadei bad ka jingkoit jingkhiah bad pynkut mynta ka sngi ha Nongpoh.
Kane ka jingaijinghikai ka la sang naduh ka 17 tarik u September,2023 bad ka jingpynkut ia kane ka jingaijinghikai la pyniphuh iphieng da ka jingdonlang sakhi lang ha kane ka sngi jingpynkut da ka jingiadon lang jong u MLA u Mayralborn Syiem, Chairman of Meghalaya State Health Advisory Board.
Dr.
B Decruse, Project Director of MACS, Dr.
L Myrthong, Deputy Director – Medical at MACS, Dr.
D Mlah, Addl.
DM & HO of Ri Bhoi District, Dr.
E Kalwing, District AIDS Control Officer jong ka Ri Bhoi District,ryngkat lang bad ki ophisar na ka tnad sorkar bapher bapher bad na ka tnad ka koit ka khiah.
Lah ban pynkynmaw hangne ba ka Ri-Bhoi ka long kawei na ki District kaba la shah jied ha ka sorkar kum ka an Aspirational District, ka ban long ka district ka ban ioh lad ban pyntreikam ia ki kam pynroi kiba kyrpang na ka bynta kane ka district.
SHILLONGKi nongpyniaid bad nongtrei jong ka ICAR Research Complex for NEH Region mynta ka sngi ki la rakhe ia ka jingdap 49 snem ia kaba la seng la buh ia ka da ka sorkar India.
Haba ai jingkren ha kane ka program Dr.
B.
C.
Deka u Vice Chancellor, ka skulbah Assam Agricultural University, Assam, kane kam pat biang na ka bynta ki saiantis jong ka rep ka riang ba kin pynmih ia ki jingshem jong ki ha ki jingthoh ha ki kot khubor bad ki magazine.
Hynrei u la ong ba ka jingshem jong ki saiantis ki dei ban long kiba lah ban pyndonkam da ki nongrep khnang bal ah ban kyntiew ia ka rep ka riang ha India.
U la ong ruh ba ki kor ki bor ba la pynmih da ka ICAR ki dei ban long kiba lah ban pyndonkam da ki nongrep.
La ong lada kine ki jingshem ki lah ban pyndonkam da ki nongrep kane kan sa long ka lad bah ban kynyiew ia ka rep ka riang bad ia ka ioh ka kot ki nongrep.
U Myntri ka Tnad ialehkai ka Jylla Bah Shakliar Warjri mynta ka sngi u la ai dongmusa jong ka 5th Meghalaya Games ha ka jingialang kaba la long ha madan SSA Stadium shillong.
Ia u dongmusa yn rah sha Tura West Garo Hills kaba long ka jaka ban pynlong ia ka kane ka lympung naduh ka 15 tarih haduh ka 20 tarik u Kyllalyngkot.
Haba ai jingken u Myntri u la pynsngew ia ka jingkmen jong u ba la lah ban pynlong ia kane ka 5th Meghalaya Games da kaba pynmeh ia une u dongmusa bad aiti ha ki nongpyniaid ia kane ka lympung.
U la ong ruh ba kane ka jingialeh ka dei kawei na ki lympung ialehkai kaba hehduh ba la pynlong ha kane ka jylla.
U bah Warjri u la ong ruh ba lyngba kane ka rynsan ka long ruh ka lad ka lynti ba kito kiba ialehkai kin nang tyngshain bad kiew haduh ba ki lah ban iashim bynta ha ki kyrdan jong ka ri bad ki lah ban poi shaduh ka Olympics.
U la ong ruh ba ki kam ialehkai ka long kawei ka lynti ban khanglad na ki kam sniew kam dih drug,kumta ka  Meghalaya Games ka long kawei ruh na ka jingialehkai kaba lah ban pynkiew ia ki samla ha ki kam ialehkai.
U Acting Syiem jong ka Hima Langrin Syiemship, u Bah B.
H.
Syiemiong myn ha ka 9 tarik u kyllalyngkot 2024, u la ïoh ban lum ban lang ïa ki khun ki hajar hapoh ka Hima Langrin ban pynlong ïa ka dorbah bah jong ka Hima ha kaba ïa kane ka jingïalang ki la pynlong  ha ka Shnong Phlangdiloiñ South West Khasi Hills District  ha kaba ha kane ka sngi da ki spah ngut ki paidbah ki la wan ha kane ka Dorbar kiba kynthup ïa ki Sordar Shnong ki Myntri ki Lyngdoh ki rangbah bad ki samla kiba la kot 18 snem shaneng ka rta.
U Bah B.
H.
Syiemiong, u Acting Syiem jong ka Hima Langrin u la ong ba ka jinglum ïa kane ka Dorbar ka dei hadien ba ma u la shimti kum u Acting Syiem jong ka Hima Langrin u la lap ïa shibun ki jingduna bad ki jingbakla ha ka rukom synshar khadar hapoh ka Hima Langrin ïa kane u la kren hadien ba la kut ka Dorbar ba u la pynshai ha ki lad pathai khubor  ba ha kane ka  Dorbar  ba mynta ka sngi shibun ki la ïoh ban ïakren ïa ki mat kiba la wanrah da ka jingïa mynjur lang da ki paidbah da kaba rah kti bad ka la long  kaba ïaid beit ïaid ryntih na ka bynta  ban wanrah ïa ka synshar khadar kaba khuid  hapoh ka Hima Langrin.
Shuh shuh, u la ong ruh ba ha ki snem ba la dep ïa ka Dorbar Hima la pynlong tang da ki Sodar, Secretary shnong ki Myntri ki Lyngdoh khlem da ïoh bynta lang ki khun ki hajar jong ka Hima, hynrei ha kane ka kynti ba mynta ha ka jinglong jong u kum u Acting Syiem la wanrah thymmai ba ha ka Dorbar jong ka Hima dei ban ïadon bynta lang baroh ki shynrang kiba la kot 18 snem shaneng ka rta.
U la ong ruh ba mynta ka sngi ki paidbah ki la pynpaw ba kim kwah shuh ban dang long Syiem biang u Syiem Nangtei syiemiong u ba la shah weng Syiem shipor kum u Syiem jong ka Hima Langrin.
Ha kane ka sngi la ïoh ruh ban ïakren ha kaba ïadei bad ki jaka ki puta kumno ban pynwandur na ka bynta ka bhah tyngka ïa ki jingmih napoh kane ka Hima kiba dei hok ban ïoh pdiang hapoh ka Hima Langrin bad shibun kiwei de ki rai kiba la lah ban ïa mynjur da ki khun ki hajar jong ka Hima kiba la wan ha kane ka Dorbar mynta ka sngi da kaba ki ïasoi kyrteng  ïa ki kyrteng jong ki baroh kum ka dak ba ki la ïa mynjur ïa ki mat ba la ïa kren mynta ka sngi.
Ka seng FKJGP – Khliehriat Circle ka pynrem jur ïa u Train Phawa halor ka jingthombor bad pynmynsaw ïa ki arngut ki nongïalam shnong ka shnong Tuber Kmai Shnong East Jaintia haduh ban da poi sha ka jaka sumar bad shah suh haduh 5 ksai.
Kine ki nongïalam shnong kiba la shah thombor ki dei u Micky Lyngdoh uba dei u Waheh Shnong ka Shnong Tuber bad u Denis Lyngdoh uba bat ïa ka kam Secretary IVCS bad ha kajuh ka por uba dei ruh u Chairman ka Seinraij Tuber Kmai Shnong.
Kine ki nongïalam shnong ki la shah thombor myn ha ka miet jong ka 3 tarik Kyllalyngkot, 2024 ha ka por kumba 11 shiteng.
Katei ka jingjia kadei tang namar ba ha katei ka miet ka don ka jingïa huri hura hapoh shnong hapoh thaw ha kaba kitei ki nongïalam shnong ki ïoh jingtip ïa katei ka jingïa huri hura, kitei ki nongïalam shnong da ka jingthmu ban leit tem ïa katei ka jinghuri hura hynrei ynda ki la wan ki shah thombor pynban bad pynmynsaw da u sdie ha u Train Phawa.
Halor kane, ka seng ka sngewkhia ba ha kine ki sngi ki briew kim burom shuh wat ïa ki nongïalam shnong ruh.
Ha kaba ïadei bad katei ka jingjia la dep ujor da ka FIR da u para jong u Waheh Shnong u Chelang Lyngdoh.
Katkum ka jingtip jong ka seng ba u Train Phawa u la dep ïoh ïa ka Interim Bail ka ban kut haduh ka 12 tarik Kyllalyngkot, 2024.
Na ka liang jong ka seng ka kyrpad jur ïa u Public Prosecutor uba na ka liang ki nongujor ban pynkhlaiñ ka jingïakhun hapoh kashari khnang ba hadien ka 12 tarik Kyllalyngkot, 2024, utei uba shah kynnoh um dei shuh ban lait na kti ka aiñ bad ha ka juh ka por ki pulit kim dei ban ailad ïa kum kitei ki briew ban ïoh Interim Bail biang namar ba lada ailad kan long kum ka jingpynshlur ïa kiwei pat ban leh kam sniew pynkut ka kyrwoh na ka Seng FKJGP.
Ka Mawpait Tlongpleng Sports & Cultural Club myn ha ka 8 tarik u Kyllalyngkot  2024, ka la pynlong ïa ka jinglehkmen ban pdiang ïa u snem thymmai bad ki hep kiba rit kata hapoh ka shnong da ki jingïalehkai kiba pher bapher kiba kynthup kum ka Run for Fun, Penalty Shootout, Hit the Tin Sack Race, Corrom  Board, Sweet meat Game ,In & Out Game bad ka Tug of War ha kaba ïa kitei ki jingïalehkai la phiah da ki House kum ka Sngap Sing Syiem House, Tirot Sing Syiem House, Wickliffe Syiem House bad ka Kiang Nangbah HouseLa sdang ïa ka jinglehkai da ka Run For Fun ha ka por mynstep da ka jingduwai ba la ïalam da u President ka MTS & CC, u Kromlin Shylla.
Ïa kine ki jingïalehkai pyn byrngia la pynhap pyrda da u Myntri, u Bah Donboklang Kharlyngdoh uba la pyrto ïa ka MTS & CC kaba la ju pynlong ïa kane ka jinglehkai man la u snem da kaba u la sneng la kraw ïa ki hep kiba rit ba kin long kiba smat kiba sting khamtam ha ka pule puthi, kiba kohnguh ïa la ki kmie ki kpa bad kiba tip ruh ïa u Blei Nongbuh Nongthaw kumjuh ruh u la hikai ba kin long ruh kiba lehkhuid ïa ki sawdong sawkun bad ïa la ka shnong ka thaw.
Ha kane ka Sngi u Myntri u la ïoh ban ai ka jingai sngewbha sha ki longkmie jong ka shnong da ki tapmoh khlieh, kumjuh ruh sha ki hep kiba rit kiba pass bha ha ka Examination jong u snem 2023.
Ha kane ka sngi la ïoh ruh ka jing ai sngewbha da ki Trophy bad ka song pisa sha u Captain ka Kiang Nangbah, u Mangkara Snaitang da u Myntri bad ïa ka kynhun kaba ar ka Sngap Sing Syiem la aiti da ka song pisa kaba rit eh, sha ka Captain ka Mawlynnai Snaitang.
U Symbud Myntri ba dei peit ïa ka tnad Urban Affairs, u Ma Sniawbhalang Dhar, myn ha ka sngi ba ar, u la ong ba ka sorkar jylla ka la pynlong da ka rai ban ïakren bad ka Harijan Panchayat Committee (HPC) ba kan rai khatduh halor ka jingtyrwa ban pynkynriah ïa ki 342 ngut ki bahaïing ba sah ha Sweepers’ Colony ha Them Iew Mawlong.
U Dhar u la pyntip sha ki nongthoh kot khubor kumne, “Katba ka tarik na ka bynta ka jingïalang ban wan, yn sa pyntip mar syn leitphai u Symbud Myntri sha katei ka jaka.
"Da kaba kular halor katei, u Dhar u la ban jur ba ki nongshong shnong jong ka Sweepers’ Colony ki dei ban mih na ka Them Iew Mawlong.
Ha ka 7 tarik, Nohprah, ka sorkar jylla ka la pyndep ka kamram ban pynïoh tam haduh 1.
4 akar ka jaka na ka bynta ki 342 tylli ki longïing na Them Iew Mawlong.
Ïa katei ka rai, la pynlong ha ka por ba don ka jingïalang bad ki kongsan jong ka HPC, kiba la mynjur ba ïakren biang ha ka taïew bar jong u Kyllalyngkot.
Da kaba pynpaw halor ka jingpyni ïa ka shon shap ne blueprint ba la pynthymmai biang da ka sorkar jylla ha ki jingïalang ba la dep pynlong, ka HPC ka la dep hun halor katei.
Katkum ka jingkyrpad jong ka sorkar jylla kaba la mynjur ban pynkynriah ïa ki 342 tylli ki longïing na Them Iew Mawlong sha ka jaka ba heh haduh 2.
14 akar ba dei trai da ka Shillong Municipal Board.
Ha ka jingjubab ïa katei ka jingkyrpad, ka sorkar ka la rai ban ai tam haduh 1.
4 akar na ka bynta ban pynkynriah ïa kitei ki nongshong shnong.
U Gurjit Singh, u Secretary jong ka HPC, dang shen, u la dep ong ba ki la mynjur bad katei ka blueprint jong ka sorkar hynrei u la ban jur halor ka jingdonkam ban ïakren shaphang ki katto katne ki mat bad ki nongshong shnong jong ka Sweepers’ Colony.
“Te kumta, ka HPC kan sa pynlong biang da ka jingïalang bad baroh ki nongshong shnong jong ka Them Iew Mawlong ban ïakren halor ka jingïalang ba mynta hashwa ban ïakynduh ïa ka sorkar jylla," bynrap u Gurjit Singh.
Ka jingstad ia ka jingai ia ki jinghikai ha kaba ia dei bad ka koit ka khiah khlem ka jingshna ia ki jaka ai jinghikai Medical College kan long kaba eh ban urlong.
Ha u ‘Nailar jong ka snem ba la dep, ka kynhun Myntri jong ka Sorkar Meghalaya, ka la shim ia ka rai ban sdang noh ia ki lai tylli ki Medical College, kane ruh kam shym la urlong wat lada san tylli ki bnai ki la iaid lait.
Haba kylli shaphang kane, ka Sorkar ka ong ba dang peit biang ia kane ka kam.
Haba kylli shaphang ki kyndon kiba ia dei bad ka jingsdang ia ki Medical College,ki thymmei khubor ki iathuh ba ka Sorkar ka dei ban siew sha ka National Medical Commission (NCM), kaba long ka nongpeit ba ha khliehduh ha kaba ia dei bad ka jingbuh ia ki Medical College  ha India.
Hapoh jong ka National Medical Commission, ki don saw tylli ki Autonomous Board ba kynthup iaka Undergraduate Medical Education, Post Graduate Medical Education, Medical Assessment & Rating, Ethics bad Medical Registration.
U “Nailar jong u snem ba la dep, ka Kynhun Myntri ka la pdiang ia ka jingmait phang ia ka jingsdang noh ia ki Medical College ha Shillong, Tura bad Ri Bhoi District.
Ha kaba ia dei bad ka jingstad iaka Shillong Medical College, ka tnad ka koit ka khiah ka la pyllong ia ka jingwad lad wan lynti halor ka jingdon jong ki Specialist Doctor bad kiwei ki nongtrei jong ka Shillong Civil Hospital bad Ganesh Das, ha kaba yn lah bad ban shim ia ki na ka bynta ka jingsdang ia ka Shillong Medical College.
Ka jingsdang ia ka Tura Medical College ka la nang iaid shakhmat bad ka tnad ka koit ka khiah kan hap ban pyndep ia ki jingiateh soskular ha kaba ka jingtrei kan long ha ka dur jong ka jingiatrei lang jong ka Sorkar bad ‘riew shimet ha ka dur jong ka PPP Model.
Kane kane ka jingiateh kan long bad ka Medical College bapawkhmat hapoh ka ri, khnang ban sdang noh ia ka Tura Medical College.
Ha kaba ia dei bad ka jingsdang noh ia ka P.
A.
Sangma International Medical College ha Ri Bhoi District, kaba yn pyniaid da ka skulbah shimet jong ka USTM, kane ka skulbah ka la phah sha ka Sorkar ia ki jingtyrwa jong ka, ba ka jingsdang ia kane ka College kan long ha kata ka rukom, ha kaba ka jingmyntoi ka long ia kaSorkar bad ka USTM kum juh.
Kane ka jingtyrwa ka long ba kan don ka jingailad ban pule khlem shim pisa ia ki katto katne ki samla pule bad ba kan don ruh ka jingshim duna ia ka jingsiew ia ka bai pule jong ki katto katne ki nongpule jong ka jylla, kynthup ruh ia ka jingshah ban shim ram bad ban siew ruh ia ka ram hadien ha ka dur jong ka Swiss Challenge Mode.
:Ka kynhun jong ka Ri Bhoi People Council (RBPC), ba la lam khmat da u President Jayson Nongrum, ka la leit jngoh ïa ka 20th Mile Village hynnin ka sngi na ka bynta ban pdiang burom ïa ki san ngut ki nongïa kura kiba la ïohrah ïa ki takma ha ki bynta bapher bapher ha ka National Kick Boxing Championship kaba la pynlong da ka Kick Boxing Federation of India ha New Delhi.
Kitei ki sng ngut ki nongïa kura, kiba hap hapoh ka jinghikai jong u Bah Thomas Rongthaluh, uba shimti ruh kum u President jong ka Meghalaya Marshal Arts Federations, kynthup ruh ïa u Rimanbha Syngkli ha ka 59 kg category, uba la ïohrah ïa ka takma ksiar ha ka Point Fighting, u Wanlamkupar Syngkli ha ka 71 kg category, u la ïohrah ïa ka takma ksiar ha ka Low Kick bad ka takma rupa ha ka Point Fight, u Hynrai Khymdeit, uba la ïohrah ïa ka takma rupa ha ka Kick Light, u Kyrshan Lyngdoh ha ka 54 kg category ha ka jingïohrah ïa ka takma rupa ha ka Low Kick bad u Francis Klein ha ka 63 kg category uba la ïohrah ïa ka takma rupa ha ka Low Kick.
Katba u Coach Bah Thomas Rongthaluh, uba lam ïa katei ka kynhun jong ki san ngut, u la trei shitom ha ka ban pynïakhun ïa ki, khamtam ha ka jingleit jingwan.
U la ban jur halor ka jingduna ka jingpynbiang ka jinghikai, da kaba batai ba ki nongïalehkai, kynthup ïa kiwei kiba u la ai jinghikai, ki la hap kilan met hapoh ka jaka ba long madan, da kaba pyndonkam da ki tiar jong ki ba la shna hi da ki lyntang bad ki siej.
U la ban jur halor ka jingdonkam ban pynbiang nadong shadong ïa ki tiar kilan met, da kaba ong ba da kaba pynbiang baroh kine, kan lah ban pynïoh jingïarap ïa ki nongïalehkai ba kin lah ban ïaid shakhmat, ban ïa kaba pynïanujor bad kiwei ki jylla.
Ha kine ki sngi, kat shaba ngi iaid ngi ieng, kat shaba ngi leit ngi wan, ngi iohsngew ia ki briew ba ki ong, ba kim don por.
Haba ka por ka dei ka jong ngi, ha kano ka rukom pat ba ngi ong ba ngi don por.
Don tang artylli kiei kiei kiba pynlong ia ngi ban ym don por.
Kawei ka lah ban long ba ngi shu pynsep ei ia ka por bad kawei pat ka long ban ngin nang ban bate ia ka por.
Kawei ka lah ban long ba ngi la kwah pat ban pyndep lut ia baroh ki kam ki jong ngi tang hapoh arphewsah kynta kynta.
Dei na kane ka daw ba ngim don por shuh ban leh ia kiwei pat ki jait kam kiba ia dei bad ka imlang sahlang ka jong ngi.
Dei na kane ka daw ba ngim don por shuh ban ia kynduh ia ki paralok, ki ba haiing hasem ki jong ngi, ia ki ki kur ki kha ki man ki jong ngi.
Te, haba kumta, ngin ialeh shuh kumno mo.
Ki stad ka thoh ka pule bad ki stad ka pyrkhat pyrdain Psychologist ki ai jingmut ia ngi ba ngi lah ban jop ia kane ka jingeh ka long ba ngi dei ban nang ban bate ia ka por.
Ka jingnang ban bate bad ban tehlakam ia ka por ka long kaba donkam ia baroh.
Hynrei, kane ka jingthoh ka long kham kyrpang ia ki samla pule kumno ban nang ban bate ia ka por ka jong ki.
Ka dei ban don ka thong ha kaba pyndonkam ia ka por.
Ka thong na ka bynta ki samla pule ka long ba, ha kata ka por dei ban pyndep ia kita ki jingpule.
Dei ban pyndep noh ia ki khlem buhteng.
Nangta shuh shuh, ki samla pule kiba mynta, kin hap banpule bun kynta khnang ba kin lah ban pass bha ha ki jingpule ki jong ki.
Ha ki por kiba mynshuwa, kiba bun, ha ba ki leit peit ia ki result jong ki, ki sdang shuwa na na shatrai.
Ki sdang da kaba peit na tdong na ka Thrid Division bad kiew ter ter shaneng.
Hyniei, mynta ka la poi ka por ba ka jingpeit ia ki result ka sdang na ka jingioh Position bad jingioh distinction.
Lada ym ioh Position lane pass ha ka thup General List lane Tribal List, ki samla pule ki peit pat, sha kata kaba kiong, katno tylli ki Subject ki ioh Distinction.
Lada ym pass bha, ym lah ban ioh jaka pule ki babha, la ka long hangne ha Meghalaya lane shabar jylla.
Ha kane ka juk jong ka jingiakop ban pass bha bad ban wan nih shakhmat, ka jingbuh teng ka long kaei kaei kaba ym dei ban don hapdeng ki samla pule.
Ka jingbuh teng, ka wanrah ia shi bun ki jingeh bad jingbabe.
Ka jingbuhteng, ka pynlang thup ia ki jingpule ka buh ia ki samla pule ha ka jingeh bad jingjynjar jingmut.
Te, namarkata, baroh ki Assignment dei ban pyndep ia ki tang shu ioh na skul, college ne univetsity.
La la buh teng ia ki, ki lah ban lang kat u lumbah bad ha kaba khatduh, yn ym lah ban pyndep shuh ia ki.
Lada pyndep ia ki ha ki minit kiba khatduh, ki lah ban ktah pat ia ka por pule ia kiwei pat ki subject.
Kane ka jingpyndep ia kitei ki Assignment ha ka minit kaha khatduh, ka long ka jingpyndep kyrkieh bad ka ban ym janai.
Da kaba ong ia kine kiei kiei, kata kam mut ba ngim dei shuh ban sngap jingrwai, ngim dei ban peit TV, ngim lah shuh ban leh ia kita ka Face Book.
Ngi lah ban leh ia kine ki eiei baroh tang ba ngim dei ban pyllut pat ia ka por jong ngi tang ha kine kiei kiei baroh.
Haba ngi la dep ia ki jingpule jong ngi, ngi lah ban peit TV bad kumta ter ter ban pynpyngngad ia ki jingmut jingpyrkhat jong ngi.
Da kaba leh kumta, ngin lah ban bteng biang ia ki jingpule ki jong ngi ha ka rukom kaba dei bad kaba iaid beit iaid ryntih bad kaba wanrah ia ka jingmkyntoi.
Ka jingpyndon ia ki mobile bad kiwei ki kor ki bor, ki long kiba ngim lah kiar ha kane ka juk kaba mynta.
Hynrei, ngi dei pat ban sngewthuh ba ngim dei pat ban pynsep ei ia ka por bakordor jong ngi, ka ban long ia jingbet ia u symbai ia u symbai babha bad uba ngi lah ban khmih lynti ban kheit ia u soh bathiang ynda la dei ka por.
Ka ïing bishar u Special Judge POCSO Nongstoiñ myn ha ka 5 tarik u Kyllalyngkot 2024 kala rai pynrem noh ïa u Pynshailin Sangriang da kaba phah set along haduh 7 snem ha ryngkat ka kuna ba un siew haduh 20 hajar tyngka.
Ka jingrai pynrem ïa u Pynshailin Sangriang kadei hadien ba ka ïing bishar ka la lap lyngba ki sakhi sabut halor ka jingdon kti ka jong u ban thombor ïa ka longrynïeng jong kawei ka heprit kaba dang 13 snem ka rta bad ka ïing bishar ka la pynngat ruh ïa u tei u runar ha ka kyndon 4 jong ka POCSO Act.
Lah ban kdew hangne ba katei ka jingjia ka la jia ha ka 25 tarik u July 2018 ha kaba ki pulit ka Nongstoiñ ki la ïoh pdiang ïa ka ejahar na kiba ha ïing jong katei ka Heprit halor ka jingthombor ka jong u ïa katei ka Heprit ha kaba ki pulit ki la kem noh ïa utei u briew bad register ïa ka case katkum ka case number 61(07) 2018 u/s 7/8 POCSO Act bad la charge Charge sheeted ïa ka case da ka Investigating Officer hapoh ka kyndon 3(A)/4 POCSO Act.
AMLAREM:Ka Office jong ka District Social Welfare Officer, West Jaintia Hills District, Jowai mynta ka 4 tarik Nohprah, 2023 ha ka por 10 baje mynstep ka la pynlong ïa ka jingrakhe ïa ka International Day of Person with Disabilities 2023.
Ïa kane ka prokram la pynlong ha Syiem Jingsuk Secondary School, Lai Lyngdoh Hall, Amlarem Sub-Division bad la pynïaid ïa kane prokram da u Bah E.
Kyndait, LDA jong ka Office DSWO, ha kaba U Bah H.
Pohthmi, MDC War West, Deputy Chairman JHADC u la long u kongsan.
La ïoh ruh ïa ka jingkren ai khublei na ka Kong N.
Sutnga, ka UDA DSWO, Jowai.
Ka Theme jong ka International Day of Person with Disabilities 2023 ha u ne snem ka long “United in Action to rescue and achieve the SDGs for, with and by persons with disabilities".
Ha katei ka prokram, la ai ka jingkren pdiang da ka Kong R.
Passah, DSWO ha kaba ka la pynshai shaphang kane ka sngi ba kane ka sngi kadei ka sngi kaba la leh burom ha baroh shityllup ka pyrthei na ka bynta ki briew kiba don jingduna ha ka dkhot met.
Ka la ong ruh ba ka sorkar ka don ki skhim ba kyrpang na ka bynta ki ba duna ha ka dkhot met, kumta ka la kyntu ïa ki kmie ki kpa ba lada don   ki khun kiba don jingduna ha ki dkhot met jong ki, ki dei ban leit sha ki Nodal Hospital khnang ba kin ïoh ïa Disability Certificate ban leit mih sha ki Office sorkar  ban ïoh ïa ka jingïarap na ka sorkar.
La ïoh jingkren run na ka Kong Aidiam M.
Kassar, Psychologist Manager, DRCDA halor ka Scheme & Services for persons with Disabilities, na u Bah L.
Khonglah, Advocate Jowai Bar Association halor ka Right of Persons with Disabilities, na ka Kong P.
Chyrmang, Office Assistant, ICDS, bad na ka Kong M.
Lapasam, Mukhya Sevika, BDO Office.
U kongsan ha ba ai jingkren u la kyntu ïa kiba duna ha ka dkhot met ban long kiba shlur bad kiba trei shitom wat la ki don ka jingduna ha ka dkhot met.
U la kyntu ruh ïa ki longkmie longkpa kiba don ki khun kiba duna ka dkhot met ba kim dei ban lehraiñ,  hynrei ki dei ban mih shakhmat  ban ïalam sha ki ophis sorkar ba kin ïoh jingïarap na ki Scheme sorkar ki bapher bapher.
La pynkup burom ïa ki arngut kiba don jingduna dkhot met da kaba ai ïa ki Momentus.
Ïa kine ki arngut kiba la ïoh pdiang ïa ki Momentus ki long u Bah Kalvin Suting, Moosakhia Village bad ïa u Bah Nicholas Khonglah, Lai Lyngdoh.
Ha kane ka jingrakhe la don ka Medical Checkup (General) bad la pynlong ruh  ka jingïalehkai na ka bynta kine kiba duna dkhot met kum ka Musical Chair, Spoon Marbel Race bad kiwei kiwei, ha kaba la sam ruh ïa ki Price ïa kiba ïashim bynta.
:Myn ha ka 3 tarik, Nohprah 2023 kumba 4.
15 baje janmiet, ka la don ka jingjia aksiden ha Mawlangwir Saidsnat kaba don hajan jong ka Rowel Lyngdoh Stadium, ha kaba kawei ka ar shaka kaba don ïa u nombar AS 01 MB  5259 (KTM) ba la niah da u Nangpyndapbor Kharlyngdoh ba la don 17 snem ka rta, uba dei u khun jong u Bah Tishingroy Shylla jong ka shnong Nonglang lem bad u Badatipskhem Snaitang, 17, uba dei u khun jong u Bah Roshanroy Lyngdoh na Nonglang, katba ki dang ïaid na Mawkyrwat ban leit sha Nonglang, ki la ïatakhuh pyrshah ïa kawei ka kali ba don u nombar ML 12 1474 kaba dei ka kali Alto, ba la niah da u Bah Dirling Khalyngdoh na Nonglang.
Katba la ïoh jingtip ba u nongniah jong ka Alto u la poi sha ka lynti ba khun ha ka por ba u nongniah jong ka ar shaka u la takhuh bad katei ka kali bad hadien, u la mynsaw katba uwei pat uba shong shadien jong ka ar shaka u la mynsaw bad la rah noh sha hospital.
U SI, u Bah R.
Rymbai u la leit ha ka PO bad u la khmih bniah halor katei ka jingjia.
Katba ïa katei ka mukotduma, la dep registar katkum ka kyndon jong ka aiñ bad dang ap ban ai da ka FIR.
Ka ïing bishar u Special Judge POCSO Nongstoiñ myn ha ka 3 tarik u Kyllalyngkot 2024 ka la rai pynrem ïa u Slander Mawleiñ da kaba phah set along haduh 10 snem ha ryngkat ka kuna kaba 30 hajar tyngka hadien ka jinglap ba u dei u ba donkti ban thombor ïa ka longrynïeng jong ka Heprit ba dang 10 snem ka rta.
Na ka liang jong ka ïing bishar u Special Judge POCSO ka la pynngat ruh ïa utei u runar ha ki ar tylli ki kyndon kata ka kyndon 6 jong ka POCSO Act bad kumjuh ha ka kyndon 506 Part-1 IPC kaba yn shah pynsaja biang sa 1 snem ha along ryngkat ka kuna kaba 5 hajar tyngka.
Katei ka jingjia kadei kaba la jia naduh ka 7 tarik u Nohprah 2018 ha kaba kiba ha ïing jong katei ka Heprit ki la leit ban ujor sha thanad Nongstoiñ ha kaba la register ruh ïa ka case hapoh Nongstoiñ Police Station katkum ka case Number 99(12)2018 u/s 506 IPC R/W 5(m)(n)/6 POCSO Act, bad la Charge sheeted ïa katei ka case da ka Investigating Officer hapoh ki kyndon 506 IPC R/W Sec 5(m)(n)/6 POCSO Act.
Ka Synjuk ki Nongshynshar Shnong Nongmynsaw Syiemship mynta ka sngi ka 10 tarik u Kyllalyngkot ki la leit ban ïa kynduh ïa u Deputy Commissioner ka WKH u Bah Garod LSN Dykes halor ka jingkynjah jong ka jingïakren pynbeit pud na ka bynta ka thaiñ Langpih.
Na ka liang jong ka Synjuk kala pynpaw ïa ka jingsngew lynga hadien ba kim ïohi dak shuh ïa ka, ki sien jam jong ka Sorkar ba kan shim halor ka kam ïa pynbeit pud hapdeng ka Meghalaya bad ka Assam kaba long ka mat kaba la sah slem eh haduh katta katta kaba kum ki paidbah nongshong shnong kiba shong ha ki thaiñ Khappud ki la thrang bad angnud dik dik ïa ka jingpynbeit noh ïa u pud u sam.
Kumta na ka liang jong ka Synjuk ka wan ban buh ïa ka jingthoh khnang ba u DC un pynkynmaw ïa ka sorkar bad ïa u Chairman ka Regional Committee ban thaw ki lad ki lynti ban pynkloi noh ïa kane ka kam kumba ka Synjuk ka la ju thoh la bunsien ïa ki mat jingdawa ban pynneh pynsah ïa ka Langpih Sector hapoh ka jylla Meghalaya.
U Myntri rangbah ka jylla Meghalaya, u Conrad K Sangma, myn ha ka 3 tarik, Nohprah, u la ai khublei ïa ka seng Bharatiya Janata Party (BJP) na ka bynta ka jingjop ha ki lai tylli ki jylla jong ka Madhya Pradesh, Rajasthan bad ka Chattisgarh.
“Ka long kaba kyndit bad ka lynti ba bha kaba long ha Madhya Pradesh.
Nga ai khublei ïa u Shivraj Singh Chauhan ha kaba watla u la don ha kane ka sorkar la don mynta da ki bun bun snem, hynrei u la lah ban ïakhun ïa ki jingeh baroh, baroh ki jingsniew kiba la ban halor jong u bad u la lah ban ïakhun baroh ki jingeh lem bad ka kynhun jong u ban jop ha kane ka lynti," ong u Sangma ha ki lad pathai khubor.
U Sangma u la ai khublei ruh ïa u president ka seng BJP, u JP Nadda na ka bynta ka jingjop jong kane ka seng ha ki lai tylli ki jylla, kynthup ha Rajasthan bad Chattisgarh.
Ka seng sain hima sima Meghalaya Bharatiya Janata Party (BJP) ka la leh kmen na ka daw ba ka la ioh ia ka jingjop ha ki lai tylli ki jylla na ki saw tylli ki jylla ha ka jingjied ia ki nongmihkhmat sha ki Iing Dorbar Thaw Ain jong ki jylla ha ri India.
Ia kane ka jingjop la pynbna ha ka Sngi U Blei.
Kane ka jingjop jong ka BJP ha kitei ki jylla, kan ai mynsiem ruh ia ka BJP ha Meghalaya kaba don mynta hapdeng ka jingpynkhreh ban ia khun na ka bynta ki artylli ki shuki MP na Meghalaya ha ka snem, 2024.
Haba ai jingkren ha kane ka sngi u nongialam ka BJP u Alexander Laloo Hek u la ong ba kane ka jingjop, ka pyni ia ka dak jong ka jingkyrmen ba ka BJP kan sa sar ha MP elekshon, 2024.
U Bah Hek u la ong ba wat lada ka BJP kam shym la jop ha Mizoram bad Talangana, hynrei kam trei shitom ban jop pat ha ka elekshon MP.
Haba kren shaphang ka jong wan jong ka election Lok Sabha, u Bah Hek u la iathuh ba ka shong eh ha ki nongialam ba ha khlieh jong ka BJP iano yn ai tiket ba kin ia khun ia ki artyll ki shuki MP na Meghalaya.
Ka Sorkar Meghalaya kan sa buh ia ka iew jong ki nongrep ha ki bynta baher baher jong ka jylla khang ban lah ban shah ia ki nongrep ba kin don la ka jong ka kynhun ba ki lah ban pyniaid iew bad pynbeit hi ia ki jindonkam baroh.
Haba iathuh ia kane u myntri rangbah ka jylla, u Conrad Sangma u la ong ba kane kan pynlait ia ki na ka jingshah tukar da kiwei pat bad ba kin ioh ia ka mon laitluid.
Ia ki nongrep yn sa ai bor ba ki lah ban pyniaid iew hi kumba ka dei.
Kane ka long ka sien jam ba khraw bad ngin nang iai bteng ban pynheh ia ki iew, ki la don na ki katto katne kiba la sang bad ngin nang pynbha shuh shuh ia ki.
NKa kynhun ïalehkai jong ka Blue Bomber’s FC na Shillong kala ïoh ban khur ïa ka jingjop ha ka jingïakhun kaba la long mynta ka sngi ka 4 tarik u Nohprah ha ka lympung Invitation Knockout Football Tournament bala pynïaid da ka New Nongstoiñ Sport Social Cultural Club (NNSSCC).
Ka jinglah jong ka Blue Bomber’s FC ban khur ïa ka jingjop kadei hadien ba kala lah ban pynliem noh ïa ka kynhun ïalehkai jong ka KMC FC na Sonapur d 2 kol la 1 kol ha ka jingïalehkai hapoh ka madan New Nongstoiñ bad lyngba katei ka jingjop ka Blue Bomber’s kala ïoh ban bsuh khlieh ïa lade sha ka quater final jong katei ka lympung.
Haba phai sha katei ka jingïalehkai hapdeng kitei ki ar tylli ki kynhun kala long shisha kaba itynnad haduh katta katta ha kaba ka KMC FC kala ïoh pynkhih jar nyngkong eh ha ka minit kaba 13 lyngba u Robert Khongjoh hynrei ha ka minit kaba 25 ka Blue Bomber’s kala ïoh ban pynphai lyngba u Basuk Bina bad dei sa ha ka minit kaba 33 lyngba u Stephan Pale ka Blue Bomber’s kala ïoh ban pynkhih sa ïa ka kol kaba ar.
Na ka liang jong ka KMC FC kala ïakhun tyngeh sa ha ka jingïalehkai jong ka kylla miet ha kaba kala ïoh ruh ïa shibun tylli ki kabu ban ïoh pynïakhiad biang hynrei kitei ki kabu kila shu sepei noh namar ka jingbym lah ban pynrung ïa ka bol shapoh jong ka kol bad kala hap ban mad noh ïa ka nam rem.
Ïa ka nam man of the match ha katei ka sngi la ïoh da u Stephan Pale na ka Blue Bomber’s FC bad ka jingïalehkai ka ban bud ha katei k lympung kan long sa ha ka 12 tarik u Nohprah ha kaba ka 7 Wasa FC kan ïakynduh pyrshah ïa ka Peerless FC na Kolkata.
Ka jingpynïoh da u optical fibre cable ha kylleng ka jylla khnang ban ïoh ka network ba biang wat sha ki jaka ba jngai ruh, yn sa sdang naduh u Lber la shem snem.
Da kaba pyntip shaphang kaeti hadien jong ka jingïalang ba la khmih bad ki heh jong ka tnad IT ha ka sngi nyngkong, ha kaba u Myntri rangbah ka jylla, u Conrad K Sangma u la ong, “Ngi la dep rai ban ïaid shakhmat bad u maw jam ba khatduh ha ka ban pynïoh ïa ka network ba biang hapoh ka jylla da kaba pynïoh da ki optical fibres.
Ngi don ka jingïakren ba bniah bad ka telecom wing jong ka Powergrid ha kaba ngi la ïaid shakhmat mynta ban sdang pynïoh da ki optical fibre cable ha kylleng ka jylla lyngba baroh ki block.
"Katkum ka jingïathuh jong u, la don ka da ka road map kaba la dep pynmih bad ïa katei ka projek, yn sdang ha ka por ba biang.
“Ngi khmih lynti ba ka kam kan sa sdang noh shen ha u Lber la shem snem bad ngi khmih lynti ba hapoh 12 haduh 15 bnai ba la ïoh por, ka mut ha u snem 2025 ha u Jylliew bad Naitung, baroh ki block ha ka jyla bad ha baroh sub division bad kumjuh baroh ki district, yn sa pynïoh da ki optical fibres," ong u Sangma sha ki lad pathai khubor.
“Bad ym tang kata, naduh ban sa sdang treikam halor u optical fibre cable, yn sa pynïoh ha ki jaka pule, ki kynhun bapher bapher, ki hospital ruh kin sa ïoh ka network ba biang bad ngin sa bteng ban pynïoh ha baroh ki jaka bapher bapher," ong u Sangma.
Shuh shuh, utei u Myntri rangbah u la ong ba katei ka projek ka long kaba kongsan ha ka ban buh ha ka jingmut ïa ki projek e-Governance ba la bei tyngka ha ka dor baheh bad ba ka sorkar ka dang pyrshang ban pynbiang ïa ka e-Governance katkum ka jingkwah jong u paidbah.
Haba la kylli jingkylli ïa u Sangma, u la ong ba katei ka projek ka long kaba la khleh lang namar ba ka jingïoh jingmut ka long ban biang ka network.
Ïa katei ka projek, la tyrwa hapoh ka NESID bad ha kiwei pat ki jaka ka ban sa noh synñiang da ka sorkar jylla.
U Myntri Rangbah ka Meghalaya, u Conrad K.
Sangma u la ong ba ka jingailad ban shah ia ka jingiaid jong ki rel kit mar kit mata bad kit jingbam kan long ka jingmyntoi kaba khraw ia ki nongshong shnong jong ka Meghalaya.
Haba kren ha ki nongthoh kot khubor ha ka Dorbarbah ki nongrep ha Convention Hall ha Shillong, u Myntri Rangbah K.
Sangma u la ong haduh mynta, um pat shym la lah ban ai jingmut ia ka Sorkar India ha ka wanrah ia ka rel sha ki bynta jong ka Khasi Hills na ka daw ba kane ka don don hapdeng ka jingiakren hapdeng jong ka Sorkar bad kito kiba don ka bynta bad kane ka jingiaid jong ka rel.
Ka Kisan Morcha jong ka BJP ka la pynlong da ka jingïalang ban rakhe ïa ka 3rd Farmer’s Day bad ruh ha katei ka jingïalang, ka la long kum ka rynsan na ka bynta ka jingïamir jingmut lang ki paidbah na ka bynta ka lawei ba phyrnai jong ka kam rep riang ha ka jylla Meghalaya, ha ka ophis jong katei ka seng kaba don ha Bivar Road ha ka sngi nyngkong.
Haba kren shaphang katei ka jingïalang, u Chief guest ha kane ka sngi u dei u Bah John F.
Kharsiing uba la ong ba ka ri ka don ar tylli ki atiar, ka khyndew bad ki nongrep.
Khlem kine ki ar tylli ki atiar, ngin nym ïoh bam.
‘Bun na ki briew ha ka jylla Meghalaya, ki dei ki nongrep’, ong u President jong ka BJP Kisan Morcha, u Ralden Bryan Shabong.
‘Lada ka imlang ka sahlang kan sdang treikam lang sha ka bynta kaba ngi phohsniew, ka long kaba kongsan ba ka kam rep kam riang, yn kyrshan ban noh synñiang da ka pisa, jingstad saïan bad kiwei kiwei khnang ban lah ban tei ïa ka lawei ba lashai.
Katei ka seng kan sa mih ban pynthikna ba ka kam rep kam riang kaba don jingthmu ban pynïoh ki scheme jong ka sorkar pdeng da ka BJP, kan sa pynïoh jingmyntoi ïa u paidbah riewshimet ruh’.
Khnang ban pynthikna ïa ka jinglaitluid ha ka pyrkhat pyrdaiñ bad ka jingpynmih ïa ka jingai jingmut halor ki bank, katei ka seng ka la wanrah lang ïa ka ïing ba long kawei ban ïatylli, ki nongseng kam lajong jong ka imlang ka sahlang, ki nongïalam ba dei ki nongrep ba kongsan, ki stad saïan jong ka kam rep kam riang, ki nongthaw polisi jong ka lawei ba lashai bad ki riewshimet kiba don jingtbit ha ka ban rep ban riang.
Ha ka ban pynkut noh ïa katei ka prokram, u Bijit Khongsit, uba dei u General Secretary ka BJP Kisan Morcha, Meghalaya Pradesh, u la pynkynmaw ba ka jingwan jong u Myntri rangbahduh ka India, u Modi Ji u la ong kumne, “Ki saw tylli ki jaitbynriew ha kane ka ri ki long ki bym ïoh bym kot, ki samla, longkmie bad ki nongrep; ngi hap ban ïatreilang na ka bynta ka jingbha jong ki.
U Myntri Rangbah ka Meghalaya, u Conrad K.
Sangma u la iathuh ba ka jngtrei kam jong ka Sorkar synrop Meghalaya Democratic Alliance-II kam long shuh kumba mynshuwa.
U Myntri Rangbah Conrad K.
Sangma u la iathuh ba ha ki por kiba mynshuwa, ki kam pynroi hapoh Meghalaya, ki long beit da kaba pyntrei kam skim bapher bapher jong ka Sorkar.
Haba kren kum u Kongsan ha ka Dorbarbah ki nongrep, Third Meghalaya Farmers’ Parliament ha Convention Hall, Shillong, u Myntri Rangbah ula ong ba ka Sorkar ka la pynlla ia ka rukom trei kam jong ka da kaba ia trei lang bad ki paidbah.
U la ong ba ka Sorkar ka la shem ba paidbah ki pyntrei ka da ka jngshitrhem ia ki skim jong ka Sorkar na ka daw ba ki sngewthuh ia ka jingeh ka jong ki bad ba ka ia trei lang bad ki khlem kano kano ka jingtehlakam.
U Myntri Rangbah u la iathuh ba dei na kane ka daw ba ki ba ka jylla ka la roi bun bun shah.
U Myntri Rangbah Conrad K.
Sangma u la iathuh ba ka Sorkar ka pyntrei kam ia ki skim hadien ba ka sngewthuh nadong shadong naduh tynrai bad da ka jngiatrei lang jong ki paidbah nongshong shnong.
U Myntri Rangbah Conrad K.
Sangma u la iathuh ruh ba barooh ki skim pynroi, ki dei kiba la sain dur bha bad ka Sorkar pynshlur ia ki paidbah ba kin seng ia ki kam la jong bad ki trei ia ki kam la jong ha ki kam bapher bapher ryngbad bad ka jingpynshur bad jingkyrshan jong ka.
Ha kaba ia dei bad kane, u Myntri Rangbah Conrad Sangma u la iathuh ba ka Sorkar ka la buh ia ki Start up ban btin lynti ia ki nongseng kam seng jam bad ki Mission bapher bapher khnang ba ki jingpyntrei kam ia ki kam pynroi jong ka Sorkar kin long kiba jop.
Ha kaba ia dei bad kane, ula iathuh ba ha ka sdang ba ka Sorkar ka pyntrei ka ia ka FOCUS, la don tang 1,000 ngut ki nongrep kiba pynpaw ia ka jingangnud jong ki na ka bynta ban iohi ia ka ram kaba khlem sut, ka jinghikai ban pynkylla powder ia u synrai Lakadon bad kumno ban pyniaid iew ia u.
U Myntri Rangbah u la iathuh ban mynta kiba buh ia ki application jong ki, ki don haduh 15,000 ngut ki nongrep ha Meghalaya.
U la iathuh ruh ba ki Processing Unit mynta ki la nang buh hapoh jong ka jylla.
U la iathuh ba ka jingiohnong jong ki paidbah mynta ka long da ki bun bun shah.
Ha kaba ia dei bad ka jingpynjyrngam ia ka mariang, u Myntri Rangbah Conrad K.
Sangma da kaba pyntrei kam ia ka Meghalaya Rejuvenation, ki paidbah ki la wan shakhmat ban pyntrei kam ia kane ka skim ha kaba ki trai khyndew bad trai jaka, ki la long kiba la kloi ban pynneh pynsah ia ki khlaw, ki tyllong bad ki wahduid ha kaba ka Sorkar ka la kloi ban pynlut haduh 4,000 klur tyngka.
Haba kren ha katei ka sngi, u Myntri ki kam ri jngri, u Bah Alexander Laloo Hek, u la kyntu ia ki nongrep bad nongri jingri ba ha kano kano ka kam kaba ki leh, ki dei ban shim ruh ia ka jingkitkhlieh khnang ba ki kam pynroi ki iaid shaphrang.
Ha kaba kren ha katei ka sngi, u Myntri ki kam ka rep ka riang, ka Kong Mazel Ampareen Nongkynrih ka la kyntu ia kito kiba la biang ka jingnang ka jingnang jingstad ba kim dei ban shu shong shuh sah hangne ha Sor, hynrei ba kin leit phai biang sha ki shong ban iarap ia ki kmie ki kpa nongrep, khnang ba kin lah ban pynkiew ia ka ioh ka kot jong ki.
Ha kane ka sngi, u Myntri Rangbah Conrad K.
Sangma ryngkat bad ki myntri jong u ki la sam ia ki Cheque sha ki nongioh myntoi jong ka skim, Rejuvenation bad FOCUS.
SHILLONG:Ka ding ba klang kaba la bam duh ia ka jaka tylliat atta ,suji,besonbad moida kaba kyrteng Magic Cook ha Lukiar road Shillong.
Kane ka la jia ha ka meit sngi thohdieng ha ka por 11 baje mynmeit.
Ka ding ka la bam duh lut ia ki kor tyllait jingbam bad ia u kew uba don da ki spah kwintal ha katei ka jaka.
Ki marjan kiba la iohi ia kane ka jingjia, ki la iathuh ba la phone sha ki pulit pynlip ding mar ia pluh katei ka jaka.
Hynrei ym shym la ioh ban pyntip ia ki pulit.
La iathuh ruh ba ki pulit ki la slem ban wan ban pynlip ia katei ka ding.
Ka jingpynlip ia kane ka ding ka la bteng haduh ka por 12 baje shiteng sngi sngi saitjain.
Ki khubor ki iathuh ba u trai jong ka Magic Cook u dei u Sanjeev Bajoria.
U Bah Elkin Rynniaw u President ka Meghalaya Liberation Association of Visually Impaired u la pynbna ba na ka liang ki dkhot, kane ka association ki la shim ïa ka rai ban pynduh pyndam noh ïa ka kyrteng ka MLAVI bad ha ka jaka jong kane yn tip noh da ka Naitional Inclusive Society.
Haba kren sha ki lad pathai khubor ha ka 4 tarik Nohprah 2023 ha Shillong Pressclub u Bah Elkin Rynniaw u la ong ba kane ka long kum shi bynta ban tehlakam ïa ka jingshim kabu jong ki briew ban pan ka jingïarap pisa ha ka kyrteng jong kane ka Association.
U Bah Elkin Rynniaw u la ong “ha ka jingïalang ba la long ha ka 9 tarik Risaw 2023, la shim ïa ka rai ban pynduh pyndam noh ïa ka kyrteng jong ka Meghalaya Liberation Association of Visually Impaired bad ha ka jaka jong kane ïa kane ka seng yn tip noh da ka National Inclusive Society.
U la ïathuh ruh ba kumba ka long mynta hi kane ka seng, ym lah shuh wat ban register ruh namar kin bun ki kam ki jam ki ban hap pyndep lada kwah ban pynim ïa kane ka seng bad namar ki ba bun ki jingeh kumta la rai ban pynkha noh da ka National Inclusive Society.
Ha ba kren ban ai ka jingkhublei kyrpang ïa ki para dkhot halor ka jingrakhe ïa ka World Disability Day 2023 kaba dei ha ka 3 tarik Nohprah 2023.
U Bah Beningstar Kharpor u la kdew ba da ka jingmih bun ki sengbhalang ki ba ïarap kyrpang ïa ki briew ba duna ka dkhot met ha ka jylla, ki la ïoh ïa ka lad ka lynti ban tur shakhmat ha ki ba bun ki liang ha ka imlang sahlang.
U Bah Kharpor u la kyntu ruh ïa ki nongmih khmat ba kim dei ban kyntait ban ïa kynduh bad ki briew ba duna dkhot met, namar kum ki briew hi ki don bun ka jingduna ka ba ki donkam ban pynsngew sha ki nongïalam jong ki.
Ka Meghalaya State Pollution Control Board ha ryngkat ka Bor District ka la pynlong da ka jingpynsngew paidbah hadien ba la mih katto katne ka jingpyrshah halor ka jingpan jingbit biang jong ka “Uranus Stone Product and Co" kaba dei ka kompani kaba ju pynmih ïa ki maw Boulder kaba don ha ka shong Umduba na ka bynta ka Environmental Clearance.
Ha kane ka sngi jong ka jingpynsngew paidbah, la lam khmat da u Bah S.
Syiem u Engineer ka MSPCB ha ryngkat ka jingïadon lang da ka Kong Balakyntiew Ranee  ka ADC , u Erik Dkhar  u BDO ka Umling Block, ki Rangbah Shnong bad ki Nongshong shnong kane ka thaiñ kiba la ïoh ban sngap bad ban sakhi ïa ka jing pynsngew na ka liang jong ki paidbah la ki kwah ne em ba ka quarry kan ïoh biang ïa ka jingbit ban tih maw ha kane ka jaka.
Hadien ba la sngap na ki nongkren pyrshah bad bym pyrshah kiba kynthup ïa ka seng HYC ba la ai jingkren da u Vice president ka Ribhoi District u Bah RC.
Thangkhiew u la ong ba na ka liang ka seng kam kyrshan ïa kane ka kompani, ka seng ka sngap ïa ka sur ki paidbah bad lada don ka jingujor na ka liang ki paidbah bad ki paidbah ki mad jingeh ka seng kan sa leit ban kynduh ïa u E.
M jong ka District Council uba dei peit ïa ka tnad Forest nangta ïa u DC ka Ribhoi bad ïa u MLA jong ka Jirang Constituency ban ïa kren bha halor kane.
Haba phai pat ban sngap na ka liang ki Rangbah Shnong jong ki shnong kiba don kynthup ïa u Nikthil  Marak u President jong ka All killing na ka liang ka jong ki, ki la kren shai ba ka jingdon jong ka quarry hangne ka shnong ka la ai jingmyntoi mynta ïa kiba bun ki ïing ki sem bad ki la kren shai ba kim pyrshah ïa ka “Uranus Stone Production and Co".
Ban pynshai halor kane sha ki paidbah na ka liang ka “Uranus Stone Production and Co" ka la pynshai paidbah halor ka rukom trei kam ka jong ka khnang ban lait don kano kano ka jingktah ïa kane ka shnong.
La ong ba kane ka company kan ai kam aijam ïa ki nongshnong shnong, kan thung ruh ïa ki dieng ha ki jaka ba long khyndew hadien ba la dep khlong ne tih ïa ki maw, ïa ki jaboh ba mih kin buh bha shi jaka, lada la dep pyndonkam ïa ka jaka ka company kan shna da ka pung dohkha bad kiwei kiwei de.
Hadien ba kam don kano ka jingpyrshah na ka liang ki paidbah, na ka liang jong ki nongpynïaid ki la batai ba ka la don ruh haduh 158 tylli ki shithi ba kim don kano kano ka jingpyrshah ïa kane ka company bad ïa ka kaiphod ba ki ïoh lum mynta ka sngi kin sa aiti sha ka Sorkar Jylla bad yn sa ap pat ïa ka rai hadien ba la dep khmih bniah da ka Sorkar Jylla.
Ka Khasi Students’ Union ka la kyntu ïa ki bor Sorkar jong ka tnad ka thoh ka pule ba dei ban pynshitom ïa u nonghikai Lower Primary School, u Bah Wikiru Shylla na ka daw jong ka jingbym kitkhia jong u ban hikai ïa ki khynnah skul.
Ha ka shithi ba la thoh sha u Myntri ka tnad pule puthi jong ka Sorkar Meghalaya, u Rakkam A.
Sangma, u President jong ka KSU-WJHDU, u Bah Laitphar Syngkrem u la ong ba ka jingbym wan hikai skul thikna jong u Bah Wikiru Shylla ka la ktah shibun ïa ka jingpule jong ki khynnah skul bad kylla long ruh ka jingban khia ïa kiwei ki nonghikai.
Ha kane ka shithi, u Bah Laitphar Syngkrem u la ïathuh ba wat lada utei u nonghikai um ju wan hikai, hynrei u ïoh pat ïa ka tulop kumba long kiwei ki nonghikai kiba kitkhia ïa la ka jong ka kamram.
U Bah Hababiangki Biam u la ong ba kane ka jingleh jong une u nonghikai ka long ka jingleh bym dei bad ka bym shonghok.
U nongïalam jong ka seng ki samla pule u la pynpaw ruh ba u Wikiru Shylla u la wan hikai skul ha ka 4 tarik u Naitung, 2013 bad hikai tang 33 sngi ha ka snem 2013 bad hadien kane um shym la wan hikai shuh bad u la wan hikai biang 23 sngi ha ka snem 2014.
Na ka daw jong kane ka jingleh jong u, une u nonghikai u la shah sospon kam ha u Lber 2017 haduh u Naiwieng 2019.
La shah biang ban bteng ïa u ban hikai ha u Nohprah 2019 bad u dang ïai bteng ban leh biang kumjuh bad um shym la wan tikna.
U Myntri Rangbah ka Meghalaya, u Conrad K.
Sangma u la ïathuh ba ka Sorkar jylla ka la long kaba la kloi ban pynlut na ka bynta ban kyntiew ïa ka thoh ka pule kham tam lei na ka bynta ki jingpule ha ki kyrdan kiba kham shaneng ha ka liang ka Higher and Technical Education hapoh jong ka jylla.
Haba kren ha ka jingplie ïa ka Sohra Government College ha East Khasi Hills ha kaba la don lang ruh u Myntri ka thoh ka pule u Rakkam Sangma bad ka Myntri ka tnad ka koit ka khiah ka Dr.
Mazel Ampareen Lyngdoh, u Myntri Rangbah u Conrad K.
Sangma u la ïathuh ba ka Sorkar kan theh lut na ka bynta jong ki samla bad kaei kaba wan ha khmat jong ka Sorkar ka long ban kyntiew ïa ka thoh ka pule hapoh jong ka jylla.
U Conrad K.
Sangma u la ïathuh ba ha ka por ba u Bah Lahknem Rymbui u dang bat ïa ka kam myntri ka tnad pule puthi, ka Sorkar ka la shim ïa ka rai kaba tyngeh ban kyntiew ïa ka thoh ka pule kham tam ha ka kyrdan Higher and Technical Education.
U Myntri Rangbah u la ïathuh ka Sorkar jylla ka la lum ïa ka khajna Cess la bun bun snem khlem da pyndonkam ïa ka bad kane ka Sorkar ka la shim ïa ka rai bad sdang ban pyndonkam ïa kane ka pisa ban kyntiew ïa ka thoh ka pule.
“Dei da ka jingpyndonkam ïa kane ka pisa kaba mih na ka khajna Cess ba ngi la sdang ban shna ïa ki jingtei bathymmai bad sdang ban pynbha ïa ki skul bad ki college kiba la rim", la ong u Myntri Rangbah Conrad K.
Sangma.
U Conrad K.
Sangma u la ïathuh ba kane ka Sorkar jylla kaba mynta ka la shna pynbha ïa ki 2500 tylli ki Lower Primary School ha ka jinglut kaba 500 klur tyngka.
U la ïathuh ruh ba ka Sorkar jylla kan pynrung ruh ïa ki kot jong ka NCERT na ka bynta ka Meghalaya Board of School Education (MBoSE), ha kaba ka jingpule ïa ka jingkheiñ bad Science kan long lang ha pyrthei.
Ha kaba ïa dei bad ka jingpyntrei kam ïa ka National Education Policy-2020, u Myntri Rangbah u la ong ba baroh ki Government College hapoh jong ka jylla dei ban don ïa ka jingpule ïa ka Science bad Commerce.
U la ong ba kane ka dei ka rai kaba eh jong ka Sorkar namar ba kane kan ktah ïa ka pla pisa jong ka Sorkar.
Hynrei, wat la katta ruh ka Sorkar kan ïaid shaphrang ban pynurlong ïa kane ka jingthmu.
U la ïathuh ba ka Sorkar jylla mynta ka kynti ka la mang haduh 2000 klur tyngka ban pynlut na ka bynta ka thoh ka pule bad kaneka dei ka jingpynlut kaba heh tam na baroh ki tnad jong ka Sorkar.
Haba kren ha katei ka sngi, u Myntri ka tnad pule puthi u Rakkam Sangma u la ïathuh ba ka Sorkar ka la ai ka jingkyrshan barad bah ïa ka thoh ka pule hapoh jong ka jylla.
Kiba la kren ha katei ka sngi ki long ka Kong Ampareen Lyngdoh, u Chief Advisor jong ka Sorkar jylla u bah Lahkmen Rymbui, u MLA jong ka Shella, u Bah  Balajied Kupar Synrem bad u MLA ka Sohra u Bah Gavin Mylliem.
Ïa ka Sohra Government College la tip ïa ka mynshuwa kum ka Sohra College bad pynbna kum ka College jong ka Province ha ka snem 2009.
Ka jingkyntiew ïa ka Sohra Government College sha ka Provincialised College ka la wanrah ïa ka jinglut kaba haduh 12 klur tyngka ha ka snem 2020.
Da ka jingbeit pisa jong ka Sorkar kane ka College Sorkar ka don ki jingtei kiba biang, kiba kynthup ïa ki Class Room, Library, Laboratory, Boys’ Hostel & Girl Hostel bad kiwei ki jingdonkam kiba biang.
:Ha kawei ka jingjia kaba sngewsih, uwei u briew u la duh noh ïa la ka jong ka jingim na ka daw jong ka jingshah bat ha ka bording elektrtik ha Jynkieng Umiam kaba hap hapoh Mawlai Police Station.
Kane ka la jia myn ha ka Sngi U Blei ha ka por 5.
30 baje janmeit.
Kat kum ka khubor ba la ïoh lum, une uba ïap la tip kyrteng ïa u, u Rishanlang Muktien uba dang 25 snem ka rta bad ka shnong jong u ka dei na  Ladlasharai jong ka Ri Bhoi District.
U dei ruh uwei na ki nongtrei jong ka Jynkieng Umiam kaba don mynta hapdeng ka jingmoramot.
Une u nongtrei u la shah bat bording elektrik katba u dang leit ban lum diengïap najan jong u Transformer jong ka ITD Cementation India Limited ha Umiam.
La rah ïa u sha Shillong Civil Hospital bad ki doktor ki la pynbna ba u la ïap na katei ka jingmynsaw.
:Uwei u nongñiah Auto u la duh noh ïa la ka jong ka jingim ha ka Sngi Nyngkong ha ka jingïatyngkhuh jong bad kawei ka trok ha Jynkieng Umlew ha National Highway-44 Shillong Bypass Road.
Ka kyrteng jong utei u nongñiah Auto, ka dei u Dhiren Chandra Barman uba na Umling, Ri Bhoi District.
Kat kum ka jingïathuh jong ki pulit la ong ba une u nongñiah ïa ka Auto u la leit ban tynrah ïa ka trok ha ka jingïaid jong u na Umroi sha Toll Plaza.
Ki pulit ki la ïathuh ba kane ka jingïatyngkhuh kali ka la jia namar ba u nongñiah ïa ka Auto um lah shuh ban teh lakam ïa ka kali kaba u ñiah kaba wan na sha ka liang pyrshah.
Ha kane ka jingjia, arngut kiba shong ha ka Auto ki la mynsaw bad la pynkit noh ïa ki da ka kali Ambulance sha Bhoi Rymbong ban ai jingsumar.
Ïa ka met jong uba ïap la aiti noh sha ki bahaïing hasem hadien ba la pyndep ïa ka Post Mortem.
U nongñiah jong ka trok u la phet krad noh na katei ka jaka hadien jong katei ka jingjia.
Ki shipai pahara khappud Border Security Force jong ka Meghalaya kiba la pyllong ia ka leit pahara ha kiba bun ki jaka, ki la ioh ban khang lad ia ki jingkhaii martur na Meghalaya sha Bangladesh.
Ha kaba ia dei bad kane, kine ki shipai pahara khappud, ha ka Sngi Nyngkong ki la ioh ban kurup ia ki dawai Phensedyl bad shini na ki khappud jong ka Meghalaya bad Bangladesh katba ki nongkhaii ki dang pyrshang ban khaii tuh ia kine ki mar sha Bangladesh.
Ia kine ki mar la leit ban aiti noh ia ki sha ki bor jong ka ain.
Ki shipai pahara khappud jong ka 172 Battalion Meghalaya BSF ki la ioh ban kurup haduh 190 bitor ka dawai Phensedyl katba dang pyrshang ban khaii tuh na ki khappud jongka East Jaintia Hill jong ka Meghalaya sha Bangladesh.
Ha kawei pat ka jingjia, kawei pat ka kynhun shipai khappud jong ka 172 Battalion Meghalaya BSF ki la ioh ban kurup haduh 18,000 Kg ka shini na kiwei ki districts khappud jong ka Meghalaya bad Bangladesh.
Ia kine ki dawai phensedyl bad shini la ai ban aiti sha ki heh Sorkar jong ka Custom bad pulit jong ka Meghalaya ban pyndep ia ki kyndon jong ka ain.
Ka lympung ïalehkai phutbol ba la tip kum ka Night Football Knock-Out Tournament ba la pynïaid da ka Tbeh Jingshai Umroi Football Association kala sdang hynnin ka miet ha madan Umroi hapdeng ka jingshongkun bad shongshit kaba dei ruh ka sien ba nyngkong ba la pynlong ïa ka jinglehkai phutbol ha ka por mynmiet.
Ïa katei ka lympung ïalehkai phutbol la wan ban plie pyrda da u Bah Damanbait Lamare MLA ka Umroi kum u kongsan, ha ka jingdonlang u Bah Shalan Sylliang President ka TJUFA, Lover Roy Lyngdoh Secretary, Bah PB Sylliang Rangbah Shnong Umroi Umdohbyrthih bad kiwei kiwei ki riew rangbah.
Ka jingïalehkai plie pyrda ha katei ka sngi ka la long hapdeng ka Bhoi Zone pyrshah ïa ka Clarissa ha kaba ka jingïalehkai ka long kaba shongshit bad itynnad bala wan ban sakhi ruh da ki spah ngut ki paidbah watla ka dei haka por mynmiet ban ai jingkyrshan ïa la ka jong ka kynhun bad hapdeng ka jingïakhun kaba jur naduh ba sdang ka kylla step haduh ka kylla miet ka Bhoi Zone kala lah ban pynliem noh ïa ka Clarissa da 2-0 kol ban rah ïa ka jingjop ba nyngkong jong katei ka lympung.
U nongïalam ka NPP bad uba dei ruh u Myntri Sorkar, u Rakkam A Sangma, myn ha ka 30 tarik, u la kam ba ka seng liang pyrshah ka Congress ka la long ka party ka bym donbor shuh ha ki thaiñ Garo Hills.
Ha ka jingkitbok kit rwiang ïa u nongïalam uba la jop mynta la lai sien na Gambegre, u Saleng A Sangma na ka bynta ba u la ïoh ka ticket na ka bynta ban ïakhun na Tura parliamentary seat, u Rakkam u la ong, “Nga ai ka jingkitbok kitrwaiang ïa u hynmen baheh jongnga u Saleng uba la ïoh ïa ka ticket na ka bynta ban ïakhun ïa ka election Lok Sabha.
Nga ai ka jingkitbok kitrwiang kaba bha na ka bynta ka jong u hynrei lada jop ne rem ka long kaei kaei kaba pher naba ka lah ban long ka jingphoh sniew na ka bynta jong u  hynrei ngim dei ban kheiñ troiñ ïano ïano kumba ka election ka dei beit ka elction.
"“Hynrei ïa kaba mynta, nga kwah ban pyntip ïa baroh ba ka lawei jong ka Congress bad ka jingïakhih jong ka Congress kam donbor shuh," bynrap u Sangma.
“Ngam tip ba u Saleng haduh katno un lah ban wanrah ka jingkylla ha i por ba lyngkot dang ha ka shibnai mynta u dang ïa kynduh ïa nga bad ngi dang ïa kren halor kane ka mat, u la ong ba yn ym ïakhun hynrei ngam tip, u dei u ba donbok shisha ba u la ïoh ïa ka tiket ban ïakhun bad nga kit bok ïa u," u la bynrap.
Haba la kylli ïa u Rakkam, u la ong, “ka Congress ha Garo Hills  mynta ka la don u nongmih khmat, dei? Ki duna haduh 19 ngut na ka 20 ngut ki MLA ha Garo Hills.
Te kumta, ka long kaba eh na ka bynta jong ki ban ïa khun ha ka election LS ka ban wan.
".
Ki samla ryngkat ki khynnah skul na Ri-Bhoi District mynta ka sngi ki la shim bynta shitrhem ha ka jingïakop dro kaba dei shibynta shuwa ka jingrakhe ïa ka International Water Conclave shaphang ka jingkordor jong ka um ban tyngkai bad ban pynneh-pynsah ïa ka na ka bynta ka lawei khamtam eh ha kine ki jylla ri lum jong ngi ba la pynlong ha District Library ha Nongpoh.
U Bah MB Tongper uba dei u Additional Deputy Commissioner ka Ri-Bhoi District u la pyntip ba kane ka dei ka bynta ba nyngkong haka District Level ha kaba yn sa jied ïa ki nongdro kiba tbit tam ki ban ïoh pat ban leit shim bynta ha ka State Level.
Shuh shuh kin sa don ruh kiwei ki jingïakop naduh ka Quiz, Public Service Announcement, Slogan Writing bad kiwei kiwei ha ka 3 tarik Rymphang, 2024, naduh ka por 11 baje ha Science Hall.
U la ong ruh ba katei ka jingïakop ka dei shibynta jong ka prokram International Water Conclave 2024 ka ban sa long ha nongbah Shillong ha ka 9 bad 10 tarik Rymphang ha kaba ïa ki 3 ngut ki nongjop ha katei ka competition yn phah sha ka State Level bad ïa ki nongjop yn ai buskit T.
20,000/-, T.
15,000/- bad T.
10,000/- ïa u ba wan nyngkong, ba-ar bad ba-lai.
U Director ka North Eastern Indira Gandhi Regional Institute of Health & Medical Sciences (NEIGRIHMS), u Dr.
Nalin Mehta u la hap ban mih na ophis trei kam jong u, ban panmap na ki nongïalam ka Hynniewtrep Youth Council (HYC) kiba la byrngem ban khang tala ïa ka NEIGRIHMS, hadien ba u Director u la kren tohmet ïa ki nongialam ka seng ha ka jingialang ka ba u la khot ban pynlong mynta ka sngi.
U Director ka NEIGRIHMS u Dr.
Nalin Mehta, ha ka 31 tarik kyllalyngkot 2024, u la khot ïa ki nongïalam ka HYC ban ïa kren halor ki mat jingdawa ka seng, ki ba kynthup ïa ka jingpynlong eksamin thungkam Nurse ha NEIGRIHMS, halor ka mang 80% na ka bynta ka Group C bad D da ki trai jylla, bad kiwei kiwei ki mat.
Hynrei kane ka jingïakynduh ka la poi sha ka jingbitar bad mih jyndat ki nongïalam ka HYC    hadien ba u Director ka NEIGRIMHS u la sdang ïa kane ka jingïakren da ka jingkynnoh ba ka seng ka la wan tang ban pynkulmar, kaba la pynlong ïa ki nongïalam ka seng ba kin bitar bad mih da ka jingdom na kane ka kamra.
Na ka liang ki nongïalam ka seng ki ba la wan sha ka jingïalang tang 5 ngut ki la khot ïa ki dkhot jong ka seng ban wan sha NEIGRIMHS na ka bynta ban khang tala noh ïa ka NEIGRIMHS lada u Director um mih ban pan map na ki nongïalam ka seng.
Dei hadien ba la wan mih ki Magistrate kiba la leit ban ïa kren ïa u Director, kaba la pynlong ïa u Director ba un wan mih shabar bad panmap na ki dkhot ka HYC bad kular ban pynlong biang ïa ka jingïalang ha ka sngi ba mynjur ki dkhot ka seng.
Haba kren ha kane ka sngi u President ka HYC u Bah Roykupar Synrem, u la ong ba kane ka jingkynduh ka la pynbitar na ka daw ba u Director ka NEIGRIMHS u la sdang ïa ka jingïakren da kaba kynnoh ba ki la wan tang ban pynkulmar.
“U Director u la khot hi ïa ka jingïalang hynrei u la sdang ïa ka jingïakren da kaba pyrshang ban kren ñiewbeiñ ïa ki nongïalam ka HYC, bad u khlem kren halor ki mat jingdawa, u la kynnoh ba ngi wan da ka jingmut ban pynkulmar," u la ong.
U la bynrap, “Kane ka la pynbitar ïa ngi bad ngi la mih da ka jingbitar bad ngi la phah ïa uba u dei ba un panmap shwa na ki nongïalam ka Seng bad dei da ka jingwan ki Magistrates bad ki bor pulit kiba la leit ban ïakren ïa u bad pynlong ïa u ban wan ban panmap ïa na ngi.
"U Bah Synrem u la ong ruh ba kane ka dei ka khubor sha baroh ki Director kiba dei ban peit ïa ki tnad treikam ka sorkar pdeng ba haba ki wan ha ka jylla ki dei ban burom ïa ki trai jylla.
“Ka seng kan dang buddien ïa ki tnad trei kam ba ka dei ban thungkam ïa ki trai jylla bad ki dei ban burom ïa ki briew ba dei ki trai jylla bad ka jingïalang hi ngin sa pynlong ha kawei ka sngi," u la ong.
U Symbud Myntri ba dei peit ïa ka Home (Prisons), u Ma Sniawbhalang Dhar, myn ha ka sngi ba ar, u la pyntip ba ka sorkar shen, kan sa buh ïa ka jaka na ka bynta ban shna ïa ka central jail.
U Dhar dang shen, u la ong ba la tyrwa ban shna ïa ka central jail ha Shillong township ba thymmai.
Katkum ka jingkren jong u, la don ka jingïateh kaba la dep soi hapdeng ka tnad home (jail) bad ka tnad urban affairs department na ka bynta ka jingpynkynriah ïa ka Shillong District Jail sha ka Shillong township ba thymmai.
“Hynrei, ngi la rai ban wad da kawei ka jaka naba don kiba la ai jingmut ïangi ba ngi dei ban ïoh da ka jaka ba long kynjah bad hato ka biang ne em ba ngin shna da kawei ka phatok ba thymmai, ki paidbah kin sa pyrshah.
Te kumta, shen ngin sa rai halor ka jaka ba biang, kaba dei ban jngai na ka sor.
Kan bha kata," ong u Dhar.
Ka jingïalang hapdeng ka Urban Affairs Department bad ka Home Department kaba la dep pynlong haduh lai sien.
La mynjur ba ka Urban Affairs Department kan sa shimti halor ka jaka (ha kaba la don lypa ka Shillong district jail) ha ka jingpyn kylliang na ka bynta ka jaka ba thymmai jong ka Shillong Township ba thymmai.
U Dhar, uba dei peit ïa ka tnad urban affairs, u la ong ba ka phatok na thymmai jong ka Shillong kan dei ka central jail standard, ha kaba ki koidi bad ki koidi ba hap hapoh ka jingshah kylli jingkylli, kin sa shah buh la ka long ka jong.
Donkam ka jaka ba don haduh 25 akar na ka bynta ban shna ïa ka phatok ba thymmai.
Haba la kylli, utei u Myntri u la ong, “Ngin sa pynheh ïa ka jaka ha Jail road hadien ba la pynkynriah ïa ka Shillong district jail.
"U Dhar u la pyntip ba u la kyrpad ban pyndep noh ban shna ïa ka phatok ha Nongstoin Jail ban lait na ka jingkhap niah ha Shillong district jail.
Shuh shuh, utei u Myntri u la pan ïa ka kaiphod halor ka jingdonkam ban pynskhem ïa ka jingap pahara ïa ki phatok, kynthup ïa ka Jowai district jail na ka bynta ban ïoh jingïada na ka jinglait phettuh ki koidi na phatok.
“Hadien ba nga la shimti ban peit ïa ka phatok, nga la pan da ka kaiphod halor ban pynskhem ïa ki nongap pahara hapoh ki phatok da kaba buh da ki CCTV bad ki briew ba don bor ban peit ïa ka phatok.
Ngi la phah da ka jingkyrpad sha ka tnad bei tyngka ba kan pynbun shuh shuh ki nongtrei ban lait na ka jinglait phet tuh ki koidi," ong u Dhar.
Kum kiwei pat ki jylla, ka jylla Meghalaya shen, kan sa don la ka jong ka central jail.
Ïa mynta, ka jylla ka don haduh san tylli ki district jail, kynthup ïa ka Shillong, Williamnagar, Jowai, Tura bad Nongpoh bad ka lah ban pynrung haduh 595 ki koidi shynrang bad 55 ngut ki koidi kynthei.
Kum shi bynta ban rakhe ïa ka jingdap 10 snem jong ka Seng mynta u snem 2024 naduh ba la seng ïa ka ha u snem 2014, ka Blood Donation Cell jong ka HYC:CEC mynta ka sngi ka 31 tarik Kyllalyngkot, 2024, ka la pynlong ïa ka Prokram “Blood Donation Camp" ha Community Hall, NEHU, Shillong ha ryngkat ka jingïatreilang bad ka Transfusion Medicine & Blood Centre, NEIGRIHMS, Shillong, ka Meghalaya AIDS Control Society bad ka Meghalaya State Blood Transfusion Council.
Ha katei ka prokram da ki phew ngut ki dkhot jong ka Seng ki la wan ban noh synñiang ïa ka snam kaba kordor ka jong ki ha kane ka Prokram kum shi bynta ban ïarap ïa kito kiba donkam ïa ka snam ha ki jingpang jingshitom ki jong ki.
Na ka liang ka Blood Donation Cell jong ka Seng ka la ai khublei ïa baroh ki dkhot ka Seng kiba la wan ban ïa shim bynta ha kane ka Prokram bad ngi ngeit skhem ba lyngba kane ka jingai snam ka jong ki kan long ka jingkyrkhu ïa kiba bun ki mynsiem briew kiba kordor kiba lah ban ïoh ïa ka jingïarap lyngba kane ka snam.
“Ngi ai khublei ruh ïa ki Doktor, ki Counsellor bad ki nongtrei napoh ka Hospital NEIGRIHMS kiba la wan ban pynbit pynbiang ïa ki jingdonkam baroh na bynta kane ka Prokram bad lyngba ka jingïatreilang ngi la lah ban pynlong ïa ka Prokram kaba jop," ka jingkhublei ba la ai na ka liang ka Blood Donation Cell jong ka seng.
Ki dkhot ka BJP, kynthup ïa ka Mahila Morcha Presidents na Meghalaya, Sikkim, Nagaland bad kiwei pat ki jylla northeast, ki la ïoh kynduh ïa i Kong Sylbi Passah, iba dei i nongïohpdiang ïa ka khusnam Padmashree hapoh ka ïingsah jong i.
I Kong Sylbi i la ïohpdiang ïa katei ka khusnam, ha ka jingdon lang jong u nongkren ka BJP, u Bah Mariahom Khrakrang bad u Vice President ka jylla, u Gagan Jain.
I Kong Sylbi Passah, iba dei i nongrwai ïa ki jingrwai tynrai, i la ïohpdiang katei ka jingithuh na ka bynta ka jingnoh synñiang jong i.
Ha ka kam kaba i la trei, i Kong Passah i la ïoh nam da ki khusnam ba kynthup ïa ka Sangeet Natak Akademi, Indian Chamber of Commerce for Affirmative Action Front-Liners, Prasar Bharati appreciation bad ka Meghalaya Day.
U Mariahom Kharkrang u la ong, “I Kong Passah i la pynshongshit ïa ki paidbah da ki jingrwai tynrai.
I Kong Passah iba la ïohrah ïa ka khusnam Padmashree da ka sorkar ba synshar u Myntri rangbahduh, u Modi, i la wanrah ïa ka riti jong ki jingrwai tynrai bad pynpawnam ha India, kaba la paw hangne ba tang ka seng BJP ka lah ban ai nam ïa ka jylla Meghalaya.
"Ka president jong ka Meghalaya BJP Mahila Morcha, ka Kong Susuki Pariat ka la ong, “Ka sorkar u Modi ka la ithuh ïa i Kong Passah kum ka riewlum na ka jylla Meghalaya kaba long ruh ka sakhi jong ka ‘sabka saath, sabka vikaas, sabka biswas’, kaba mut ba la kyllum lang ïa baroh, tei ha ka kam pynroi na ka bynta baroh bad jop ha ka jingshaniah.
".
Ki pulit ka Garo Hills ki la pynlong ïa ka jingleit wad ha ki khlaw jong ka Bolkinggre ha East Garo Hills kaba don sha shiliang jong ka Wah Simsang hadien ba ki la ïoh jingtip ba ka la don ka jingwan hap jong kawei ka tiar ba phylla na jrong ka suiñ bneng bad kaba ïa syriem ïa ka Parachute.
Kane ka tiar ka dei na ka bynta ban thew ïa ka jinglong jong ka suiñ bneng.
Ki pulit jong ka Anti Insurgent ki la pynlong ïa ka jingleit wad ha Bolkinggre hadien ba ki la ïoh jingtip ba la don ba ïoh tam ïa kawei ka tiar ba phylla ha Asiragre kaba hap hapoh jong ka Williamnagar Police Station.
Ha kane ka jingleit wad la don lang ruh ki nongpynlip bomb ne ki Bomb Disposal Squard.
Kane ka jaka ba la pynlong ïa ka jingwad, shisien ka la long ka jaka rieh tngen jong ki riew kiang atiar bad na katei ka jaka la shem ïa ki tiar pynbthei bad tiar pynmynsaw briew ba bun jait.
Haba ki pulit ki la pynlong ïa katei ka jingwad bad jingtohkit, ki la shem ba uwei u briew uba kyrteng u Silnang R.
Marak jong ka Arisagre kaba hap hapoh jong ka Williamnagar Police Station, East Garo Hills, u la ïoh tam ïa kawei ka tiar “Meteomodm PS-20 bad kawei jaiñ Parachute rong saw kaba ïa dei bad ka jingthew ïa ka jinglong ka suiñ bneng.
Ïa kane ka tiar la shna da ka France.
U Silnang R.
Marak u la lap ïa katei ka tiar na kper jong u bad hadien kane u la rah noh ïa ki shapoh ïing.
Ki pulit ki la shimti noh ïa kine ki tiar na une u briew bad pynbna ba kane ka tiar ka dei tang na ka bynta ban thew  ïa ka jinglong jingman jong ka suiñ bneng bad ba ki paidbah kim dei ban sheptieng.
Kum shibynta ban pynïaid shakhmat ïa ka projek “Green Economy Meghlaya" Ka Khasi Hills Autonomous District Council (KHADC ) ha ryngkat ka jingïatreilang bad ka Meghalaya Basin Development Authority (MBDA) ka sorkar jylla, ha ka 31 tarik Kyllalyngkot 2024 ka la  pynlong jingïalang ha State Convention Center.
Ka Green Economy Meghalaya ka dei ka projek ban pynneh pynsah ïa ki khlaw ki btap, ba ka Council kan ai da ka jingïarap pisa ïa ki nongrep kiba ïada ïa ki khlaw.
Haba kren sha ki lad pathai khubor, u Bah Pynïaid Sing Syiem, u CEM ka KHADC, u la ïathuh ba kane ka project kan long ka jingïatrei lang hapdeng ka KHADC, MBDA  bad ka jingïasnohkti lang da ka Rabo Bank Acorn bad ka Iora Ecological Pvt Ltd kiba na ka nongbah Delhi ban pynurlong ïa kane ka jingthmu.
“Ka jingïalang kaba la khot da ka KHADC ha ryngkat  ka Meghalaya Basin Development Authority (MBDA) ban ia kren halor ka Projek “Green Ecomony Meghalaya" kaba long ka jingthmu ban pynneh pynsah ïa ki khlaw ki btap da kaba kan ai jingïarap shi ki nongrep kiba thung dieng, kynthup ïa ki dieng latyrpat, ki dieng sohmarit, ki dieng kwai," u la ong.
U la bynrap, “Ka council kan ai ruh ïa ka jingïarap sha ki khlaw kyntang, ki khlaw ka Hima, ki khlaw kur, halor kane ngi la dep ban pynlong ïa ka jingïalang bad mynta ka sngi ngi la khot jingïalang bad ka JHADC bad GHADC, kaba ki khlem wan, hynrei la wan shim bynta da ki nongïalam Hima.
U la ong shuh shuh, “ban ïada ïa ki khlaw ki btap ki don ki aiñ na ka sorkar pdeng bad ka sorkar jylla hynrei kane ka sienjam ka long ban ïarap ïa ki nongrep kiba ïarap ban pynneh pynsah ïa ki khlaw da kaba ai da ka jingïarap pisa hapoh kane ka projek.
"U Bah Pyniaid u la ïathuh ba haduh mynta la don haduh 28 ngut ki nongrep kiba la dep ban register ïa lade na ka bynta ka ne ka projek.
“Kine ki 28 ngut ki nongrep kiba la dep ban register ha KHADC na ka bynta ban pynneh pynsah ïa ki khlaw kin long ki nuksa na ka bynta kiwei pat ki nongrep ba kin wan sha khmat ban shim ïa ka sienjam ban sumar sukher ïa ki khlaw ki btap," u la ong.
U Myntri  ba dei peit ïa ka tnad pule puthi, u Rakkam A Sangma myn ha ka sngi Baar u la ong ba baroh ki skul ki donkam ban pyndonkam ïa ki kot ba la ithuh da ka Meghalaya Board of School Education (MBoSE).
U la pyntip ruh ba ka sorkar ka dang khmih bniah halor ka jingïoh jingmyntoi bad ka jingbym ïoh jingmyntoi jong ka jingkyrpad ba la ïoh pdiang na ka Catholic Schools Association (CSA) kaba la kyrpad ban shah ïa ki ban bteng ban pyndonkam ïa ki kot pule lade.
“Na ka bynta kane ka jingtyrwa, ym tang kito ki skul kiba hap hapoh ka CSA, hynrei ngi shah tang mynta u snem ban pyndonkam ïa ki kot pule lade namar ba ha u snem ban wan kata ha u 2025, baroh ki skul ki dei ban pyndonkam da ki kot pule ba la ithuh da ka MBoSE," ong u Sangma.
“Shuh shuh halor ka jingkyrpad na ka CSA, ka sorkar ka la plie ki lad ban ïakren halor kino kino ki mat.
Ngin sa thung ïa ki komiti ban pule bniah ïa baroh kine khnang ba baroh ki kot ngin lah ban pule bad peit bniah, yn sa phah peitbniah ne examine bha shwa ha ki riew shemphang (experts) bad hadien kane ngin sa shim rai kumba ka long.
Ka jingai jingmut  jong baroh ka long kaba biang tam,  ka rukom hikai kaba bha bad ki kot pule ba biang ki dei ban pule da ki khynnah pule hapoh ka jylla," u la ong.
U la ong ba ka la donkam ban don noh ïa ka rukom hikai kaba long ryntih la ha ki kot pule ne ha ki jinghikai ha baroh ki skul bad u la ong ruh ba ka tnad pule puthi ka la sngewthuh ba don ki skul ki don ha la ki jong ki kot pule lyngba ki nongpynmih (publishers) hynrei ka long kaba kongsan bad ba donkam kum ka jylla ban don noh ïa ka jinghikai kaba long ryntih bad katjuh lang ïa baroh, ha kaba lah pat ban pyndonkam da kiwei ki kot ïa ki supplementary sobjek hynrei ia ki major sobjek ka dei ban long ryntih (uniform).
Ka sorkar jylla dangshen ka la pyllait ïa ki kot pule NCERT na ka bynta ka MBoSE ha Teachers Initiation Conclave kaba la long ha Tura.
U Myntri u la pyntip ruh ba ka sobjek English bad ka Mathematics yn sa ïoh naduh ka 5 haduh 10 tarik Rymphang ha katba ka Science NCERT Meghalaya Edition yn sa ïoh naduh ka taïew ban wan.
“Ka Cabinet ka la dep ban shim ïa ka rai ba ki kot pule MBoSE yn sa pyndonkam ha baroh ki skul kiba ïadei bad ka Board.
Hynrei, na kadaw jong ka khapngiah por, bun ki skul kiba la dep ban thied (order) ïa ki kot pule kiba dei ban pynmih naduh mynshem snem, kumta ngi shah ban bteng mynta u snem.
Naduh u snem ban wan ngin sa sdang pyntrei kam noh da ka kot pule ba la ithuh da ka MBoSE," u la bynrapÏa mynta, u Myntri u la pyntip ba ka sorkar jylla kan sa pynlong da ka jingïalang ban ïakren la shem bnai bad kiba riew shemphang (experts) bad baroh ki nongïashim bynta bapher bapher (stakeholders) na rilum Khasi bad Garo na ka bynta ka jingpynroi ban pynwandur ïa ka State curriculum.
Ka jingïalang kan sa ïakren ruh ha kano ka rukom ban ïaid shakhmat na ka bynta ban ïoh pynrung lang ïa ki riti ki distur, ka riti treikam jong ka khyrnit kaba 6 (six schedule) ka put ka tem tynrai, ki jingïalehkai tynrai ka ktien ka thylliej ha ka pule puthi, ong u Sangma.
:Ki pulit ka Khanapara myn ha ka 9 tarik, Kyllalyngkot 2024, kumba 08:30 mynstep ki la ïohpdiang ka jingtip ba uwei u nongtrei jong ka MePTCL ba la tip kyrteng kum u (L) Bah Paimon Khongkrom uba dei u kurim jong ka Kong Keldaris Mawlong, u la bthat jubor ïa la ka jingim lade da kaba phasi da ka pla ïew ha ka jingkhang hapoh kamra jong u jong ka jaka ba u sah ha MePTCL kaba don ha Bara Killing Ri Bhoi District kaba hap hapoh ka thanad Khanapara.
Ïa katei ka metïap, la dep weng noh hapoh ka jingpoi jong ki pulit lem bad ki bahaïing jong u.
Ïa katei ka metïap, la lap da ki nongsakhi.
Katba ki bahaïing ha sem bad ka kurim jong u ki la kyrpad na ka bynta ban phah leh ïa ka post mortem, naba kim suba sniew ne ïoh don kaei kaei kaba sniew bad ka kurim jong u ka la ong ba u kurim jong ka u don jingshitom ha ka liang ka pyrkhat pyrdaiñ, kumta ki la phah da ka jingkyrpad ïa u ADM Nongpoh bad hadien, u Bah Eric ADM Nongpoh u la dep phah da ka jinghukum na ka bynta ban pynïaid shakhmat da ka post mortem bad ïa katei ka met, la aiti noh sha ka kurim na ka bynta ban pyndep don burom khatduh.
Ka South West Khasi Hills District Vollyball Association mynta ka sngi ka 11 tarik u kyllalyngkot 2024, ki la ïoh ban kitbok kitrwiang da ki jingkyrkhu kyrdoh ïa ki Rang bad ki Thei ïalehkai Vollyball jong ka District kata ha shwa ba kin leit ban ïashim bynta ha ka Meghalaya Game ka ban long ha Nongbah Tura.
U Bah Elevenson Wanniang uba dei u President jong ka South West Khasi Hills District Vollyball Association u la ong ba kane ka  dei ka sien ba nyngkong ban ïoh ïashim bynta ban mih khmat napoh ka district sha ka Meghalaya Games wat la ha ki por ba la dep ki la don ki samla napoh ka District kiba don ka sap kiba la paw ha ki kam ïalehkai Vollyball.
Namar kata ha kane ka kynti ba mynta ngi kitbok bad ngi don jingkyrmen skhem ba lyngba kine ki Samla kin sa wanrah ïa ka nam jingjop bad ka burom kan leit ym tang ha ki hynrei ïa ka District bad ïa ka Jylla hi baroh kawei.
Shuh shuh u la kyntu ruh ïa ki ba kin trei shitom ban don ka mynsiem ïaleh bad kynmaw ruh ban long ki briew  kiba bud ryntih ïa ki kyndon ha ka  akor ban pyni  sha ka pyrthei ba kum ki Samla kiba la nang la stad kiba don ïa ka akor bad ka burom.
Na ka liang u Bah Edilbert Ïawphniaw bad u Bah Sherbok Marbaniang kum ki riew rangbah jong ka thaiñ kiba ju ai mynsiem ha ki kam ïalehkai ki la  kitbok kit rwiang ïa baroh ki ban sa leit ïashim bynta ban kin lait na ki jingpang jingshitom ban ïoh ïa ka met kaba koit kaba khiah lyngba da ka jingdon ryngkat u Blei haduh ba kut jong ka jingïalehkai bad kyrmen ba ki samla kin sa wanrah ïa u soh jong ka jingkmen.
Ha kane ka sngi la ïa donlang ruh ka Kong Balutmon Nengnong napoh ka District Sports Officer DSO Mawkyrwat u Bah Edilbert Iawphniaw, u Bah Sherbok Marbaniang kum ki riew rangbah, u Bah Elevenson Wanniang uba dei u President jong ka SWKHDVA bad kiwei de ki nongkitkam jong ka South West Khasi Hills District Vollyball Association ha ryngkat ki 18 ngut ki Rang bad ki Thei ïalehkai Vollyball.
Ka Byrnihat kawei na ki jaka sor jong ka Ri Bhoi District ha Meghalaya, kaba la paw pyrthei kum kawei na ki sor ha Meghalaya kaba buntam ki karkhana bapher bapher, mynta ka kynti ka Byrnihat ka la paw sha khmat kum kawei na ki jaka ka shnong kaba dap da ki lyer jaboh ki pum-pum bad kaba jaboh tam hapoh ka Ri India ha u snem 2023.
Ïa kane la iathuh da ka kynhun ki ‘riew shemphang ha ka jingpynmih ïa ka kaiphod jong ki.
Katkum ka kaiphod kaba la tip kyrteng ka “Centre for Research on Energy and Clean Air", ka la ong ba ka sor Begusarai ha Bihar bad Greater Noida ha Uttar Pradesh ki long ki sor kiba jakhlia bad ba jaboh tam.
Kane ka kaiphod ka la ïathuh ruh ba ka Byrnihat ha Ri Bhoi District ka wan hadien jong kitei ki artylli ki sor.
Katei ka kaiphod ka la ïathuh ruh ba ka Nongbah Delhi ka long kaba jur bha ka tdem jakhlia ha ka por tlang bad ka wan baphra napdeng kiwei ki sor jong ka ha Ri India.
Uwei na ki dkhot jong ka CREA, uba dei ruh u na ki nongwad bniah jong ki shnong kiba don ha ki bynta ba shathie jong ka Dewbah Asia, u Sunil Dahia u la ïathuh ba kane ka kynhun ka la lah ban pynmih ïa kane ka kaiphod hadien ba ka la pynlong ïa ka jinglum jingtip halor ka jingdon jong ka tdem jakhlia ha ki 227 tylli ki sor jong ka Ri India ha ka snem 2023.
Haba la pyrshang ban ïakren bad ki nongshong shnong bad ki nongshong dukan ha kane ka thaiñ ki la kubur ba naduh ba ki dang khie haduh da thiah ki hap ban ring mynsiem da kane ka lyer ba jaboh kiba mih na ki karkhana ba don ha kane ka thaiñ, ym tang katta hynrei ki jaiñ ki nep ki jaboh lut bad ki jingthung jingtep ki sniew lut, na ka liang jong ki kum ki riew paidbah ki la kyrpad ïa ka sorkar ba kan leh eiei halor kane na ka bynta ka bha ka miat bad ka koit ka khiah u paidbah.
U President jong ka Meghalaya NPP, u Marcuise N.
Marak u la iathuh ba ki nongshong shnong jong ka Meghalaya ki shaniah ha ka jingialam jong u Myntri Rangbah Conrad K.
Sangma na ka daw jong ka jingtrei kam bha jong ka Sorkar, Meghalaya Democratic Allinacce-II ba  lam khmat da ka seng sain hima sima NPP.
Ha kaba ia dei bad ka jingkynnoh jong u dkhot ka Iing Dorbar Thaw Ain Lok Sabha, u Bah Vincent Pala ba ka Sorkar MDA kam shym la leh eiei, u Marcuise N.
Marak u la ong ba kata ka jingkynnoh ka long kaba khlem nongrim.
“Ladaka Sorkar MDA kam shym la leh eiei, kumno pat ka lah ban long ba ka NPP ka dang jop haduh kattei ha ka jingjied ia ki nongmihkhmat sha ka Iing Dorbar Thaw Ain jongka Meghalaya ha ka snem 2023.
Kane ka pynshisha ba ka Sorkar MDA ka trei bah hapoh ka jingialam jong u Myntri Rangbah Conrad K.
Sangma.
Halor ka jingkam jong ka seng Congress ba kan jop ia ka Tura bad Shillong Parliamentary Assembly, u Marcuise N.
Marak u la ong ba ha kaba ia dei bad ki kam sain hima sima, ki seng sain hima sima ki lait sha ka paidbah ban pan jingkyrshan bad ki paidbah ki ai ia ka jingkyrshan ka jong ki ia kito kiba seng kiba trei na ka bynta jong ki.
Ka NPP ka la trei met bad mynsiem na ka bynta ban kyntiew ia ka ioh ka kot bad ka bha ka miat jong ki paid bad kamk artatien ba ki paidbah kin ai jingkyrshan ia ka NPP.
Une u nongialam jong ka NPP uba long ruh u Myntri jong ka Sorkar Meghalaya u la ong ba um i don kano kano ka jingkyrmen ia ka seng Congress, la ka long na ka bynta ka Sorkar Pdeng lane Sorkar jylla.
Ka donmusa jong ka lympung ialehklai 5th Meghalaya Games mynta ka sngi ka la wan poi ha West Jaintia Hills District da ka jingpdiang sngewbha da U ophisar jong ka District Sports u bah K Passah ha ka jingiadon ryngkat jong ki samla ki ban leit iashim bynta ha katei ka 5th Meghalaya Games ka ban long mynta u bnai ha Tura.
Ia kane ka dongmusa la aiti ha u Marlangki Suting uba long u nongialehkai football bad rah ban pynpoi ha Ummulong CHC.
Ia kane ka dongmusa la rah sha Jowai da kaba iaid lyngba ki shnong bapher bapher.
Ka jingrah ia ka dongmusa ka long lyngba ka Mihmyntdu lad college, Moorlong, Ladthadlaboh surok bah, Marian Hills higher Secondary School bad pynkut ha Ummulong Taxi Stand, Iawmusiang, Jowai.
Kiba la rah ia kane ka dongmusa ki long u Deilang wa o Nongpluh, (Badminton), u Honda-ohi Pappang (Taekwondo), Ferdinand Suchiang (Wushu), Wankishwa Mawlong (Judo), kong Happiness Phawa (Athletic) bad  Marso Kyndiat (Athletic).
Ia kane ka programme la pynlong ha Ummulong Taxi Stand, Iawmusiang   ha ka jingiadonlang u MLA Wailadmiki Shylla u Deputy Commissioners u B.
S Sohliya, IAS, Superintendent of Police u C.
Syrti, MPS, Nongstoin District Sport officer, East Jaintia Hills DSO, bad West Jaintia Hills DSO ki la iadong lang ha kane ka programme.
Haba ai jingkren ha kane ka sngi u Wailadmiki u la kyntu ia ki nongiashim bynta ba kin aiti lut met bad mynsiem ha katei ka jingialehkai.
U la ong ba ki nongialehkai ki dei ban pyrshang bha bad pynleit jingmut khnang ba kin long kiba bit ban kheit ia u soh jong ka jingjop.
Ka seng sain hima sima Congress ka la pynbna ba kan ym ia shim bynta ha ka jingplie ia ka Ram Temple ha Ayodhya.
Haba kren ha ki nongthoh kot khubor bad lad pathai khubor ha Congress Bhavan ha Shillong, ka nongaiktien jong ka AICC Spokesperson, ka Wing Commander ba la shongthait, ka Anuma Acharya, ka la iathuh ba ha kane ka jingtrei jong ka kum ka Wing Commander ha ka kam shipai liengsuin, ka la ioh ban leit jngoh ia ki jaka mane Blei, kum ki temple, ki Mosque.
Mandir, Gurudwara bad ki Iingmane bad pynpaw ba ka jingngeit ka dei na ka bynta shimet bad ba kam dei ban iakhleh lang bad ka sain hima sima.
Ka Acharya ka la ong ba kum ka Hindu Bramin ka sngewdei ban ong ba dei ban pyndep pura ia ka jingshna ia ka Ram Temple bad nangta sa plie pat ia ka.
“Ka jingtei ia ka Ram Temple kam pat dep haduh mynta namarba ka jingpyndep ia ka bynta bashajrong duh ka dang sah bad kumno yn pynlong ia ka lehniam pranpratishtha.
", la ong ka Acharya bad bteng shuh shuh ba kane ka jingplie kyrkieh ka dei na ka bynta ka jingmyntoi ka kam sain hima sima.
Ka la ong ruh ba ka jingplie ia kane ka temple ka dei ban long haduh ka sngi jong ka jingrakhe ia ka Ram Navmi, kaba long ka sngi kha jong u Lord Ram.
Ka Acharya ka la ong ba kane ka jingbymtreh jong ka Congress ban ia shim bynta ha ka jingplie ia ka Ram Temple ka long ka dak jong ka jingpyrshah jong ka Congress ban pynkylla ia ka kam niam sha ka kam sain hima sima jong ka BJP.
U Myntri ka tnad ka thoh ka pule jong ka Sorkar Meghalaya, u Rakkam A.
Sangma u la iathuh ba ka jingpynlait paidbah ia ki kot NCERT Text Books kan long ha ka 25 tarik u Kyllalyngkot.
U Myntri Rangbah Conrad K.
Sangma un pynlait ia kine kot da kaba sdang na Tura bad sa pynbud pat na Shillong.
U Rakkam A.
Sangma u la iathuh ba ka jingpynlait ia kitei ki kot ka la dei ban long ha ka 16 tarik mynta u bnai, hynrei la hap ban pynkynriah noh sha katei ka tarik na ka daw jong ka jingwan jngoh jong ka President jong ka ri India ia ka Tura bad ia ka Shillong.
Ka jingpyndonkam ia ki NCERT Text Books kan long ha ka English, Maths bad Science.
U Myntri u la iathuh ba baroh ki jaka pule ki dei ban pyndonkam ia ki kot ba la bthah da ka MBOSE ban pyndonkam.
U Myntri ka tnad ka thoh ka pule, u Rakkam A.
Sangma u la iathuh ba ka Sorkar jylla ka dang ap ia ka Sorkar Pdeng ban pynlait ia ka pisa kaba ia dei bad post-matric scholarship jong ki samla pule.
Ia kane la iathuh da u Myntri Rakkam A.
Sangma ha ki nongthoh kot khubor.
Ha Meghalaya ki don haduh 67,000 ngut ki samla kiba dei ban ioh ia katei ka scholarship.
Napdeng jong ki, la don haduh 37,000 kiba la ioh ia katei ka scholarship.
U Myntri u la iathuh ba u Sorkar ka dep ai ia ka Utilization Certificate sha ka Sorkar ha kaba ia dei bad ka jingioh pdiang ia katei ka pisa kaba ia dei bad ka scholarship.
U Myntri u la iathuh ba ka Sorkar ba ka Sorkar jylla ka la ioh pdeng 34 klur tyngka na ka pisa kaba ka dei ban ioh haduh 163 klur tyngka bad ia katei ka pisa kaba ka la ioh la dep ai sha ki samla pule.
Ka ophis jong u Block Development Officer, Mawkyrwat C&RD Block, South West Khasi Hills District bad ka Different Line Departments myn ha ka 11 tarik Kyllalyngkot 2024, ka la ïoh ban pynlong ïa ka “Janjatiya Gaurav Divas Campaign" halor ka “Hamara Sankalp Viksit Bharat Yatra" ha Upper Primary School, Pyndenumjarain Village, South West Khasi Hills District.
Ha kane ka sngi la wan pynshai da u A.
K.
Tiwari, IRS, Deputy Secretary, Government of India u ba long u Designated District Prabhari Officer jong ka South West Khasi Hills District.
Ha kane ka jingïalang la ïa don ryngkat ruh u Block Development Officer, Mawkyrwat C&RD Block, u Bah I.
Lawrniang, MCS, bad kiwei de ki ophisar sorkar.
Ha kane ka sngi la sdang ïa ka prokram lyngba ka jingkren u Myntri Rangbahduh jong ka Ri India lyngba ka Screen pynbud sa ka Hamara Sankalp Viksit Bharat Yatra Pledge Administered da u  Block Development Officer, Mawkyrwat C&RD Block, u Bah I.
Lawrniang, MCS.
Ha ba kren ha kane ka sngi u A.
K.
Tiwari, IRS, Deputy Secretary, u la pyntip ba ka sorkar India ka la pyllait ïa shibun ki skhim da ka jingthmu ban ïoh jingmyntoi ki paidbah nongshong shnong jong ka Ri India baroh kawei.
Ha kane ka sngi la ïoh ruh ban ai sngewbha da ki Certificate ïa ki nongseng kam seng jam la jong Self-Help Group (SHG) kiba la trei bha ha ki kam jong ki, kata ïa ka Kiewshaphrang Self Help Group (SHG) Pyndenumjarain Village bad kiwei de lyngba ka National Rural Livelihoods Mission (NRLM), Pradhan Mantri Awas Yojana- Gramin (PMAY-G), Ha kane ka sngi ka la don ruh ka jingpynshai paidbah na ka bynta ki skhim ka sorkar pdeng na ka ophis  u Public Health Engineering PHE , Deputy Commissioner (Supply), District Medical and Health Officer, National Rural Livelihoods Mission (NRLM), na ka ophis u Superintendent of Fisheries bad na ka  Integrated Child Development Services (ICDS) kumjuh na ka Bank’s shuh shuh la don ruh ka jingpynrung kyrteng ei na ka bynta ka LPG gas bad kiwei kiwei de.
Ka sor Tura mynta ka don hapdeng ka jingkhreh pynkhrum ban pdiang sngewbha ïa ka jingwan jngoh jong ka President Proupadi Murmu ïa ka Garo Hills.
Ha kane ka jingwan jngoh, ka President Droupadi kan plie ruh ïa ka jingïalehkai 5th Meghalaya Games.
Ka President Murmu kan sah tang shi miet ha Tura bad kan leit phai noh ha ka sngi babud.
Ki bor Sorkar District ki la ïa bun kam, la ka long ha ka jingpynbiang ïa ka jingshongsuk shong shngaiñ lane ha kaba ïa dei bad ka jingpynitynnad ïa ka sor Tura.
Ka jingwan jngoh jong ka President Murmu kan long ka ban pynsah jingkynmaw ïa ka nongsynshar ba ha khliehduh jong ka India bad ruh ïa ki nongïashim bynta ha ka 5Meghalaya Games ha Tura.
Ki paidbah jong ka Tura ki la pynpaw ïa ka jingkmen kaba khraw ïa ka jingwan sah miet jong ka President Murmu ha Raj Bhavan Complex ba thymmai ha Tura.
Ka Umpyrshin kam dei ka shnong hynrei ka dei tang ka kyntoit dong, kaba hap hapoh ka jingpeit jingkhmih da ka shnong Huroi.
Ïa kane la ong da u Bah Golden Marbaniang uba dei u Rangbah Shnong jong ka Shnong Huroi ïa ka Seng Kur Suchen.
U Bah Golden Marbaniang hynne ka sngi u la pynshai paidbah halor ka khubor kaba la pynmih na ka Dorbar Kur Suchen, ba kan don ka Dorbar Kur jong ki ha ka 20 tarik Kyllalyngkot, 2024 ha shnong Umpyrshin, u la pynshai paidbah ba ha kaba ïadei bad ka Dorbar Kur Suchen kan ïaid beit shakhmat ha katei ka sngi, hynrei ha kaba ïa dei bad ka jingpynpaw kyrteng jong ki ïa ka jaka ha ka shnong Umpyrshin ba kin pynlong ïa ka Dorbar Saw Kur jong ki, na ka liang u Rangbah shnong jong ka shnong Huroi u la ong, ba ka umpyrshin kam dei ka shnong hynrei ka dei tang ka kyntoit dong Umpyrshin, Huroi kaba hap hapoh ka jingpeit jingkhmih jong ka shnong Huroi.
kumta u la ong ba ka Saw Kur Suchen ka dei ban pynbeit bha ïa kane ka jingbakla jong ki ha kaba ïa dei bad ka jingpynmih khubor jong ki.
Kane ka dei ka jingpynshai na u Rangbah shnong jong ka shnong Huroi.
TURA:Ka President jong ka ri India, ka Droupadi Murmu kan wan ban plie ïa ka jingïalehkai 5th Meghalaya Games ha ka janmeit  jong ka 15 tarik u Kyllalyngkot ha  P.
A.
Sangma Stadium ha Tura.
Ha kaba ïa dei bad kane ka jingïalehkai, ka jingwanrah ïa ka dongmusa sha katei kajaka ïalehkai na Shillong mynta ka dang don ha shiteng lynti.
Kane ka dongmusa kan tbeh jingshai na ka bynta san sngi.
Ki bor Sorkar District ki la shna ïa ki jingker ïa ki jaka ïaid kjat shilynter jong ki surok ha Tura bad la don ruh ka jingwan ïa ki jingshai ding elektrik bad ka jingpynkhuid ïa ka sor Tura ban pdiang sngewbha ïa ka President Droupadi.
Katkum ki tyllong khubor la ïathuh ba ka jingrah ïa ka dongmusa na Shillong sha Tura ka la poi ha Nongstoin ha 12 tarik u Kyllalyngkot bad shimti ïa kane ka dongmusa da u Deputy Commissioner bad District Sports Officers jong ka West Khasi Hills District.
Ïa kane kajingpdiang ïa ka dongmusa la pynlong ha Anderson Higher Secondary School Upper New Nongstoin.
Ha katei ka prokram, u Deputy Commissioner, u Bah Garod LSN Dykes, Deputy Commissioner ka West Khasi Hills u la shimti ïa ka dongmusa na u nongïalehkai Beningstar Lyngkhoi.
Shuwa jong kane ka dongmusa la rah da lai ngut ki nongïalehkai, kita ki dei u Banjoplang Wanniang, u Aibanpynshailin Nongbri bad u Donald Nongtnger bad ïaid lyngba ki shnong jong ka  Nonbah Junction, Nongstion Market Complex bad pynkut pat ha NRL Petrol Pump New Nongstion.
Ïa kane ka dongmusa yn rah sha Williamnagar bad hadien kane, yn pynpoi sha Tura.
U President ka Khun Hynniewtrep Awakening Movement (KHNAM), u Bah Thomas Passah haba kren sha ki lad pathai khubor myn ha ka 11 tarik Kyllalyngkot 2024, u la pyntip ba ha ka MP election ka KHNAM kan ai jingkyrshan ïa ka party ka bym don jingïadei eiei bad ka Bhratiya Janata Party (BJP) namar ngim hun ïa ka jingshynshar shilliang khmat ka BJP hapoh ka Sorkar Pdeng.
Na ka liang u Bah Thomas u la ong ba haba ka party ka la rai ban treh ban ïakhun ïa ka MLA ka MP election lei kam don jingmut, bad ngin shim khia tang na ka shlem ka District Council namar ka KHNAM la thaw thik tang na ka bynta u Hynniewtrep, bad ngim kwah ban leit sha Garo Hill ban pynkhlaiñ ïa ka KHNAM, hynrei ka seng kan sa shim rai ïano kan kyrshan ha kane ka election MP.
“Kum ka Seng saiñ pyrthei kan long kaba bakla ban shu shong khlem kyrshan ïano ïano hynrei ka KHNAM hi kum ka kyrteng kan ym treh ban kyrshan ïa kano kano ka Party kaba don bynta bad ka BJP, ngi la ïohi ka jingshynshar shilliang khmat ka BJP kumta ngim kwah shuh ba ka BJP kan jop biang ha ka sorkar kmie ngi kwah ba kan wan da kawei ka party," u la ong.
Ha kaba ïadei bad ka jingpynkhreh ïa ka MDC election, u Bah Thomas Passah u la ong ba, “ngi la ïoh ban pynthymmai ïa ka Election Committee hapoh ka jingïalam u Bah James MA Neng, bad ngi la ïoh pdiang ki ïa ba wan ban pan tiket na ki constituency bapher bapher hynrei kim pat dep ban bishar lut kumta ngi dang ap.
"U la bynrap, “Ka jingthmu ka KHNAM ka long ban pynïeng 29 ngut ki kyrtong na ka KHNAM hynrei haba ong ban pynïeng 29 ngut kam mut khlem da bishar bha ïa ki kyrtong namar ka Dsitrict Council  kam don ïa ka Anti Defection Law, kumta ngi kwah ban bishar bha ïa ki kyrtong namar ngi kwah ban ïoh da kiba ïaid shah bad ïaineh khnang ba lada ngi jop ngin lah ban pyndep hok ïa kaba ngi kular sha u paidbah.
"U Bah Thomas u la ong, “Ha ka election MLA la don 9 ngut kiba pan tiket hynrei ngi la rai ban ym pynïeng kyrtong ha MLA, hadien ba ngi la pyrkhat bha u paidbah u tip ba kiba bun hi ïa ka District Council ki ju pynlong kum ka jaka shong shipor ban jop MLA bad ngi ong ka Autonomous District Council hynrei ka jinglong laitluid ka District Council pat ka duh noh namar ka party kaba don ha ka bor ha ka jylla ka dei ka juh ka party kaba shynshar ha District Cuncil te ka don ka jingtuklar na ka sorkar jylla lyngba ka party kan don ka jingtuklar iïa ka rukom trei kam ka DC.
"U la bynrap, “ka KHNAM 20 snem ka la ïaid lynti ka ïaid da ka nongrim ba skhem khlem pisa wat la ki ong ba ka dei ka party kaba tlot, kaba duk ka dei hynrei kum ka Movement ka pynhun ïa ka seng namar na ka por sha ka por ngi ju rah ïa ki mat ki jura la don election ne ym don bad ngi tur sha khmat na ka bynta ka bha ka miat ka jaitbynriew.
"U Bah Thomas u la ong ba, “ka KHNAM kam kwah ban shakri ar kynrad kumta ka la rai ban ym pynïeng MLA bad kan shakri tang ïa ka District Council, namar ban ïoh hi ban shakri pura ïa ka jaitbynriew kan dei ha District Council.
Kumta ngi kwah ba ki paidbah kin ai ka jingkyrshan ïa ka KHNAM namar baroh ki party ki la don bynta ha ka sorkar jylla kumta lada ki kwah ban peit ba ka District Council kan don bor marwei ai ka jingkyrshan ïa ka KHNAM.
".
Ka Khun Hynniewtrep National Awakening Movement (KHNAM) myn ha ka 11 tarik Kyllalyngkot 2024, ki la leit ban ïa kynduh bad u Chief Executive Member (CEM) ka KHADC u Bah Pyniaid Sing Syiem ban pynsngew halor ki lai tylli ki mat kiba ktah ïa ka jaitbynriew, kynthup ban pynkylla noh ïa ka 128 (I) AD Rule.
Haba kren sha ki lad pathai khubor u President ka KHNAM u Bah Thomas Passah u la ïathuh ba ha kane ka jingïakynduh bad u CEM ka KHADC na ka liang ka KHNAM ka la ïoh ban ai jingmut sha ka Council halor ka jingap jingma na ka jingbym wanrah ka jingpynkylla ïa ka 128 (I) AD Rule.
“Naduh 2016 ngi la ïakynduh bad ki CEM na ka bynta ban ïa kren halor ka 128 (I) AD Rule, kaba kren halor u briew uba donhok ban thep vote ha District Council bad ngi la dep ban thoh ban phah pynkylla halor kane namar ka dei ka aiñ kaba ap jingma ïa ka jaitbynriew," u la ong.
U la bynrap, “Kumta ngi la dep ban thoh sha ka District Council ba ka dei ban pynkylla bad pynskhem noh halor kane ka aiñ bad dei ban kdew shai ba  dei tang u Khasi uba don hok ban thep Vote ha District Council;  khnang ba lada don ba ujor sha ïingkashari kane ka aiñ kan ym ïap.
"Haba batai halor kane ka 128 (I) AD Rule, kaba kdew ba uno uno u briew uba ïoh ban thep Vote ha District Council u dei ban long u nongshong shnong ka Ri India, u dei ban long uba la kot 18 snem ka rta, u dei ban don ha ka met ba koit ba khiah bad jingmut kaba beit, ym dei ban long u briew ba la shah pynrem ha ka ïing kashari lane ha kano kano ka aiñ, bad wat la ym dei u Khasi hynrei u dei u nongshong shnong u ba la sah 12 snem.
“Halor kane ka bynta ngi la ïoh ban ïakren bad u CEM bad ngi la ai jingmut ba dei ban pynkylla noh ïa kane da ka bsuh lang ïa ka kyndon ba thymmai kaba kdew shai ba u, ba lah ban thep vote ha District Council, u dei ban dei na ka jaitbynriew Khasi bad pyndam noh ïa ka jingkdew ba un dei u nongshong shnong ba pura ka jylla," u la ong.
“Ha ka jingïakynduh bad u CEM u la ong ba kane ka dei ka ba donkam bha kum ka District Council bad u la kular ban shim khia ïa kane bad ka dei ka kam kaba dei ban leh noh marmar bad ngin sa ïakynduh bad u DCA Minister ruh khnang ban ym don kano kano ka jingma ïa ka jaitbynriew.
"Ka KHNAM ka la ïakynduh ruh bad u CEM na ka bynta ban ujor halor ka jingshim dor ka Hima haba ki nongshong shnong ki leit ban shim ïa ka dulir Pynskhem na ka bynta ban register ïa ki jaka puta ha KHADC.
“Kiba ktah ïa u paidbah halor ka Khasi Hills Autonomous District Regulation and Administrationof Land Act 2021 kaba dei ka aiñ kaba ailad ïa ki trai jylla ban register ïa ka khyndew ka shyiap hapoh ka KHADC hynrei halor kane na ka liang ka KHNAM ka la wan ban jingujor halor ka jingshim dor haba ki leit ban shim ïa ki kot donkam na ki dorbar ki raid ka Hima ban register hapoh ka KHADC.
"U la ong, “ka don ka jingbym ïaid beit namar kane ka aiñ ka batai ba katno ki dei ban shim ïa ka dor.
Kino kino ki ba shim ïa ki dulir pynskhem kaba hap ïoh na ki Hima bad kane ka aiñ  ka kdew ïa ka dor ba donkam ban shim kat kum ka jingheh ka jaka.
Hynrei ka jingujor hi ka long ba haba shim ïa ka dor na ka liang ka Hima ka shim ïa ka dor kaba heh kat kum ka Sq.
ft.
kane ka pynjynjar ïa ki paidbah.
"U la bynrap, “Haba ym pat don kane ka aiñ na ka liang ka Hima ka ju register ïa ka jaka bad mynta ba la wan kane ka aiñ, hato ka Hima ka shim ïa ka dor ban register ne ban ai dulir pynskem kane kam shai.
Namar kane ka aiñ ka kdew ba ka Hima kam lah shuh ban register ïa ka jaka hynrei hap beit ban register tang ha District Council namar lada u juh u briew, ka juh ka jaka un hap ban register ha ka Hima bad ha DC bad lada ka long kumne kan wanrah jingeh namar ka jingheh ka dor bad ka jingdon ki jyrwit jyrwat lehse kiba bun ki paidbah ki lah ban leit register noh sha DC ophis te kane ka aiñ kan ïap noh.
"Ha kaba ïa dei bad kane na ka liang u Pyniaid Syiem u la kular ban shim khia bad un sa pynbeit bad ki bor ba dei peit.
Kawei ka mat ka ba la pynsngew da ka KHNAM ha khmat u CEM ka long halor ka Trading Laisen kat kum ka Section 10 (2) United Khasi Jiantia Hills District Trading by Non-Tribal Regulation Act 1954, bad na ka liang ka KHNAM ka la kyntu ïa u CEM ban kyntu ïa ka Council ban sangeh noh ban ai trading laisen ïa kiwei pat ki jaitbynriew.
“La ka dei ha Iewduh, Khanapara, Umsning, Nongpoh bad kiwei kiwei ki jaka kiba i donkam ban yn ym ai trading laisen shuh sha ki bar jylla khang ba ki Khasi hi kin ïoh ïa ka lad ka lynti ban leh ïa ki kam khaïi ha ka jylla.
".
Ka Synjuk ki Rangbah Shnong Ri-Bhoi District mynta ka sngi kala pynpaw ka jingsngewkhia halor ka jingbym don u Block Development Officer ba pura ha Umsning C&RD Block ba la buh jingeh ïa kiba bun ki Rangbah Shnong ban pyndep ïa ki kam ki jam khamtam ha kaba ïadei bad ka pisa ka pilaiñ.
U Bah BB Makdoh uba dei u Chairman ka Synjuk ki Rangbah Shnong Ri-Bhoi District ha ka jingdonlang ki Rangbah shnong jong ka Ribhoi u la ong ba kum ka Synjuk ki pynpaw ka jingsngewkhia ba tang ha ki 5 bnai haduh 4 ngut la pynkylla ïa ki BDO ha Umsning C&RD Block.
Kaba la buh jingeh shi katdei ia ki paidbah kane ka thaiñ halor ka jingbym don u BDO ba pura ban shimti īa ka shuki ban íaid beit ki kam  ha kaba ïadei bad ki kam pisa khamtam ba kum ki Rangbah Shnong na kylleng ki shnong ki la donkam ïa ka pisa ha kaba ïadei bad ki skhim bapher bapher naduh ka SRWP, MP skhim bad kumjuh ruh ka skhim MNREGA ba dei ban íoh naduh shuwa ka Khristmas.
Na ka liang  ka Synjuk ka la dawa na ka sorkar ba ka dei ban thung mardor da u BDO ba pura uba lah ban trei pura bad thikna ïa ma kam ba la bynshet ban pynsuk ïa ki paidbah kiba leit donkam ha katei ka ophis treikam sorkar.
U Myntri ka tnad jong ka koit jong ka Sorkar Pdeng, u Dr.
Mansukh Mandaviya u la plie bad aiti na ka bynta ka jingpyndonkam jong ki paidbah ïa ka National Institute of Pharmaceutical Education and Research ba thymmai ha Guwahati bad buh ruh ïa u mawnongrim jong ka NIPER Hyderabad bad NIPER Raebareli da kaba pyndonkam ïa ki kor ki bor lad pathai khubor ka juk mynta.
U Dr.
Mansukh Mandaviya u la plie bad buh ruh ki mawnongrim na ka bynta ki jingtei badki project kiba ïa dei bad ka koit ka khiah ha Arunachal Pradesh, Assam, Manipur, Meghalaya, Mizoram, Nagaland bad Tripura.
Ha kaba ïa dei bad kane, ka Myntri jong ka tnad ka koit ka khiah, ka Kong Mazel Ampareen Lyngdoh ka la plie ïa ka Integrated Public Health Laboratory (IPHL) hapoh ka jingtrei kam jong ka PM-ABHIM ha Pasteur Institute, Shillong.
Hapoh jong ka PM-ABHIM jong u snem 2021-2026, ka Myntri ka la ïathuh ba ka jingshna ïa ka Critical Care Block (CCB) bad Integrated Public Health Laboratory (IPHL) kan long ha ki hynñiew tylli ki district jong ka Meghalaya.
U Myntri Rangbah ka Assam u Dr.
Himanta Biswa Sarma, u Myntri Rangbah ka Tripura u Manik Saha bad u Myntri Khynnah jong ka tnad Chemicals & Fertilizers and New & Renewable Energy jong ka Sorkar Pdeng u Bhagwanth Khuba ki la ïa don lang ha katei ka prokram.
SHILLONG:Ki samla pule jong ka Meghalaya kiba don da ki hajar ngut mynta ki la ïoh ban pynhiar mynsiem hadien ba u Myntri Rangbah Conrad K.
Sangma u la ai ïa ka jingmynjur jong u ban pyllait noh ïa baibam jong ki samla pule, ïa kaba la tip kum ka Post Matric Scholarship.
Haba pyntip lyngba ka lad pathai “X", u Myntri Rangbah Conrad K.
Sangma u la ïathuh ba ka Sorkar Pdeng ka la pyllait ïa ka pisa basah jong ka Post Matric Scholarship bad ba ka Sorkar jylla kan pyllait kloi noh ïa kane ka pisa sha ki samla pule katba lah.
Ka Bharatiya Janata Party’s (BJP) East Jaintia Hills Mandal ka la pdiang sngewbha ïa ka arngut ki riew pawkhmat bad kyrtong MLA 2023 jong ka seng Congress.
Kita ki dei ka Jhanika Siangshai bad u Rangbah Shnong barim jong ka Tuber Kmaichnong bad uba dei ruh  u nongïalam jong ka United Democratic Party (UDP), u Bah  Jiedlang Sana.
Kitei ki ar ngut ki la wan ban pynïasnoh ïalade bad ka BJP mynta ka 12 tarik u Kyllalyngkot.
Ha kane ka jingpdiang ïa ki dkhot bathymmai, la don lang ruh u State President u Rikman G Momin, ki President barim, kum u Bah Shibun Lyngdoh bad Moina Sing Phyllut.
Kiwei kidkhot jong ka BJP na ki district bapher bapher ki la ïa don lang ha katei ka sngi.
Haba kren ha katei ka sngi, u State President Rikman G Momin u la pynpaw ïa ka jingsngewnguh ïa ka jingwan rung seng jong kine ki dkhot ba thymmai.
Ki nongïalam ka BJP ki la pynpaw ba ka jingïatrei lang hapdeng jong ki kan wanrah ïa kiba bun ki jingmyntoina ka bynta ki paidbah.
U Myntri ka tnad pule puthi ha ka jylla, u Rakkam A Sangma, mynta ka 12 tarik Kyllalyngkot 2024, u la ïathuh ba na ka liang ka Sorkar Pdeng lyngba ka tnad Tribal Affair ka la dep ban pyllait ïa ka Scolarship na ka bynta ki samla pule ha ka jylla bad ha ka taiew ban wan ka Sorkar kan sa pynlait noh ïa kane ka pisa.
Haba kren sha ki u Myntri u la ïathuh ba ha ki khyndait bnai ka Sorkar Pdeng ka la ïoh ban pyllait ïa ka 1st instalment Scholarship na ka bynta ki 37,000 ngut ki samla pule bad mynta ka sngi ka la pynlait sa ïa ka 2nd instalment na ka bynta ki 67,000 ngut ki samla pule ha ka jylla.
U Myntri u la ïathuh ba na ka liang ka Sorkar Pdeng ka la pyllait ïa ka Scholarship kaba long T.
41, 25, 00,000/- na ka bynta u snem 2022-23.
Na ka liang u Myntri u la pynpaw ka jingkhublei sha ka Sorkar Pdeng bad kumjuh sha ki samla pule kiba la ïai shah ha kane ka bynta.
U Myntri ka tnad pule puthi ha ka sorkar jylla u Rakkam A sangma, haba pynshai halor ka jingkynnoh  Ka Akhil Bharatiya Vidyarthi Parishad (ABVP), Meghalaya, u la ong ba ka jingjied ïa ki nonghikai ka dei kat kum ka rai ki nongshim interview bad ka Sorkar kam don bynta eiei ha kane ka bynta.
Lah ban kdew hangne ba na ka liang ka AVBP myn ha ka 11 tarik kyllalyngkot, 2024,  ka la phah da ka shithi sha u Myntri Rangbah ka jylla ban dawa ban pynsangeh bad tohkit halor ka result ba la pynbna halor ka jingthung kam Assistant Teacher ha ki skul Lower Primary ka Sorkar kiba hap hapoh ka Dadenggre Sub Division, West Garo Hills hadien ba napdeng ki 34 seat 33 seat la ïoh da kiwei ki jaitbynriew ym ki paidriewlum.
Haba kren sha ki ladpathai khubor u Myntri u la ong ba ka jingjied ïa ki kyrtong ka dei katkum ka jingbishar ki nongshim interview hadien ba la dep ban bishar kat kum ka jingleh bha jong ki kyrtong, bad ka dei ka Unreserved Category bad ka dei ka rai ki nongshim interview ym jong ka Sorkar.
Tang hadien ba mih ka kaiphod jong u snem 2023 lyngba ka Centre for Research on Energy and Clean Air (CREA), ba ka Byrnihat ha Ri Bhoi District ka hap ha ka kyrdan kaba nyngkong eh hapoh ka ri halor ka jingjaboh jong ka lyer, ka Sorkar Meghalaya ka la shim khia ban teh lakam halor kane ka jingjaboh ka lyer, kaba lah ban ktah ïa ka koit ka khiah ki paidbah.
Ban shim khia halor kane ka bynta ban pynduna ïa ka jingjaboh ka lyer ha katei ka thaiñ ba bun ki Karkhana ha Ri Bhoi District, ka Sorkar Meghalaya ka la thaw syndon da ka Committee kaba kyrpang na ka bynta ban pyntreikam ïa ka National Clean Air Programme (NCAP) ban khlieh da u Deputy Commissioner ka Ri Bhoi na ka bynta ban ïa khun pyrshah ne pynduh halor kane ka jingïohnam halor ka jingjaboh bha ka lyer ha ka ri India baroh kawei.
Ka sorkar jylla haba shim khia ban ïakhun pyrshah na ka bynta ban pynduna ïa ka lyer jaboh ha Byrnihat ka la pynmih syndon da ka jingthoh kaba dei katkum ka Vide Notification No.
Env.
2/2018/436 Dtd.
07/09/2021, ban thung kyrpang ïa katei ka Committee na ka bynta ban pyntreikam ïa ka National Clean Air Programme kaba long ka thong ban pynduna ïa ka lyer jaboh.
Katkum ka kyrwoh ba la phah da ka sorkar jylla, haba pyntreikam ïa ka National Clan Air Programme kin sa pyntreikam ha ki bynta bapher bapher ban shim bynta lang na baroh ki liang khnang ban lah ban jop halor kane ka thong ban pynduna ïa katei ka jingjaboh jong ka lyer ha ka thaiñ Byrnihat.
La pynpaw ruh lyngba ka NCAP, ka sorkar kan shim khia ruh ban pyntreikam na ka bynta ban pynduna ïa ka lyer jaboh da kaba pynbha ïa ki surok ha ka thaiñ EPIP ba bun ki Karkhana, ban ïaleh ban pynjyrngam ïa katei ka thaiñ da kaba ïada ïa ka mei mariang bad ruh ban shim khia na ka bynta ban tehlakam ïa ki Karkhana kiba pynmih bun ïa la lyer jaboh.
Kaba kham kyrpang, ka sorkar haba pyntreikam ïa katei ka National Clean Air Programme, ka sorkar lyngba ka Committee kin sa pynlong ruh ïa ki prokram ai ïa ki jinghikai bapher bapher ïa ki paidbah ryngkat ki trai Karkhana bad kiwei kiwei ba ïa trei lang da ka bor sorkar na ka bynta ban pynduna ïa ka jingïoh nam ba ka Byrnihat ka dei kaba jur tam ka lyer jaboh hapoh ka ri India.
Shuh shuh, ka Meghalaya State Pollution Control Board kan sa shim khia ruh ban wad bniah bad ban thaw ïa ki lad ki lynti na ka bynta ban bishar bniah halor kane ka jingjaboh ka lyer kaba la ïoh nam syndon ha ka ri India ba ka dei ka thaiñ ba jaboh bha ka lyer, ha kaba ha kane ka jingïakhun ban pynduna ïa ka lyer jaboh yn ïa treikam lang ruh naduh ka Center for Science & Industrial Research-National Environmental Engineering Research Institute (CSIR-NEERI) ban peit ban khmih halor kane ka jingmih ka lyer jaboh ha ka thaiñ Byrnihat.
Hadien ka jing mih ka kaiphod na ki stad wad jingtip ba ka Byrnihat ka dei ka shnong kaba ha khmat eh ha baroh ka wei ka Ri india ha ka ban pynmih ïa ka lyer jaboh kaba mih na ki karkhana kiba don ha ki bynta jong ka Assam bad Meghalaya kaba la wan rah syndon ïa ka nam ba ka Byrnihat kum ka wei na ka shnong kaba hakhmat ha kaba ïadei bad ka jingdon ka lyer kaba jaboh, kaba la wan rah shibun ki jingeh ïa ki riew paidbah bad ki nongleit nongwan ha kane ka jaka namar ka jingbym lah shah ka jong ki ha ka ban ring mynsiem, khamtam ïa ki trai shnong kiba shong basah ha ka ne ka thaiñ kiba hap ban im ryngkat bad ka lyer jaboh da ki phew snem.
Mar ïa ïoh ïa ka khubor halor kane na ka liang ka Hynniewtrep National youth Movement  Ribhoi District hapoh ka jingïalam u President, u Samla Donald Muktieh mynta ka sngi ha ryngkat ki dkhot jong ka seng ki la buh da ka dorkhas ha khmat jong u ADC, u Bah M.
B Tongper ban pynsngew ïa ka jingsngew khia kaba jur halor ka jingmih ka khubor ba ka Byrnihat ka shnong kaba rit eh hynrei ka wan ha khmat duh halor ka jingdon jong ka lyer kaba jaboh ha baroh ka wei ka Ri India.
Na ka liang jong ka seng mynta ka sngi lyngba ka ophis jong u Deputy Commissioner Ribhoi District ka la buh da ka jingdawa ba ka State Pollution Control Board ka dei ban khmih bad ban shim khia bad peit bniah ïa kine ki karkhana kiba don ha ka thaiñ Byrnihat ba ki dei ban leh eiei halor kane khnang ba ki paidbah ba shong ha kane ka thaiñ kin ïoh biang ïa ka lyer kaba khuid.
U Myntri rangbah ka jylla, u Conrad K Sangma, myn ha ka 4 tarik, Nohprah, u la pynlong da ka jingïlang bad ki heh jong ka NHIDCL, Deputy Commissioners, baroh ki tnad ba dei peit bad ki kontraktor ban khmih ïa ki projek ba dang ïaid ba la sdang da ka NHIDCL hapoh kane ka jylla Meghalaya.
Haba kren sha ki lad pathai khubor, u MR u la pyntip ba ki kontraktor ki la shah bthah kam ban ai por ban pyndep ïa kine ki projek bad ban ïakren halor kino kino ki mat bad ki DC bad ki Department.
Ha ka jingbiang ban tei ïing ha kane ka por tlang, ki heh ba dei peit ki la ïoh jingkyrpad ba kin shna la ki jong ki momentum bad pynthikna ba dei ban pyndep ïa ki projek ha ka por ba biang.
“Ngi la dep peit lut ïa ki projek ba kongsan kiba la sdang da ka NHIDCL hapoh ka jingïalang bad kyrmen ba kito ki projek kin seisoh bad pyndep ha ka por ba la buh," ong u Sangma.
Haba la kylli shaphang ki jingeh ba ka sorkar ka mad ban sdang tei ïa kum kine ki projek, u Sangma u la ong ba la don ki jait jingeh bapher bapher kum ka jingshim ïa ka jaka, pynkhuid ïa ki khlaw ki btab, ka jingpynkynriah ïa ki tiar ki tar bad kiwei kiwei kiba la sorkar ka dang pyrshang ban ïakren.
U Myntri ki kam pynmih bording elektrik, u A.
T.
Mondal u la leit jngoh ia ka jingtrei kam jongka Umiam Stage-I Dam ban peit ia ka jingtrei pynbha Dam Rehabilitation and Improvement Project.
Ia u A.
T.
Mondal la synran da u Sanjay Goyal, uba long u Commissioner & Secretary ka tnad pynmih bording bad uba long ruh u Shongknor bad Managing Director  jong ka MeECL, ryngkat bad u Bah Moonstar Shangpliang, Director Distribution bad Incharge Director (Generation) kynthup ruh ia ki heh Sorkar jong ka Ri Bhoi District.
Kane ka jingleit jngoh ka long ban peit ia ka jinglong jingman jong ka Umiam Stage-I Dam bad ruh ia ki artylli ki jingkieng pyllait um bad ban peit katno ka kam jong ka DRIP ka la iaid.
U A.
T.
Mondal u la ioh ruh ban ia kren bad ki  ongmihkhmat jong ka M/S ITD Cementation India Ltd.
Ha kaba ia dei bad jingshna ia katei ka bynta kat kum ki kyndon ba la buh da ka Sorkar.
Ka Umiam Stage-I Dam kam dei tang ba la shna ia ka da ka dewbilat bad ki nar.
Hynrei, ka tyllong bah ha kaba pynbiang bording ia ki karkhana bad ia ki nongshong shnong jong ka Meghalaya.
:Ka Sorkar Meghalaya ka la pdiang ïa ka Laboratory Test ba pyndep ha Assam kaba la pynthikna ba ki dawai kuli wieh" kim long kiba biang ban ai na ka bynta ki khynnah skul jong ka Meghalaya.
Kane ka long namarba kine ki dawai kim kot sha kata ka kyrdang jong ki dawai babha kumba la buh da ki stad ka koit ka khiah.
Ïa kine ki dawai la sam sha ka tnad ka koit ka khiah jong ka Sorkar Meghalaya bad ai ruh ïa ki khynnah skum ba kin dih na ka bynta ka jingpang wieh.
Ïa kine ki dawai kuli la dep sam ruh sha ki Aganwadi Centre bad Hospital.
Ka shithi ba kane ka lad pathai khubor ka ïathuh ba u Drug Inspector u la bthah ïa baroh ki hospital ba kim dei ban ai shuh ïa une u dawai wieh bad ba ki nongtrei ka koit ka khiah kim dei ban pdiang shuh ïa kine ki dawai “Albendazole" hadien ba la dep pynshisha da ka Laboratory Test jong ka Assam ba une u dawai um pat biang ïa kata ka kyndon ba la buh.
Ïa ka jingbym biang jong une u dawai la pyntip naduh ka 6 tarik u Naiwieng, hynrei ïa kine ki dawai la dep ai sha ki khynnah skul jong ka jylla jong ka Meghalaya naduh u Risaw.
Kane ka jingeh ka la mih namarba ka Meghalaya kam don la ka jong ka Laboratory ba tei ïa ki dawai bad ïa kane la hap ban shaniah ha ka Assam bad ha ka juk ka por, ïa une u dawai la nangai ïa ki khynnah skul, katba ka test ka dang ïaid.
La ïathuh ba ïa kine ki dawai la dep ai ha Khasi bad Jaintia Hill bad la pynpaw ruh ïa ka jingsngewkhia kaba jur ba kum kane ka jingjia, ka lah ban ktah ïa ka jingkoit jingkhiah jong ki nongpyndonkam.
Ïa une u dawai M/S Maxtar BIOGENEICS at Khasra No.
725, Malku Majra, Nalagarh Road, Baddi district Solan jong ka Himachal Pradesh.
Ym tang katta, la ïathuh ruh ïa ka pisa kaba thied ïa u dawai Albendazole ruh la dep siew lut bad kane ka jong ka jingduhnong ïa ka jylla Meghalaya da ki klur tyngka.
Kiwei ki jingkylli kiba mih ki long, kumno mo ka tnad ka koit ka khiah kan phah dih ïa kita kitei ki dawai kuli ban ïada ïa ka jingpang wieng khlem da pyndep ïa ka Test kaba thikna bad kaba lah ban pynshishai ba utei u dawai u long uba biang ban dih.
:U Myntri Rangbah ka Meghalaya, u Conrad K.
Sangma u la ïathuh ba ka Meghalaya ka la ïoh ïa ka nam ka burom bad ka jingbun kyrdang na ka Geographical Indication (GI) ïa ka jingbha jong u shynrai Lakadong uba pynmih na Meghalaya.
U Myntri Rangbah Conrad K.
Sangma la ïathuh ïa kane ha ka jingkren jong u ha ka Dorbarbah ki nongrep Meghalaya Farmers’ Parliament ba la pyllong ha Convention Hall ha Shillong.
U Myntri Rangbah Conrad K.
Sangma u la ïathuh ba saw snem mynshuwa ym don mano mano ba ithuh ïa ka jingbha jong u shynrai Lakadong.
Hynrei, mynta ïa une u shynrai la ithuh da ka Geographical Indication ba u dei u shynrai uba bha, kaba don ka bor pynkhiah.
U Myntri Rangbah u la ïathuh ba ka jylla ka lah ban kot shaduh kane ka kyrdan, ka dei na ka daw jong ka jingbtin lynti jong ka Sorkar ban ïarap ïa ki nongrep jong ka jylla ban pynïaid ïew ïa ki mar ki jong ki, ym tang hangne ha ri India, hynrei sha kiwei ki ri jong ka pyrthei ruh.
U Myntri Rangbah ka Meghalaya, u Conrad K.
Sangma u la ïathuh ba ka Sorkar Pdeng ka la pynsangeh pyntrei kam ïa ka Members of Parliament Local Area Development Scheme (MPLADS) ym tang ïa ka Tura, hynrei ha baroh kawei ka ri.
U Chief Minister Conrad K.
Sangma u la pynshai ïa kane hadien ba u President jong ka BJP ha Meghalaya u Rikman G Momin u la kynnoh ba ka Tura MP, ka Agatha K.
Sangma kam shym la leh eiei ha kaba pyntrei kam ïa ka MP Skim ha Garo Hills.
Haba ïada ïa ka Agatha K.
Sangma, u Myntri Rangbah Conrad K.
Sangma u la ïathuh na ka Sorkar Pdeng ka la pynsangeh ïa ka MP skim hadien ba ka India ka la shah lynshop lynsher ha ka jingpang Covid-19.
“Ym tang ka Tura Parliamentary Constituency kaba la shah ktah, hynrei ka ri hi baroh kawei", la ong u Conrad K.
Sangma.
Nangta shuh shuh, u Conrad K.
Sangma u la ïathuh ba kane ka jingpynsangeh ïa ka MP Skim ka dei da ka jingleh jong ka Sorkar Pdeng NDA ïa kaba la lam khmat da ka bad ba u Rikman G Momin u dei ban buh ïa kane ka jingkylli ïa u President jong ka BJP.
U Conrad K.
Sangma ka la pyndep ïa la ka jong ka kamram kum ka dkhot jong ka Ïing Dorbar Lok Sabha kaba mih khmat ïa ka Tura Parliamentary Seat, ha kaba ka la lah ban ïakynduh ïa ki myntri jong ka Sorkar Pdeng ha kaba pynïoh bad pyntrei ïa ki skim jong ka Sorkar India.
U Myntri Rangbah Conrad K.
Sangma u la ïathuh ba dei lyngba jong ka Agatha Sangma la ïoh ban pyntrei kam ïa ki project jong ka MPGSY bad ïa ka ïa ka skim pynbiang Jal Jeevan, kaba kynthup ruh ïa ka jingpynneh pynsah ïa ki tyllong.
Ki nongleh bha ki la ïoh ban pyllait im ïa kawei ka dkhot rong lieh baphylla bad kaba ym ju ïohi koit na uwei u diengkseh ha Golk Link, Shillong.
Ki khubor ki ïathuh ba kane ka dkhoh ka la sahkut ha utei u diengkseh haduh saw sngi na ka daw ba ka la shah kyllaiñ bad sohkyrdot hapdeng ka jingsangsot ha ki ksai kot kudi.
Kine ki briew kiba la pyrshang ban pyllait im ïa ka dkhot, ki la ïathuh ba ki la ïohi ïa kane ka jingjia bad pyrshang ban pyllait ïa kane ka dkhoh.
Hynrei, na ka liang jong ki, kim shym la lah namarba kane ka sim ka la shah sdien ha kliar jong utei u dieng.
Da ka jingïarap jong uwei u khynnah la ïoh ban pyllait im ïa kane ka dkhoh.
La ïathuh ruh ba, ïa kane ka dkhoh, yn sumar shuwa na ka daw ba la don ki dak jingmong na ki thapniang bad yn sa pyllait pat ïa ka sha khlaw.
:Ha kawei ka jingjia ba sngewsih, ha kaba la lap ïa ka metïap jong uwei u briew kaba la thiah ha ka ïew ha Mawkyrwat ha ka 5 tarik, Nohprah.
Ïa utei uba ïap, la ithuh ïa u kum u Tyngshainlang L.
Marshillong (30) uba na Pyndenspar, Jakrem.
Katba ïa ka met jong u, la pynlong da ka jingtohkit bad la rah noh sha CH, Mawkyrwat na ka bynta ban pyndep ïa ka post-mortem.
Haba la kylli sha ki bahaïing jong uba khlad noh, la ong ba ka kmie jong u ka la ïathuh ba u la dih bun ka kyiad ha kine ki sngi ba la dep bad khlem bam eiei naduh ka 2 tarik, Nohprah.
U la mih na ïing ha ka janmiet jong ka sngi nygnkong bad la ïohi khatduh ïa u ha katei ka ïew ha ka sngi ba ar ha ka por 11 baje ha ka jingbym tip briew, katkum ka jingïathuh na ki pulit.
:Hynriew ngut ki ophisar bad khyndai ngut ki pulit jong ka Meghalaya Civil Defence & Home Guards ki la ïoh ïa ka khusnam jong ka Commendation Disc bad ka syrnod na u Director General, Civil Defence, Ministry of Home, New Delhi hapoh ka jingrakhe ïa ka 61st Raising Day of Civil Defence and Home Guards.
U M K Sangma, Joint Director jong ka Civil Defence, u R P Khongwar, Joint Commandant General jong ka Home Guards, B Mukhim, Senior Staff Officer, Directorate jong ka Civil Defence & Home Guards bad u B Kharkongor, Commandant, Central Training Institute, CD & HG, ki la ïohpdiang ïa ka khusnam DGCD Gold Disc, katkum ka jingïathuh na u Directorate of Civil Defence & Home Guards.
U PH Shylla, Divisional Commandant of Home Guards, Shillong bad u G Kharumnuid, Junior Staff Officer, Directorate of Civil Defence & Home Guards, ki la ïohpdiang ïa ka khusnam DGCD Silver Disc.
Kumba khyndai ngut kiwei pat ki pulit, kynthup ïa ki ministerial bad ki pulit ba phong uniphorm, ki la ïohpdiang da ka khusnam DGCD Bronze Disc.
La dep sam haduh 225 tylli ki Commendation Discs bad ka syrnod.
Ka ophis jong u District Social Welfare Officer ryngkat ka jingïatreilang bad ka ophis jong ka District Legal Services Authority, Mawkyrwat myn ha ka 5 tarik Nailar, 2023 ki la pynlong ïa ka jingrakhe ïa ka sngi jong ki briew kiba duna dkhot met ha Hall jong ka Maharam Higher Secondary School,Mawkyrwat ha kaba u Bah I Lawrynniang, MCS, Block Development Officer C&RD Mawkyrwat u la long u kongsan.
Haba kren kum u kongsan ha kane ka sngi u Bah Lawrynniang u la ong ba ïa kane ka sngi la ju rakhe ha kylleng ka pyrthei ha kaba ïadei bad ki briew kiba don ka jingduna ha ki dkhot met bad ha kajuh ka por u pynpaw ïa ka jingkmen ban ïa don ryngkat bad ki ha kum kane ka sngi kaba kyrpang.
Ha kajuh ka por u la pynkynmaw ba kum ki briew ngim biang ha baroh ki liang, ngi biang hawei bad ngi duna hawei bad namar kata wat lada ngi don hapdeng ki jingduna ngim dei ban don ka jingsngewrem ne sngewpoh namar ba u Blei u la ai ha ngi ïa la ka bhah ryngkat ki sap ki phong kiba kyrpang kiba ngi dei ban pyndonkam na ka bynta ka jingmyntoi jongngi hi.
Shuh shuh u la ong ba ki don shibun ki riewkhraw ha ka pyrthei kiba hapdeng  ki jingduna ha ki dkhot met pynban ki paw hakhmat ka pyrthei da kaba pyndonkam hok ïa ki sap ki phong kiba u Blei u la mang kyrpang na ka bynta jongki.
Namar kata u pynshlur bad ai mynsiem ïa ki ban ym pynsngew ïa ki jingduna hynrei ban ïaid shakhmat bad ban shim ïa ki lad ki lynti kiba ka sorkar ka ai lyngba ki skhim bad kiwei kiwei ki jingïarap ba la mang kyrpang na ka bynta ban ïoh ïa ka jingim kaba pura ka ban ïa ryngkat  bad kiwei pat ki para briew bad ban poi sha ka thong kaba ka phang ka long ban ïatreilang na ka bynta ban wanrah ïa ka jingkylla nangne shakhmat.
Namar kata u la wer bad khot ïa ki ban weng noh ïa baroh ki jingsngew briew hynrei ban rai bad kut jingmut ban kiew shakhmat ban ïa kito kiba biang pura bad ban long ki khlur bad nongmuna ïa ka ri bad jaidbynriew baroh kawei.
Ka kong Nosmi Hashah, kaba dei ka Advocate, Chief Legal Aid Defence Counsel ka la batai kham bniah halor ka Rights of People with Disabilities Act 2016 bad ban pynthikna ba ki PWDs ki dei ban ïoh ïa ka hok kaba mar ïaryngkat bad kiwei bad ban peit ba kim dei ban shah ñiew shiliang khmat ne duh noh ïa ka hok kaba ki dei ban ïoh bad ban ai ki jingïarap bad jingïada ïa kito kiba donkam ka jingïarap ha ki jingïatyngkhuh bad  ka aiñ khnang ba kin ym shah ïehnoh beiñ bad ban ïada ïa ki na ka jingshah  ïuh roit bad thombor.
Ha kajuh ka por ka la wer bad khot ïa kito kiba donkam ka ïarap bad ïakynduh bad ki bor jong ka aiñ ba kin wan sha ka ophis jong ki da kaba pynsngew bad ba ka ophis jong ki ka kloi ban ïarap bad ai jingmut halor kita ki bynta.
U Bah R.
J Wahlang uba dei u Incharge UDID, u la ai ka jingpynshai halor u UDID (Unique Disability  Identification ) kumno ban aplai bad halor ki skhim ne ki lad jingïarap kiba kito kiba don ïa utei u UDID ki lah ban aplai bad donhok ban ïoh.
Ha kane ka sngi la ïoh ruh ïa ka jingrwai bad jingshad kyrpang na ki briew ba don ki jingduna ha ki dkhot met bad ka jingsamïki jingai sngewbha sha baroh kiba la ïawan ha katei ka sngi.
U Bah E Tariang, uba dei u District Social Welfare Officer, South West Khasi Hills District u la ai ka jingkren lamphrang halor ka jingrakhe ïa kane ka sngi.
U Bah S.
Lyngdoh, u MRW ka Mawkyrwat C&RD Block, South West Khasi Hills District u la ai ïa ka jingkren pdiang sngewbha katba ka Kong B.
Wanniang kaba drei ka Supervisor, District Social Welfare Office, South West Khasi Hills District, Mawkyrwat ka la ai ïa ka jingkren khublei.
U Director General of Police (DGP) jong ka jylla Meghalaya, u L R Bishnoi, u la pyntip ba la don haduh 2.
5 lak ngut kiba kyrni ha u drok hapoh kane ka jylla jong ngi.
Haba kren shaphang ka jingwanrah ïa ki projek DREAM and BUILD ha ka sngi ba ar, u Bishnoi u la ong ba ka tnad Union jong ka social justice bad jingpynkup bor, ka la pynlong da ka jingwad bniah halor ki paidbah ha kane ka ri baroh kawei kaba kynthup lang kiwei pat ki jylla bad kiwei ki jaka ba hap shabar India(Union territories).
“Ha u snem 2019 katei ka tnad ka la pynbna ba la don haduh 7.
5 klur kiba pyndonkam ïa u drok hapoh kane ka ri jong ngi bad haduh 2.
5 lak dei na Meghalaya," ong u Bishnoi.
U Bishnoi u la ong ba ka jylla Meghalaya ka don ïa ka dak Golden Triangle, kaba kynthup lang ïa kiwei pat ki jylla, kum ka Myanmar, Thailand bad ka Laos, ha kaba la khaïi ïa ki drok.
U la bynrap da kaba ong ba ka Meghalaya ka long ka jylla kaba lah ban wan rung wan mih ki bar jylla, mynta, pat ka la long ka jaka jong ki nongkhaïi drok.
Utei u DGP u la kam ba ka jingkyrni ïa u drok ka lah ban lam sha ki kam sniew kum ka jingïakajia ha ïing ha sem bad ki jingjia aksiden.
“Phin sa lyngoh ba tang ha Shillong, la don 4 haduh 5 tylli ki mukotduma halor ka kam ïa kajia ha ïing ha sem kaba la lap man la ka sngi ha ki thanad bad kumba 3 haduh 4 tylli ki jingjia aksiden kiba la jia tang ha ka nongbah Shillong bad haba ngi la tohkit, ka dei beit na ka daw jong ka kyiad ne u drok," ong u Bishnoi.
:Ki EM In Charge ka Khasi Hills Autonomous District Council (KHADC) mynta ka 6 tarik Nohprah, 2023 ki la hiar ban khynra Trading bad Labour License ïa ki dukan jong ki bar jylla kiba don hapoh Ïewduh.
Kane ka jingkhynra ka la jia hadien ba la mih ka jingujor na kawei ka seng ka ba la ai kyrteng kum ka Khun kynthei U Hynniewtrep Association.
Na ka liang ka Khun Kynthei U Hynniewtrep Association ka la phah da ka shithi kaba khlem kano kano ka jingsoi sha ka KHADC bad sha u Syiem ka Hima Mylliem ban ujor halor ka jingkynrei ki dukan bar jylla ki bym biang ka Trading License, ka jingbym don Labour License, ka jingpyniaid be-aiñ bad ka jingpyndonkam bakla ïa kawei ka Trading License na ka bynta ki ar lai tylli ki dukan bar jylla ha Ïewduh.
Na ka liang u EM In Charge ka Trade, u Bah Gigur Myrthong ha ryngkat ka jingsynran u Bah Fantin Lakadong, u Bah Gabriel Wahlang, u Syiem ka Hima Mylliem u Paiem Ainam Manik Syiem, ki ophisar ka KHADc bad ki pulit Enforcement ka KHADC, ki la leit ban khynra ïa ki kot ki sla na ki dukan ki bar jylla bad lap ba don na ki katto katne ki dukan ki bym biang ki kot ki sla.
Kumta na ka liang ka Council ka la phah khang noh shwa ïa kine ki dukan bad ba kin bud ïa ki kyndon jong ka Council kum ba la buh.
Haba kren sha ki ladpathai khubor na ka liang u Bah Gigur Myrthong u la ïathuh ba kane ka jingkhynra la pynlong hadien ba la ïoh ïa ka jingujor na ka seng Khun Kynthei U Hynniewtrep Assiociation, hynrei kaba sngew sih ka long ba na ka liang kine ki dkhot kane ka Association ki khlem wan mih sha kane ka jaka.
“Wat la na ka liang ki dkhot kane ka Association ki khlem wan ban don lang ha kane ka jingkhynra laisen hynrei na ka liang ka Council ka la pynlong ïa ka jingkhynra license bad lap ba don na ki katto katne ki dukan bar jylla kim don ïa ki kot ki sla kiba biang bad don na ki, kiba khlem pynthymmai ïa ki license, kumta ngi  bthah ïa ki, ba kin khang noh ïa ki dukan bad ban bud ïa ki kyndon ka Council" u la ong.
U la buh ruh ka jingkyntu ïa kano kano kano ka seng kaba wan ban  ujor sha ka Council ba ki dei ban pynshisha ïa ka jingdon ka seng da kaba soi lane ai da ka mohor ka seng lane ba kin wan ban don lang namar lada ki phah ka jingujor khlem kano kano ka jingpynshisha ka Council kan ym treh shuh ban shim khia ïa kane.
Na ka liang u Bah Fantin Lakadong, u la kyntu ïa ki para khasi kiba don ïa ki dukan ha ïew ba ki dei ban kiar ban ai wai dukan sha ki bar jylla, bad ki dei ban ïaleh ban seng hi da ki dukan.
U Bah Gabriel  Wahlang u la ïathuh ba ha kane ka jingleit khynra ïa ka license na ki dukan bar jylla ka Council ka la bthah ruh ïa ki trai dukan bar jylla ba ki dei ban buh uwei u nongïarap trai jylla ha ki dukan jong ki.
Kane ka long ruh kum shi bynta ban ai kam aijam ïa ki khunsamla trai ri.
:Ka Tyngnger District Presbyterian Church of India ka la ïoh ban pynlong ïa ka Skill Development Programme ba la pynïaid da ka SELD Committee Tyngnger District hapoh  ka Balang Presbyterian Nongtrai East Khasi Hills District ha kaba u Bah Lamphrang War Block Coordinator Deen Daya Upadhyaya Grameen Kaunshalya Yojana (DDUGKY) Mawsynram C& RD Block  u la ïoh ban pynshai paidbah halor kane ka skhim sorkar  ban ai jinghikai ei ïa ki samla  khamtam ïa ki long ïing kiba duna ha ka ïoh ka kot  kaba ki la pynlong hapoh ka Dorbar Hall Nongtrai East Khasi Hills District.
Ha kane ka sngi la ïa donlang ruh u Bah Olland Singh Suin MLA ka Mawsynram Constituency, u Tbn T.
S Buhroy bad la pynïaid ïa ka jingïalang da u  Bah A.
P Donshiew bad la ai ïa ka jingkren khublei da u Tbn L.
D Donshiew.
Ka jingpynlong ïa ka ne ka Skill development Programme ka dei ka sien kaba 3 kiba kynthup ïa ki 9 tylli ki balang happoh jong ka Tyngnger District ha kaba la ïoh ruh ban ïa shimbynta lang bad ki samla jong ka Balang Catholic.
U Bah Suin ha ba ai jingkren ha kane ka sngi u la ong ba ka jingpynlong kum ïa kine ki prokram ka long shisha ka jingmyntoi ïa ki khun samla jong ka balang da kaba ai khublei ïa ki nongïalam jong ka Balang Presbyterian naduh ki pastor ki tymmen basan bad ki nongkitkam ba kum ka Tyngnger District Presbyterian Church ka don ïa ka jing kitkhlieh ban pynlong ïa kane ka Prokram na ka bynta ka Skill Development ban kyntiew ïa ki samla ha ki kam ïoh kam ïoh jam.
Shuh shuh u la ong ruh ba ha man la u briew ngi don ha la ki jong ki sap ki phong bapher bapher hynrei ngi donkam pat ban pynbha ïa kata da kaba trei shitom ym tang katta, dei ban hikai lem ïa kiwei ruh khnang ba ngin lah ban kiew ha ki liang baroh  ban lah ruh ban seng kam seng jam ban kyrshan ha la ki jong ki kjat ban buh ki kharkhana shna kali, Furniture, suhjaiñ bad ban trei ruh ha ki  Company paher bapher bad kiwei kiwei de.
Ka DDU-GKY ka kyrteng ba pura jong ka ka dei ka Deen Dayal Upadhyaya Grameen Kaushalya Yojana ka dei ka skhim jong ka Ministry of Rural Development (MoRD) jong ka sorkar India kaba la bynshet ha ka jylla ka jong ngi lyngba ka State Institute for Rural Development (SIRD) bad la pyntreikam ha man ki Block Offices jong ki District bapher bapher.
Ka DDUGKY ka ai jinghikai pyntbit khlem da shim jingsiew ei ei (Free Skill Training) bad pynrung kam (Job Placement) ia ki samla wad kam kynthei bad shynrang na ki thaiñ nongkyndong (Rural Areas) kiba dei na ki longïing ba duna ka jingïoh jingkot (BPL Family) kiba hapdeng 18 haduh 35 snem ka rta na ka bynta ban kyntiew ïa ka ïoh ka kot jong ki longïing bad ban ïarap ban pynurlong ïa ka jingthmu jong ki samla ban ïeng ha la ki jong ki kjat.
Haba batai u Bah Lamphrang uba dei u War Block Coordinator DDUGKY u la ong ba la sdang pyntreikam ïa ka skhim DDUGKY hapoh India ha ka 25 September, 2014 ha ka sngi rakhe ïa ka jingdap 98 snem jong ka sngi kha jong u Pandit Deen Dayal Upadhyaya.
Hapoh Meghalaya pat la pyntreikam ïa ka skhim DDUGKY naduh u snem 2017 da ka State Institute For Rural Development (SIRD) kaba don ha Nongsder, Ri-Bhoi District.
La pyntreikam ruh ïa kane ka skhim ryngkat ka jingïasnoh kti lang bad da ka jingïateh soskular jong ka Sorkar bad ki Project Implementing Agency (PIAs) kiba ai ïa ki jait training bapher bapher.
Ka jingthmu jong ka jingpyntreikam ïa ka Skhim DDUGKY ha kane ka jylla ka jong ngi ka long ban pyntbit ïa ki khynnah samla kynthei bad shynrang  kiba wan na ki longïing ba duna ka ïoh ka kot bad ban ai ruh ïa ki ïa ka kam ka jam ha ka jingsiew ba man la u bnai ha ka dor kaba biang, kaba mut ka dor jong ka jingïoh tulop ruh ba la buh da ka sorkar khnang ba kan nym long than kaba rit.
Lyngba ka jingdon jong kane ka Skhim Ka Ministry of Rural Development ka shim ïa kane ka kabu khnang ba kan lah ban rat dyngkhong ïa ka jingkyrduh kam bad ban kyntiew ïa ka ïoh ka kot ha ka imlang sahlang khamtam eh ha ki thaiñ nongkyndong.
:Kawei ka ïing kaba Don ha Mawpat kaba hap ha ka Dong Mot Circle 1 ka la kem ding mynta ka step jong ka sngi Balang ha ka por 8 duna eiei.
Kane ka ïing ka dei jong ka Kong Virginia Nongkynrih, kaba la ai shong wai sha kiwei pat.
Kane ka ïing ka don haduh lai kynrad ki nongshongwai.
Ha shwa ba ki pulit pynlip ding kin wan poi ha kane ka jaka, ki shipai BSF ki la ïaleh katba lah bad trei shitom na ka bynta ban tem ïa ka jingklang jong ka ding.
Ka daw jong ka jingkem ding kane ka ïing la suba ba ka dei na ka jingthut ka bording ilektrik.
Ka ding ka la bam duh ïa ka jingdon jingem baroh jong ka ïing bad ha kane ka jingjia ym shym la don kano kano ka khubor kaba sngewsih.
Ka Meghalaya State Watershed & Wasteland Development Agency jong ka Soil & Water Conservation Department t ka la pyllong ia ka jingiadie ia thied Self Help Group Mela kaba hap hapoh ka Pradhan Mantri Krishi Sinchayee Yojana Watershed Development Component  ha tyngkong jong ka State Central Library, Shillong.
U Marcuise N Marak, uba long u Myntri ka tnad Soil & Water Conservation Minister u la long u kongsan.
Haba plie ia kane ka prokram, u Marcuise N.
Marak u la ong ba ka jingtrei borbah jong ki Self Help Group ka sakhi ia ka jingjop jong ka  PMKSY.
U Marcuise N.
Marak u la ong ba ka jingpyni ia ki mar ki mata lyngba ki basa bapher bapher ka pynshisha ba ki nongrep bad ki Self Help Group kiba kiba iaishah bad kiba skhem jingmut ha ki jingtrei ki jong ki.
U la ong ba kane ka jinglah jong ki, ka pyni ba ki nongrep bad ki Self Help Group ki lah ban ieng ha la ki jong ki kjat, ym eh tang kata ka jingkyrshap pisa ia kid a ka Sorkar.
U Myntri u la kyntu ia ki ba kin iai bteng ia ka kam jong ki, khnang ba kane ka long ka jingkyrshan ia ka jingim ka jong ki, ka jingpynneh pynsah ia ki tyllong um bad ka jingwanrah ia ka roi ka par jong ki nongshong shnong.
Ha kane ka jingiadie ia thied, la don ka jingbuh ia ki hynriewphew tylli ki basa bapher bapher, kiba pyni ia ka jingpynmih ia ki jhur kiba khlem pyndonkam ia ka sboh dawai, ki jain bad ki tiar ba shna hi da ki nongshong shnong jong ka jylla.
La don ruh ka jingpyni ia ka, ki ashar, ki musli musla, ki jingbam thiang, ki jhur, ki tiar ba shna bad kiwei.
U Myntri Rangbah Conrad K.
Sangma u la ong ba kawei na daw jong ka jingbym lah ban sneng ban kraw ia ki khun ha ka por kaba dang biang, ka long kawei na ki daw kaba ialam sha ka jingdih ia u drok.
U Conrad K.
Sangma u la kren ia kane haba u la plie ia ki artylli ki prokram, kata ka DREAM bad BUILD ha Soso Tham Auditorium, Shillong.
Ka jingthmu jong kine ki artylli ki prokram ka long ban rat siengkhong ia u drok bad ban ai jngsumar ia kito kiba la ngop ha ka jingdih drok.
U Myntri Rangbah Conrad K.
Sangma u la iathuh ba ka Sorkar jylla ka la pyntrei kam ia kiba bun ki skim, kum ha ka liang ki jingialehkam, ka tem ka put bad ka rwai ka siaw bad ka jingtrei ia la ki jong ki kam khnang ba ki lait na ka jingduh drok.
U Myntri Rangbah u la iathuh ruh ba shi sien ki nongshong shnong ki buh ia ka thong ha khmat jong ki, kin ym phai dien shuh shane shatai.
U la iathuh ruh ba lyngba ka prokram CM Elevate, ka Sorkar ka don ka jingpyrkhat kaba kyrpang na ka bynta kito ki seng kiba im sngi ban ialeh pyrshah ia u drok bad ruh na ka bynta kito kiba la lait na ka jingdih drok.
U Myntri ka tnad Social Welfare minister u Bah Paul Lyngdoh, ka Myntri ka koit ka khiah, ka Ampareen Lyngdoh, u MLA ka Mawkyrwat, u Bah Renikton Lyngdoh, Director General of Police, u L.
R.
Bishnoi bad kiwei ki.
Ha kaba kren shaphang ka prokram jong ka BUILD, u Myntri Rangbah Conrad K.
Sangma u la iathuh ba ki nongshong shnong jong ka Meghalaya, ki long kiba kloi ban ia trei lang kum ka jaitbynriew bad na ki khlieh nongshong shnong ki don ka bynta kaba khraw ban kyntiew ia ka imlang sahlang.
Haba kren ha katei ka sngi, u Myntri ka tnad Social Welfare minister Paul Lyngdoh u la iathuh ba ka Sorkar jylla ka ialeh katba lah la ka buit ka bor ban pynduh jait ia u drok na ka jylla.
U la pynpaw ruh ia ka jingsngewnguh ia ki seng trei mon sngewbha, ki seng bhalang, ki dorbar shnong, ki balang, kirangbah shong bad kiwei ki khlieh nongsynshar kiba la shim ia ka jingkitkhlieh ban pynduh ia u drok hapoh jong ka jylla.
Ha shuwa jong kane, u Director General of Police, u L.
R.
Bishnoi ula iathuh ba ki pulit ki iatrei lang bad ki shnong ki thaw ban ialeh pyrshah ia u drok.
Une u khliehduh jong ki pulit, u la iathuh ba ha kane ka jingialeh pyrshah jong ki pulit ia u drok, ki la ioh ban kurup ia u drok uba shongdor haduh 361 klur tyngka.
Ha kane ka sngi, u Myntri Rangbah Conrad K.
Sangma ula sam ia ka Chuaque kaba hynriew lak tyngka ha ka Mawlai Dorbar na ka bynta ka drug rehabilitation.
U Myntri Rangbah ka Meghalaya, u Conrad K.
Sangma u la kular ba siew noh ia ka tulop jong ki nongtrei Emergency Contractual Workers jong ka Directorate of Health Service (DHS) kaba dang sah sa hynriew bnai.
Uwei na kine ki nongtrei u Kasparlin Iawphniaw ila iathuh ia kane ka hadien ka jingiakynduh jong ki katto katne ngut ki nongtrei ia u Myntri Rangbah Conrad K.
Sangma.
Haba kren ha ki nongthoh kot khubor bad lad pathai khubor, kine ki nongtrei ki la iathuh ba kin burom ia kata ka jingkular jong u Myntri Rangbah ba ka Sorkar ban pyndep noh ia ka jingsiew ia ki tulop basah jong ki haduh ka 10 tarik u Nohprah.
Kine ki nongtrei ki la iathuh ruh ba lada ka Sorkar kam lah ban pynurlong ia katei ka jingkular jong ka, ki lah ban pynlong ia ki jingiakhih da kaba shah thngan.
