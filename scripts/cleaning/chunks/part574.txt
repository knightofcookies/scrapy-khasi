Lada kane ka dei kaba shsha te ka dei ban wad jingrwai noh da kawei.
Lada ym ioh te hap rwai  hi kumba ju rwai baroh shi katta.
Une u nong post um iapher na u Haram, u nang ban pule lyngba u dak ABKD bad u rwai ruh jingrwai RI Khasi RI Khasi hynrei mynta pat u pyrshah missionary… To seh Ai noh maphi jingrwai eh Daw kata ka Bri u Hynniewtrep bad Wanrah lem artat bad ki Alphabet lajong….
U nang ban pule lyngba u dak ABKD bad jingrwai RI Khasi RI khasi kumno mynta pat u bein u kynnoh kumta, balei ym naduh mynshwa?Ka shim kylliang bad ka aikylliang ka donkam bha naduh myndai kulong kumah.
ngim lah ban im khlm da iashaniah markylliang.
Tangba ngi dei ban shim ia kiba ba bha kn…mutdur lada ngim kwah ban thied mobile na ki ba la shna ki kharlieh khariong.
kaei ka ban jia ia ngi ha kane ka juk.
namar ngam tharai ba na ri khasi jaintia jongngi la lah ban pynmih mobileLada long kaba lah balei phim batai lut ia kito ki dkhot baroh ba don haka, balei phi shim tang ia kito ki ar dkhot,bad phi nang ban thoh kumne dei na ki alphabet ba wanroh u kharlieh,hato balei phim sei  noh la u jong u dak thoh? Nga ngeit hi ruh ba ki kmie kpa tymnen jong phi ki lah rwai ia kane ka jingrwai ha ki skul ba ki pule wat ma phi ruh ym lah lait ia kata,da lah mynta khie u khohiang mo, lada ym sngew iahap ia kane ka jingrwai,phi lah dei ban pynkylla lut ia ka khasi literature, mih sha khmat leit iatai bad ki nongthoh kot khasi ki nongthoh poitri ka ri khasi, sei hi noh la u dak thoh.
U khynnah 10 snem u sngewthuh iaka jingmut ka dkhot ba kren shaphang U Thawlang bad Ka Iawbei.
Hynrei ha u wohdaw pat u thawdaw wat iakaba la ieid daka jaidbynriew baroh shikatta ruh.
Lada sngewnang than eh mih shakhmat bad shna laka jong ka jingrwai nalor halor ki dak pule lajong ruh.
Ngin bishar sa mangi katno phi nang phi stad ban sdang milushlia wat iakaba la im ha dohnud ki khun khasi baiarKi don ktto ktne ki ba kren beiñ ia u bah purningstar shabong… hynrei ngan shu ong tang kane kawei….
nuksa mo…ka khynthei haba u Shynrang u tyrwa ka pdiang da ka jing ngeit ba un leh ia kiei kiei kiba bha naka bynta jong ka… hynrei lada jia ba um leh bha ka don kopor ba Kan beh noh ia u shi syndon naki daw u thmu pynban ban pynjot iaka… hynrei ka juh shim tang ia kiei kiei kiba bha….
kumta ngi Kum ka jaitbynriew Khasi hynñiew skum hynñiew trep ruh ngi dei ban sngewthuh ba ia kiei kiei kiba u Rev.
John Roberts uai ia kiei kiei kiba bha ngim dei ban kyntait namar lada ngi kyntait ka ma ïan Blei ruh ka sngewsih…bad lada ngi shu shim lamwir ruh ia kiei kiei kiba pynsniew ia ka jaitbynriew kalong kaei kaei kaba pyn sngewsih ia u Blei trai kynrad….
namar kata ngi dei ban ieid ri bad jaitbynriew halor ki kam ym tang ka ktien…….
U Myntri rangbah ka jylla u Conrad K.
Sangma mynta ka sngi u lah pyntip ba ka kaiphod jong u kadei ‘negative’ iaka COVID-19.
U myntri rangbah ka jylla mynta u dang shong ‘quarantine’ ha ing ha kine ki saw sngi hadien ba u la wanphai na Manipur bad Delhi.
Iaka eksamin ba nyngkong la leh ha ka 22 tarik u jylliew bad iaka ba ar la phah haka 28 tarik u jylliew bad baroh 2 tylli ki kaiphod ki paw ‘Negative’.
Nalor kane ki ophisar ka sorkar Meghalaya lem bad ki pulit ba synran ia u ruh kila dep phah eksamin bad baroh ki dei ‘Negative’ bad mynta ki dang shong quarantine ha la ing.
Kumta katba dang ia bun ktien hadien ba la wai eksam don tang iwei i paralok iba la biria bad ong“Ri, peit mo tangba ka ma lada leh ieid u Panah ioh ba shah ih i Mei….
" Ka ong bad ka rkhie artat.
Hangta ki iarkhie shaid ba sngew dei palat kata ka ktien.
“Dei mo… Ani ka ma shisha lada long kumta… Hooid kein ani lada u leh ieid than ioh u mon baroh…" La bynrap lem sa ka RidaKi ktien jong ka paralok ki la sdang rung shisha hapoh ka dohnud jong ka Rida.
Suki suki ynda la poi ha iing ka la nang pyrkhat ia kata ka jingong… Haba la wan u Panah u la wanrah soh kreb bad ki biskit ban dihsha ka Rida.
“Shim khun kine nga la wan thied ban phin bam ba phin peit mat haba khreh kot… " U leit rah ha khmat jong ka.
“To khublei shibun…" La ong ka RidaHadien ba la dep bamja katba dang khreh kot ka Rida ka la kum pyrkhat shisha ia ka jingkren ka paralok ba lehse u ieid ne u mon ia ka.
Haba la wan kane ka jingpyrkhat ka la pynsheptieng ia ka Rida.
Hynrei kam lah sngewthuh bad mutdur namar ba kumno kata kan jia haba ka Kmie jong ka, ka don beit ha iing… Kumta ka pynkut nia ba jia katba jia ym lei lei… Ka la pynleit jingmut beit tang sha la ka eksam ba dang sah…Katba ka Rida ka dang bteng ban thoh eksam u Panah ruh man ka sngi thop shi thop u leit ban pyn on lynti bad ka ryngkat ki ktien kitbok ba kan lah thoh bha.
Hadien ba la kut ka eksam Ka Rida ka la sngew laitluid war bad hadien lai sngi ka sa leit mih kai sha dukan ka Niakha…“Ani Khun phi la wan….
?" La ong ka Niakha“Hooid Niakha…" La jubab ka Rida“Nangta phi la kut eksam ong….
?" La buh jingkylli ka Niakha“Hooid… Dang ar sngi mynshuwa Niakha…" La phai ktien ka Rida“O kumta mo… Nangta phi sngew lah Khun…?" La buh jingkylli biang ka Niakha“Shu biang hi…" La jubab ka Rida“Don bok Khun phin ioh pas bha…" La kit bok ka Niakha“Hooid kein Niakha….
duwai lem ba ngan iai pas bha…" La bynrap ktien ka RidaHadien ba la shong kai slem bha bad ka iarap kam ia la ka Niakha ka sa mih nangta haduh ka por prem miet artat.
Katba ka dang iaid thop shi thop kumne marwei marwei ka kyndit ban iohsngew ba la don ba thab na met bad ong“Are dang wan nangno kumne….
?" Ka Rida ka phai wak bad ka iohi da i Panah lajong“Adi i Pa, phi dang wan…!" La ong sa ka Rida“Phi wan naei i Rida…" La kylli bniah u Panah“Nga wan na dukan Niakha…" La iathuh hok ka Rida“O phi miet pat…" U pynbud da ka ktien bajem“Hooid kein namar i phah iarap kam ruh…" La iathuh ka Rida“O biang kein…" La bynrap ktien u PanahKi ia iaid lang arngut arngut haduh ban da poi ha iing… Ynda la poi ha iing i Kmie Ka Rida i la kren dom“Shano kumne phi ia wan arngut arngut… " bad ka peit da ka khmat baheh sha ka Rida“Pham tip kam tip jam shuh pha wan nangno kumne.
" i la nang kren dukhi“Nga wan kai na dukan i Niakha…" La jubab rit sur ka Rida“Nga kynduh ha lynti iaid ba ka wan kai na la ka Niakha …" La kem ktien noh u Panah“Shet sha Rida ngin ia dih shuwa da i sha … Don ne u jingbam nga la wan rah…" La ong u PanahKa Rida kam sheptieng shuh watla kren dom ka Kmie namar ba la kren jem u Panah bad ka pynstet la ki kti ban shet sha.
Ka Kmie Ka Rida ha la dohnud Ka la nang dom hynrei kam nud namar ka iohi ia ka khmat u Panah ba u iashah sha ka Rida.
Ha la mynsiem ka la sdang ban sma sniew….
Kaba jia haki Jiw, Kajia haki Jentil ruh.
Ki Jiw ne Israel ka jaitbynriew balajied jong U Blei, bad iakaei kaba U Blei u la kren bad kular, umlah ban kylla halor jong ki.
Kumta haba bishar bniah naka ktien U Blei Ngi shem ba kaei kaei kaba lajia ha ki Jiw ha Israel, ka jia ruh ha ki Jentil kaba mut haki Ri ki Him aka Pyrthei baroh.
Jisu kawei naki jingjia halor ki khun Israel kalong ba U Jisu u la kren da kaba ong- “Phin ym Mane ia U Kpa halor une u Lum, lymne ha Jerusalem.
Ioanis 4:21.
Ia kine ki kyntien, U Jisu u la kren ha ka nongsamaria, namar Ki Jiw Ki Kyntait ban sngap ia u Jisu.
Namar kata na Samaria la pynbna ia ka Kyrteng U Trai Jisu Khrist.
Ka pork a Poi ba ki Briew kin ym ioh ban mane ia U Kpa (Blei) ha u Lum Samaria lymne ha ka Temple ha Jerusalem.
Ki snem ki iaid, hadien ba U Jisu um don shuh hakane ka pyrthei, lehse hadien 37 snem eiei, ha u Snem 70 A.
D la pynjot noh ia ka Jerusalem bad ia ka Temple hapoh ka jingialam u Shipai Rangbah ka Hima Roman, U Titus.
Hangne ngi iohi ia kaei kaba U Jisu u la kren ka la jia ka la urlong namar la pynjotthiaw ia ka Temple kaba Ar bad ym shym la iehnoh maw halor U Maw iaka, kumba U Jisu u la Kren.
Ka jingpynjot noh iaka Temple ki Jiw kala long ka jingduh kaba khraw iaki naba ympat shym la tei pat iaka haduh mynta kata naduh u snem 70 A.
D haduh mynta, ka jingduh Temple ban Mane Blei kala long jin ymduna 2000 snem mynta.
Shisien pyrkhat ka long kaei kaei kaba bym lah ban mutdur ha ka jingmjt briew, ba kumno ki Jiw ne ki Israel kim pat lah ban tei Temple pat haduh duna 2000 snem mynta.
Hynrei ka daw kalong ba ka bor kaba U Jisu u la kren kam pat kut “Ba ki Jiw kin ym Mane Blei ha u ne U Lum lymne ha Jerusalem" Bad kino kino ki nong shynshar khraw bor ka pyrthei kim lah ban ai Permission ia ka Israel ba kin pynieng Temple, namar U Blei u la kren bad kata kadei ban jia, tad ynda la poi ka Ia ba u Blei un shah ia ki Jiw.
Bad lada ki Jiw hi kin ioh ban pynieng Temple pat kata hi ka mut ba ki la sdang kita ki 7snem ne shitaiew kaba khadduh ba la kren da U Daniel nongiathuhlypa.
Daniel 9:27.
Mynta ki dak ki paw shai, kaei kaba la jia ia ki Jiw kala jia ruh haki Jentil, bad kata ka long ba lyngba kane ka khlam ba khraw (Corona virus) haba roh ki Hima Jentil (Hima Pyrthei), la khang noh ia ki Temple ne ki Ingmane Blei bad ymlah bantip pat haduh katno tylli ki bnai ne ki snem ba u paid Jentil un duh noh ka Mane Blei kumba juh long.
Ki Ingmane ki kynjah jar ki jingiaseng Heh ymdon shuh kumba julong.
Kiei kiei ki kylla, u paidbah u hap ban Mane Blei hala Ing la sem.
Bad kadon ka jingtlot kaba jur haka rukom ban Mane Blei.
Balei ka jia kumne? kane ka long kaei kaei kaba U Blei u shah ba ki Jentil ruh kin mad khyndiat ia kaei ka ba ki Jiw ki Mad khambun.
Dei halor kane ka bynta ba U Jisu U ong- “ka dei ia ki ba Mane ia U Blei, kin Mane ha ka Mynsiem bad ha ka shisha" Ioanis 4:24.
Namar U Blei u iohi ba ymdon shuh ki nongmane ki ba shisha naduh ka mynsiem ia U Blei, te U Blei u shah ia ki ne kiei kiei ban jia kein.
Nakata kadaw, kadon kam u wei pa ka wei ban wad ban Mane ia U Blei da ka jingshisha- “Naba U Kpa u wad iakiba kum kita ban Mane ia U".
Ioanis 4:23.
Nakata kadaw ka don kam ia u wei pa ka wei ban Duwai Jur ba U Blei un pynlait noh ia ka Pyrthei nakane ka Khlam (Corona Virus) baka jingmane ia U Blei kan long kaba laitluid sa shisien pat kumba julong.
Ba baroh ki briew kin mane ia U Blei ha ka mynsiem bad ha kaba Shisha.
Kumba ia ki Jiw ruh shen U Blei un sa pynioh pat ha ki ban Mane kat kum ka rukom ki kpa tymmen jong ki hyndai da kaba shen kin sa ioh ban pynieng pat ia ka Temple ka balai ( Third Temple) ha Jerusalem.
Amen.
Shillong: Hynnin ka sngi, ruh ka Sohra, ka don ha ka jinghap slap kaba jur shi katdei, ha kaba ka jinghap slap, naduh ka por 8.
30 mynstep haduh ka por 8.
30 mynmiet, ka poi sha ka 572.
0mm.
Ha katei kajuh ka por, ka jinghap slap ha Shillong, ka long 88.
2mm, katba ha Umiam, ka long 75.
8mm.
Mynta ka sngi, naduh 8.
30 mynstep haduh 5.
30 janmiet, ka Shillong, ka ioh slap 3.
0mm, ka Sohra ka ioh 5.
1mm, katba ka Umiam, ka ioh 3.
8mm.
Ka tnat peit mariang, ka ai jing maham, ba lashai ka sngi, kan don ka jing meh leilieh bad ka jingtied pyrthat bad kan don ruh ka jinghap slap, kaba jur bha ha ki bynta jong ka Jylla.
Ka dkhot kaba ar (dk.
2) kalong kaba donkam bha namar ki nong set jongkylli ha SSLC Examination ki ju sngewtynnad bha ban set na kane ka dkhot.
Ka sdang da ki kyntien’Ha sngap ha ri Sohra….
Sha u Khasi,u Pnar,u Bhoi,ne u War’.
Ha kane ka dkhot, u myllung u iathuh ba ha ri (shnong) Sohra ha kito ki por,ka shait don ka jingiasiat thong manla ka sngi iewbah Sohra(hapdeng ki Sohra bad Mawsmai),Ka iewbah Sohra ka ju long shisien shi taiew kumba long iew lem kiwei kiwei ki thain.
Ka sngi iewbah Sohra ka ju hap ruh ha man la ka sngi iew Rynghep,(sngi iew khasi).
Ha man la ka sngi iewbah Sohra,ka ju don beit ka jingiasiat thong,kaba dei ka rong biria u Khasi bad kane ka jingiasiat thong la ju ia leh hapdeng ki Sohra bad ki Mawsmai.
Kane ka jingiasiat thong ka la neh slem bha ha kito ki por namar ka jingia jop kalong mar mar kylliang.
Don ki sngi iew kiba jop ki Sohra, bad ha kawei pat ka sngi iew,ki jop sa ki Mawsmai bad kumta shi kumta.
Kane ka rongbiria(jingialehkai) ka la long kaba shong shit bha ha kito ki por kham palat ia ka jingshong shit ka jingialehkai phutball ne basket ball jong kine ki por.
Ha ka jingiasiat thong ki khasi,ki nongswar ne nongpyrkhat ki ju pynieng ia la ka nia hok bad ka kular hok katkum ka kular bad ka ktien hok ba ki la ia kut ne kular ki ar liang mamla.
Kat kano kano ka liang ne ka mamla kaba ksan ka kular/ktien hok ha khmat ka mei Hukum, kata ka liang ka la tikna beit ban jop bad ban ioh khur ia ka pisa iathong(ka thong).
Na kata ka daw,u myllung u ong,’Ka riew ka jingrisa ban ieng ka dawbah!’.
Kane ka mut ba,kaba ioh ban risa ka dei ka mamla kaba jop namar ka la lah ban pynksan ia la ka kular/ktien Hok hakhmat ka mei Hukum.
Ia kata ka jingksan ka hok,u myllung u ong ‘ka dawbah’.
Ka jingrisa bad kymhoi ka mamla(liang)kaba jop ka sawa bad ngam sha kylleng ki krem pubon kiba don sawdong ka shnong Sohra.
Ym tang ba ka ngam sha ki krem pubon ka Sohra hynrei kane ka jingsawa na ka jingrisa bad kynhoi ki liang kiba jop ka kiew bad sawa bad par ruh sha suin kat haduh ba ki iohsngew ki briew kiba shong marjan bad ka shnong Sohra.
Ha kito ki por ba ym pat don kot khubor,Radio,Tv ne mobile ne internet kumba long mynta, kane ka khubor jong ka jingjop/jingrem ha ka jingiasiat thong la ju kwah tip lem da ki briew kylleng ka ri Khasi-Jaintia kumba ki kwah ban tip ia ka khubor World Cup ha kine ki por.
Hynrei ha kito ki por pat,ia kane ka khubor la rah bad pynphriang da ki nong wan iew kylleng ka ri jongngi ha iewbah Sohra.
Dei kine ki nongwan iew kiba iathuh ne pyntip bad pyn phriang ia ka khubor ba kin ia tip lut ki briew kylleng ka ri Khasi-Jaintia, naduh u Khasi, u Pnar, u Bhoi,ne u War bad u Lyngngam ruh solonsar.
(pule ba ngin bteng biang next issue ioh phi babe kylla hadien).
Nga kwah ki jing kylli ki ba kham bniah!!Kaei kata ka nam baka sohra ka ioh.
Sa 33ngut ki shipai  Border Security Force (BSF), ki la ioh pang coronavirus ha ki 24 kynta ba ladep, ong ka khubor.
Kiba dang don ha ka jingshah sumar, ki don mynta 302 ngut bad baroh kiba ioh pang covid 19, na ki shipai BSF, ki long 944 ngut bad ki don 5ngut kiba la iap na katei ka jingpang.
Mynta ka sngi, ki don 19,906 ngut kiba ioh pang ha ka Ri baroh kawei bad kaba dei ruh ka sngi, kaba ki don bun tam, kiba ioh pang ha ka shisngi.
Ka la don ka jing ia thoh shong kurim, ha Bhilwara jong ka Jylla Rajasthan, ha ka 19tarik mynta u bnai, ha kaba ki don 250 ngut kiba la shah khot, sha katei ka jing ia thoh; hynrei hadien katei ka jing ia thoh, u kpa jong u nong iathoh lem bad 14ngut kiwei pat, ki la ioh pang khlam coronavirus.
La iathuh da ki doktor, ba kito kiba la rangbah, kiba leit sha katei ka jing iathoh, ba kynthup ia ka niakha jong u shynrang bad u kni jongu, ki la ioh pang khlam, katba u kpa rad jongu, ula iap noh na katei ka khlam.
Baroh kiba ioh pang, ki long 17 ngut, hadien ka jing iathoh, ba kynthup ruh ia ka nong iathoh.
Baroh 15 ngut na kitei ki la leit shah sumar ha hospital bad 127 ngut kiwei pat ki don ha ka jingshong kynjah.
Ka sorkar Rajasthan, ka la bthah ia u kpa jong u nong iathoh, ba un siew ia ka bai lut bai sep, ha kitei ki jaka shong kynjah jong kitei ki nongleit iathoh bad sa ka bai sumar ia kitei kiba leit sah hospital, ha kaba katei kan dei ka kuna jong ka sorkar ia u kpa jong u nong iathoh.
Haduh mynta, u kpa ula pynlut  T.
6,26,600, ha ka jing ai jingsumar ia kitei kiba ioh pang bad kiba shong kynjah.
U Rajendra Bhatt, District Magistrate jong ka Bhilwara, ula pynmih ia katei ka hukum, ba katei ka pisa, yn dei ban siew hapoh lai sngi bad kan leit sha ka pla iarap jong u myntri rangbah ka Jylla bad la ong shuh shuh, ba ka jinglut kaba dang duna, un hap ban siew u kpa jong utei u nong iathoh.
Katei ka jing dain kuna, ka dei katba kum ka  Epidemic Act, ha kaba la khang ban ia thoh palat ia ka 50 ngut bad ka jing iathoh, ka la jia ha ka 19tarik bad kito kiba ioh pang corona, ki pyni dak ha ka 21tarik Jylliew 2020.
Ka khlam coronavirus, ka la nang kiew stet shibun ha India bad ha ki 24 kynta ba ladep, ka jingdon kiba dang shu ioh pang thymmai, ka la kiew sha ka 20 hajar ngut duna.
Ha ki 24 kynta ba la dep, ki don 410ngut kiba iap bad baroh kiba iap ki long 16,095 ngut.
Ka jingkhein ba thikna, ka pyni ba ki don 19,906 ngut kiba ioh pang ha ki 24 kynta ba ladep bad baroh kiba ioh ia katei ka jingpang, ki la poi sha ka  528,859, ong ka khubor na ka tnat ka koit ka khiah ka sorkar India.
Ka jingbun sha ka 19,906, ka dei ha ka sien ba nyngkong ha ka Ri.
Ka India, haduh mynta, ka wan ha ka kyrdan ba saw, hadien ka  United States, Brazil bad Russia, ha ka jingbun kiba ioh ia katei ka jingpang khlam.
Ka tnat ka koit ka khiah, ka iathuh shuh shuh, ba ki don phra tylli ki Jylla, kiba kynthup ia ka  Maharashtra, Delhi bad Tamil Nadu, kiba don haduh  85.
5 per cent kiba ioh pang  Covid-19 bad nangta sa 87 percent kiba iap na katei ka jingpang.
“Haduh mynta, ki don phra tylli ki jylla, ba kynthup ia ka  Maharashtra, Delhi, Gujarat, Tamil Nadu, Telangana, Uttar Pradesh, Andhra Pradesh bad West Bengal, kiba pynmih haduh  85.
5 percent kiba ioh pang bad nangta sa  87 percent kiba iap ha India" ong ka tnat ka koit ka khiah ka sorkar India.
Ha  United States, ki don mynta  2.
5 million ngut, kiba ioh pang khlam coronavirus, ong ka khubor jong ka  Johns Hopkins University bad la iathuh ba ki don  43,121 ngut kiba ioh pang ha ki 24 kynta ba ladep bad sa 502 ngut kiba iap bad kumta baroh kiba iap, ki la poi sha ka 125,480, katba kiba iap ha pyrthei, ki la poi mynta sha ka  495,000 ngut.
Kiba pang ki kiew jur bha ha Florida, Georgia, South Carolina bad ha Nevada ha ka sngi saitjain.
Ha Brazil, la iathuh ba ki don 1,109 ngut kiba iap na ka covid 19 bad baroh kiba iap, ki la poi sha ka  57,070 ngut ha katei ka ri bad kiba ioh pang, la iathuh ba ki long  38,693 ngut, ha kaba baroh kiba ioh pang, ki la poi sha ka 1.
31 million ngut ha katei ka Ri.
Sa lai ngut ki doktor, ki la iap ha Bangladsh, ha ki ar sngi ba ladep bad kitei ki ioh ia ka jingpang, kaba ki shitom ban ring bad pynhiar mynsiem, ha kaba la ngeit ba ki ioh ia ka khlam  coronavirus.
Na kitei kiba iap, ki kynthup ia U  Dr Md Assaduzzaman bad U Dr Gopal Sankar Dey, kiba iap ha ka sngi saitjain, katba U  Dr Mohammad Hossain, u iap ha ka sngi thohdieng.
U Dr Assaduzzaman,  u dei u doktor  ENT Oncology Department ha ka  National Institute of Cancer Research and Hospital (NICRH), ha kaba ula khlad ha  Anwer Khan Modern Medical College Hospital ha Dhaka.
U Dr Gopal Sankar Dey, head of Psychiatry Department ha Sylhet MAG Osmani Medical College, ula khlad ba um lah ban ring bad pynhiar mynsiem bad u don 65 snem ka rta.
Ula khlad ha  Mount Adora Hospital ha Sylhet.
1.
Ko Ri Lyngngam baieit jong ngi,Pha don ha tduh ka Ri Khasi,Ka spah barieh don lut ha pha,B’la peit jawdud d’u bar jylla.
2.
Ka shnong Shallang dei shnong donnam,Ka ïew donnam ka Ri Lyngngam,Mynder u thap man la ka sngi,Ïa spah jong pha ban kjit ma ki.
3.
Ka ïew Shallang la shah khang dam,Naduh ba bna jingwan ka khlam,Ynda la plie wat kheiñ pahuh,Ï’u corona phin ia tyngkhuh.
4.
Haba la plie sa i’u dewiong,Ki bar jylla ki wan nyngkong,Khlem pep kine kin wanrah khlam,Husiar, ko khun ka ri Lyngngam.
5.
Jingjia ha shnong Ichamati,B’la shah pyniap u khun Khasi,Ai ba kan long ka jingmaham,Ï’u khun Khasi ha ri Lyngngam.
6.
Trai shnong Shallang ki die madan,Ki dkhar pat ïing paki dulan,Sangsot ki khun Lyngngam jong ngi,Ki shah kren beiñ h’u mynder ri.
7.
Ko khun Lyngngam, nga ong ia phi,Hawto! Phi nud saham ia ki?Mynder u la kham bun ia ngi,Haba nangbun ki phaktori.
8.
Ka por dang don ban kyndit briew,Da sur myllung ba ngan kyrsiew,Ko khun Lyngngam, nga ong ia phi,Ïoh jia kum ha Ichamati.
9.
Ynda la iap uwei arngut,Ba phin babe kam don jingmut,Ka bha ba phin leh noh mynta,Kum i’u Arbi Gurung mynshwa.
10.
Jingbun ki Nepali mynshwa,La kat jingdon ki trai jaka,Naduh ba iap u Boss jong ki,La stait syndon ki Nepali.
Ko ki samla ka ri Lyngngam, nga la pyllait ia kane ka poetri ha shwa jong ka jingwan ka khlam.
Kane kaba mynta ka la kham jrong bad kham bha ban ia kaba mynshuwa.
Sa peit, katno ngut ki ban kynthoh sniew biang ia ki Lyngngam kumba la kynthoh da uto u briew mynshuwa.
Ki nongshong shnong ha ri Lyngngam kim dei tang ki Lyngngam.
Hynrei ki don ruh ki Nongtrai, ki Dikir, ki Maram, ki Muliang, ki Garo, ki Bhoi, ki War, ki Mawiang, ki Pnar,…Mynta, ka jingwan rung kyrthlep ki bar jylla ha ki karkhana shet dewiong, ha ki par dewiong bad ban seng dukan ha Shallang bad ki shnong ba marjan, ka la long ka jingma ia ki trai jaka.
Kane ka jingrwai jong nga ka long ka jingkyrsiew ia baroh ki khun khasi ba shong ba sah ha Ri Lyngngam ba ngi dei ban long kiba stad bad husiar bha.
Guwahati: 31 ngut ki pulit, ki la ioh ia ka jingpang khlam coronavirus ha Assam, ba kynthup ia U  Superintendent of police (SP).
Ia kane la iathuh da U  GP Singh, Additional Director General of Police (Law & Order) jong ka Assam Police.
La iathuh ba kitei ki pulit, ki don ha ka met kaba koit ba khiah.
Ym tang katta, ki don sa shibun ki doktor, ki nos, ki nongiarap ia ki nongpang, ki nongthoh khubor, kiba bun kiba la ioh ia katei ka khlam corona ha Assam.
Ha kawei pat ka khubor, la iathuh ba hynnin ka sngi saitjain, ki don 246 ngut kiba ngat ia katei ka khlam corona ha Assam bad mynta ki la poi sha ka 7,165 ngut kiba ioh ia ka pang khlam ha Assam.
Ka jinghap slap kaba la sdang naduh ka sngi thodieng ha ka jylla, ka la wanrah ia ka jingeh ia ki nongshong shnong ha baroh kawei ka jylla na ka jingshlei um sha ki shnong ki thaw, sha ki lyngkha,ka jingtwa ki khyndew ha ki surok.
Kum kawei na ka jingjulor ka ba la jia na ka jingneh u slap ka long ha ka shnong Balat,South West Khasi Hills District ha kaba 3 tylli ki iing ki la ngam sha poh wah na ka daw jong ka jingshlei jong ka wah Umngi.
Katkum ka jingiathuh jong ki briew na katei ka shnong, ka long ba kine ki lai tylli ki iing briew kiba la ngam hapoh, wah na ka daw ka jingjur palat u slap bad kaba la pynkiew ia ka Wah Umngi bad kala khlong ia ka khyndew kaba don ha rud jong ka shnong.
Ki nongshong shnong kane ka thain, ki iathuh ba ka jingjia ha Shnong Balat ka long man ka snem ha ka por slap.
Na ka liang jong ka tnad Water Resources kala ialeh ban ker ia kane ka wah, hynrei ka la pyndon kam da ki siej kumba ker kper.
Ha kawei ka jingshah ktah na ka jingjur u slap, na ka jingkiew ka wah Khasiamara, ka long ha ki thain Hat Mawdon ha kaba ki saw tylli ki shnong ki ba kynthup ia ka Hat Mawdon, Telsora, Ryngku bad ka Patakat ki la mad ia ka jingdap  ka um sha ki ne ki shnong.
Ha kane ka jingdap ka um sha ki shnong ki thaw, tang ki iing bad ki dukan kiba don hapoh ka Hat Mawdon ka la palat ia ka 60 tylli, ha kaba la tap da ka um.
Ki briew ha kine ki thain ki la ia mih na ki iing ki sem ban lait na kano kano ka jingjia sngew sih.
La iathuh ruh ba don ba ka surok ka ba leit sha Hat Mawdon ha bun ki bynta ki la twa naduh Nongtrai ter ter sha duh Lad Shella shuwa ban poi sha hat Mawdon.
Haba phai sha ki Thain jong ka West Jaintia ha ka sngi saitjain ka la mad biang ia ki jingshei um na ka jingkiew ka wah Myntdu, kaba la tap ia ki lyngkha ki ba don hajan kane ka wah.
Ha kawei ka liang ka ladon ka jingtwa ka khyndew ka la jia haka por 9:00 baje mynstep ha ka shnong Lad Lum Tongseng shuwa ban poi ka Sunapur, East Jaintia Hills District, ha kaba ka jingtwa kane ka kyndew ha kane ka surok ka la pynthut ia ka iaid ka ieng ki kali ba wan ba leit na Shillong, Jowai, Silchar.
Haba phai ha East Khasi Hills District ha ka sngi ki katto katne ki bynta kiba la shah ktah na ka jingneh jong u slap naduh ka sngi thohdieng,kum ba ju long man u snem ha ba jur u slap ki bynta ka Pynthor umkhrah, Polo ki la mad ia ka jingslei um na ka jingkiew ka Wahumkhrah.
Katba ha ka Thain Laban,ha ka jingneh jong u slap naduh ka 3:00 mynstep ka la don ka jingsam lyngba jong ka um na kawei ka wahrit bad tuid sha surok bad sha ing briew ruh.
La iathuh ba kane ka jingshlei ka um ha Laban ka dei na ka jingshan ia ka slep ha kane ka wahrit bad jingsahkut ki jaboh kaba la wanrah ia ka jingsam lyngba ka um sha ki ing briew.
Shillong: Ka ophis jong u Syiem ka Hima Sohra, ka ai ka jingpyntip sha ki paidbah ba kumba la ïoh jingtip na ka Sorkar lyngba ka ophis Deputy Commissioner, East Khasi Hills, Shillong ba ia ki Ïew ha ki Hima, la ailad ban plie naduh ka 29 tarik u Jylliew, 2020, kumta ka ophis ka pyntip bad pynbna ba ia ka Ïewbah Sohra yn sdang plie biang naduh katei ka sngi.
Kat kum ki kyrwoh na ka ophis u Syiem ka Hima Sohra, la pyntip ba ki dukan kiba shah ban plie ki long baroh ki basa doh, puria, ktung, ki dukan jain, dukan juti, dukan slipar, dukan jingbam Khasi, ki jingbam tyndur bad tang kito kiba don dukan ha Ïew Sohra bad kiba hap ha u pud u sam ka Sohra Civil Sub-Division la shah ban shong dukan.
La iathuh ruh ba kiwei pat kiba die soh, jhur ,kwai, tympew ym pat shah ban pynrung shapoh kut jong ka Ïew, hynrei kin shong die ha kito ki jaka kiba ju shong ha ki por lockdown.
Kito kiba shong basa lane kiba shong die jingdie hapoh kut ka Ïew Sohra ne ha kiwei pat ki jaka ki dei ban deng ia ki facemask bad lada ki pyrshah ia katei ka kyndon, yn nym shah shuh ban shong die jingdie.
“Kumjuh ruh la bthah ia ki nongthied nongpet ba kin deng ia ki facemask, katkum ka jingbthah ba la pynmih na ka Sorkar bad ka tnad ka Koit ka Khiah.
Kane ka Ïew naduh ka 29 tarik u Jylliew, 2020 kan long haduh ban da pyntip da kumwei pat lyngba ka jingïatreilang bad ki bor ka aiñ kata kynthup ia ka ophis u SDO, Sohra Civil Sub-Division bad ka Sohra Police Department ha ryngkat ka bor pyniaid ka Hima Sohra", pynkut ka kyrwoh.
Shillong: Mynta ar sngi kynthih, ka don ka jinghap slap kaba jubor shi katdei ha Sohra.
Ha Sohra, naduh ka por 8.
30 hynnin mynstep, haduh ka por 8.
30 hynnin ka miet, ka jinghap slap, ka poi sha ka 495.
0mm, katba mynta ka sngi, naduh ka por 8.
30 mynstep, haduh ka por 5.
30 janmiet, ka jinghap slap, ka poi sha ka 294.
0mm.
Ka Shillong pat ka jinghap slap hynnin ka sngi, ka long 167.
6 mm, katba mynta ka sngi, ka long 43.
0mm, katba ha Umiam, hynnin ka sngi, ka long 68.
4mm, katba mynta ka sngi, ka long 30.
8mm.
Ka tnat peit mariang ka sorkar India, ka maham ba lashai ka sngi ruh, kan don ka jinghap slap kaba jur bha ki bynta jong ka Jylla.
Sa shisien pat, nga kwah ba na ka Liang ka sorkar ka ladei ban phah plie noh ia ki iew shnong ha ki shnong bapher bapher.
Kumba ka la shah ha ki taiew ba laleit ban plie noh, hynrei hadien la khang biang.
Ka jingeh ka wan ha ki shnong bapher bapher ba kwah ia ki jingdonkam babun ym tang u khaw u phan hynrei kiwei de kum ka sabon ,jympruid,ki Jain,juti,bolt lait bad kiwei de.
Hato yn shu khang sah kumne ,nangno kein yn iaioh ia kitei ki jingdonkam babun.
Kaba donkam ka long ban khang ia kiba wan na assam sheha Meghalaya na ki border dei ban strict bad buh da is Ain baeh ba kito ki nongwei kin nym lah da leilei ban wan rung.
Ai ba mangi hangne ngin iaim para mangi ngin ialeit iawan kumba ju long.
Lada kane kan neh slem hato ka sorkar ka lah ban bsa sah, bad I Pisa ba ka ai in dap, da donkam bai dawai, bai Jain, juti, bad kiwei nangno yn ioh.
Kiba don Kam sorkar te ki biang kein kiba bylla naei yn ioh ban siew tang bai bill lait la jynjar khait.
Kan ktah sa ka iapthngan ia kiba bun kiba pli kiba duk- basuk.
Kito kiba la wanphai ruh dei ban buh da ka Ain pyrkhing ba kin leh bad buh ia jingbthah ka that ka koit ka khiah, bad ba ki shnong kin pyrkhing, lada ki saitlah, dei ban pynshitom bad nym ai jingiarap iaki bad buh da ka fine.
Te lada ngi ia im para mangi bym don jingpang kan nym wanrah jingeh bad lada plie noh sa ka iewduh la iaim ja kiba kamai man ka sngi.
Kane ka dei ka jingiohi jongnga ba lada shu khang sah ki jingjynjar bakhraw ngin mad, sa ka tuh -ka thiem, ka lute kan jia bad wanrah jingeh ha ka liang ki nongialam shnong ban bishar.
Ha ka jaka ban shongsuk – shongsain ka wanrah pynban ki jingeh ba laiphewjait ha ka imlang- sahlang.
Kiba ioh pang coronavirus ha India, ki la poi mynta sha ka 85,940 ngut bad kiba iap, ki long 2,752.
Kito kiba dang shah sumar, ki long 53,035 ngut bad 30152 ngut kiba la jem noh.
La iathuh ba kiba dang shu ioh pang thymmai, ki long 3,970 ngut bad sa 103 ngut kiba iap ha ki 24 kynta ba ladep.
Kiba iap covid ha West Bengal, ha ki 24 kynta ba ladep, ki long 10 ngut bad baroh kiba iap ki la poi sha ka 153 ngut, haduh hynnin ka sngi.
Ha Brazil, kiba ioh pang thymmai, ki don  15,305ngut bad kiba iap, ki long 824 ngut ha ka sngi thohdieng.
Kiba ioh pang ha Brazil, ki don 218,223ngut haduh mynta bad kiba iap, ki la poi sha ka 14,817ngut.
Shillong: Ka Dorbar Shnong Pasyih West Jaiñtia Hills District, ka pynpaw ia ka jingsngewnguh kaba khraw ia kiba iarap ia ki nongshong shnong jong ka, naduh u MLA ka thaiñ u Comingone Ymbon, u MDC u Brightstar Chyrmang, Ramakrishna Mission Sohra, ka Shiv Mandir bad ka Police Department Phramer Traffic Cell ia ka jing ai jingiarap jong ki sha ki nongshong shnong.
Ha katei ka jingai, la sam da u khaw, u phan, u dai bad kiwei kiwei kum ha kane ka por ba iakhun pyrshah ia ka jingpur jong u khñiang Covid-19, kaba la ktah ia kiba duk kiba shaniah da kaba bylla sngi ban ioh bam.
23 ngut ki nong bylla, ki la duh ei ia la ka jingim bad da ki phew ngut, ki la mynsaw, haba ka trok ba ki shong, ka la ia tyngkhuh mynta ka step bad kawei pat ka trok ha Auraiya, jong ka Uttar Pradesh.
Kitei ki nongbylla, ki dei kiba dang leit sha Rajasthan.
Shillong:Myn hynnin ka sngi ka Synjuk ki Nongsynshar Shnong ka Bri u Hyniew trep ha ka jing ialam da U bah R.
L Blah, ki la ia kynduh ia u myntri rangbah ka jylla u Conrad K Sangma, na ka bynta ban iathir halor ki kyndon ban pyntreikam, na ka bynta ki samla ba wanphai na kiwei pat ki jylla ka ri India.
Na ka liang U bah R.
L Blah, haba kren bad ki lad pathai khubor u la ong, ba ka Synjuk ki Nong synshar Shnong ka la kyntu ia ka sorkar Megha laya ban nym shah ia ki samla ba wanphai na kiwei pat ki jylla ban leh ‘quarantine’ ha la ki ing, hynrei ka sorkar ka dei ban phah leh ‘quanrantine’ ia ki sha ki jaka ba la buh kyrpang da ka sorkar.
“Na ka liang u myntri rangbah ka jylla u Conrad K Sangma u la iathuh ha ngi ba ka sorkar kam lah ban ‘quarantine’ ia baroh 8000 ngut tam ki samla ba wanphai na kiwei pat ki jylla ka ri India, namar ka sorkar ka lah ban ai jaka sah shipor ha ki jaka kyrpang tang ia kumba 1000 ngut" la bynrap u bah RL Blah.
Haba dei bad kane u bah R.
L Blah u la ong ba ki shnong bad ki nong ialam shnong, ki dei ban shim ka jing kit khlieh, na ka bynta ban ai jaka sah shipor ‘quarantine’ centre’ ha ki shnong da kaba pynkylla ia ki skul, ki dorbar hall bad ki jaka leh niam naka bynta ban pynkylla ia ki kum ki ‘quarantine centre’.
Na ka liang u CEM ka KHADC u bah Titosstarwell Chyne, u la kyntu ruh ia ka sorkar ban ai jing iarap ia kiba treimon sngewbha (volunteer) kiba bunkam ha ka jing iakhun pyrshah ka jing pang ‘corona virus’ hapoh ka jylla.
Nalor kane Synjuk ki Nongsynshar Shnong ka la bthah ruh ia ka sorkar ba kam dei ban ailad, ia ki iew heh ban plie bad ka kyntu ruh ia ka sorkar ba ka dei ban long ba phikir bad ban pynkhlain ia ka jing ia pyn jngai paidbah kum shi bynta ban tehlakam ia ka jing pur ka jing pang ‘corona virus’.
Ha kine ki khyndiat sngi ba dang shu dep,ngi iohi ba ki pulit ka Pynursla police station ki dain kuna naphang ia ki kali ba pynkhein hukum ha Laitlyngkot bad da ki lak ki ioh lum pisa bai dain kuna.
Kane ka jinglehkput ki pulit tang sha ki thain Laitlyngkot ka lah ban don kaei re kaei ka jingmut ba sha lyndet nalor ba ki kali ki bun eh na ki thain Pynursla kaba dei ka constituency u Deputy Chief minister.
Ha ka jingshisha,kane ka por kam dei satia ka por jingiakhih(agitation) ba ki pulit kin kput ia ki paidbah.
Ka dei ruh ka por ba ki paidbah ki shem jynjar bha bad ba ki donkam eh ia ka jingiarap ki pulit.
Hynrei,ha Laitlyngkot pat, ha ka jaka ba ki pulit kin long ki nongiarap ia ki paidbah,ki leh kput pynban da kaba dain kuna naphang lin khlem sngap shuh ia ka ktien hok ki nongniah kali ruh.
Ki pulit ki dain kuna khlem phong uniform satia.
Hato,ki bor ka ain kin leh kumta ha ka duty khlem uniform?Hato,u SP,U DGP ki phah dain kuna da ki riam paidbah?Baroh ki pulit kiba don duty ha kine ki por ki long kiba donburom bad iarap bha iangi ki paidbah la ha sor ne nongkyndong.
Ki batai bad pynshai hok ia ki kali bad nongiaid nongieng ba kin long kiba husiar ha kum kine ki por.
Hynrei,ha Laitlyngkot pat,kim sngap shuh bad ki shu lehbein ia ki briew kiba lui lui(innocent people) ban pyni ba ki dei kiba pyrkhing hana,ia ki kali ba iaid ba ieng?Kum kine ki jait pulit ka sorkar ka dei ban phah noh sha ki jaka ba don ki lehnoh namar kilong kiba shlur ban iakhun.
Baroh shi katta,ka police station na Pynursla kadei kaba iarap bad iajan bha bad ki paidbah.
Ki pulit kim ju leh bein ne leh kput hynrei ki sneng bad pyni jingmut lem khnang ba ki paidbah kin tip bad sngewthuh.
Lada kiwei ki jaka ki iakhih,ha pynursla area ki pulit ki lah ban tem ba ki ia sngewthuh jingmut bad ki paidbah ha ki shnong bapher bapher.
Ki Sp bad DC kim dei ban shu sngap jar kum kine ki jait jingleh namar kam donkam ne don jimgmyntoi eh ka pisa ba lum na kaba dain kuna da ki lak, hynrei ka jingshong suk bad jimgia sngewthuh jingmut kein kaba tam.
Ki SP bad DC ki donkam ban sneng ban kraw ia kum kine ki jait pulit lym kumta kin kylla long pynban ki nongshun jong ki paidbah ha ka jaka ba kin long paralok khamtam ha kum kine ki por.
Ki MLA bad MDC jong ka thain ruh ki dei ban shimkhia lang kumba shim khia u CEM ka KHADC halor kane ka kam.
Shillong: U myntri ka tnat pule puthi ka jylla u Ma Lahkmen Rymbui myn hynnin ka sngi, u la iathuh ba ka sorkar lyngba ka tnat MBOSE, ka la rai ban pyndep noh iaki eksamin klas XII hapoh lai sngi, kata naduh 8 haduh 10 tarik u bnai Jylliew 2020 na ka bynta 4 tylli ki subjek ba dang sah kata ka Mathematic, Statistics, Physical Education bad ka Western Music.
Haba kren bad ki lad pathai khubor, u Ma Lahkmen Rymbui u la iathuh ba ki don haduh 3779 ngut ki ban ialeh eksamin ia ka subjek Arithmetic hapoh 59 tylli ki Center, 8 ngut ia ka subjek Statistics ha kawei ka Centre, 49 ngut ia ka subjek Physical Education ha kawei ka Center bad 28 ngut ia ka sobjek Western Music hapoh 2 tylli ki Centre.
“Ka MBOSE ka la shim iaka rai ban pyndep noh iaki eksamin bad sahteng jong ki khynnah klas XII, bad lashai ka sngi ka MBOSE kan sa pyllait noh iaki ‘routine’ khnang ba ki khynnah skul kin ioh ban pynkhreh ia ki jing pule" la bynrap u Ma Lahkmen Rymbui.
Haba dei bad ka ‘result’ ki khynnah skul klas X, na ka liang u myntri ka tnat pule puthi u la ong ba ka MBOSE ka la sdang ban pynbeit ia ki ‘result’ naduh 22 tarik iaiong 2020, hynrei namar ba don ka jing pakhang shnong, ha baroh ka ri India,kumta ka jing pyllait iaki ‘results’ ka dang sahkut biang" la bynrap u Ma Lakmen Rymbui.
U Ma Lahkmen Rymbui u la ong ruh ba ka MBOSE kan ialeh katba lah ban pynbna ia ki ‘result’ jong ki khynnah klas X bad XII haka taiew ba khatduh u bnai jymmang ne ha ka taiew ba nyngkong jong u bnai jylliew 2020.
Haba dei bad ka jing plie ia ki skul hapoh ka jylla, na ka liang u myntri ka tnat pule puthi u Ma Lakmen Rymbui, u la ong baka sorkar Meghalaya ka la don iaka jing pynkhreh na ka bynta ban plie iaki skul, hynrei kan hap ban bud iaki jing pynbna bad ki kyndon ka sorkar kmie haba dei bad ka jing plie ia ki jaka pule.
Nongpoh:Ha ka sngi kaba u Lamphang ka sorkar jylla lem bad u Myntri ka koit ka khiah jong ka sorkar Jylla u Bah A.
L Hek, lem bad kiwei ki MLA ki la hiar ban leit jurip ia ka Screening Centre ha 13Mer Byrnihat, u Bah A.
L Hek, u la ong ba haba lap ia ki jingduna la lah ban nangpynbha shuh shuh ia ka rukom treikam.
Hadien ka jingjurip ia ka Screening Centre ha 13Mer bad haba jubab ia ka jingkylli ki Nongthoh khubor, u Bah A.
L Hek, u la ong ba haba leit ban jurip ia katei ka jaka, la lap ba ki don ki katto katne ki jingduna, hynrei watla katta ruh u la ong ba haba lap ia kiba kum kitei ki jingduna yn lah pat ban nangpynjanai shuh shuh ia ka rukom treikam ha katei ka jaka, kaba dei ruh kawei na ki jaka kaba peit ia ka jingwan rung ki briew kiba nabar.
Utei u Myntri ka sorkar jylla, u la ai ka jingiaroh ia ki bor Distrik ka Ri Bhoi bad ruh ia ki briew kiba trei ha katei ka jaka, namar ka jingtrei shitom ka jong bad kaba la wanrah pat ia ka shong shngain ia ki paidbah ha ka jylla hi baroh kawei.
Shillong: Ka Pratidin News Channel, kaba na Assam, ka la pynmih myn hynnin ka sngi, ia ka khubor, kaba dang shu ioh, ha kaba ka kam ba u don uwei u myntri ka sorkar Jylla, uba ioh ia ka jingpang  Coronavirus (Covid-19) bad ba ia ka kyrteng jongu, la buhrieh".
Ki pulit ka Jylla, ki iathuh ba katei ka dei ka khubor, kaba shu thok bad kumta, la rejister case ia katei ka News Channel, ong ka khubor.
Hadien ba kam jubab shuh ka Kmie jong ka, ka la nang dom bluit ka mih na iing ka leit sei ia uwei u dieng kper syntiew bad wan rung biang ha iing hangta khlem kren shuh ka shu bom beit la ki la ka khlem sngap shuh ia ka jingpanmab ka khun.
Ka Rida ka la pang jur bad at dieng lut ki khohwah ki kti bad katto katne ruh na ki bynta ka tdong bad lbong.
Kumta hi kam nang shuh ban bam ja bad dihsha ruh, bak ka rung beit ha la kamra thiah jlang ka bsuh hapoh ka nep.
Kane ka jingjia ka la pynsngewsih shibun eh ia ka Rida.
Ka la kum pyrkhat“Balei i Mei i long haduh katne.
?"Watla ka thngan hynrei ym don ba patiaw shaphang jong ka.
Kane ka la nang pynsheptieng jur ia ka mynsiem jong ka ioh ba u Panah un shim kabu.
Kam nang iohthiah ha kata ka miet baroh shimiet haduh ban da shai bloit.
Dang step phyrngap ka Kmie jong ka, ka la wan kyrsiew ban khie noh.
Kumta ka la hab ban leh kumba ka ong.
Ka hab ban trei ban ktah bad ban pynkhreh sha ia la ka Kmie bad ia la u Panah.
Hadien ka dih sa ia lade.
Ha kata ka step ka Kmie ka la maham ba kam bit shuh ban mih na iing ha kata ka sngi.
U Panah ruh u iohsngew ia kata bad u la mynjur lem.
Shi taiew kynthih ka Rida kam ioh lad shuh ban mih.
I Niakha jong ka i la lyngngoh ba ka Rida kam wan mih shuh.
Hynrei dei tad haduh ba poi ka sngi ba ka dei ban leit sha klas ba ka sa ioh lad ban leit kynduh biang bad la ka Niakha.
Marsien rung ka Rida hapoh dukan i Niakha jong ka i la kmen ka mynsiem bad i la kylli nyngkong eh“Shano phi jah khun…?" i peit artat sha ka Rida“Ka eh than Niakha ban iathuh ia phi ruh.
" La jubab ka Rida“Balei khun…?" La kylli biang i Niakha“Yn leh kumno Niakha ngam lah ban buhrieh ia phi… Ha kato ka sngi ba nga wan shane…" Ka la sdang ban iathuh hynrei la don noh ki nongwan thied mar nangta ka la hab ban sangeh noh shuwaHadien ba la leit ki nong thied i Niakha i la ong“Bteng biang khun…"“Nga la shah bom shah tied ha ban da jem ha i Mei ba nga la slem ban poi iing….
" La bteng ka Rida ban iathuh“Nangta pat …?" La kylli biang i Niakha“Nangta pat wat ka ja ruh nga khlem bam shuh ha kato ka miet bad nga la shah mana ruh ban ym shah mih shuh namar ngam sngewthuh ia ka por…" La iathuh bniah ka Rida“Ka mut dei kata mo ka daw ba phi sa jah ban wan mih Shane…" La ong pat i Niakha“Hooid Niakha… Mynta ruh nga shu wan tuh ba nga wan donkam artat na kolej… Te ngan ym shong slem nga ngan hab ban leit noh kumne kumne hi…" La pynpaw ka Rida“Em em ap khun dih noh shuwa tang ka sha ap ngan phah wanrah ynda la dep dihsha sa leit noh …" La ong pat i NiakhaKumta hi haba la poi ka sha ka Rida ka la dih wut wut bad ka khreh syndon ban mih noh nangta.
I Niakha jong ka Rida namar ka jingsngew synei palat ia ka i la ong“To khun iaishah ynda phi la dei siew bai klas sa iathuh mo… Kano kano kaba phi donkam ong beit ia nga….
Shim khun tang kane thied la i jingdonkam…" La ai Pisa i Niakha ka Rida ka la pyrshang ban kyrngah hynrei i Niakha i la pynbor.
“To Niakha U Blei Un nang kyrkhu ia phi…" Ka Rida ka mih noh syndon nangta.
Ha lynti ynda ka peit ia kata ka pisa ka shem ba i ai Sanspah tyngka.
Ka la kmen hapoh la ka mynsiem bad bran bran ka kam pynstet la ki kjat sha la iing.
Ha kata ka sngi dang kloi ka la poi ha iing bad marsien poi hi ka sdang ban trei kam shait shait da ka jingkmen.
I Kmie jong ka ruh namar im tip ei ei shaphang la ka khun ka la sngap la ka sngap bad ka trei la ka kam ka kam.
Ynda mynmiet haba la wan u Panah u la iathuh ha ka Kmie jong ka ba u iohi kum ka Rida ha Iew ha kata ka sngi.
Hangta ka Kmie ka la sdang ban tohkit na la ka khun bad ka Rida ka la diaw bad dom shibun eh ia uta u Panah.
“To iathuh pha wan iew mynne…?"… La kylli ka Kmie.
Shillong: Ka ophis jong ka Dong Barato-A ka ai sngewbha ia ka Barato PHC da ki Face Shield mynta ka sngi, hapoh ka jingialam jong u Secretary Dong Barato-A, u ma Sarlangki Dkhar, da kaba ia snoh kti lang ryngkat bad ka ing ka sem jong u.
Kane ka long kum shi bynta ban ia snoh kti lang bad ka sorkar ha kaba ki Doctor, ki Nurses bad baroh ki Health Workers ki ban ia khun pyrshah ia kane ka Khlam Covid-19.
Ha ka juh ka por la kyrpad ia ki paidbah jong ka thain, ba kin burom ia ki nongtrei jong ka Health Department bad ban bud ryntih ia ka jingbthah ka Sorkar bad kim dei ban khein sting ia kane ka khlam ha kum kane ka por baka sorkar ka la pynjynsur ia ka pakhang shnong, dei ban phong ia ki facemask haba ki mih na iing ban leit jingleit shano shano, khamtam ha ki jaka paitbah.
La kyrpad ruh ia ki paitbah ba kin wan sha ka PHC ha ka por miet tang ia kito ki Emergency case.
Ia kito kiba pang malu mala pat kin  wan shim dawai ha ka por OPD, ong ka kyrwoh u ma Sarlangki Dkhar Secretary Dong Barato-A.
Ki jingpynbna hynnin ka sngi ba iadei bad ki nongrepLah mang T.
30,000 klur ka Additional Emergency Working Capital ia kinongrep lyngba ka NABARD•Ka NABARD kan bteng shuh shuh ka jingkyrshan ban bei tyngka biang sa T.
30,000 klur palat ia ka T.
90,000 ba ladep ai lypa da ka NABARD ha ka jingpynbiang ia ka jingdonkam jong ki Rural Cooperative Bank bad ki RRB.
• Kane kan ai jingmyntoi ia 3klur ki nongrep, kham bun kiba dei ki nongrep kiba duna ka ioh ka kot.
Ka jingai ram kaba T.
2 lak klur kan kyntiew ia 2.
5 klur ki nongrep hapoh ka skhim Kisan Credit Card• Yn pynlong ia ka prokram ba kyrpang ban ai ram ha ka sut kaba duna sha ki nongioh jingmyntoi jong ka PM-KISAN lyngba ki Kisan Credit Card.
•Yn kynthup lang ia ki Nongtong dohkha bad ki nongri jingri ha kane ka prokram ba kyrpang.
• Yn wanrah shuh shuh ka jingpynmih pisa kaba T.
2 lak klur na ka bynta ki 2.
5 klur ki nongrepKi Kam rep kam riang: Kiwei kiwei ki sienjam ha ka por jong ka khlam COVID• Lah pynshai shibun ki sienjam ban kyrshan ia ki nongrep hynnin ka sngi.
• Lah shim shuh shuh ki sienjam ha kine ki ar bnai ba la leit kiba long kumne hadum• Ha ka por pakhang shnong lah don ka jingthied ha ka dor Minimum Support Price (MSP) palat T.
74,300 klur• Lah phah ia ka PM KISAN fund kaba haduh T.
18,700 klur• Kam jingsiew ha ka PM Fasal Bima Yojana kaba haduh T.
6,400 klurKa kam ri jingri : Kiwei kiwei ki sienjam ba lah shim ha ka por jong ka khlam COVID• Ha ka por pakhang shnong, ka jingdawa dud ka lah hiar da 20-25%.
• Lah thied 560 Lak litre shi sngi(LLPD) da ki cooperative pyrshah ia kaba ju die man ka sngi kaba long 360 LLPD.
• Baroh sa 111 klur Litre ka dud la thied da kaba pynthikna ia ka jingsiew kaba T.
4100 klur• Ka skhim ba thymmai ban ai ka sut kaba duna @2% shi snem sha ki dairy cooperative jong u snem 20-21.
• Sa 2% shi snem ka jingai duna ka sut halor ka jinglah siew kloi.
• Kane kan skhim kan plie sa 5000 klur ka jingpynmih pisa ka ban ai jingmyntoi ia 2 klur ki nongrep.
Ki Kam ri dohkha: Kiwei ki sienjam ba lah shim ha ka por jong ka khlam COVID• Lah pyntreikam baroh 4 tylli ki jingpynbna ba iadei bad ka COVID na ka bynta ki kam ri dohkha• Ka jingtreikam jong ki Sanitary Import Permits (SIP) ban wanrah ia ki Shrimp Broodstock nabar ri lah pynjlan sa lai bnai• Lah shah ban pynslem haduh 1 bnai ia ka jingpynpoi ia ki brood stock• Lah shah ban book biang ia ki Quarantine cubicle kiba lah pynsangeh khlem da khein tam• Ka jingpynshisha ia ki kot ki sla bad ka jingai NOC na ka bynta ka Quarantine lah pynjynsur na ka 7 sngi sha ka 3 sngi• Ka jingpynrung kyrteng ia 242 tylli ki jaka ri shymprong ba lah register bad ka ki jaka ri Nauplii kaba la kut ha ka 31.
03.
2020 lah pynjlan sa 3 bnai• Lah pynjynsur ia ki kyndon treikam jong ki Marine Capture Fisheries and Aquaculture khnang ban kynthup lang ia ki jaka ri dohkha ha ki pung bad ki wahKa Kam rep kam riangKi sienjam ban pynkhlain ia kaKi sienjam ban pynkhlain ia ka Infrastructure Logistics bad Capacity BuildingT 1 lak klur ka Agri Infrastructure Fund na ka bynta ki jingdonkam jong ki nongrep• Ka jing duna ki jaka buh mar rep bad ka jingtlot ha ki kam ba iadei bad ki kam hadien ba la rep ia ki jingthung ha jan ki jaka rep ka lah wanrah ia ki jingduna ha ka jing ioh dor.
• Lah noh jingmut ha ki kam ba iadei bad ka jingai ram kiba shipor ia ki nongrep ba kin thung jingthung katba ym shym la peit jngai bha ia ki kam ba iadei bad ka jing pynbiang ia ki jingdonkam ha ki kam thung jingthungLah ban bha ha ki jing ai ram ia ki kam rep kiba duna por bad ka duna ka jing peit ia ki kam ba iadei bad ka jing pynbiang ia ki jingdonkam ban trei ki kam jingthung kiba slem por.
• Yn mang haduh T.
1,00,000 klur ban iarap ia ki Agriculture Infrastructure Project ha ki farm-gate & aggregation point (Ki Cooperative Society ba iadei bad ki kam rep, ki kynhun nongrep, ki nongseng kam lade kiba iadei bad ka kam rep, ki Startup bad kiwei kiwei.
)• Ban bha ha ka jingkiew jong ki farm-gate & aggregation point, ka jing pynbiang ia ki jingdonkam ba iadei bad ki kam hadien bal ah dep rep ia ki jingthung• Yn wanrah mardor ia ka Fund.
Ka skhim kaba T.
10,000 klur ban ithuh ia ki Micro Food Enterprise (MFE)• Ka skhim ka kyntiew ia ka thong jong u Myntri Rangbah duh kaba long: ‘Ka sur na ka bynta ki briew lajong ka ban poi sha kylleng ka pyrthei’• Ki MFE unit shimet ki donkam ia ka jingkyntiew ban kot sha ki kyrdan jong ka FSSAI food, ban kyntiew ia ka nam bad ban pyniaid iew ia ki• Yn plie ia ka skhim ban iarap ia 2 lak tylli ki MFE ban kot sha ki thong ba halor• Ki micro food enterprise ba lah don lypa, ki kynhun jong ki nongrep, ki Self Help Group bad ki Cooperative kin ioh ka jingiarap• Kan don ka jingpyniaid katkum ka kynhun (Cluster) (nuksa: u sohpeing ha UP, Kesar ha J&K, ki lungsiej ha North-East, u sohmynken ha Andhra Pradesh, u phan dieng ha Tamil Nadu bad kiwei kiwei)• Ki jingjop ba lah khmih lynti: Ka jingkyntiew ha ka liang ka jinglong ka koit ka khiah bad ka jingshngain, ka jingiasoh bad ki iew die khutia.
• Kan iarap ruh ha ka jinglah kot sha ki iew ban shalan ia ki mar shabar katkum ka jinglah ban kyntiew ia ka bha ka miatT.
20,000 klur ki briew kiba trei ia ki kam dohkha lyngba ka Pradhan Mantri Matsya Sampada Yojana (PMMSY)Ki jinduna ba kongsan ha ki kam dohkha• Ka Sorkar kan plie ia ka PMMSY ban pyniasoh, ban pynneh, ban kyntiew ia ki kam ri dohkha ha ki wah bad pung.
• La mang T.
11,000 klur na ka bynta ki kam ri dohkha ha ki wah, ki pung bad ka Aquaculture• T.
9000 klur na ka bynta ki jingdon kam ba kynthup ia ki jaka tong dohkha, ki jaka buh pyndait thah ha ka jingpynkit ia ki dohkha, ki iew bad kiwei kiwei.
• Ka Cage culture, ka jingthung ia u seaweed, ki dohkha ba ri ryngkat bad ki lieng khwai dohkha, ka Traceability bad ka Laboratory Network lem bad kiwei kiwei kin dei ki kam ba kongsan.
• Ki jingai jing iarap ia ki nongkhwai dohkha (ha kane ka por ym shah ia ki kam khwai dohkha), ka insurance ia ki bad kii lieng jong ki• Kan ialamsha ka jinglah shuh shuh ban pynmih dohkha sha ka 70 lak ton ha kine ki san snem.
• Kan plie ka lad ioh kam sha palat 55 lak ki briew, ka jingshalan kan long arshah haduh T.
1,00,000 klur.
• Ka jingphaikhmat sha ki dewlynnong, ki jylla Himalaya, ka thain shatei lammihngi bad ki District ba dang kham duna ka ioh ka kotKa National Animal Disease Control ProgrammeLah plie ia ka National Animal Disease Control Programme na ka bynta ka Foot and Mouth Disease (FMD) bad ka Brucellosis ha ka jinglut kaba T.
13,343 klur.
— Kan pynthikna 100% ka jingai dawai ia ki masi, ki blang bad ki sniang (baroh 53 klur ki mrad) na ka bynta ka Foot and Mouth Disease (FMD) bad ka brucellosis.
— Haduh mynta, 1.
5 klur ki masi bad ki shynreh ki lah ioh ia ka jingdih dawai.
Ka Animal Husbandry Infrastructure Development Fund kaba T.
15,000 klurBun ki jaka ha ka ri kiba khlain bha ha ka jingpynmih dud kiba don ka lad ban bei tyngka shimet ha ka kam Dairy§ Ka thong ban kyrshan ia ka jingbei tyngka ki briew shimet ha ki kam Dairy Processing, ka jing pynbha ia kine ki kam bad ka jing pynbiang ia ki kam ba iadei bad ki jingbam masi§ Yn wanrah ia ka Animal Husbandry Infrastructure Development Fund kaba T.
15,000 klur.
§ Ka jingai jingiarap sha ki karkhana ban shalan ia ki mar.
Ka jingkyntiew ia ka jingthung dawai kynbad (Herbal) kaba T.
4000 klurKa National Medicinal Plants Board (NMPB) ka lah kyrshan 2.
25 lac hectare ka jaka hapoh kajingthung ia ki dawai kynbad§ 10,00,000 hectare ka jaka yn kynthup hapoh ka jingthung ia ki dawai kynbad ha kine ki ar snem ban wan ha ka jinglut kaba T.
4000 klur§ Kan ialam sha ka jinglah ban pynmih 5,000 klur ka jingkamai na ka bynta ki nongrep§ Ka jingtreikam jong ki Mandi ha ka thain na ka bynta ki dawai kynbad.
§ Ka NMPB kan kynthup 800 hectare ka jaka ban wanrah ki lad ban thung ia ki dawai kynbad harud ka wah Ganga.
Ki kam ba iadei bad ka kam ri ngab –T 500 klurKa kam ri ngab kalong ka lad jingkamai kaba kyrshan ia ki briew ha ki thain nongkyndong;Ka jingpynbha ha kaba iadei bad ka jingmih bad ka jingbha jong ki jingthung lyngba ka pollination;• Ai ka ngab bad kiwei ki jingmih na ki ksing ngab.
Ka Sorkar kan sdang ia ka skhim na ka bynta:• Ban pynbiang ki jingdonkam kiba iadei bad ki Integrated Beekeeping Development Centre, ka jinglum, ka jingdie bad jaka buh, ki kam hadien ba lah dep lum & ka jingpynkhlain ia ki kam;• Ka jing pyntrei kam ia ki kyndon bad ka jingwanrah ia ka traceability system• Ka jing pynkhlain ia ki kam da kaba peit sani ia ki longkmie;• Ka jingpynbiang ia ki nucleus stock bad ki nongpynroi ngab kiba biang.
Kane kan ialam sha ka jingkyntiew ia ka jingkamai jong kumba 2 lak ki nong ri ngab bad ka jingioh ka ngab kaba bha.
Na ka ‘TOP’ sha ka TOTAL – T.
500 klurKi kam ban pynpoi ia ki mar ki la shah ktah bad ki nongrep kim lah ban die ia la ki mar jong ki ha ki iew• Ka jingdie kut lad bad ka jingpynduna ia ka dor jong ki soh bad ki jhur kiba pyut kloi ka donkam ia ka jingiada.
• Yn pynjlan ia ka Operation Greens naduh ki sohsaw (Tomatoes), piat (Onion) bad ki phan (Potatoes)- (TOP) sha baroh ki soh bad ki jhur (TOTAL).
• Ki skhin kin long kumne harum:• 50% ka jingiarap ha ka jingpynkit na ki jaka ba bun sha ki iew kiba duna.
• 50% ka jingiarap ha ka jingbuh, ba kynthup ka jingbuh ha ki jaka ba dait thah.
• Ka jingpyrshang ha ki 6 bnai – yn pyniar bad pynjlan• Ka jingkhmih lynti ia ki jingjop: Ka dor kaba bit ba biang ia ki nongrep, ka jingpynduna ia ki jinglehnohei, ka jinglah ban pynioh ia ki mar na ka bynta ki paidbahKi jingpynkylla ha ki rukom treikam ka Sorkar bad ki bor synsharKi jingpynkylla ia ka Essential Commodities Act ban pynlah ban pynioh ka dor kaba biang ia ki nongrepLah pyntreikam ia ka EC Act, 1955 ha ki sngi jong ka jingkyrduh.
• Donkam ia ka jinglah ban pynioh ia ka dor kaba bit ba biang ia ki nongrep da kaba khring ia ki nongbei tyngka bad pynkhlain shuh shuh ia ka kam rep• Yn pyllait ia ki mar bam jong ka rep ka riang ba kynthup kum ki khaw, ki dai, ki shana, ki umphniang bam, piat na ka jingpyrkhing.
• Yn don stock kaba duna ha ki por lynshop ka mariang, ka jing bym ioh slap ne ka jing kiew palat ka dor.
• Yn ym don ka jingpyn duna stock ia kiba process ne kiba pynbha, katkum ka jinglah trei kam jong ki ne kito kiba shalan shabar katkum ka jingdonkam jong ki ban shalan• Ka Sorkar kan pynkylla ia ka Essential Commodities Act.
Ki jingpynkylla ha ka jingpyniaid iew ia ki mar repban plie lad ia kinongrep ha ka jingpyniaid iew ia ki mar repKi nongrep ki lah ban die ia ki mar rep tang sha kiba ioh jingithuh ha ki APMC• Kum kane ka jingpyrkhing ban die kam ju don ia kino kino ki mar ba pynmih ki karkhana•Ki jingthut ha ka jingiaid beit ki mar rep bad ka jingphiah ia ki iew bad ki kam pynpoi ia ki mar;• Ka jingioh dor duna ki nongrep.
Yn wanrah ia ka Ain ha ka ri ban ai• Ki lad kiba bit ba biang sha ki nongrep ban die ia ki mar ha ka dor kaba dei;• Ka jingpyllait ia ka kam khaii pateng na kawei ka jylla sha kawei pat;• Ka jingsaindur ia ka e-trading na ka bynta ki mar rep.
Ka dor ki mar rep bad ka jingpynthikna ba ki dei kiba biangKi Nongrep ki duna ha ka lad ban pynbeit lypa ia ki dor jong ki jingthung ha ka por ba ki bet.
• Ki kam na ki kynhun shimet ha kaba iadei bad ka jingnang jingstad ha ki kam rep ka lah shah ktah• Yn wanrah ia ka jingsaindur katkum ka ain ban iarap ia ki nongrep ban treikam bad ki nongpyndonkam ban shna tiar, kiba die pateng lyngba ki website, ki nongdie khutia, ki nongshalan bad kiwei kiwei ha ka rukom kaba shai.
• Ka jingpynduna ia ka jingma na ka bynta ki nongrep,ka jingpynthikna ki jingiohnong bad ka jingbha kan long ka bynta ba kongsan jong ka jingsaindur.
Ka la jia te hadien bunsngi, ba la iap uta u syiem ka Ri Egypt; te ki khun Israel ki la ia ud namar kata ka jinglong mraw, bad ki la ia lynniar ruh, bad kata ka jinglynniar jongki, ka la wan kiew sha u Blei namar kata ka jinglong mraw.
Bad u Blei u la sngew ia ka jingud jongki, bad u Blei ruh u la kynmaw ia ka jutang jong u bad u Abraham, u Isaak bad u Jacob ruh.
Te u Blei ruh u la khmieh isynei ruh ha ki khun Israel, bad u Blei u lah iit ithuh ia ki.
Exodus 2:23-25.
Hapdeng ka jingjynjar ki khun Israel hangta ha Ri Egypt, u Blei u la phah ka jingiada ban pyllait noh ia ki haba kila don 430 snem ha Ri Egypt, namar ba u Blei u kynmaw ia ka Jutang jong u hapdeng u Abraham u Isaak bad u Jacob kiba dei ki briew jong u Blei.
Hangne ngi iohi ba u Blei um lah ban klet ia ka kular kaba u la kular naka bynta ki khun Israel.
Kumta u Blei u la khot noh da u Moses nangta na u lum Horeb ka dewlynnong ba kemding khleming, u Blei u la khot ia u Moses naka ka Law lynnong u ong- ko Moses ko Moses, bad u Moses u ong- Ha khmih manga- Te u Blei u la ong – wat wan hajan shane:  to da loit noh ia juti jongme na ki sla kjat, naba kata ka jaka ba men ieng kalong kaba kyntang.
Nga long ma nga u Blei u kpa jong me, u Blei u Abraham, u Isaak bad u Jacob.
Kumta u Moses u labuh rieh ia la ka khmat namar u sheptieng ban khmih ia u Blei.
U Blei la ong- nga la iohi ka jingshitom ki briew jong nga ki Israel kiba don ha Ri Egypt, Nga ioh sngew ia ki jinglynniar jongki.
Nga lawan hiar ma nga ban pyllait noh ia ki na ka kti ki nong Egypt ban ialam noh ia ki sha ka Ri babha ba khraw, ka Ri kadud ka ngap; sha ka jaka ki ka naan, ki Hit ki Amor, ki peris, ki Hib bad ki Jebus.
Namar kata Ale noh Moses, ngan phah ia me sha u Pharoah ba men ioh ialam noh ia ki briew jongnga ki Israel kein, n aka Ri Egypt.
Exodus 3:1-22.
Hangne ngi iohi ia ka jingieit ba shisha u Blei ia ki khun Israel namar u Blei u la dep ban kular ruh ha u Abraham, u Isaak bad u Jacob.
U Blei u kular bad u pyndep ruh iakata, “Nga la kren te ngan pyndep ruh ia ka; nga la thmu ngan leh ruh ia ka" Isaiah 46:11.
Shisha u Blei lyngba u Moses u la pyllait ia ki Israel na Egypt hakata hi ka sngi ba la dap 430 snem ka jinglong mraw ha Ri Egypt.
Ia ki Israel la pyllait mraw na Ri Egypt da u Blei lyngba u Moses.
Ka jinglong mraw bad ka jingpyllait mraw ia ki Israel na Ri Egypt kadei ka jingpynpaw jong u Blei ia ka jinglong mraw jong u briew ha ka pop bad u soitan bad ka jingpyllait maraw ia u briew naka pop bad na u soitan ka long lyngba u khun u Blei, u Jisu khrist kein.
Hato ngi la lait mraw ne em? To kylli halade marwei.
Ka jingpyllait mraw ia ki Israel na Egypt kam ktah eiei ia ka jingim ba kynja mynsiem jongki, kumta kim nang ban phai sha u Blei da la ka dohnud, kim sngewthuh ia u Blei hynrei tang ia u Moses marwei.
Kumta kimtip ban sngewnguh ia u Blei wat haba ki la iohi shibun ki dak bad ki kam phylla ba u Blei u la leh ia ki.
Hynrei tang shu jynjar ki la kyrpad Blei haba u Blei u la pyllait kim tip pat ban sngewnguh ia kata.
Bun napdeng  jongngi  ruh ngi long kumta mynta ngi jynjar na kane ka khlam, bun ngi hap ban khot Blei kum ki Israel hynrei ynda  u Blei u la pyllait  bun pat kin nym iohi ne pdiang  ia ki kambah u Blei ngi khot  Blei tang haba jynjar  khuslai.
Bad kane ka pyni ba ngim pher na ki khun Israel, ki bym sngewnguh ia ki kambah ba u Blei u la leh.
Nakata kadaw  ka donkam ia ngi  wei pa I wei ban long  kiba lait mraw bad naka pop bad  u soitan khnang ban ngin lah ban iohi ia ki kambah u Blei hapdeng kane ka jingjynjar ba mynta.
Kumba u Blei u kynmaw ia ka jutang hapdeng u Abraham u Isaak bad u Jacob, U Blei u kynmaw ruh ia ka jutang kaba mynta aiu kaba ngi la dep ban iakut bad u Blei.
U Blei um klet u kynmaw iakane ka pateng kaba mynta ruh bad u Kular ban pyllait iaki briew na ki shibun ki jingeh, kumba u la kular ha u Abraham, u Kular ruh lyngba da u Jisu Khrist.
Amen!.
Shillong: Ki samla pule kiba wan na Chennai, ki la poi ha Shillong, mynta dang step phyrngab.
Kitei ki la leit sha la ki jong ki jaka ha Khasi, Jaintia, Ri Bhoi bad sha Garo Hills ruh, ong ka jingthoh U Conrad Sangma, myntri rangbah ka Jylla, ha ka facebook peij jongu.
Kito kiba wan sha Shillong, ki la dep poi ha JN Stadium Complex bad ka jing eksamin, ka la iaid kumba dei ban leh, ha shwa ba kin leit phai sha la ki jong ki jong ki jaka, ong shuh ka khubor.
Shillong: Ki khun jong ka Barato-A, ki la ioh jingiarap da ki marbam mynta ka sngi, na kawei ka seng kata ka long ka NRE Pageant India Pvt.
Ltd, hapoh ka jingialam jong ka National Director jong ka, ka kong Eldorabetsy Lyngdoh bad U President Mr.
Ransom Sutnga.
Ia kine ki tiar la wan sam da ki Member jong ka.
Ha kane ka sngi, ki khun ka Dong kiba ioh jingiarap ki poi sha ka 150 tylli ki long iing kiba duk.
Na ka liang jong ka Office Barato-A, ki sngewnguh shi katdei eh ia kane ka seng khamtam ia ka National Director ba lyngba jong ka, ki la ioh ka jingkyrkhu kaba khraw ha kum kane ka por jynjar ba dong ka pakhang shnong, ong ka  kyrwoh la phah da ma Sarlangki Dkhar-Secretary Dong Barato-A.
Shillog: Ka World Mission, ka la nang bteng ban leit iarap ia ki 25 ing da u khaw kiba don sha ki thain Khathynriewshnong, jan Sohra.
Ia kane ka programme la sam ha ka shnong Lummawshken, ha kaba ki tei ki long ing kiba na kane ka shnong Pomramdah, Lummawshken kaba hap hapoh ka jingpeit jong u Sordar ka Nongsteng bah ka Kunongrim, kaba hap hapoh ka jingpeit jong u Sordar ka UmBlai ki la ioh ia ki tei ki jingiarap.
Ha kane ka jingsam khaw la ioh ka jingkren lyngkot na U Bah L.
S Sohtun Rangbahshnong ka dong Lummawskhen, nangta na u bah J.
Sohtun sordar ka shnong ka Shnong Umblai bad na ka World Mission da I bah Pyrkhat Sohkhlet bad pynbud ruh da ka jing duwai na U T.
Bn W.
W.
Nohwir.
Ha kane ka prokram, la iadon lang na ka Mission U TBn S.
S.
Majaw, Mr JR Khongjee Executive secretary ka World Mission bad ruh U Rev.
D.
L Syiemlieh.
Ka World Mission haduh mynta ka la ioh ban leit ai jingiarap sha ki 11 tylli ki shnong bad kumba 300 tam ki long ing kiba la ioh jingiarap hapoh u pud u sam ka Khasi-Jaintia kynthup ruh sha ki lyngkha trei ka Mission kiba don ha Assam bad Nepal.
Shillong: Ka Dorbar shnong jong ka Baridua, RaidMarwet, Ribhoi District mynta ka sngi ka la phah ia ka jing ujor sha u MLA ka Jirang Constituency u bah Sosthenes Sohtun halor ka jingpynrung jubor jong u trai ka University of Science and Technology Meghalaya ia ki nongtrei, ki ba dei na bar jylla sha kane ka shnong.
Ha kane ka shithi ba la phah da ka dorbar shnong Baridua, la thoh ba u trai jong ka USTM u Mahbubul Hoque bad ki nongtrei jong u, kiba sah sha bar ka jylla ki la rung jubor hapoh ka shnong ha ka 12 tarik u Jymmang 2020.
La iathuh ba ka shnong Baridua ka la buh ia ki nongpahara ha man ki jaka rung bad mih jong ka ne ka shnong.
Ha ka 11 tarik u Jymmang 2020 na ka liang u trai ka USTM u la wan ban pan jingbit na ka shnong ban shah ia ki briew jong u ki ba dei na bar jylla kin wan rung ha ka ne ka shnong hynrei na ka liang ka shnong ka la kyntait ban ai jingbit ia u.
Hynrei ha ka 12 tarik u Jymmang 2020 u trai jong ka USTM u Mahbubul Hoque, u la wan ialam ia kine nongtrei jong u bad rung jubor sha ka shnong, ha kaba u ne u trai jong ka USTM u la wan pyni ba u la ioh jingbit na ka DC Office Nongpoh ban shah ia u ban wan ialam ia ki nongtrei kiba dei na bar jylla bad ia kane ka copy ym shem la phah sha ka shnong.
Na ka liang ka Dorbar shnong ka la pynpaw ia ka jinglyngngoh, ba kumno une u trai ka USTM u ioh ia ka jingbit na ka DC ophis ban wan ia lam ia ki nongtrei ki ba sah sha ka jylla, nalor ba na ka liang ka sorkar kam pat shah ia ka jingiarung iamih na ka wei ka jylla sha kawei ka jylla(inter-state movement).
Shillong: U symbud myntri rangbah ka jylla u bah Prestone Tynsong mynta ka sngi, u la iathuh ba na ki  4681 ngut, kiba la wan phai sha ka jylla ki don, kiba leh quarantine ha la ki jong ki ing hynrei bun na ki, ki leh quarantine ha ki Quarantine Centre kiba ki la thaw ha ki shnong kiba ki sah.
U la iathuh ruh ba mynta ka sngi ki la pynlong ia ka jingia lang bad u CEM, U Acting syiem bad ka Synjuk ki Rangbah Shnong ban pan ia ka jingiasnohkti lang bad ban peitngor ia ki khun samla kiba dang wan nabar ka jylla, kiba hap ban leh ia ka  Quarantine ha la ki jong ki shnong.
Ha kaba iadei bad ka khlam Covid ha ka jylla, u symbud myntri rangbah u la pyntip ba haduh mynta, ki don 13 ngut kiba la ngat ha kane ka jingpang Covid-19, kawei kaba dang don ia ka jingpang Covid-19,11 ngut ki la ioh ia ka jingkoit ba pura, bad u wei ba la khlad noh na kane ka jingpang, ki sample ba la phah ban test ki long 2712,negative 2597, kiba dang ap ia ki result ba phah test ki long 102 tylli.
Ki jingjia ba ia pher bad bun rukom ki iai jia bad mih manla ka sngi bad pynpyrkhat,pynshrai pynbitar, pyndiaw bad pynlong nongshun ruh tang namar ba ngi leh khlem pyrkhat.
Na ki jingthaw ba im baroh dei tang u briew uba thut bad buh nud lyngba ka sur ne ktien,katno tam lei lada ngi pynthut da ki kam.
Ki jingleh khlem da pyrkhat pat de ia ka jingsngew bad jingmong jong ki nongshahleh ka ialam sha ka jingiapeitshun,jingiabuhnud, bad jingiakput ba markylliang.
Ka imlang sahlang ka hiar dor bad kulmar namar ka jingpyndonkam bakla ia ka bor teng teng.
Na pdeng ki nongtrei sorkar baroh,dei tang ki nongtrei ka police department kiba long pura bad kynsai tam ia baroh.
Ha man ba pynrung kam pulit la ka long ia kino kino ki kyrdan hap ban da thew da da woh bad bishar sani bin pa bin ban dup ioh da ki briew kiba biang pura bad kynsai ki dohksah.
Kiba ioh rung kam pulit ki dei ruh kiba don ia ka jabieng ba kynsai tam namar ki hap iaid lyngba sa ka written test kaba jwat bad ka personality test kaba da khain bha.
Kumta ha ka miet ka iong bad kiwei ki jingkutlad ba bun rukom ba ngim tip sha no ban iaid,kumno ngin leh ne kumno ngin lait na ki jingma;da kaba ngi leit ban ud ban nam ha ki pulit ngin ioh jingshngain ne jingiada.
Ki dei da shi sha ka kynhun jong ki nongtrei paidbah ba dei ban ioh jingiaroh thik kumba la jied da kiba pura bad kynsai tam na baroh.
Nga ia lade nga sngew ba nga dei tang U Kada, pynban mynta nga ioh sngew ba pleng ha ka police department lei dang don katto katne ngut ki pulit kiba don ia ka jabieng sniang bad dei kiba kum kine kiba pynthohbria lang ia ka kynhun baroh kawei.
Ka la kham bha ia ki nongtrei ka police department ban don noh da ka Police Welfare Association ban lah ban teh lakam ia ka jingleh ba kla ki khyndiat ngut khnang ba baroh kin ioh ia ka jingiaroh na u paidbah.
Ka tyllong ain ne constitution jong ka India ka ai ha baroh ki nongshong shnong ia ki nongkynti thymmei long briew ne fundamental rights , tangba ha kum kane ka por ngin iaklet shwa ia kine ba roh lait noh tang kawei ka nongkynti longbriew manbriew -bad kata ka dei ka “Nongkynti na bynta ka jingim " ne right to life.
Ha baroh kawei ka ri India la pynjari ia ka Lockdown na bynta ka Nongkynti ban im ne right to life.
Ka phang pdeng jong ka Lockdown ka long ban pyllait im ia ki nong India solansar na ka khlam namar kat ha duh mynta ki stad ka koit ka khiah ki ong ba ym pat don dawai ban pynkoit,kumta baroh ki dei ban sdang na lade  ban iada ia lade hi bad ia ka yieng ka sem baroh kawei ;te kumta baroh ki dei ban shong khop ha la yieng.
Ka jingphikir na lade hi ka kham bha ban ia ka jingiada na kiwei.
Ha kum kane ka por,baroh hi kim kwah ban mih na yieng lait tang ki khep bym long pep.
Ngim lah ban sngewthuh balei ki jingtip ki poi dier por sha ki paidbah watla ki rangbah shnong/volunteer shnong ki la iati lut ia ka por ban trei radbah khlem khein shuh ia la ka bor bad ka por ba kordor ha kum kane ka por bad ban trei kylluid mynsiemkhlem bainong sngi,haduh katne ki nongialam shnong ki aiti ia lade,sngewsih patde ban iohsngew ba dang don ki pulit kiba kyntait ban sngap bad iatrei lang bad ki bor shnong bad leh ha la ka mon kumba la jia ha Laitlyngkot.
Baroh u briew um ia long ryngkat ha lka jingtip,katno tam lei ia kito kito kiba dang duna ka thoh ka pule ba kin sngewthuh ia kita ki odd bad even number;bad lada dei makna kiba la biang ka thoh ka pule , hato la ai jingtip ne em sha ki dorbar shnong ba kin pynbna paidbah hapoh hynriew baje mynstep shwa ba ki paidbah kin mih na yieng ban leit shim dawai.
Ka thong jong ka Lockdown ka long ban pyllait im ia ki briew na ka khlam.
Kiba leit shim dawai ruh ki kwah ban lait im na ka jingshitom kaba ban ia ki,hynrei don pat kiba shah pyndik ne phah leit phai noh sha yieng.
Ha ka jingshisha kiba pyndonkam da ki kali lade ban leit shim dawai ki la iarap ban pynsting ia ka sorkar na ka jingduna ambulance khamtam ha kum kane ka por hiran,watla kita ki jingbym biang jong ka jingioh jingbit ki duna hynrei dang long hi ban ia pynbeit namar ban iuhroit ia ka Nongkynti na bynta ka jingim ne right to life ka dei ka bym shong hok satia bad ka Lockdown ruh kam shym mut ban set op ia ki briew hapoh yieng hynrei ban pyllait ia ki briew na ka jingiap khlam.
Bad kita kiba shu pyrshah ia ka Lockdown khlem nongrim ki wanrah ia ka jingpynkhein hukum ne civil offense/civil case.
Por dang khynnah la don ba iathuh ha ngi ia kane ka khana " Uwei u doctor u la ioh pdiang ia ka phone call na hospital ba don nongpang ba dang shu wanrah bad shitom jur.
U doctor mar mar u mih na yieng bad kiew ha kali ban leit sha hospital.
Ha lynti la pakhang noh ia u doctor da uwei u briew uba hukum ruh ia u doctor ban hiar syndon na kali.
U doctor u la kyrpad ia uta u briew ban nym pynwit ia u namar u hap ban beh bran bran sha hospital.
Namar ka jingshah byrngem ha uta u briew,u doctor um banse ban hiar noh na kali.
U doctor u la hap ban iaid kjat noh bad ka shim por lai phew minit ba un poi ha hospital.
Ynda u doctor u poi ha hospital,u iohi ia uta u briew ba knieh ia ka kali jongu ba u ieng sngewsih ha syndah ka jingthiah.
"Doctor! U khynnah u dang shu lah iap tang kumba san minit ei ei".
Iathuh ki nurse.
Uta u briew u peit ia u doctor bad iam rangbah , “Doctor! Lada ym dei ma nga uba pynwit ia phi , u khun jpngnga un dang im,hynrei map ia nga naba ngam tip “.
Paralok,kiba pyrshah ia ka Lockdown ki wanrah ia ka jingpynkhein hukum ne civil offense/civil case bad shah dain kuna,kata ka badei.
Haba pynwit pat ia ki nongleit shim dawai , ngin ong ka dei ne ka lait.
Hato haba ngi pynwit bad pynslem ia ka por ki nongleit shim dawai,ngi la don ki tiar ban thew ia ka jingshit jingdaitthah ne jingma u nongpang bad hato ki nongpynwit ki lah ban antad ba u nongpang sa lashai ruh un dang eh dang khlain beit lada um ioh dawai makna.
Kaba ma bad shyrkhei lei ka dei ia kito ba phah leit phai kylla sha yieng.
Imat ki sngew ba tang kiba ioh covid 19 ki don hok ban lait im,kiba pang da kumwei te da iap ruh biang.
Kaba pynwit ne phah leit phai sha yieng ia u nongpang ka dei ka jingiuhroit ia ka right to life bad kane ka rukom leh ka dei ka kam dakaid kam runar kaba ia ryngkat bad ka jingthmu ban pyniap briew ne criminal offense.
Pynshong nongrim lem ma phi Paralok,lada kiba pynkhein hukum kiba leh ia ka civil offense ki shah dain kuna kaba heh,ia kiba pyrshang ban pyniap briew kaba dei ka kam dakaid kam runar ne criminal offense patde katno yn dain kuna.
Ka Lockdown ka dei ka lynti kaba biang watla ka wanrah shibun ki lock out.
Da ki phew lak ki nongtrei ki la hap ban leit phai yieng noh namar ki nongai kam ki la phah sangeh noh ia ki jingtrei bad kane ka la buh ia bun ki long yieng ha ka kordit ka lanot.
Ki ong hana don ha kawei ka police Station ba ki pulit kim kwah phong uniform shuh bad tang uwei u langrut u phong uniform bad nangta ki dain kuna ia ki kali ,khlem map satia ia ki kali kit nongpang ruh  ,ma ki ruh ki kwah lock out; ka bha imat ba ka sorkar kan phah leit wan yieng shwa ia ki.
Ka sorkar ka kylla dieng shain doh ha kum kane ka por,ki ktung ba bunjait,ki jait doh lai phew rukom bad ki jhur lai phew rong la shu ia shain sah ktak shi ktak.
Ka jingsohsat kaba kum kane ka dei pat u shylluit sha u syntiew bym tlor shuh.
Shillong: U bah Prestone Tynsong, symbud myntri rangbah ka jylla,  u iathuh ba ka  jingiap jong ki sniang ha ka jylla ha kine ki sngi ba la dep, kam dei na ka jingpang African Swine Flu, kumba la  iap ha Assam bad Arunachal Pradesh.
U Symbud Myntri rangbah, u la iathuh ba hadien ka jingioh jingtip ia ka jingiap jong ki sniang ha ka jylla, na ka  tnad Veterinary ki la leit ban test ia ki 38 tylli ki sniang ki ba la iap, khnang ban lap ia ka daw ka jingiap kine ki sniang ha kaba la shem ba kine ki sniang kiba la iap ha ka jylla kim dei na ka jingpang African Swine Flu.
Na ka liang u bah Prestone u la iathuh ba ki briew ki lah ban shoh doh ia ki sniang, tang ha la ka jong ka district bad ka jing khang ban wan rah ia ki sniang na bar jylla bad na bar ki district kan dang bteng.
Halor ka jingiap khlam jong ki ngap, u la iathuh ba na ka tnad Veterinary ki la leit ban wad jingtip halor kane bad ia ka daw ka jingiap khlam jong ki ngap, yn sa ioh ha kine ki sngi ban wan.
Shillong: U symbud myntri rang bah ka jylla u bah Prestone Tynsong, u la buh ka jing kyrpad ia baroh kiba dang shu wan phai ha ka jylla, ba ki dei ban bud ryntih ia ka jingbthah ka tnad ka koit ka khiah ban leh Quarantine ha la ki ing.
Haba ia kren bad ki lad pathai khubor, na ka liang u bah Prestone u la iathuh ba ha kine ki sngi, la lap ba haduh  400 ngut ki briew ki ba dang shu wan phai na ki jylla ba don ha ki Dong shatei lam mih ngi, ba ki la pynkhein ia ka jingleh quarantine ha la iing, da kaba ki la ia mih shabar ha ka 13 tarik u Jymmang 2020.
U la iathuh ruh ba hadien ka jingioh jingtip, na ka liang ki briew jong ka tnad ka koit ka khiah bad ki bor shnong, ki ia la leit ban ia kren ia ki trai ing bad kumjuh ia ki bahaing ha sem jong ki, ba kim dei ban khein sting halor kane bad ki la pynsngewthuh ruh ia ki ba ka long kaba don kam ban bud ia ki kyndon ba la bthah da ka tnad ka koit ka khiah.
Na ka liang u symbud Myntri rangbah u la kyntu ia baroh ki ba wan phai, ba ki dei ban bud pyrkhing ia ka jingleh quarantine ha la ki ing ka ban long 14 sngi, ia ki ba wan phai na ki dong shatei lam mihngi bad 28 sngi ia kiba wan na ki jylla ba shabar ki dong shatei lam mihngi.
Shillong: U Ma Lahkmen Rymbui, myntri ka tnat pule puthi ka sorkar Jylla, u pyntip mynta ka sngi, ba ki eksamin kiba sah jong ka MBOSE, yn pynlong ha ka 8,9 bad 10tarik Jylliew 2020.
Kitei ki eksamin, ki dei ia ki sobjek Mathematics, Physical Education bad Statistics.
Nongpoh: U Lamphang ka Sorkar jylla u Bah Metbah Lyngdoh, hynne ka sngi u la hiar ban leit jurip ia ka Screening Centre, ia ki briew kiba wan nabar kaba don ha 13Mer District.
Ha katei ka jingleit jurip u Lamphang ka Sorkar jylla, la synranglang ruh da u Bah A.
L Hek, Myntri ka koit ka khiah ka Sorkar jylla, kiwei MLA na Ri Bhoi, kiba kynthup ia u Bah Sosthenes Sohtun, u Bah Mayrald Born Syiem, u Bah George B.
Lyngdoh, u Bah Jason S.
Mawlong lem bad ki MDC.
Haba leit ban jurip ia katei ka Screening Centre, u Lamphang bad kumjuhwia u Myntri Sorkar, ki la wad jingtip na ka Kong RM.
Kurbah, DC Ri Bhoi bad kumjuh na u Dr.
M.
Mawriew, DHMO ka Ri Bhoi District.
Nalor kaba la wad jingtip na kitei ki heh ha Ri Bhoi, u Lamphang bad Myntri ka ka sorkar jylla, ki la wad jingtip ruh na ki briew ka koit ka khiah, kiba ka sorkar pdeng bad ruh ka sorkar jylla ka la buh ia ki ha katei ka jaka na ka bynta ban pynbiang ia ki jingduna ha katei ka Screening Centre.
Haba ïapur khana-parom shaphang ka Ri Jaiñtia lane ka Hima u Syiem Sutnga, ïa uba la ithuh da ki Phareng (British) ha ka por ka jingsynshar jong ka kum u Syiem Jaiñtia, u Syiem uba synshar ym tang ïa ka Ri Khat-ar Doloi, hynrei wat sha Rithor Surma, Sylhet (Shilot), Jaiñtiapur, 24 parganas bad mynta ki don hapoh ka Ri Bangladesh.
Ki ‘riewtymmen ki ong ba kane ka Hima ka long kaba ïar u pud u sam, kaba khlaiñ, kaba khrawbor, ka hima kaba dap kaba biang la ka long ha ka liang ka bam ka sa, ki jaka rep ki jaka riang, ki Hali ki Pynthor, ha ka ïada ri kaba biang ki Shipai ki Swar, ki Khla Wait, ki rangbah Wait bahstieh bad kaba biang ki Khnam ki Ryntih.
Ki Phareng (British) ha ka jingwan hiar thma jong ki ïa kane ka Hima Syiem Sutnga ha ka snem 1835, kim shym la jop thma da kaba suk.
Ha ka jingpynbna jong ki Phareng, ki la pynbna ba ki la ïoh bat bad synshar tang kumba shiteng na ka Hima Syiem Sutnga ne Syiem Jaiñtia (Jaiñtia Kingdom).
Haba sngap na ki jingïathuhkhana parom jong i ‘riewtymmen kiba dangim hangne hangtai hapoh kane ka Rilum Jaiñtia bad haba pule na ki kot ki sla khamtam na ka parom (History) jong ki Syiem Ahom bad na ka History u Lachit Borphukan kiba synshar donbor ïa ka ri Assam ha ki snem kiba 1500 AD eiei ïa kiba la buh jingthoh da u Sir Edward Gait, la ong ba ka Hima u Syiem Sutnga lane u Syiem Jaiñtia (Jaiñtia Kingdom) ka long kaba khlaiñbor, kaba khrawbor kaba dap kaba biang ka Hima kaba kat ka Hima lane ka Ri kaba la biang nadong shadong.
Ha kane ka pateng kaba mynta namar ba ym don ki jingthoh jingtar kiba thoh shaphang ka mynnor jong ka Ri Jaiñtia ngim tip ngim bna eiei shuh shaphang la ka jong ka ri bad ngi tip tang shaphang kiwei pat ki Ri jong ka pyrthei naba ki don ka jingthoh ka jingtar, hynrei pat lada ngi pyrshang ban buddien bad kylli na ki ‘riewtymmen ka danglong kaba suk ban buddien ïa ka mynnor jong ka Ri Jaiñtia, ka Ri kaba synshar da ki Syiem ki Kmai lane da kita ki Syiem Sutnga ne ki Syim Jaiñtia.
Na kaba la ïohsngew na ki ‘riewtymmen, nga shim ïa kane ka por kaba khyndiat ban thoh ïa kane ka parom wat la ka long tang ban ïahap ïa ka jingong jong ki Beimen, ki Pamen jong ngi kaba ong “ÏA KA RI MYNHYNDAI LA NGAM ÏOHI SHUH HYNREI JINGKYNMAW IEID ÏA KA KIN YM DUH".
Ym lah ban len ha kane ka juk jong ngi kaba mynta ngim tip shuh shaphang kane ka Hima Syiem Sutnga namar ba ngim ju kyrtiangdien ïa ka mynnor, ïa ka Ri kaba ki longshwa manshwa ki la thied da la ka snam ba kordor jong ki bad ngi lut por satang ban ïabeh shaphang kane ka juk Science and Technology kaba mynta.
Ha Ri Jaiñtia ngi don shibun ki ‘riewstad bad ki Prohjabieng bad lada kine ki ‘riewstad bad ki prohjabieng jong ka Ri ki pyrshang ban lum jingtip shaphang ka mynnor jong ka Hima bah Jaiñtia ka danglong kaba suk ban thoh History shaphang kane ka Hima kaba “HEH, KABA ÏAR U PUD U SAM" kaba pynmih ïa ki Khlawait bad ïa ki ‘riewkhlaiñbor, kum u Marphalangki, ki ‘riewieid ri bad ieid jaitbynriew kum u Sajar Nangli, u Kiang Nangbah bad kiwei de ki Khlawait bad ki ‘riewieid Ri bad ieid jaitbynriew jong ka Hima bah Jaiñtia, ka Ri kaba ki longshwa manshwa ki la thied da la snam ba kordor jong ki na ka bynta ki wandien ki mandien jong ka jaitbynriew.
Ki longshwa ki manshwa ki long ki briew kiba ïohi jngai ïa ka lawei jong ka jaitbynriew, ki la saiñdur ïa kane ka Hima kaba la biang nadong shadong na ka bynta ka pateng na ka bynta ka pateng ka jaitbynriew ka ban dangwan, pynban katba nangïaid ki sngi ki por kane ka Hima kaba khlaiñbor kaba ïar u pud u sam ka la nangrit nangrit bad kumba long mynta ka la kylla long sha ka District kaba rit bad ka la nangrit shuh shuh katba nangmih ka sngi bad ka por.
La ïoh ïa ka Jylla Meghalaya, ka Jaiñtia ka la ïoh artylli ki District West bad East Jaiñtia Hills pynban ka Jylla Meghalaya bad ki ar District ka Rilum Jaiñtia kaba khlem u pud u sam uba thikna ha kaba ïadei bad ka Jylla Assam.
Ka don ka jing ong jongno re kaba ong “Ri Jaiñtia Wiar nam".
Lada ngin shim ïa kine ki kyntien ngim tip shuh kumno kan long ka lawei jong ka Ri Jaiñtia lada ka khanatang (History) jong ka Ri kam khlaiñbor bad kaba synshar donbordon ha ki Thiar History jong ka thoh ka tar shaphang ka Hima bah ki Syiem Sutnga lane kita ki Syiem Jaiñtia kumba don kiwei kiwei ki Hima ba khlaiñbor jong ki por hyndai.
Haba shim na ka khanatang ne ka Parom jong ki ‘riewtymmen ka Ri Jaiñtia ha ki por kiba la leitnoh, ka por ha kaba ka dang don la u jong u Syiem la ong ba ka long ka Ri lane ka Hima kaba khlaiñbor bad kaba synshar donbor khamtam ha kipor jong u Syiem Prabat Roy ha ki snem kiba 1500 AD haduh ka por jong u Syiem Rajendra Singh 1832, u Syiem uba la shah pynhiar khet da ki Phareng ha ka snem 1835 ong ka Parom kaba la ïohlum da une u Nongthoh.
Naduh ba shah pynhiar khet u Syiem Rajendra Singh kane ka Hima kaba khraw, kaba khlaiñbor bad kaba ïar u pud u sam ka la nangrit nangrit katba nangïaid ki sngi bad ka por.
Haba pule na ka jingthoh ka“AHOM CHRONICLE" kaba ha por ka ka jingsynshar u Syiem Prabat Roy uba synshar naduh ka snem 1500 AD haduh ka snem 1516, la shem ba u Pud u Sam jong ka Hima u Syiem Sutnga lane u Syiem Jaiñtia u ïar na shaphang shatei haduh Wah Kyllung-Wah Bramaputra (Skha ka Wah Kupli bad ka Bramapura) ter ter ka Wah Kupli shaduh Shaparmuk, shaduh Wah Kero ter ter shaduh pyntha (pynthor) jong ka Wah Surma (Surma Valley), shathie setback Parganas kaba long kawei na ki 17 Parganas (Tripura) kynthup ïa ka Sylhet (Shilot) bad sha sepngi da ka Khyriem Syiemship bad shaduh Gabha Mauza jong ka Nowgong.
Kat kum ka Khanatang (History) la ong ba ha ka snem 1835, haba ki Phareng (British) ki la pynhiar khet ïa u Syiem Rajendra Singh, u Syiem Jaiñtia uba khatduh eh ban synshar ïa ka Hima-bah Jaiñtia (Jaiñtia Empire) ki Phareng ki la pharia lyngkhot lyngkhai ïa ka Hima bah Jaiñtia.
Ïa ka bynta ba shatei jong ka Hima bah Jaiñtia, ki Phareng ki la pynïasoh sha ka Nowgong, ïa kaba shathie sha ka Sylhet kaba mynta hapoh ka ri Bangladesh, ïa ka thaiñ Kut Sajar (Sajar Nangli’s Constituency) sha ka North Cachar bad ka bynta kaba sah ka Jowai Sub-division.
Hadien ka jingsynshar ki Phareng ïa ka Jowai Sub-division la nangpharia shuh shuh da ka sorkar Assam ha ka jingai District ïa ka Mikir (Karbi Anglong ba mynta) bad North Cachar Hills ha ka 13 tarik April 1951, da kaba khliahjubor ne kdiahjubor ïa ka Elaka u Doloi Nongphyllut, shibynta na ka Elaka Shiliang Myntang, ïa ka thaiñ Pangam-Raliang jong ka Elaka u Doloi Raliang bad shi bynta na ka Elaka u Doloi Nongjngi ïa kaba kham ïatip mynta kum ka Block-I bad ïa ka thaiñ Nangtung-Khyrwang jong u Doloi Nartiang ïa kaba kham ïatip mynta kum ka Block-II.
Ka Hima Syiem Sutnga lane Syiem Jaiñtia kaba ïar u pud u sam kaba khraw bad kaba khlaiñbor, ka Hima kaba don la u jong u Syiem mynta kane ka Hima bah ka la  duh ïala u Syiem bad ka jaka ka puta ka la nangrit nangrit  katba nangïaid ki sngi bad ka por.
New Delhi: U Myntri Rangbahduh ka ri, u Narendra Modi u la pynbna ia ka song jingiarap pisa (Special economic and comprehensive package) kaba long haduh T.
20 klur kaba kot kumba 10 % ka GDP ha ka 12 tarik u Jymmang.
U la kren shai ia ka jingdonkam ban pynlong ia ka ri India kaba lah ban ieng ha ki kjat lajong (Self Reliant India Movement).
U la batai ia ki 5 tylli paia jong ka “Aatmanirbhar Bharat" ka long ka ioh ka kot, ka jingtei kiba kongsan, ka rukom treikam katkum ka juk ba mynta, ka jingbun ki jaitbynriew bad ka jingpynkhlain ia ka jingdawa lane jingdonkam.
Haba pynbna ia ki lad jingiarap kiba ar ban weng ia ka jingeh kaba mad da ki nongbylla kiba iaid na kawei ka jaka sha kawei pat, ki nongshong dukan mada, ki briew kiba seng ia ki kam barit, ki nongbylla kiba don ha ki thain sor, ki nongrep kiba don jaka rep kiba rit bad ka jingtei ia ki iing ki sem.
Ka Myntri ka tnad Pla Tyngka bad Corporate Affairs, ka Nirmala Sitharaman haba iakren bad ki lad pathai khubor hynnin ka sngi ka la batai ia ki lad jingiarap kiba shipor bad kumjuh ia ki lad jingiarap kiba lah ban pynmyntoi ha ki por ba kham slem ban kyrshan ia kiba baduk kynthup ia ki nongtrei bylla kiba iaid na kawei ka jaka sha kawei pat, ki nongrep, ki kam khaii kiba rit bad ki nongshong dukan madan.
Ka Sitharaman ka la pynpaw ba u Myntri Rangbah ka ri India, u Narendra Modi u ju pynpaw ia ka jingsngewkhia halor ka jingeh ba mad jong ki ki briew kiba duk kynthup ia ki nongbylla kiba iaid na kawei ka jaka sha kawei pat.
“Ki nongrep bad ki nongtrei ki dei ka budlum jong ka ri.
Ki long kiba ai jingshakri ia baroh lyngba ka syep bad ka jingtrei shitom jong ki.
Ki nongtrei bylla ki donkam ia ki iing ki sem kiba bit dor ha ki jaka sor nalor ki lad jingiarap.
Ka long kaba donkam ban thaw kam thaw jam na ka bynta kiba duk kynthup ia ki nongbylla kiba iaid na kawei ka jaka sha kawei pat bad kumjuh ki briew kiba trei ha ki jaka ki bym biang.
Ki nongrep ki donkam ban ioh ia ka ram pisa ha ka por kaba biang," ka la pynpaw.
Ka Sitharam ka la pynpaw ruh ba ka Sorkar ka pynsngap ia ka jingdonkam jong baroh.
Ka la pynpaw ruh ba ki kam khaii kiba rit khamtam kiba pyniaid da ki briew kiba shong dukan madan bad la kyrshan na ka bynta ki lah ban kyntiew ia ka ioh ka kot lyngba ka jingiarap ban airam pisa kaba la tip kuma ka “Shishu MUDRA loans".
Ki donkam ruh ia ka jingkyrshan ban pyntyllun ia ka kam jong ki lyngba ka ingiarap pisa bad kumjuh kyntiew ia ka jinglah ban ioh ram pisa.
Kine ki long ki long ki lad jingiarap ki ban iarap shipor na ka bynta ban kyrshan ia kiba duk, kynthup ia ki nongtrei bylla kiba iaid na kawei ka jaka sha kawei pat, ki nongrep, ki kam khaii kiba rit bad ki nongshong dukan madan kiba la pynbna mynta ka sngi:-4.
Ka Sorkar kan iarap ban siew 2 % ka ram na ka bynta 12 bnai na ka bynta ki briew kiba shim ia ka ram Shishu MUDRA loanees- Ka jingiarap pisa kaba T.
1500 klurKa Sorkar India kan iarap ban siew 2 % ka ram na ka bynta 12 bnai na ka bynta ki briew kiba shim ia ka ram Shishu MUDRA bad kiba don ia ka ram kaba long hapoh 50,000.
Ka jingdon pisa hapoh ka MUDRA Shishu loan ka long T.
1.
62 lakh klur.
Kane jingiarap pisa kaba T.
1,500 klur sha ka Shishu MUDRA loanee.
5.
T.
5000 klur ban iarap ai ram pisa ia ki nongshong dukan madanKa skhim kaba kyrpang yn pyllait hapoh shi bnai ban iarap ia ki briew kiba shong dukan madan ban ioh ram pisa namar ki dei kiba la shah ktah jur na ka jinglong jingman kaba mynta na ka bynta ban iarap ba ki lah ban seng biang ia ki kam lajong.
Hapoh kane ka scheme, ka jingiarap ban ioh ram lyngba ki bank na ka bynta ban seng kam kaba kot haduh T.
10,000.
Kane ka skhim kan treikam na ka bynta ki briew kiba shong dukan madan ha ki jaka sor bad kumjuh ha ki thain nongkyndong.
Ia ki briew kiba lah ban siew kloi ia ka ram ki lah ban ioh jingiarap pisa shuh.
La khmih lynti ba 50 lak ki nongshong dukan madan ki lah ban ioh jingmyntoi na kane ka skhim bad ka jingmang pisa ban iarap ai ram lyngba kane ka skhim kan long T.
5,000 klur.
6.
T.
70,000 klur ban kyntiew ia ka jingtei ia ki iing ki sem bad kumjuh ban iarap ia ki longiing kiba ka ioh ka kot ka la shu pdeng, halor ban ioh jingmyntoi na ka Credit Linked Subsidy Scheme lyngba ka PMAY(Urban)Ka jingiarap pisa ia ki longiing kiba shu long pdeng ha ka ioh ka kot (Credit Linked Subsidy Scheme for Middle Income Group) bad ka jingmih kaba long hapdeng 6 lak haduh 18 lak ha ka shi snem.
Kane ka skhim kan treikam haduh u Lber, 2021.
Kumba 2.
5 lak ki longiing kiba shu long pdeng ha ka ioh ka kot ha u snem 2020-21 bad kane kan pylong ia ka Sorkar ban beit pisa palat T.
70,000 klur halor ka jingtei ia ki iing ki sem.
Kane kan iarap ruh ban pynmih ia ki kam ki jam ka ban iarap ia ka jingtei ia ki iing ki sem bad kumjuh kan kyntiew ia ka jingdonkam ia ki steel, dewbilat, ki tiar ki tar ban thaw iing bad kumjuh ka jingpynkit ia ki mar ki mata.
Shillong: Ka Jaintia Student Union (JSU) mynta ka sngi ka la dawa na ka sorkar Meghalaya, ba ka dei ban shim lang ia ki jingkhein ba katno ngut ki mynder kiba sah ba trei kiba lah leit phai sha la ki shnong ha kum kane ka por.
Ka JSU ka la pynpaw ba ki samla Meghalaya kiba thmu ban wanphai sha la ing ki don 8000 tam katba haduh mynta ka sorkar kam pat ai jing khein haba dei bad ki jing don ki bar jylla hapoh Meghalaya.
Ka JSU ka dawa naka sorkar ba ka la dei ban pynkhuid mynta ka por ia ka jingbun ki mynder hapoh ka jylla bad ka sorkar ka dei ruh ban pynsuk bad ai lad ia ki ban mih noh ha kum kane ka por bad phah noh ia ki da kine ki ‘Special Train’ ba lah mang kypang ba kin leit phai da kaba suk sha la shnong.
Ka JSU ka pynpaw ruh ba ka jingduna ki mynder kan nang iarap ia ka ‘social distancing’ khamtam ha sor bah ne ha iew ha hat bad hadien u ‘COVID-19’ kan nang hiar ka jingbun ki mynder bad sah satang kiba dei hok ban nangta yn sdang pyrkhing noh na ka jingrung kyrthep ki nongwei, ong katei ka seng.
Shillong: Myn hynnin ka sngi u lamphang ka ing dorbar u bah Metbah Lyngdoh u la khot biang ia ka jing ialang ban iatai halor ka jing iakhun pyrshah ka jing pang ‘corona virus’ hapoh ka jylla.
Ha ka jing ialang kiba wan ia shim bynta ki kynthup ia u myntri rangbah u Conrad K Sangma, u symbud myntri rangbah u bah Prestone Tynsong, ki myntri ba kynthup ia u bah A.
L Hek, Ma Lahkmen Rymbui, bad u James K Sangma lem bad ki MLA bad kynthup ia u nong ialam liang pyrshah u Dr.
Mukul Sangma, u bah H.
M Shangpliang, Zenith Sangma, Dr Ampareen Lyngdoh, u bah M Syiem ryngkat bad u Chief Secretary u M.
S Rao bad ki ophisar naki tnat bapher ka sorkar Meghalaya.
U myntri rangbah ka jylla u Conrad K Sangma hadien ba wai ka jing ialang u la ong baka jing iashim bynta jong ki nong mih khmat ka pyni iaka jing iatylli naka bynta ban iakhun pyrshah ka jing pang’corona virus’hapoh ka jylla bad ki dkhot baroh kila ai jing mut naka bynta ban tehlakam iaka jing pur ka jing pang hapoh ka jylla.
U la iathuh ruh ba ka sorkar lyngba ka jing ioh jing mut naki liang pyrshah ka sorkar kan sa bsuh iaki jing mut jong ki naka bynta ban iakhun pyrshah iaka jing pur ka jing pang ‘corona virus’ hapoh ka jylla.
U myntri rangbah ka jylla u la ong ruh baka sorkar kan ialeh katba lah ban ai jing iarap iaki paidbah kum ha kane ka por ba don ka jing pakhang shnong lane ka ‘Lockdown’ ha baroh ka ri India.
Na ka liang u nongialam liang pyrshah u Dr.
Mukul Sangma u la ong ka liang pyrshah ka iai kyntu iaka sorkar ban pynkhlain bha ha badei ban ka jing ‘screen’ iaki ba wan phai na bar jylla khamtam kito ba wan naki jaka ba jur bha (Red zone) ka jing pang ‘corona virus’.
U Dr.
Mukul Sangma u la ong ruh baka sorkar kadei ban wad ki lad lynti lane ki (SOP) naka bynta ban sdang treikam haki jaka ba ym don ka jing pang ‘corona virus’ hapoh ka jylla khnang ba ki paidbah kin ioh lad ban sdang iaki jing trei jong ki.
U la ong ruh baka sorkar kadei ban shim jing mut naka ICMR naka bynta ban pynkhlain iaki tiar ban ‘screen’ iaki paidbah ban pynbiang iaki kyndon ha badei bad ki lad lynti ban iada naka jing pang ‘corona virus’.
Khliehriat: Ka seng Southern Border Youth Welfare Association (SBYWA) Elaka Rymbai & Lakadong, East Jaintia Hills district mynta ka sngi, ha ka jinglamkhmat  Samla u Niyo Biam, Asst.
Genl.
Secretary ka Association ki la hiar ban leit sam mar bam kum u khaw, u dai bad ka umphiang bam sha 54tylli ki longing ba duk ha ki saw tylli ki shnong  kynthup Lama, Natbor, Borkhat bad kumjuh ha shnong Kwator kaba hap ha thaiñ khappud Meghalaya (India-Bangladesh).
La pdiang sngewbha ia kane ka jingai jingiarap  jong  ka Association da ki nongialam shnong jong kitei ki saw shnong haba ki la pynpaw ia ka jingsngewnguh bad kitbok kitwriang ia ka Association ban kiew shaphrang, khamtam kaba  la pynioh ia kine kine lad jingiarap ia kiba duk  ha kum kane ka por kaba don ka pakhang shnong (Lockdown) ban iakhun pyrshah ia u Covid 19.
U Samla N.
Biam u ong “Wat lada ka Association ka dang long kaba duna ha kiba bun ki liang ruh, khamtam ha ka fund tangba ngin iai pyrshang beit ban iarap katba shah la ka bor ha kam kane por ia kito ki longing ba duk kiba shem shitom bha, na ka daw kane ka pakhang shnong hapoh ka Jylla bad ka ri hi baroh kawei kum ka dak ban kyrshan ia ki.
Ka Association ka ai khublei ia ki Waheh Shnong, ki nongialam shnong, kumjuh ia ki dkhot baroh kiba la trei shitom ban iarap ban jied ia ka kyrteng ki longing kiba dei hok ban ioh ia ka jingiarap, ong ka khubor lyngba u Samla Namphrangmi L Talang, Genl.
Secretary SBYWA.
Shillong:Myn hynnin ka sngi ha ka por kumba 3:30 baje mynstep phyrngap ka kynroh jong ka Civil Hospital Shillong ka la twa na ka bynta ka surok ban leit sha Red Cross.
Ka jing twa jong ka ne ka kynroh ka lah ban long na ka jingjur palat jong u slap ha ka por mynstep shuwa ban kynjat shai.
Kane ka jingtwa jong ka kynroh ka dei na syndah jong ka jaka buh ia ki metiap, kane ka jingtwa ka long kumba shiphew meter ei ei,hynrei donbok ba kane ka jingtwa jong ka kynroh ka jia ha ka por mynstep phyrngap ha ka ba ym shem la don kano kano ka jingjia kaba sngewsih.
Nongpoh: Ki nongtrei Casual Worker kiba don kumba 25 ngut ei ei bad kiba trei hapoh ka Dewlieh Farm jong ka tnat Horticulture, mynta ka sngi ki la iamih paidbah na ka bynta ban pynpaw ia ka jingpyrshah kaba jur halor ka jingbym ioh bainong mynta la 8 bnai kynthih bad lyngba katei ka jingiamih paidbah para nongtrei, ki la shim ruh ia ka rai ban sangeh noh ia ka jingtreikam napoh katei ka Farm, kaba dei ruh kawei na ki Farm kaba pynmih ia ki soh ki pai, ki syntiew ki skut lem bad kiwei kiwei ki jingthung jiingtep.
Katei ka kynhun ki nongtrei Casual Worker, la iadon lang kynthei bad shynrang khamtam ki longkmie kiba la leit ban trei ha katei ka Farm na ka bynta ban pyndap pynbiang ia ka iing ka sem, hynrei ka jingbymioh bainong kaba la palat 8 bnai, ka la pynjynjar eh ia ki bad kaba la pynlong ruh ia ki ba kin shim ia ka sienjam ban sangeh noh ia ka jingtreikam hapoh katei ka Farm, namar katei ka jingbymioh bainong ka la pynsyrtok eh ia ki bad khamtam eh ban pyndap pynbiang ia ki jingdonkam hapoh ki iing ki sem.
Haba ioh ban iakren bad ki ar ngut na kitei ki Nongtrei Casual ka tnat Horticulture bad kiba long ruh kum ki nongpeit hapoh jong katei ka Farm kaba don ha ka shnong Dewlieh, kiba kynthup ia ka Kong Dorathy Lyngdoh bad u Bah Donbok Nongrum, ki la pynpaw shisha ia kata ka jingsngewsih kaba jur halor katei ka jingshah lehbein ka jong ki, namar wat ha katei ka jingeh kaba ki iakynduh, hynrei na ka liang ki ki bor ba dei peit kim shem la shimkhia lane ban pyrkhat lem ia ka jingeh kaba la iakynduh da kitei ki Nongtrei Casual.
Ki la ong ruh, ba lada ka jingshah set Tulop kan long tang 2 lane 3 bnai na ka liang jong ki Nongtrei Casual ruh ki sngewthuh bad kam da pynlong ia ki ba kin shim syndon ia katei ka rai bad sangeh ka jingtreikam hapoh katei ka Farm, hynrei namar ba ki la mad ia ka jingshah set bainong kaba la 8 bnai tam bad ba ki la iakynduh jingeh shaba palat, kam banse ia ki ba kin shim ia katei ka rai bad kata ka long ban sangeh treikam na katei ka Farm.
Ka long ruh kaba sngewsynei ban iohsngew ia ka sur na kitei ki Nongtrei Casual hapoh katei ka tnat Horticulture kaba don ha Dewlieh, namar ki la pynpaw ba nalor ba ki ioh duna ka jingsien, hynrei sa ka jingshah set bainong, kaba lah ruh ban ong ba ka la dei ka dawbah jong ka jingeh kaba ki iakynduh kum ki Nongtrei Casual.
Lah ruh ban kdew hangne, ba katei ka Farm kaba don ha shnong Dewlieh, ka dei kawei na ki Farm kaba la pawnam bha hapoh ka jylla, namar ka jinglah ban pynmih ia ki soh ki pai, ki syntiew ki skut lem bad kiwei, hynrei ka long pat kaba sngewsih ban ioh ba wat hapdeng ka jingtrei shitom bad len lade da ki Nongtrei Casual hapoh ka ka Farm, la iohi bad lap ba ka tnat Horticulture kam shem la shimkhia ban pyrkhat lem ia ka jingeh jong kitei ki Nongtrei Casual.
Shillong: U President jong ka Hill Farmers Union (HFU) sengkmie u Bah Commander Shangpliag, u la pynbna ba ka seng ka la thaw ia ka Committee kaba kyrpang jong ka seng ka ban ai jingmut kumno ban iarap ia ki nongrep kiba iakynduh jingeh na ka daw jong ka khlam “CoVID-19.
U Bah Shangpliang u la iathuh ba ki dkhot jong kane ka committee kaba kyrpang ki kynthup ia u Chairman, jong ka Meghalaya Industrial Development Corporation , u President, ka SPIKAP & Federatin of Khasi State, u CEO, jong ka NABARD Foundation, u Head, Advisory & Consulting, NeDFi, u STO, UNDP (NE Region), u Adviser, jong ka Hill Farmers’ Union, u Director, jong ka Ai-THAN u dkhot barim jong ka SVP (Tech).
AB Minacs bad kumjuh ruh u General Manager jong ka NABARD, Shillong.
U bah Shangpliang u la iathuh ba kane ka committee kan iarap ban ai jingmut ban wanrah ia ki mat kiba kyrpang ban iarap ia ki nongrep bad kiwei ki bynta kiba iadei bad ka rep ka riang.
Na ka bynta ban wanrah ia ki tiar technology kiba thymmai ban kyntiew ia ka rep ka riang, na ka bynta ka food processing bad kiwei kiwei.
Na ka liang jong ka seng ka la pyntip ruh sha u Myntri ka tnad ka rep ka rep, ka riang halor ka jingthaw ia kane ka committee, kaba kyrpang bad na ka liang jong u myntri u la pynpaw ba u kloi ban ai ka jingkyrshan na ka bynta kino kino ki kam kiba dei na ka bynta ban kyntiew ia ka rep ka riang.
Hadien ka jingai jingmut jong kane ka committee na ka liang jong ka seng kan sa leit rah sha ka sorkar na ka bynta ban ioh ia ka jingmynjur, la bynrap shuh shuh u bah Shangpliang.
Shillong: Ka Worker’s Power of Meghalaya lyngba ka Thma U Rangli (TUR) kala pynpaw iaka jing sngew diaw halor ka jing thmu ka sorkar ban rah iaka ain nong bylla (Labour Laws) hapoh ka ing dorbar thaw ain naka bynta ban wanrah jing pynkylla iaka Bill.
Ka TUR ka la pyn paw ba ka jing pynkylla ia ka ain nong bylla (Labour Laws) ka lah ban wanrah ka jingeh shibun iaki paidbah khamtam kito kiba trei haki kompani bapher hapoh ka ri India.
Ka TUR kala pynpaw baka jing pynkylla iaka ain nong bylla kalah ban ktah iaki kynta trei jong ki bad ka jing iateh kontrak jong ki kompany bad ki nongtrei.
Ka TUR ka pynpaw ba lada don ka jing pynjlan iaki kynta trei, ka sorkar kadei ban pynkiew ruh iaka tulop bad kadei ruh ban iaid ruh katkum ki kyndon lane ki ain ba don lypa.
Ka TUR ka pynsngew ba lada ka sorkar ka pynjlan iaka kontrak trei hapoh ki kompany, ka kontrak kadei iaid beit bad kam dei ban leh shiliang naka bynta ka jing myntoi ki kompany.
Nalor kane ka TUR pynpaw ruh ba ka sorkar kadei ban pynkiew iaka tulop ki nongtrei lada thmu ban pynkylla iaka ain nong bylla (Labour) bad ka sorkar kadei ban shna iaki ain na ka bynta ban iarap iaki nongtrei ym ban pynioh nong tang iaki kompani.
Nongpoh: Ka Dorbar Shnong Saiden ha Ri Bhoi, ka la pynpaw ba ki nongialam shnong lem bad ki paidbah ka shnong, ki la pynpaw ba ka shnong kan pdiang sngewbha ia ki nongshong shnong, kiba la thmu ban wanphai sha ka jylla, kata hadien ba ki la sahkut sha kiwei pat ki jylla ha ka Ri, naduh ka sngi kaba la pyntrei ia ka Lock Down ne ka khangdam ha kylleng ki jylla jong ka Ri hi baroh kawei.
U Bah EK Lapang, Rangbah shnong ka Saiden, u la ong ba ka na liang ka shnong ka la dep ban pynkhreh na ka bynta ban pdiang ia kiba kum kitei ki samla na ka shnong bad kiba la sahkut noh ha kiwei pat ki jylla bad kata ka long ba ki la dep ban pynkhreh kyrpang ia ki jaka sah ka jong ki, na ka bynta ba kin pyndep ia ka Quarantine katba ka jingbthah kaba ki la ioh, kata ka long la ka dei 14 sngi ne 28 sngi.
Nalor ka jingpdiang sngewbha bad pynbiang ruh ia ka jaka sah jong kite kiba sa wanphai na kiwei pat ki jylla, ka long ruh kaba sngewtynnad ban iohsngew ia ka sur jong utei u Rangbah shnong, uba la iathuh ba ka Dorbar Shnong Saiden, ka la pynkhreh kyrpang ruh na ka bynta ban pynbiang ia ki jingdonkam jong kito ki samla kiba sah shabar ka jylla bad ki ban sa wanphai iing shen.
Shillong: U doloi ka Elaka Maskut u ma Phrangki Rynjah u la ong ba ka jing shah thombor u Waheh shnong Maskut u Kyrsiew Kharbithai bad u Secretary shnong u Generous Tariang kadei namar ba kila khanglad iaki briew ban pom pathar iaki dieng na khlaw hapoh ka shnong kumba la mana ka Ka kashari.
Kumban shu pynkyn maw haka 13 tarik jym mang 2020 ki nongialam shnong kynthup ia u Waheh Shnong u bah Kyrsiew Kharbithai bad u Generous Tariang u badei ruh Secretary shnong ki la shah hiar thma ha kumba 20 ngut ki briew harud ka them jong Sung Valley ka lynti ban leit sha shnong Maskut.
Haba kren bad ki lad pathai khubor naka liang u doloi ka Elaka u Ma Phrangki Rynjah u la iathuh ba katkum ka jing iathuh u waheh shnong Maskut u la iathuh ba ka daw ba ki runar ki thombor ia u kadei namar ba u pyrshah jur iaka jing pom dieng pathar ki briew haki khlaw shnong namar baka court kala mana ban pynjot iaki khlaw ha shnong.
“Naka liang ka shnong ngi pynrem jur iakane ka jing thmu ki runar ban shim iaka jing im u waheh shnong bad nga kyntu ruh iaki bor pulit ban kem mardor bad pyn shitom tyngeh iaki briew ba don kti" la bynrap u Ma Phrangki Rynjah.
Naka liang u Secretary shnong u bah Generous Tariang u la iathuh ba naduh 12 tarik la don katto katne ngut kila byrngem ia Waheh Shnong bad dei haka 13 tarik katba ki dang mut leit sha shnong la mih kynsan kumba 20 ngut bad kila sdang ban thombor iaki.
“Watla ngam tip bha iaki kyrteng, hynrei ki don katto katne ngut kiba u Waheh Shnong u ithuh ki kynthup ia u Kynio Phawa, Slong bad u Sunday Slong lem bad ka kynhun jong ki bad thombor ia ngi arngut" la bynrap u Generous Tariang.
Naka liang u bah Generous Tariang u la iathuh ruh ba ki nong ialam shnong ka Maskut kila dep ban ujor daka ejahar hapoh ka Ummulong Beat House halor ka jing shah hiar thma jong ki bad u la kyntu ruh iaki bor pulit ban kem noh mardor iaki ba donkti.
Mumbai: Ka jingkiew ka jingpang Covid-19 ha Maharashtra, ka la poi sha ka  27,524ngut, da kaba ki don 1,602 ngut kiba dang shu ioh thymmai.
Nangta ki don sa 44ngut kiba iap bad baroh kiba iap ha katei ka Jylla, ki la poi sha ka 1,019ngut, ong ka khubor na ka tnat ka koit ka khiah ka sorkar Jylla.
Ha Karnataka, ki lah jan dap 1, 000ngut kiba ioh pang coronavirus bad kiba iap, ki long 35 ngut, katba 456 ngut ki la jem na katei ka jingpang.
Shillong: Kum shi bynta ban pynkhreh ban pdiang ia ki briew ki ban wan phai na ka bar jylla lashai ka sngi ka Sorkar jylla mynta ka la shim ia ka rai ban buh shuh shuh ia ki jaka screening ha ka jylla.
Ha ba iakren bad ki lad pathai khubor, na ka liang u bah Prestone Tynsong u la iathuh ba na ka liang ka sorkar kan buh shuh shuh ia ki khyrdop ban register bad ban screening ia ki briew ki ban wan na bar ka jylla bad kine ki khyrdop thymmai kin trei kam noh naduh ka 15 tarik u Jymmang 2020.
Kawei ka jaka screening kaba ki la buh ka long ha ISBT Tura,kane ka long na ka bynta ki briew ki ban rung sha West Garo Hills District, South Garo Hills District bad South West Garo Hills District.
Katba ka jaka screening kaba don ha Bajengdoba kan peit tang ia ki briew ki ban rung ha North Garo Hills District bad East Garo Hills District.
Na ka bynta kiba sah ha East Khasi Hills District la buh ia ki jaka screening ha Polo Ground, Shillong.
Ka jaka screening ka ba don ha Byrnihat kan peit tang ia ki briew ki ban leit rung sha RiBhoi District, West Khasi Hills District bad South West Khasi Hills District.
Kat ba ia ki briew ki ban wan rung ha East Jaintia Hills District bad West Jaintia Hills District la pynkhreh ia ki jaka Screening ha Thadlaskein entry point.
U la iathuh ruh ba ki briew ki ban wan phai lashai ka sngi na Chennai kin long kumba 873 ngut bad ka rel kan poi ha Guwahati kumba 4:00  baje eiei.
Shillong: Ka Um ha ka pung Umiam, ka la poi mynta sha ka 3205.
14 phut bad katei ka dei ka jingkhein, kaba haduh hynnin ka sngi, ha ka por 11 baje mynstep.
La iathuh ba lada ka jing iai hap slap, ka dang iai bteng, yn hap ban pyllait um noh shabar jong ki khyrdop jong katei ka pung pynlang um ha Umiam bad la maham ia ki riew paidbah, ba kin iaid sha ki bynta ba sharum jong katei ka pung, ong ka kyrwoh na U bah B Khonglah, Chief Engineer (C), Hydro Planning & Hydro Construction, MePGCL, Shillong.
Paralok, ka mut aiu katei ka jingong, “Ka Lockdown kan kylla Lookdown".
To ngin ia peit kumne harum:-Ka Lockdown ka long ka lad ba u PM Narendra Modi u la plie kum kawei na ki lad babha tam ban iada na ka jingsaphriang stet u khñiang khlam Coronavirus da kaba baroh ki nong India kin shongkhop ha la ïing.
“The best medicine to fight coronavirus is to stay at home" ong ki stad dawai jong ki ri ka pyrthei.
Ïa ka Lockdown la pynbynta katkum ki Phase.
Ka phase 1 ka la sdang naduh 25 March 2020 haduh 14 April 2020=21 sngi.
Ka phase 2 ka la sdang naduh 15 April 2020 haduh 3 May 2020=19 sngi.
Ka phase 3 ka la sdang naduh 4 May 2020 haduh 17 May 2020=14 sngi.
U Prime Minister Narendra Modi u ong ba ka phase 4 kan sdang naduh 18 May 2020 bad ia ka jingkut um shym la pynbna.
U shu ong ba ka phase kaba saw kan pher bak-ly-bak na ki lai tylli ki phase.
Ha kano ka dur ka phase 4 kan pher na kiwei ki phase?Ki Lockdown ha ki artylli ki phase ba la dep kaba 1 bad kaba 2 ki la pynkhuslai bad pynsngewsih jur ia ki paidbah nongshong shnong namar ba ka Sorkar India ka la hukum ban khang khyrdep lut ia ki dukan, ki ïingmane blei, ki cinema, ki winestore, ki jaka ialehkai, ki jaka pule, ki ïew bad ki hat bad ki kali.
Ha ka phase kaba 3 la pynjynsur khyndiat ba ia ki dukan la shah ban plie katto katne, ia ki winestore la shah ban plie, ia ki kali ruh la shah 25% haduh 50% ban iaid.
U PM Modiji u la pynbna ba ka phase ba 4 jong ka Lockdown kan pher bak-ly-bak na kiwei ki phase.
Namar yn sa shah ba ki paidbah ki ioh laitluid noh ha ka leit ïew leit hat, yn sa shah noh ia kiba kwah pynlong jingiaseng, kiba ialehkai, ki cinema bad lehse ka sorkar kan pyrkhing malu mala sa tang ia ki jaka pule.
Balei ba yn leh kumta? Namarba ka sorkar ka la duna pisa; bad ba ki paidbah ki la ialeh pyrshah.
Ki paidbah ha kine ki 3 phase jong ka Lockdown ki sheptieng tang ia ki pulit katba ia kata ka khlam pat kim patiaw eiei.
Don leilei kiba kwah ban ialong paralok noh bad u Corona.
Halor jong kitei ki artylli ki jingeh lem bad ka jingud thait ki pulit bad ki nongtrei jong ka Health Department, u Modi un sa leh noh da kawei ka rukom lockdown ba ki paidbah kin kmen.
Lehse kata ka jingkmen kan sa long ka jingkmen tohhoh ne ka jingkmen khatduh.
Uba rkhie pashait dei uba rkhie khatduh.
To ngin ia peit noh mynta sa ia ka Lookdown.
Kane ka ktien “Look down" ka mut ka jingpeit ibeiñ, ka jingñiewbeiñ, ka jingleh bymkheiñ snep, ka jingkyntait ban pdiang, ka jingshiliang khmat, ka jingbym isynei, ka jingbym map bad kiwei kiwei.
Khnang ba phin sngewthuh ia ka jingmut jong ka ktien “Lookdown," wat sngeweiei ia nga, ngan ai da kawei ka nuksa.
Kata ka long kumne: Ha u snem 2012, la jia ka jingjia ha ka shnong Langja Khyllem sangrin, kaba ngam lah shuh ban klet haduh ka sngi jingiap.
U kñi khatduh jong i lok jong nga u (L) Shot Snaitang u la khlad noh hadien ba u la shah ot balang na ka daw ba u dih kyiad.
Te la dei ban tep ia ka met jong u ha ka khyndew jong ka shnong ba la pynkhreh kyrpang tang ia kiba la shah ot balang.
Ha ka sngi tep ia u la wan ban duwai da u Rev.
T.
Kharbani.
Uta u pastor u la duwai lookdown kumne-“Ah Blei , une u Shot Snaitang um dei shuh u briew jong me, namar mynta u la don shabar ka jingker jong me.
Une um don hok shuh ban dawa ia ka bneng.
Nga mynta ngam duwai na ka bynta une u Shot Snaitang, hynrei nga duwai tang na ka bynta kine kiba ha ïing…Amen".
Ka jingkylli ka long, balei um ailad ia kiwei ba kin duwai ha ka rukom duwai sngewsynei bad pan map? Ka rukom duwai lookdown ka long ka jingijli ha khmat U Blei.
Ka jingduwai look down ka long ka jingduwai jong uba kynja pharisi uba ibeiñ ia u nongkhrong.
To ngin ia phai biang halor ka jingkylli kaba ong, balei ba ka phase 4 jong ka Lockdown kan iapher na ki 3 phase kiba sha khmat?Kan iapher, namar kiba pynkheiñ ia ka Social Distancing kin sa look down ia kiba deng mask, kiba ia ïeng jngai 1 metar; kiba pynkheiñ Lockdown kin sa khublei kti jubor khnang ia kiba bud ia ka aiñ lockdown.
Hangta kin sa jia ki jingkulmar hapdeng kiba deng mask bad ki bym deng.
Kiba deng mask kin shah shoh ha ki bym deng.
Kan sa mih ruh ka jingkulmar hapdeng ki pulit bad ki paidbhur ha kano kano ka sngi.
Hangta te ka sorkar kan sa pynjari da ka public curfew.
Ka jingiap briew kan sa long ym tang na ka jingtrei u corona hynrei kin iap ruh ha ka jingkulmar.
Kan iapher ruh namar ba ki nongmihkhmat jong ngi kin peit ibein bad ñiew shiliang khmat ia ki bym dei ki nongkyrshan jong ki.
Ha kine ki 3 tylli ki phase ki dang ai lem ia kiwei ruh la ia u khaw ne u dai.
Hynrei ha kane phase 4 te kiba bun ki nongmih khmat kin ai jingiarap sa tang ia ki briew la jong.
Kita ki bym shym la ai jingkyrshan te kin ngat ha ka Lookdown.
Kan iapher, namar ki ban ioh pang khlam corona kin sa shah look down ha ki bym pat ioh.
Wat kiba shu ioh pang na kiwei kiwei ki jingpang kin shah kren beiñ, shah kyntait na ki shnong bad ki balang namar kin kynnoh nongpop.
Kata ka dei ka look down kaba khraw.
Kan pher ruh namar ynda la shah laitluid ia ki paidbah bad la plie kylluid ia ki ïew ki hat, ki karkhana, ki par dewiong etc ka jingwan kiew bad ioh rung ki bar jylla bad bar ri kan long kaba shyrkhei.
Ha kata ka por te la thikna ba ha kane ka jylla jong ngi ki ban ioh corona kin sa ngat ha baroh ki district.
Kata kan sa urlong ka jingong jong u PM Modi ba ha ka lockdown kaba 4 ki briew bad u corona kin sa ia lymbub ha ki ïew ki hat, ha ki surok, ha ki kali, ha ki jaka pule bad ha ki ïingmane.
Ha kata ka por kiba kwah ban pynkheiñ lockdown kin kmen tohhoh katba kiba burom ia ka lockdown kin shong peit rit mynsiem na kyndong thik kumba ong u babu Soso Tham, “Ka jongno kan lait ka jongno kan liem" haba ki briew ki peit rit mynsiem ia ka umsaw ha ka por lyiur jong ka shnong Sohra ynda la tuid sha ki jaka them.
Hangta te kan shong sa ha ka jingeh rngiew, mano ki ban iap corona bad mano ki ban lait im.
Ha ka phase 4 jong ka lockdown ka sorkar kan shem ban synshar ia ki paidbah bad kan shem jingeh ruh ban ialeh ia ka khlam.
Katno million kin iap ha kata ka por.
Ah! Ah! Ah!Nga sngew dei ia kane ka jing thoh i EX – Rev Langrin….
Ym bakla kan long shisha kumta….
Kyrmen ba kan ym long pat kumta mo,,kyrmen beit ia ka ba bha.
Kumba ka long mynta, ki iieng bishar khamtam ha jylla jong ngi, ki dei ki karkhana shna pisa jong ki nongbishar bad ki plidar; kim dei satia ki jaka ban ai ia ka jingbishar bakhuid ba suba ia kiba shem pap.
Kiba don pisa ne kiba don ha ka bor, tang katno ki la ioh jamin katba ki baduk, wat la ki shu shah pharep, ki hap shong ha phatok da ki bun bnai ne da ki snem, namar bym don pisa ban siew ia ki plidar bad ia ki nongbishar kaba ki khot don burom ka bai jamin.
Na kata ka daw, lada phi leit jngoh ha phatok, phin lap tang ia ki runar kiba wan na ki iieng baduk; hynrei phi ym lap ia kiba wan na ki iieng riewspah.
Hato kum kine ki nongbishar kim dei ki thlen ka juk mynta? Long ba la tim ia phi ki plidar bad ki nongbishar bymhok!d) Kum ki nongsynshar shnong:- Ha kawei ka sngi, ha ka por ba nga dang trei ha Mawsynram Police Station, nga la leit donkam sha kawei ka shnong kaba don ha khappud Bangladesh bad uwei u syiem jong kawei ka hima kaba ia khappud bad katei ka ri.
Katba ngi dang iadih sha ha kawei ka dukan, la wan uwei u rangbah Garo ban phah pynthymmai ia ka permission pom dieng.
Uta u syiem u la thoh ha kawei ka kopi shi laiñ kumne “La shah ban pom dieng katba mon na kano kano ka jaka raid, lait noh na ri kynti bad kane ka permission kan neh haduh….
(tarik).
" Nangta u la soi ia ka kyrteng jong u bad shon muhor halor kata ka kot.
Kiba bun ki Garo kiba shong ha India khappud bad ka Bangladesh, ki dei kiba wan buhai shnong na Bangladesh.
Une u Syiem u ju ai jingbit ia ki, ban shong ban sah ha ka hima jong u, katba ki mon; u da ai jingbit ruh ia ki, ban pom dieng katba mon na ka ri raid.
Nga la ong ia u, ba ka aiñ India kam shah shuh ia ki nongwei ban shong ha ri India, te balei pat ba u dang ai lad ia ki ban rung bad shong ha ka hima jong u? U la ong ia nga ba ka dei ka dustur naduh hyndai hynthai ba ‘ngi ki Syiem ngi lah ban ai jingbit ia ki briew ba nabar ban shong ban sah ha ka hima jong ngi bad la ñiew ia ki kum ki raiot, ym kum ki khun ki hajar.
’Nga la pyni nia ia u ba kan sa poi ka por ba ki khun ki hajar lajong kin ym ioh jaka shuh bad kin sa long mraw hapoh kine ki nongwei kiba wan buhai shnong be-aiñ; hynrei namar ba u dei u ‘riew awria bad lalot spah, u pynksan la ka nia.
Une u syiem u ju leit sha kane ka shnong khappud man ka taiew ban lum pisa na kine ki Garo ba wan buhai shnong be-aiñ bad u ju pynlut ia kane ka pisa ha kaba thoh tim sha Shillong.
Ha kata ka por, u don ar ngut ki lok.
Ka lok trai ka sah ha shnong katba ka lok kliar ka sah ha Shillong bad ka die wai dong ha Motphran.
99% na ki khun ki hajar jong kane ka hima ki dei ki babiej kham palat ban ia ka masi.
Ki shu shah beit katba leh une u Syiem.
Kumta, haba nga iohi ia kane ka jinglong jong ki, nga kynmaw ia kato ka jingiathuh khana kaba ong ba “ha ka ri jong ki matlah, ki thung syiem ia uba peit tang kawei ka khmat.
"Nga la kwah ban kem ia kine ki briew ba wan rung be-aiñ; hynrei ngam ioh jingkyrshan nangno nangno ruh bad ym don ba treh ban sakhi.
Hapdeng kane ka jingkhuslai, ha kawei ka sngi, la wan mih ha Police Station kumba lai/saw ngut ki samla kiba kam ialade, kum ki nongialam jong kawei ka seng ba ki dang shu seng thymmai ba la ai kyrteng ka ‘United Balat Border Area Youth Organization’ (UBBAYO).
Kine ki samla ieid ri, ki la kylli ia nga, ‘balei bah phim leit kem ia kito ki nongwei kiba shong be-aiñ ha ri jong ngi?’ Nga la ong ia ki ba kum u pulit khamtam ma nga, ubym dei u trai shnong, ngam lah ban kem ia ki khlem ka FIR bad khlem ki sakhi satar ne ki sabut kiba thikna.
Nga la ai jingmut ia ki, ba kin lum jingtip bad sa wan ai ka FIR ha Police Station; hynrei kine ki samla kim ju wan mih shuh ha Police Station naduh katei ka sngi, haduh ba ngan da mih noh na Mawsynram.
Ym tang utei u Syiem uba die ia ka jaidbynriew; hynrei ki don bun ki Syiem, ki rangbah shnong kiba tat dor haduh katta katta, ba tang shu ai bai dih, kata ruh da ka ‘iad lieh, ki kloi ban ai certificate ia uno uno u khyllahjait ban pyni ba u dei u trai shnong.
Hato kum kine ki nongsynshar hima, nongsynshar shnong kim dei ki thlen thymmai?e) Kum ki seng bhalang – Ngam tip katno tylli ki seng bhalang ki don ha ri jong ngi.
Ha ka ktien phareng ki khot ia kine ki seng, ki Pressure Group (ki kynhun pynkhih shnong).
Kine ki iasynshar ryngkat ryngkat bad ka sorkar.
Ki long kum ka sorkar ba khlem jied da u paidbah.
Teng teng ki long kum ki pulit, da kaba ki leit kem kiad, kem briew (khamtam ia ki mynder ri) bad ki long ruh kum ki income tax enforcement ha kaba ki leit lum khajna ruh na ki heh spah kumba leh ki briew sorkar, tangba ki buh noh da ka kyrteng ba kham don burom kaba ki khot ka DONATION.
Teng teng pat, ki long kum ki MLA jong ka liang pyrshah bad ki don ruh ka bor ban pynkhyllem shuki ia uno uno uba ki kwah ban pynkhyllem, kumba ka la jia ia u Chief Minister barim, u Bah E.
K.
Mawlong da kaba kynnoh bamsap ia u, wat la u khlem don kti satia.
Teng teng pat, ki long kum ki lehnoh ne ki mafia kiba khnang ban ioh ia ka jingkwah jong ki, ki leh bun ki kam runar bad ki kam pynklumar shnong, shoh briew, thang briew, (khamtam ia ki Dkhar), thang ia ki iieng sorkar, kali sorkar, kawang maw ia ki kali ba iaid ha surok ne thang ia ki dukan jong ki dkhar ki bym lah ban pynbiang ia ka jingdawa jong ki.
Hynrei bun na kine ki seng ki leh ia kitei ki kam runar ha ka kyrteng ban pynim ia ka jaidbynriew.
Kaba dei!!!.
Shillong: U Parad ba 73 snem ka rta, na ka shnong Umsamlem, uba kyrteng U bah Phling Sohphoh, ula khlad noh hynnin ka step ha ka shnong jongu.
La tep ia utei u rangbah mynta ka sngi, ong ka khubor.
U Bah Phling, ula mih na ka jingshah sumar ha KJP Hospital, ha ka 22tarik mynta u bnai bad u dei ruh, uba la shah kynnoh bakla, ba u dei uba ioh jingpang khlam Covid 19.
La iathuh ba utei u rangbah, ula mih na ka jingshah sumar, khlem da donkam ban siew bai lut bai sep eiei, hynrei namar ba u don ia ka jingpang shadem, kumta, ka la ktah jur ia ka jingring bad pynhiar mynsiem jongu, namar ba kim don ki mashin oxygen bad kumta, ula khlad noh hynnin ka sngi ha la iing.
Hadien ka jing ia shong jngai bad ka jing ia tap ha Delhi, mynta ka la wan sa ka por khang sbak ia ki jingkhang iing bad ki jing khang iit bad ka daw, ka long namar ba ka la poi sa ka por ba wan ki wan hiar thma ki puit ha katei ka Jylla.
Ki magistrate, kiba ju bunkam ban peit mynshwa ia ki riew pynkhein ain, hynrei mynta, ki la ia bunkam ban peit sa ia ki puit bad kata ka long ban thaw ia ki lad ki lynti ban pyniap ia kitei ki puit kiba rung sha ki iing ki sem, sha ki lyngkha ki risai jong ki briew.
Ka sorkar Delhi, ka la bthah ia baroh ki nongshong shnong, ba kin khang bha sbak ia ki jingkhang bah bad ki jingkhang iit jongki bad ia ki jingthung jingtep ruh, ba kin sop bha da ki plastik.
U AP Saini, Joint Director ka tnat rep, u iathuh ba la bthah ia ki magistrate, ba kin ia treilang bad ki paidbah, ban sdang sa ia ka jing ia pyniap ia kitei ki pulit bad kawei na ki lad ban pyniap ne pynher krad ia kitei ki puit, ka long ba pynrwai sawa jam bha da ki jingrwai, lane ban tem sawa bha ia ki bom, ki ksing, lane tem ia ki khiew ki siang, ki pela ki shamoit, lane thang da ki bom pataka bad kiwei ki lad jing pynsawa.
Ha ki bnai ba ladep, ka la don ka hiar thma bad pynjulor kitei ki pulit ha ki jylla jong ka  Rajasthan, Gujarat, Maharashtra bad Madhya Pradesh.
Haduh mynta ka sngi, kitei ki puit ki ia lum lymbung ha Gurugram bad bad ki la sdang ban hiar thma bad sop spain ha ki iing ki sem bad ki jaka rep bad ki jaka ri jingri ha South Delhi.
Nangta la iathuh ba ki la nang tur shuh shuh sa sha Asola Bhatti, kaba don hi ha  South Delhi.
U myntri ka tnat peit mariang jong ka Delhi, U Gopal Rai, u iathuh ba mynta  ka donkam ban tem ia ki jingtem kiba pynshong shit bad kiba sawa jur bha bad ula bthah ruh ia ki briew jong ka tnat peit mariang, ba kin leit sha ki jaka rep ban iohi dalade ia ki jingduh jing julor.
Ki stad ki iathuh ba ha ka jaka, kaba shi square kilometre, ki ju ia lum haduh 40 million tylli kitei ki puit bad ki lah ban bam ia ki jingbam, kiba lada bam ki briew, kin kynthup ia 35 hajar ngut ha ka shisngi.
Ka jingkhuslai ka dei kawei na ki jingeh ba shyrkhei tam jong ka jingim, bad lah ban ong ia ka ba ka dei kawei na ki jait jingpang ba shyrkhei jong ka jingim bad kaba sohsat tam ban sumar haba ka ioh lad ban rung ha ka jingim, nga lah ban jer da kawei pat ka kyrteng ia ka jingkhuslai bad kata ka long ka jingpang SANGEM.
Ym don dawai da shin ban sumar ia kane ka jait jingpang sangem kat haduh mynta, namar ym tip bad ym lap ia ka jaka shong jaka sah jong ka haei ka shong? haei ka sah?Hynrei la shu lap pat ba suki pa suki ka ktah ia u briew haduh ba ka lah ban shim syndon ia ka jingim.
Haba u briew u ioh ia ka Jingpang Sangem (Khuslai) ki dak kiba paw shabar ki long ka snieh doh ka long thangiong ngaiñ ngaiñ kaba itlot bha bad ka durkhmat kaba ityrkhong raw raw, ka khmat kaba jngut, hynrei haba ls eksamin pat ia u briew kaba phylla ka long ym lap bad ym don jingpang hynrei u briew pat wat ban trei ban ktah um lah satia.
Haba ka jingkhuslai ka ioh lad ban rung ha ka jingim ka pynlong ia u briew ba un shah thom bor wat ia ka jingmut jingpyrkhat ka jong u bad ka da trei donbor tyngeh shisha shisha, bad u wei pa u wei u briew um lah ban lait na kane ka jingkhuslai, bad ka por kaba ap jingma eh ba ka jingkhuslai ka shait ioh jaka ka dei ka por Samla.
Hooid don bun ki heh ki san kiba mad ia ka hynrei ka ka kham ma pat ka long ia ki Samla, Namar balei? Namar ba ki dang lyngkot ka jingmut jingpyrkhat bad ki dang dei ban iaid bun ki jingeh, bunsien ka shait jia ka jingsngewsih haba kane ka jait jingpang ka ioh jaka ha ki Samla ne wat ha ki heh ki san tymmen ki kro.
Ka jingkhuslai ka kham pher na ka jingsngewsih , Hooid ki jingsngewsih pat ki dei ki lynti sha ka jingkhuslai.
Don bun bah ki daw ba pynmih ia ka jingkhuslai jong ka jingim kawei na ki daw ba nga lap ka long ka jingshah niewbeiñ ha baroh ki liang, kat sha ba phai ym lah ban khie khlieh namar ba shah ñion bein, ka jingpulom lut ki jingthmu ba bha baroh ka shait jia namar ka jingshah niew beiñ, nangta jingbym ioh jingshaniah shuh na ki ba haiing hasem na ki lok ki jor na ki marjan marpa, ka jingmad ia ka jingkyrduh kaba khim khait ha ka long iing long sem, kum ki samla pat ka shait jia ka jingkhuslai namar ka jingieit bad kiwei kiwei, ym tang kine hynrei don bun byllien kiwei pat ki daw ki ba pynlong ban khuslai ha ka jingim.
Na kata ka daw don bun ki briew kiba mad ia ka, ka pynlong ia ki wat ba ki nud ban dkhat jubor noh wat ia ka jingim ba kordor, namar kim sngewmyntoi shuh ban im, ki sngew long pynban ka ba thala wat ia ka jingim.
Kumta ngi sngewthuh shai ba lada ngi mad ia kane ka jait jingpang ka long kaba ma haduh katta katta bad kaba kordit shisha ka jingim.
Katto katne ki lad iarap ban lait na ki jingkhuslai haba ki wan ha ka jingim.
Kumba nga la ong sha khmat ym don dawai ban sumar ia ka hynrei don tang katto katne ki lad ban sumar ia ka bad kita ki long:-Kine ki long tang ki mat ba kham ha khmat eh kumno ban leh, don bun kiwei kiwei ki lad ban leh ban lait na ki jingkhuslai kat kum ka jingshem bad jingkynduh jong ka jingim jong phi, hynrei hangne nga la shu kdew kyllum lut ia baroh ba la shu thoh lyngkot katba lah.
Khublei shibun.
Tang hapoh 12 sngi, ki don haduh 1,000 ngut kiba ioh pang covid 19 ha ka sor bah Guwahati bad ha ki 24 kynta ba ladep, ki don 203 ngut kiba ioh pang covid ha katei ka sor bah.
Ha ka sngi thohdieng, ki don 273 ngut kiba ioh ia katei ka jingpang ha Assam bad na kitei ki kynthup ia 203 ngut ha ka sor Guwahati marwei.
Katei ka jingbun ki nongpang, ka la mih ka jing suba, ka la don ka jing pang ia bit iwei na iwei pat ha katei ka sor bah bad kumta ka sorkar Assam, ka la pyntrei kam ia ka pakhang shnong, kaba 14 sngi kynthih, naduh ka 28tarik Jylliew 2020 ha ka sor bah Guwahati lane ka Kamrup (Metro) District.
U Himanta Biswa Sarma, myntri ka koit ka khiah, u ong ba ha ki khyndiat sngi ba ladep, ki la nang bun kiba ioh pang coronavirus ha ka sor bah Guwahati bad katei ka dei ka dak kaba ima shi katdei.
La iathuh ba ki don 762 ngut kiba ioh pang covid 19 naduh ka 15tarik Jylliew 2020 bad na kitei ki kynthup ia 677ngut ki bym ju leit jingleit satia.
Haduh mynta ka sngi, kiba ioh pang coronavirus, ki la poi sha ka 6,919 ngut ha ka jylla baroh kawei bad na kitei ki kynthup ia 4,247 ngut kiba la mih na ki jaka sumar bad kiba dang shah sumar, ki long 2660 ngut.
Nongpoh: Haba iasnohktilang ban rakhe ia ka sngi kyrpang ban pyrshah drok, kaba la tip kum ka International Day Against Drugs and Illicit Traffiking, ki pulit ka Ri Bhoi, hynnin ka sngi ki la pynlong ia ka prokram ban pynshai halor ka jingma u drok ha Umiam, Umsning bad Nongpoh.
Ki heh Pulit ka Ri Bhoi, kiba la sakhi ha katei ka sngi, ki kynthup ia u Bah VDS Rymbai, DSP Headquarter, u Bah O.
Massar, DSP Police Traffic, u Bah PS Marwei, CI ka Nongpoh Police Station lem bad kiwei kiwei ki pulit ophisar ha Ri Bhoi.
Haba kren ban pynshai sha ki paidbah, kitei ki heh Pulit ha Ri Bhoi, ki la ong ba katei ka jingpynlong prokram da kitei ki Pulit, ka long ban pynshai sha ki paidbah halor ka jingma kaba ap ia ka jylla, na ka jingkynrei ki nongdih drok.
Shillong: Myn hynnin ka sngi ka KSU Mairang circle ha ka jing ïalam u education secretary, bah Robin Nongrem ryngkat ruh bad u general Secretary Huebert warjri, President mission unit samla ïohdapmiar L.
mawlong lem bad ki dkhot jong ka circle,ka la leit ban buh ïaka shithi ha man ki skul bad college kiba la don ïa ki higher secondary School ter ter graduation.
La ïoh ban ia phylliew jingmut lang ruh bad ki principal ha kaba iadei ia kum kane ka por ba ki ia tyngkhuh ia ka khlam covid19 kumno ba kin pyn jynsur ïaka rukom siew ban skul/college kumjuh ruh ïa ki skul/college private ba ki dei ban pyn bun da ki installment khnang ba kan nym ktah than ïa ki khynnah pule bad ruh ïa ki kmie ki kpa.
Kiba ioh pang khlam coronavirus ha India, ki la tam mynta ka sngi ia ka 5 lak ngut, hadien ba ki don  18,552 ngut kiba ioh pang ha ki 24 kynta ba ladep, ong ka khubor jong ka tnat ka koit ka khiah ka sorkar India.
Kane ka jingkhein, ka dei ruh kaba bun tam, na baroh ki jingkhein jong ka jingioh pang khlam ha India, haduh mynta.
Kiba iap, ki la poi sha ka  15,685 ngut, da ka jingdon jong ki 384 ngut kiba iap ha ki 24 kynta ba ladep.
Haduh mynta ka sngi, baroh kiba ioh pang, ki long  5,08,953  bad sa  1,97,387 kiba dang don ha katei ka jingpang bad nangta sa  2,95,881 ngut kiba la jem ha ka jingshah sumar bad baroh kiba iap, ki long  15,685 ngut.
Nongpoh: Ka jingkren tohmet da uwei na ki nongtrei hapoh ka ophis MePDCL kaba don ha Umiam ia ki paidbah, kata ha ka por ba ki thmu ban leit siew bai bording bad ruh ban pan jingpynshai halor ka jingkiew kynsan ka bai bording, ka la pynbitar shikatdei eh ia ki nongialam ka RBYF Umsning Circle bad kaba la pynlong syndon ba kin leit tur kynsan sha katei ka kamra treikam jong u utei u ophisar.
Katei ka jingjia, ka la jia hynnin ka sngi, ha kaba katkum ka jingiathuh da ki nongialam ka RBYF, la ong ba ha katei ka por ba kitei ki paidbah ki la leit ban kylli halor ka jingkiew kynsan ka bai bording, hynrei u la don uwei u nongtrei uba shong ha kamra lum bai bording u la kren tohmet ia kitei paidbah, kata da kaba u ong ba kim don hok ban kylli ia ka jingkiew ka bai bording, namar kumba ka long mynta baroh ki tiar ki la kiew bad uba la pyniahap halor ka jingkiew dor u khaw.
Ki nongialam ka RBYF Umsning, kaba la ialam da u Bah Devan Warjri, President Umsning Circle, nangta u Bah Balawan Nongbri, General Secretary, u Bah Phrangsngi Kylla, Finance Secretary ka RBYF Sengkmie lem bad kiwei, tang mar ia halor katei ka jingshah kren tohmet da utei u nongtrei, ki la leit mar mar sha katei ka jaka, na ka bynta ban wad jingtip halor katei ka jingjia.
Haba kren sha ki Lad Pathai Khubor, u Bah Phrangsngi Kylla, u la ong ba ka seng ka sngewkhia ban iohi ia ka jingthurmur ka rukam treikam hapoh ka MePDCL, namar ka jingpynkiew ka bording ka la jia ha manla ki thain kiba don ha Ri Bhoi, pynban kaba ktah eh ia ka seng ka dei hadien ba ki la ioh jingtip ba ki nongtrei ha ka MePDCL ki kren tohmet wat ia ki paidbah kiba thmu ban leit kylli halor ka jingkiew ka bai bording.
U la ong ruh, ba ka seng hadien ba ki la ioh ban iakren bad kitei ki paidbah kiba sah ha ki thain Umsning, ki la iathuh ba ka jingkiew kynsan ka bai bording ha kine ki khyndiat bnai ba la dep, ka la long shaba palat u pud, hynrei kaba kham sngewlyngoh eh ka long ba ka MePDCL, ka la pynpoi ia ki Bill Light wat sha kito ki longiing ki bym pat pyndonkam Bording, hynrei ki dang thmu ban shim bording, kata ka long lyngba ka jingiathuh da ki 18 ngut ki briew kiba thmu ban shim bording.
Namarkata, ka seng hadien ba ka la ioh ban iakren bad u SDO ka MePDCL, ka la pan jingpynshai halor kane ka jingkhein thurmur ia ka bai bording ilektrik bad ruh ban tohkit na kaei ka daw ba ka bai bording ka poi haduh da ki phew hajar tyngka, namar ka jingkiew kynsan ka bai bording, ka la ktah eh ia ki paidbah bad khamtam eh ia kito kiba dei ki longiing baduk.
Haba iadei bad katei ka jingjia, u SDO ka tnat MePDCL u la kular ban tohkit halor kane ka jingkiew ka bai bording ilektrik bad u la ailad ruh ia ki paidbah ba kim donkam ban siew shwa ia ka bai bording bad tad haduh ban da don ka jingiapynbeit.
Shillong: U bah Prestone Tynsong, symbud myntri rangbah ka jylla, u iathuh ba ka sorkar jylla mynta ka sngi, ka la shim ia ka rai ban ym shah ban shim ia ki bai sah jong ki khynnah pule ki ba sah ha ki Hostel ba pyniaid da ki riew shimet naduh u bnai Iaiong  haduh da la pynmih da kawei pat ka jingpynbna.
Haba iakren bad ki lad pathai khubor na ka liang u bah Prestone u la iathuh ba ki trai jong ki Hostel ba la pyniaid da ki riew shimet, ki lah ban shim ia ka bai sah jong ki khynnah pule tang ia kito ki ba sah ha ki Hostel ha kane ka por ba don ka jingpakhang shnong,hynrei ia kito ki ba khlem sah kim dei ban shim ia ka bai sah.
Ha kaba iadei ba ka rai jong ka sorkar ia ka jingsiew ia ka bai skul ha ki skul ba ioh jing iarap na ka sorkar bad ki skul kiba pyniaid da ki riew shimet bad ki balang, ka sorkar jylla ka la pdiang ia ka jingpynbna lynba ka tnad pule puthi.
Ha kaba ka sorkar jylla ka la rai ba ki skul kiba pyniaid da ka sorkar bad ki skul ki ba ioh jingiarap na ka sorkar ki dei ban shim ia ka bai skul 50% na ka bynta 3 bnai bad ki skul kiba pyniaid da ki riew shimet bad ki balang ki dei ban shim tang ia ka bai skul (tuition fee) lait nah kiwei kiwei ki jingsiew.
Kaba mut ka bai admission/annual fees ym donkam ban siew? Ne kiei kita kiwei pat ki jingsiew lait noh ka bai Tution fees.
Shillong: U Chief Executive Member jong ka Khasi Hills Autonomous District Council u bah Titosstarwell Chyne, haba jubab ia ka jingiatai halor ka mang tyngka jong ka KHADC na ka bynta u snem 2020-2021 u la iathuh hapoh ka iing dorbar ba kum shibynta ban pynsuk ia ki paid bah kiba donkam ha ka ingbishar jong ka KHADC, shen ka council kan sa plie noh ia ki iing bishar ki ba don ha Nongpoh, Nongstoin bad Mawkyrwat.
U CEM u la iathuh ba ka KHADC kan dang pynkhlain shuh shuh ia ki shnat trei kam jong ka KHADC ha Nongstoin, Nongpoh bad Mawkyrwat da ka ba phah ia ki Junior Engineer sha kitei ki jaka, ar sien ha ka shitaiew ban ia kynduh ia ki paidbah ha kaba ia dei khamtam eh ia ki Bill jong ki jingtrei kiba ka KHADC ka pyntrei.
Kumba ka long mynta ki kam ki ba kitei ki ophis jong ka KHADC ki peit ki long tang ban shim ia ka khajna na ka kamai kaba la tip kum ka Professional Tax.
La iathuh ruh ba ia ka ophis jong ka KHADC ka ba don ha Mawkyrwat shen yn sa plie noh.
Haba ia dei bad ki Hima, u CEM u la ong ba ka EC ka kwah ban iohi ba baroh ki Hima ki dei ban don ia ki khlieh nongsynshar ba pura, hynrei ia ki to kiba don hapoh ka mukotduma kim hap ban ap ia ka rai jong ka iing bishar.
La ai nuksa kum ka Hima Mylliem bad ka Shella Confederacy.
La ong ruh ba ka KHADC ka la shim ia ka rai ba kin ai jingiarap ia ka Khasi Author Society (KAS) ban kin pynmih ia kawei ka Dikshonary ban pynriew spah ia ka ktien khasi.
Ka EC kan wad ki lat ki lynti na ka bynta ka jingbha jong ka Council.
Ha ka jingkren jong u bah Gigur Myrthong Deputy CEM ba dei peit ia ka pla pisa jong ka Council haba kren halor ka jingtai ia ka mang tyngka u la ong ba u ai khublei ia baroh ki dkhot jong ka iing dorbar kiba la ia shim bynta ha kane ka jingiakren na ki 15 ngut kiba la ai kyrteng hynrei kiba la ia shim bynta ki long 11 ngut.
