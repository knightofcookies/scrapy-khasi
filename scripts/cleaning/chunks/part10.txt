La ioh ia ki jingkren lyngkot kiba kynthup ia ki jingkren sngewnguh ia ka Kong Chiarmon Dkhar, da u Waheh Chnong jong ka shnong Mookhep, u Ma Denis Siangshai, u ba la iaroh bad sngewngooh shi katdei eh ia ka Kong Chiarmon Dkhar namar ka jingsbun mynsiem ban iarap ia ki ba duk ba kordit ha ka imlang ka sahlang kynthup ia kiba don ha ka shnong Mookhep.
U la ai ruh ka jingkyrkhu kyrdoh bad kitbok kitrwiang ruh ia Kong Chiarmon bad ia ka ïing ka sem jong ka khnang ba kin shait kin khlaiñ bad kin roi kyrhai ha baroh ki liang khnang ba kan leh ban nang iai bteng ia kane ka kam ba khraw jong ka sha ki kup shiliang sem shiliang ha ka imlang ka sahlang.
La ioh ruh sa ia ka jingkren lyngkot bad sngewnguh ia ka Kong Chiarmon Dkhar sa na u Ma Francis Dkhar, u Secretary Chnong jong ka shnong Mookhep, ha kaba u  la ong ba hadien  ba u la ioh ia ki jingeh ba ki long iing longsem ba duk ba kyrduh jong ka shnong Mookhep ki ia kynduh mynta, ha ka jingpyrshang jong u ban wad ia ki lad ki lynti jingiarap ia ki, u la kum poi iakren bad ka Kong Chiarmon Dkhar.
Ka kong Chiarmon Dkhar marsien oh sngew ia kane, khlem da pynslem ka la leit sha ka shnong Mookhep bad ai jingiarap ia kine ki longing long sem ba duk da u khaw.
“Kum I Kong Chiarmon Dkhar, ka kham eh bha ban shem ha ka imlang ka sahlang bad kaba don iaka mynsiem ban ai", ong u Ma Francis Dkhar.
Da kane la pyntip sha phi ki rangbah shnong ba ka Office ka la pyllait noh ia ka bhah Khaw bad u Dai jong ka skhim Pradhan Mantri Garib Kalyan Anna Yojana (PMGKAY) jong u bnai April 2020 sha baroh ki longing AAY bad PHH khlem donkam ban siew dor.
la kane ka bhah Khaw ba shu sam ei la mang 5kg shi khlieh briew na ka bynta kito kiba don kyrteng ha ka ration card AAY ne PHH.
Katba ia u Dai pat la mang ban shu sam ei 1Kg na ka bynta kawei ka ration card AAY ne PHH.
Halor kane ka bynta la bthah ruh ia ki Wholesalers ban leit buh haduh ki dukan ration jong kito ki Dealers ki bym lah ban wan kit dalade namar ka jingbym ioh Car Pass.
Namar kata sngewbha shim khia ban pynshai bad ban pynbeit ba kane ka jingsam ia u Khaw bad ia u Dai ration khlem da siew dor kan iaid beit iaid ryntih hapoh shnong jong phi.
Deputy Commissioner (Supply).
South West Khasi Hills  District.
Ka Shnong Sohphoh ba hap hapoh ka West Jaintia Hills District, Meghalaya kala pynpaw ia ka  jingsngewnguh bakhraw haduh katta kata ia ka Jaintia Hills Development Society (JHDS) kaba la wan ai  jingiarap lem ia ki nong shnong shnong ha kum kane ka por ka saw ka sain ban ïakhun pyrshah iaka khlam COVID-19.
Ha ka sngi ka 20th April 2020, ha ka jingiadonlang  u director iong ka seng I Rev Fr Manbha Pakem ha ryngkat I  Animator  ka seng I bah Rimi Pyngrope, ki la wan ban ai  jingiarap da u Khaw sha ki 35 tylli ki long iing  ki ba la ia kynduh jingeh na ka ka daw ka jing pakhang shnong.
Kiba bun kum na kine ki longing ki dei kiba shu shaniah tylli ha ki kam bylla sngi ban im ja kpoh bad ki ba duk ba kyrduh.
Ha ka jingkren ba lyngkot shwa ban sam ia u khaw sha ki nong shong shnong, u Rangbah Shnong, I bah Kishon Kharsahnoh, I la ai khublei bad sngwnguh shi katdei eh ia ia kane ka seng ryngkat bad ki nongtrei jong ka, ki ba la ju iarap man ka por ia ki paidbah jong ka shnong kum ha ki kam rep kam riang, ki symbai ki rnai bad kiwei de.
Khamtam eh ba ki la kloi ban iarap lem, ha kum kane ka por ba ki paidbah ki iakynduh jingeh bad kut lad namar kim ioh shuh ban leit bylla kumba ju long.
U Rangbah shnong u la pynpaw ruh ia ka jingsngewbynniaw ia ka jingslem ka sorkar ban phah ia ki lad jingiarap sha ki paidbah ba duk ba kyrduh kumba la pynpaw ha ki lad pathai khubor namar katba dang iaid ki sngi pakhang shnong ki briew ki dang ia kynduh jingeh naka daw ka jingkiew dor ki marbam mardih bad bym ioh lad shuh ban leit trei leit ktah.
I Animator ka seng I bah Rimi Pyngrope, ha ka jingkren jong I, I la ai mynsiem ia ki paidbah nong shnong shnong ban ym duh jingkyrmen namar kane ka jingpang COVID-19.
I la kyrpad ruh ban ym ngeit beit ia ki khubor hamsaia, hynrei ban bud pynrkhing ia ki kyndon ba la buh ka sorkar lyngba ka tnat ka koit ka khiah.
U Director ka JHDS, I  Fr Manbha Pakem, kaka jingkren jong i, I la kyrpad ia ki nong shnong shnong ban leh khuid leh suba, ban bud ia ki jinghikai ba la ai ka sorkar bad khamtam ban iatrei lang bad ki bor pyniaid shnong na kabynta ka bha ka miat jong baroh.
I la ong ba ym dei ban khein sting ia kane ka jingpang wat lada kam pat don ha kine ki thain jong ngi, hynrei dei ban long ki ba husiar bad phikir bha, ban kiar naka leit jingleit sha kiwei ki jaka, na ki jaka ba bun briew, ban bud pynrkhing ia ki kyndon ha ba thied ba pet, ha baleit sha ki bank bad ban ia leh katba lah ban ym mih na iing, lait noh tang ha ba don kam palat.
I la pynkynmaw ruh ba ngi dei ban long ki briew ki ba sbun mynseim, ki ba kloi ban iarap kylliang ia ki para marjan ha ba ki don kam kano kan ka jingiarap.
I  ai mynseim ruh ba ngim ei ban khuslai jingmut na kadaw kane ka jingpang namar kam long k ba bha ban khuslai namar kan pyntlot ia ka bor met jong ban ialeh pyrshah ia ki jingpang hynrei ngi dei ban long barabor ki ba kmen khang ba ka bor met jong ngi kan khlain.
I la pynkynmaw, ba kum ki briew ngi dei ban shaniah ha u Blei, ha kum kane ka por jong ka jingtynjuh bad ruh ban sumar bah ialade.
Ha shwa ban pynkut , i Secretary shnong  I la ai khublei sngewnguh  ia ki nongtrei jong ka JDHS, ki nongialam shnong naduh u Rangbah shnong, chairman shnong I bah Hariswell Talang, ki dkhot ka executive committee ba lah ban ia don lang,bad kumjuh ruh  ia ki nong shongshnong.
Lyngba kane ka khubor, ki nongialam ba hakhamt jong ka shnong Sohphoh ki la buh ka jing kyrpad ia ki nongmihkhmat jong ka thain naduh u MLA bad MDC lada don ka lad, ban iarap lem ia ki nong shnon shnong ha kum kane ka por ba ki paidbah ki iakynduh ia ki jingeh ba khraw ha kiba bun ki bynta naka daw jong ka pakhnag shnong halor ka jingialeh pyrshah ia ka jng pang COVID-19.
Mutshwa Thabah.
Secretary Shnong Sohphoh.
West Jaiñtia Hills District.
U sahep sorkar ba shongthait uba ju bat kum u Chief Engineer ka tnad Water Resources Department ka sorkar jylla, u ma K.
Dikyl Phawa u la kner ia la ki kti ban iarap ia ki palat spah ki longing kiba duk ha ki lai tylli ki dong jong ka shnong Ialong, West Jaintia Hills haka sngi Balang.
U ma Phawa u la mih sha khmat ban iarap kyrpang ia ki para kur Phawa kiba don ha katei ka shnong kiba la shah ktah jur na ka lockdown ban ialeh pyrshah ia ka jingsaphriang u khniang jingpang COVID-19.
U ma Lehbha Phawa uwei na ki riew rangbah ka kur Phawa ha katei ka shnong u la ai khublei ia u ma Dikyl Phawa uba la mih shakhmat ban iarap ia ki para kur kiba duk kiba hap ban mad ia ki jingeh na ka daw ka jingpur ka khlam COVID-19.
“Ki la don kumba shispah tam ki longing kiba la ioh jingmyntoi na katei ka jingiarap kaba dei da u khaw haduh 2500 kg", la ong la ong u ma Lehbha Phawa.
Na ka liang utei u sahep sorkar ba la shongthait u la kyntu ia ki nongshong shnong ba ki dei ban buh ryntih ia ki kyndon jong ka sorkar bad ka tnad ka koit ka khiah – ka Social Distancing, ban deng ia ki Mask bad kumjuh ban lehkhuid da kaba sait ia ki kti bun sien ha ka shi sngi ban ialeh pyrshah ia utei u khniang jingpang.
U ma Dikyl Phawa u la kyntu ruh ia kiwei pat ki parakur kiba kham don kham em ban iarap ia kito ki para kur kiba don ha kiwei pat ki shnong ki thaw.
By.
Sannio C Siangshai.
U Additional Deputy Commissioner (Supply), East Jaintia Hills District u pynbna paidbah ba baroh kito kiba ka jingioh ka long hapoh Rs.
15,000/- shibnai bad kiba don ia u Aadhaar Card, Bank Account ne ka Jan- Dhan Bank Account bad ka snem kaba naduh 18 snem haduh 40 snem kidei da ka mon sngewbha ban thep ia ka pisa na ka bynta ka jingmyntoi ban ioh bam tymmen.
Shuh shuh, ia ki jingtip ba kham bniah ki lah ban ioh na ka ophis jong u Block Development Officer katkum ka Block ka jong ki.
DPRO.
Khliehriat.
U Bishop jong ka jyllaniam Jowai (Jowai Diocese) u Most Rev.
Victor Lyngdoh dd bad ki paid riewngeit jong ka  Diocese kiba sngewkhia halor kane ka jingpang COVID-19 kaba la saphriang bad pur stet ha kylleng ka Pyrthei bad bun ki Nongshong shnong jong ka Ri India kiba la shah ktah da kane ka jingpang COVID-19 (Coronavirus) wat lada kane ka jingpang kam pat iohphrung khlieh hapoh ka Jylla Meghalaya, hynrei pat na ka liang u Bishop bad ki paid riewngeit ka Diocese ki la shim khia ia kane ka kam ban iatreilang bad ka sorkar.
U Most.
Rev.
Victor Lyngdoh dd ha ka jingiasynran lang u Phadar Manbha Pakem, uba long u Director jong ka Jaintia Hills Development Society, Jowai Diocese, ma M.
M.
Thaiang bad kiwei ki la leit ia kynduh ia u Deputy Commissioner ka West Jaintia Hills District ma Garod L.
N.
S.
Dykes ha Ophis treikam jong u hynne ka sngi (6/4/2020).
Ha kane ka jingleit ia kynduh na ka liang ka Jowai Diocese ym tang ba ka iatrei lang bad ka sorkar ka la tyrwa ruh ia ki 18 tylli ki School kiba don hapoh ka Diocese kata kum ka Syiem jingsuk Secondary School Amlarem, St.
Mary Mazzarello Higher Secondary School Jowai, Tome Memorial Secondary School Jowai, Little Flower Secondary School Ummulong, Khrist Syiem Secondary School Namdong, Lum Assisi Secondary School Khanduli, St.
Peter Secondary Barato, St.
Dominic Higher Secondary School Mowkyndeng, St.
Claret Secondary School, Mooksiang (Phramer), Holy Cross Higher Secondary School Umkiang, Divine Word Secondary School Lumshnong, Khliehriat Higher Secondary School Khliehriat, St.
Anthony College Byndihati, Good Shepherd Secondary School Ladrymbai, Holy Trinity Secondary School Sutnga, St.
Peter Secondary School Iongkaluh, Tluh Secondary School Tluh bad Auzilium Secondary School Lamarsiang ban pynlong kum ki Isolation Centre lada ka sorkar ka donkam.
Nalor kane ka jingtyrwa ia ki 18 tylli ki Skul kum ki Isolation Centre, ka Diocese ka la pynbiang ruh ia ki sanhajar (5000) tylli ki Mask.
Ha kajuh ka por ka Jowai Diocese kala leit ai hynne ka sngi ha u Chief Minister ka Jylla Conrad K.
Sangma ia ka pisa jingiarap kaba Lai Lak Tyngka (Rs.
3,00,000/-) sha ka Chief Minister COVID-19 Relief Fund kum ka dak ka jingiatrei lang bad ka sorkar ban ia khun pyrshah ia kane ka jingpang COVID-19.
Ka Jowai Diocese kumba kala pynbna ban synñiang da ki mask sha ka sorkar jylla haduh 10 hajar tylli, mynta ka sngi lyngba ka Jaintia Hills Development Society (JHDS) kaba dei ka Social Wing jong ka Jyllaniam Jowai ka la sdang ban suh ïa kine ki mask ban da ïaka khmut bad ka ktien ban ïakhun ïaka khlam coronavirus.
Ka Jaintia Hills Development Society kaba shimti ban suh ïa kine ki mask hapoh ka jingialam jong u Fr.
Manbha Pakem uba long u Director JHDS ryngkat bad u Bah Denis Kurkalang uba long u Coordinator JHDS ha ryngkat ka jingkyrshan ki sister jong ki convent bapher bapher kila sdang ban suh ïa kine ki mask ha Rilum Jaiñtia.
Ïa kine ki mask 10 hajar tylli ka JHDS kan pyndep hapoh lai sngi.
Baroh ki sister da ka mynsiem kaba snngewkhia kila sdang ban suk ïa kine ki mask khlem kano kano ka jingsiew.
U Bishop jong ka Jyllaniam Jowai, Most Rev.
Victor Lyngdoh u la ai khublei kyrpang ïa ki Sister kiba la ialeh shitom ban shna ia ki tei ki Mask da la ka mon sngewbha bad u la ai khublei ruh ia u Deputy Commissioner ka West Jaintia Hills Ma Garod LSN Dykes u ba la ïarap ban ai sngewbha ia ki jaiñ lyngba ka Department jong ka District Industries Centre West Jaintia Hills District.
Ka Dorbar shnong Panaliar ka la khang pyrshah ia baroh ki paidbah kiba nabar ka shnong Panaliar ban rung hapoh u pud u sam jong ka Shnong.
U General Secretary Dorbar Shnong Panaliar, u ma Careme Phawa ula pyntip ba wat ki kali kiba rung shapoh shnong kynthup ia kiba don iaka Curfew Pass kin hap ban wanrah bad ki ID Card ban pynshisha ïaka kam jong ki.
La mana ruh iaki trai shnong ban mih na ki iing ki sem jong ki lait noh tang haka sngi ba plie iaki dukan hapoh shnong bad kata ruh kin hap ban bud iaka Social Distancing bad lada don kino kino kiba ialeh pyrshah yn aiti shi syndon sha ki bor jong ka ain.
Ka dorbar shnong ka khang pyrshah ruh ia kiba leit lum leit wah bad kiba shangkai haka por step Ka dorbar shnong kala kyntu iaki paidbah ban iatreilang bad ka Dorbar shnong ban jop ïaka jingkhun pyrshah ïaka khlam COVID-19.
Ka Kong Chiarmon Dkhar ka longkmie na ka shnong Wapungskur, East Jainta Hills kala leh isynei bad iarap ban kyrshan da ki marbam haduh 340 tylli longïing ha Wapung, East Jaiñtia Hills District.
Mynta ka sngi ruh kane ka longkmie kala bteng ban leh iaki kam lehisynei sha ki longïing longsem baduk ba kordit kiba don ha ka shnong Wapungskur, East Jaintia Hills, ia kiba la shah ktah jur bha na ka daw jong ka jingkhang khyrdep ne lockdown haka Ri India baroh kawei ban iakhun pyrshah ïaka jingpur ka khlam COVID-19.
Ka Kong Chiarmon kala pynkut ïaka jingsynniang marbam iaki nongshong haka ha ka Dong Moopynieiñ mynta ka sngi.
Mynhynnin ka sngi, ka Chiarmon Dkhar kala synniang marbam haka Dong Tpepswer.
Ha kane ka dong la don haduh 88 tylli ki ki longing kiba la ioh jingiarap mar 15 kilo u khaw, u phan bad ka mluh.
Hashuwa ban sam ia kitei ki marbam sha kitei ki longing, la ioh ia ka jingkren sngewnguh bad ruh jingduwai lyngkot na i Chairman jong ka dong Tpep Swer, u TBn.
Tarson Siangshai.
Katba mynta ka sngi pat, ka Kong Chiarmon Dkhar, kala leit ai jingiarap sa ia ki longiing ba duk jong ka Dong Moopynieiñ.
Ha kane ka dong la don kumba 115 tylli ki  ki longiing kiba la ioh mar 15 kilo u u khaw lem bad u phan bad ka mluh.
Ha kane ka dong ruh, shuwa ban sam ia kitei ki marbam sha kitei ki longing, la ioh ia ka jingkren lamkhmat bad kyntien sngewnguh na u Chairman ka dong, u Cheerful Ryngkhlem, bud sa ka jingduwai lyngkot na u Tbn.
Shatbha Ryngkhlem.
Da kane ka jingwan ai jingiarap jong ka Kong Chiarmon Dkhar sa ha ka dong Moopynieiñ la pyndep iaki kam lehisynei ha Wapungskur baroh.
Haba khein ïaka jingiarap kane ka longkmie haduh 340 tylli ki ki longing longsem ba duk  jong ka shnong Wapungskur kila ïoh myntoi ne jingiarap Da ki marbam mardih, iathuh u ma MH Dkhar.
U Ma MH Dkhar, ula ong ba ka Kong Chiarmon Dkhar kaba na ka shnong Wapungskur, kadei ka briew kaba kylluid mynsiem bha bad ka dei ka briew kaba don iaka mynsiem ban ai khamtam sha ki kup shilliang sem shilliang.
U Ma MH Dkhar, u kitbok kit rwiang ïaka Kong Chiarmon ba i nang lah shuh shuh ban leh kine ki kam bha khnang ba ka imlang ka sahlang baroh kawei ka dap kan biang bad ki longïing longsem ba duk kin lait na ka jingshahthngan.
Kane ka jingleh kane ka longkmie kadei ka jingkyrkhu kaba khraw ïaka imlang ka sahlang khamtam ha kum kane ka por ka saw ka saiñ kaba ki nongshong shnong uba duk uba hap ban shong ha iing ban pyndkut ïa u kynjri jingpur u khniang coronavirus.
Hadien ka jingpur ka khlam Corona sha Lower Assam, ka bor synshar District jong ka East Jaiñtia Hills, ki Pulit kaba kynthup ïaka tnad Infiltration bad ka tnad ka koit ka khiha jong ka district kila trei borbah ban pyrkhing iaka leit ka wan ha u paidbah khamtam kiiba wan na Assam bad kila pynkhlain bha iaka jingtalasi bad jurip iaki briew bad kali ha Malidor, ka jaka Khappud Assam Meghalaya.
Ka Khasi Student Union (KSU), Narpuh Circle kala ai ka jingiaroh ia ka bor synshar district jong ka East Jaiñtia Hills baroh kawei naduh ki pulit Umkiang, pulit infiltration check gate jong ka Ratacherra, ka tnat ka koit ka khiah, tnat Transport bad kiwei kiwei ki ki line department jong ka sorkar kiba shimkhia ban khanglad iaka jingrung klumar ki briew na bar jylla khamtam kiba wan na Assam na katei ka jaka khappud.
Kane jaka talasi ka dei ka ophis barim ka Motor Vehicle Inspector (MVI), ka tnad transports kaba don ha Ratacherra.
Ka Khasi Students’ Union (KSU) Narpuh Circle kum shi bynta ban ai mynsiem ia kine ki nongtrei sorkar kiba trei miet la bad sngi ban peit bniah bad Screening ia ki nongñiah kali ne ki briew ba wan rung, ki nongialam naduh President Ma KS Suchiang, u Vice President Ma Phanuel Tongper, u Sanatomba Bamon General Secretary bad katto katne ki dkhot ki la leit hiar sha katei ka jaka.
Ka KSU kala lap dala ki jong ki khmat iaka jingtrei shitom jong ki nongtrei sorkar bapher bapher bad kala lap ka jingiakhun ia ka khlam corona kala long kaba khia haduh katta katta ha kaba baroh 24 kynta ki nongtrei jong ka tnad ka koit ka khiah ki iahap ban trei bad ki ia bhah briew mar saw ngut ban iatrei bad ban synreit dawai ruh ia baroh ki kali ba wan rung.
Katba ki pulit Umkiang pat ki pynlong ia ka jingtalasi hajan jingkieng Malidor ban shim jingkheiñ bad register ia baroh ki kali kiba rung shapoh ka jylla.
Ha kaba iadei pat bad ka jingrung jingmih ki ambulance ba nabar jylla man ka sngi, ki pulit ka Ratacherra ki la iathuh ba la dep ban peit bniah bad yn shah tang ia nongpang ban don ha kawei ka ambulance kynthup ia u draibar bad tang ia kito ba long emergency.
Ka seng ka ai jingiaroh ia ka tnat sorkar ba trei shitom ban iakhun ia kane ka khlam COVID-19 ba kan lait ban iabit sha kane ka jylla jong ngi.
Ka KSU ka kyntu ia ki paidbah ban ai ka jingiatrei lang bad ka sorkar, namar kumba long mynta sha ki thaiñ nongkyndong ki paidbah ki kheiñ sting ban bud ia ki jingbthah ka sorkar khamtam ka jingialum ha ki jaka bun briew.
Ka KSU kala ong ba kane ka jingpang khlam kala nangkiew man ka sngi, kumta ki paidbah ki dei ban phikir bad ban ialeh shitom ban shong ha iing bad ban kiar naka leit ka wan bad ban long kiba lehkhuid.
“Ka jjingpur jong kane ka jingpang kan kut tang lada ngi treilang bad ban bud iaki kyndon bala bthah ka koit ka khiah," ong ki nongialam ka KSU  bad ka ainguh ia U Blei nongbuh nongthaw uba da ker sumar ia kane ka jylla bad ban jur iaki paidbah ban shong iing ha kine ki kynta khang khyrdep ban lait na kino kino ki jingeh.
U MDC jong ka 1-War East u Ma Gillroy Tariang u la noh synniang da u khaw 300 byrni ha baroh kawei ka elaka Satpator kiba don haduh 36 tylli ki shnong hynnin ka sngi Saitjain.
Une u khaw dei uba 50 kilo shi byrni bad la aiti ha ki Waheh Shnong jong ki shnong bapher bapher ban sam ia une u khaw sha ki paidbah kiba kyrduh khaw naka jingkhang khyrdep iaka Ri bad ka Jylla ban ïakhun pyrshah iaka khlam COVID-19.
U Ma Gillroy Tariang, u la ong ba kum u nongmihkhmat kane kadei ka lad ba un ioh ban iarap ia u duk u suk haka por ki ba shem jingeh.
Ula ong kane ka kam dei ka MDC skhim, hynrei ka dei beit kaba ula synniang nala ka jong ka pla ban iarap ia u paidbah ka thain.
“Nga sngewhun haba nga ioh ka lad ban ïarap ia u paidbah ka thain ha kum kane ka por ba ki jynjar bad kyrduh iaki mar bam mar dih bad nga kyrpad iaki nongialam shnong ba kin jied shuwa iaki longiing kiba kyrduh shisha ia u khaw khnang ba kin ioh jngiarap," ong u ma Gillroy.
Ka Jaintia Hills Development Society (JHDS) kaba dei ka Social Wing jong ka Jyllaniam Jowai mynta ka Sngi U Blei kala bteng biang sa shisien pat ïa ki kam leh isynei da kaba ai jingiarap sha ki longïing ba duk jong ki ar tylli ki shnong ha Mooshrot bad Sahsniang kiba don ha West Jaiñtia Hills District.
Ka JHDS kala sam da u khaw bad u dai sha ki 45 tylli ki longïing baduk jong ka Shnong Mooshrot kynthup ia 4 tylli ki Longïing ha Shnong Sahsniang.
Ha kane ka jingsam marbam ka JHDS la iadonlang u Director ka Jaintia Hills Development Society (JHDS) u Fr.
Manbha Pakem ha ryngkat ka jingiadonlang u President ka Catholic Association u Ma Gilbert Sten, U Vice President ka Synjuk Ki Seng Rangbah u Ma.
Micheal Sayoo, U President ka Indian Catholic Youth Movement (ICYM) u Ma Mutshwa Thabah bad u Coordinator ka JHDS u Ma Denis Kurkalang.
Haba ai jingkren u Fr.
Manbha Pakem u la pynbna ba ym tang ia ki longïing baduk jong kine ki artylli ki Shnong yn ai jingiarap, hynrei ka JHDS ka la mang ruh ban ai Jingiarap sa 227 tylli ki long-ing baduk jong ki 12 tylli ki Shnong ka ban sdang biang naduh lashai ka sngi.
Shuh shuh u la bynrap ruh ba ka JHDS ka don ka jingkitkhlieh ha ka ban ia bynta lang ia ki jingeh ba ki briew ki iakynduh ha kum kane ka por.
Ha ka juh ka por u la kyntu ia ki paidbah ba ki dei ia kyrshan lem markylliang khamtam ia ki duk ki rangli bad ban da bud ryntih ia ki jingbthah ka Sorkar khnang ban iada na ka jing saphriang une u khñiang jingpang.
Ha shwa ban sam ia kine ki jingbam, la ioh ruh ia ki jingkren lyngkot na u Ma Gilbert Sten, na u Ma Micheal Sayoo bad na u Ma Mutshwa Thabah kiba la batai lyngkot ia ki katto katne ki lad jingiada ban lait na ka jingsaphriang jong kane ka jingpang ba shyrkhei.
U Rangbah Shnong ka Shnong Mooshrot u Ma Janai Suchiang u la ai ka jingkhublei kyrpang ki Team jong ka Jaintia Hills Development Society hapoh ka jingialam jong u Director kiba la pyni shisha ba ki don ka jingkitkhlieh na ka bynta ki duk ki rangli bad u la kyntu ruh ia ki paidbah ba kin nym duh jingkyrmen ha kum kane ka por pynban ki dei ban iasnohktilang bad ka Sorkar khnang ba ka Jylla baroh ka wei kan lait na ka jingshah ktah haka khlam coronavirus.
U Deputy Commissioner, East Jaiñtia Hills District ula phah da ka appeal COVID-19 sha baroh ki Waheh Shnong jong ki shnong ha East Jaiñtia Hills District ba ka ophis jong u kala ioh jingtip ba ka don ka jingtih bad kit dewiong beaiñ hapoh ka district bad la kyntu ba sangeh shisyndon.
Ka appeal ka ong kumne, “Da kane nga pyntip sha phi ba hadien bala ioh bun ki report na ki Magistor mynhynin bad mynta ka sngi, ka paw tyngkrein ba dang bun ki briew ki dang iatih bad kit dewiong sop sop (illegal) hapoh ka district khlem da burom bad kohnguh shuh ia ka hukum ka Supreme Court bad ka NGT bad da ka jingleh jong kine ki briew, ka buh iaka district bad police administration ha ka jingeh namar baroh ngi tip ba ha kane ka por ngi bunkam ha ka jingiakhun bad u COVID-19, hynrei ka jingleh shim-kabu jong katto katne ki riew hehspah ki bym pyrkhat bad tip shuh ia ka jinglong briew manbriew te ka wanrah ia ka jing jahburom ia ka district hi baroh kawei.
" Kumta la kyrpad ia phi baroh ki Waheh Shnong ban iatreilang ha kum kane ka por kumne harum: La khmih lynti iaka jing iatreilang jong phi na ka bynta ka imlang sahlang jong ka district baroh kawei.
Hadien ba ka sorkar kala mynjur ban pyllait T.
25 lak na ka MLA skim ia baroh ki MLA ha Jylla ban ïarap ïaki paidbah haka jingiakhun pyrshah iaka khlam COVID-19 ban pynioh marbam bad kiwei kiwei ki jingiarap ïaki paidbah ha constituency ha kane ka por ba khang khyrdep, phewse na Rilum Jaintia la mih ne sdang shuwa tang da ki 2 ngut ki MLA ban pyndonkam ïa kane ka lad ban iarap ia u paidbah.
Kine ki ar ngut ki MLA na Rilum Jaiñtia kidei u MLA Jowai u ma Wailadmiki Shylla bad u Ma Sniawbhalang Dhar MLA ka Nartiang kiba dei shikynum.
Kiwei pat nongmihkhmat ne ki MDC wat hadpeng ka jinghiran ka pla tyngka jong ka JHADC bad ym ioh MDC skim, la mih shakhmat ar ngut ki MDC kata u Lasky Rymbai na ka thain Tuber uba long ruh u Deputy CEM, JHADC bad u Ma Gillroy Tariang MDC War East.
U MLA jong ka Jowai ula sam shuwa sha ki thain nongkyndong haka sngi Saitjain ha ki 10 tylli ki shnong ba kynthup iaka Mukhla, Khliehtyrshi, Mihmyntdu, Sabahmuswang, Ialong, Sohmynting, Madur, Niriang, Loomkudung bad Plongingkhaw.
La shai ka sngi u sam sha ki jaka sor bad khapsor.
Katba u MLA jong ka Nartiang ula sam ha ka shnong Modop bad Nartiang.
Kiba bun ki paidbah ha ki thain nongkyndong kila pynpaw ka jingsngewnguh kine ki MLA bad MDC kiba la mih shakhmat ban iarap iaki ha kum kane ka por ba kyrduh khaw namar ka jingkhang khyrdep bad ka jingshimkabu ki nongdie khaw wat hapdeng ka jingiakhun pyrshah iaka khlam COVID-19.
U Deputy Commissioner jong ka West Jaiñtia Hills District ula pynmih iaka jingpynbna ban khang pyrshah iaki paidbah ban bynthiew kat shaba lap bashem ha ki jaka paidbah.
U DC ula pynmih ia kane ka jingpynbna ban pyntreikam ïaka jingbthah jong ka ICMR kaba ong baka jingbynthiew kat shaba lap bashem ruh ka lah ban pynsaphriang iaka jingpang khlam COVID-19.
U Deputy Commissioner, West Jaintia Hills ula kyntu ia baroh ban kiar na ka jingbynthiew kat shaba lap ba shem bad ban kiar ruh ka dih duma bam duma ha ki jaka paidbah.
Ka Khasi Students’ Union (KSU) Sonapyrdi Unit ka la pynpaw ia ka jingkmen ba la jyrngam biang ka Wah Lukha kum ha ki por mynshuwa.
Ka KSU kala ong ba ki dohum dohpnat ruh ki la sdang khie im biang ha kane ka wah.
Ka KSU kala sakhi ia kane haka jingkhang khyrdep ki kharkhana dewbilat ha thaiñ Narpuh namar ka Lockdown jong ka sorkar pdeng bad sorkar jylla ban iakhun pyrshah u khñiang jingpang COVID-19.
Ka KSU kala ong ba kane ka wah kala wanphai biang sha dur kaba barim jong ka ha kaba kala itynnad bad jyrngam kum ha ki por ba la leit shwa u snem 2007 bad kala kynthoh ba kane ka jingkylla rong blue ka wah Lukha, kala pynshisha ba kadei na ka jingpyntuid jakhlia ki kharkhana dewbilat sha ka Wah.
Ka KSU ka dawa na ka sorkar jylla ba ka dei ban leh da kaba tyngeh bad daiñ kuna da ki klur lada kitei ki kharkhana ki dangiai bteng ka jingpyntuid jaboh sha ki wah.
Ka sorkar ka dei ban hukum mardor ia kitei ki kharkhana ban pynbiang ki STP, ETP ne ki jaka pynlang iaki jaboh bad ba kin dei ban pyllait pathar sha ki um ki wah bad pyntuid sha ka wah Lukha.
Kiwei kiwei ki jylla ne ki ri ka pyrthei ki roi ki par namar ba don ki Kharkhana ne Industries, ki wanrah ka iohkam iohjam, hynrei ki wah ne ki um kim juh jaboh ne shah ktah namar ki biang ki jaka pynlang jaboh katkum ka juk shai mynta.
Kumta ka sorkar MDA kaba heh tyngam ban iada iaka mariang ka dei ban peit ia kane ka nuksa namar ba hadien ka jingkhang khyrdep iaki kharkhana kane ka wah kala wandur biang sha kaba rim bad kadei ban shna ki ain ki kanun kiba don bniat khnang ba kine ki kharkhana kin nym ioh lad ban leh pathar bad pynjot iaka mariang.
Ka KSU ka ong ruh ba ka wah lukha ka shait jyrngam ha kine ki por, hynrei ka jingjyrngam kam shym neh slem namar ka jingpyntuid jaboh ka bteng na kitei ki kharkhana, hynrei na ka lockdown kala wanrah ka jubab kaba shai ba ki kharkhana ki don bynta ban pynkylla rong iaka wah.
Mynta pat ka jingjyrngam ka wah lukha ka neh bad ka nangiai jyrngam bad khuid, namar ba khang khyrdep kitei ki kharkhana.
Ka wah lukha kan ym khuid lano lano ruh lada kitei ki company ki iai bteng ban pyntuid jaboh.
Shuh shuh ka KSU kala ïohlad ruh ban iakren bad ki nongshongshnong ba don marjan bad kitei ki kharkhana dewbilat ha Narpuh bad kila iathuh ba mynta naduh ba la khang khyrdep ia kitei ki company, ki shnong ki thaw ki la khuid biang, ka mariang sawdong jong ki shnong ka la jyrngam, ym don pum pum shuh.
Katto katne ki longkmie kitei ki shnong ki la iathuh ba la suk ka sar ing sar sem ym don pum pum shuh naduh ba khang company kaba pyni baka tdem bad pum pum ba mih na kitei ki kharkhana ka ktah ia ki briew bad ki shnong ba don marjan.
Ki nongialam ka KSU Narpuh u SL Suchiang Publicity Secretary KSU bad WD Gympad General Secretary KSU Sonapyrdi Unit kila pynpaw ba ka lockdown kala ai ka jubab kaba shai ba ki kharkhana ki don ka bynta kaba kongsan ban pynjaboh iaka wah Lukha, kumta ka sorkar ka dei ban shna ki aiñ kiba pyrkhing bha khnang ban khie im biang ka wan Lukha sa shisien.
Ka Jaintia Hills Autonomous District Council (JHADC) kan pynlong iaka dorbar mang tyngka jong ka haka Sngi Balang (15 Iaiong 2020).
Kane ka dorbar mang tyngka jong ka konsil kadei kaba la pynkynriah tarik naka 26 tarik u Lber hadien ba ka sorkar pdeng bad ka sorkar jylla kala pynbna iaka lockdown ne ka jingkhang khyrdep naka bynta ban iakhun pyrshah iaka khlam COVID-19 kaba la saphriang sha ka ri.
Ka JHADC hadien ba kala pyndam ïa kane ka dorbar kala pan jingbit biang ban pynlong ia kane ka dorbar mang tyngka naduh 3 tarik une u bnai bad kala ioh ka jingmynjur ban pynlong ïa kane ka dorbar mang tyngka khnang ba kan lah ban pyniaid shakhmat iaki kam ka konsil.
Ïa kane ka dorbar yn pyniaid da u Deputy Chairman ka konsil u ma Ailad Bhoi.
La iathuh ba la buh kyndon ban pynlong ia kane ka dorbar ha kaba ki dkhot jong ka konsil kin hap ban pynthikna ban don ka ‘Social Distancing’ ne ban shong ban ieng kham pajih katkum ka jingbthah jong ka tnad ka koit ka khiah ban iada naka jingpur u khniang coronavirus.
Shuh shuh ha kawei pat ka khubor u CEM JHADC u ma Thombor Shiwat ula ong ba u Lat ka Jylla ula ai ka jingmynjur ban pdiang iaka thup kyrteng jong ki EM thymmai ka konsil.
Kine ki EM thymmai ki kynthup ïa u Finelyness Bareh, u Eveningstar Teron bad u Brightstar Chyrmang, katba ki ar ngut pat kila shah knieh noh iaka kam EM ki dei u ma Robinus Syngkon bad u Ma Het Pohthmi.
Nalor ka kam EM ïaka shuki Chairman kaba dang thylli ruh konsil pat lah ban pynlong elekshon jied Chairman ha kane ka por ba ka ri ka dang don haka saw ka sain naka jingiakhun pyrshah iaka khlam COVID-19.
Uwei u Samla ba kyrteng u Justice Paul Lyngdoh haka facebook jong u, ula kynnoh ba u MLA jong ka Mowkaiaw u Nujorki Sungoh ula leit tong doh um haka kynta jong ka Lockdown naka bynta ban iakhun pyrshah ïaka khlam COVID-19.
Une u samla ula kynthoh ba ki paidbah na katei ka thain ki im haka jingjynjar namar ba kyrduh bam naka daw ka lockdown, hynrei une u MLA haka jaka ban iarap ïaki paidbah ka thain kiba shah ktah haka Lockdown, ula leit tong doh um pynban ha kawei na ki wah kaba don ha Maitdein.
Ula ong ruh ba kiwei ki MLA ha ri Khasi bad katto katne ha Jaintia kila sdang ban iarap iaki paidbah da ka MLA skim ka jong ki khnang ban kham pynsuk iaki paidbah ban ioh marbam mardih, katba une u MLA um bun kam lajong.
Ka Video kaba la ring ia une u MLA haka por ba tong doh um bad bat iaka lakang kala saphriang ha kylleng lyngba ka facebook bad whatsapp.
Haba bteng ha ki kam leh isynei, ka Jaintia Hills Development Society kaba dei ka Social Wing jong ka Jyllaniam Jowai sa shisien pat kala kner ia ka kti jingiarap jong da u Khaw bad u Dai sha ki 227 tylli ki longïing baduk jong ki 12 tylli ki Shnong kiba hap hapoh u pud u sam jong ka West Jaintia Hills District mynta ka sngi Nyngkong.
Ka JHDS kala sdang ia kane ka kam leh isynei naduh 10 tarik une u bnai bad la pyndep noh mynta ka sngi.
La ialam ïa kane ka ka jingleit ai jingiarap sha u paidbah da u Director ka Jaintia Hills Development Society (JHDS) u Fr.
Manbha Pakem ha ryngkat ka Jingiadonlang u President ka Catholic Association u Ma Gilbert Sten, U Vice President ka Synjuk Ki Seng Rangbah bad u Coordinator ka JHDS u Ma Denis Kurkalang.
Kine ki 12 tylli ki Shnong kiba ka Seng ka la ai jingiarap ki long ka Shnong Khliehriat Nongjngi, Umsalang, Lummuriap, Thadialong, Bhaiñ, Thadsning, Khliehsniriang, Thangraiñ, Sohmynting, Pynthorlangteiñ, Mustem, Madantyrpait, bad ka Samanong.
Haba ai jingkren ha baroh kine ka 12 tylli ki Shnong, u Fr.
Manbha Pakem u la u la kyntu ia ki paidbah ba ki dei ia kyrshan lem markylliang khamtam ia ki duk ki rangli bad ban da bud ryntih ia ki jingbthah ka Sorkar khnang ban iada na ka jing saphriang une u khñiang jingpang.
Ha shwa ban sdang sam ia kine ki marbam ha baroh kine ki 12 tylli ki Shnong, Ka JHDS Team ka la pynsngew ruh sha ki paidbah katto katne ki jinghikai halor ki lad jingiada ban lait na ka jingsaphriang jong u ne u Khniang jingpang.
Ka Dalmia Bharat Cement Ltd, Thangskai East Jaintia Hills mynta ka sngi 13.
04.
2020 ka la ai jingiarap ha Shnong Sonapyrdi, Elaka Narpuh East Jaintia Hills daki marbam ba kynthup ia u khaw, shini, jhur, sabon, hand sanitizers, umphniang bam, mluh, piat, phan bad kiwei kiwei de ki jingdonkam ha iing ha sem sha ki 35 tylli ki long iing ba duk ha Sonapyrdi.
Ha shwa ban sam ia kine ki tiar bam la ioh ban pynlong iaka jingialang kaba lyngkot ha kaba la pyniaid da u Chairman ka Shnong Bah Ning Mynthoi bad la ioh ruh ka jingkren na u General Secretary ka Shnong Sonapyrdi Bah Daiapherbha Lamare ha kaba u la sngew nguh eh ia ka Dalmia Bharat Cement Ltd ban iarap ia ki briew ba duk jong ka shnong ha kum kane ka por.
U la iaroh ia u Abhijit Paul uba long u heh Ka CSR Department ka Dalmia Bharat Cement Ltd ha ka por kaba lyngkot u sngap ia ka jing kyrpad  jong u ban iarap ia ka Shnong.
Na ka liang ka Dalmia la ioh ka jingkren na u Khambor Rymbai ha kaba u la ong ba ka jingiarap jong ka Company kan dang iai bteng nangne sha khmat bad khamtam ban iarap ia ka roi ka por jong ka thain.
La ioh ka jingkren khublei na u Kwilness Suchiang ha kaba u kitbok kitrwiang ia ka Company ba kan nang iai kiew Shaphrang bad khamtam ruh ban noh synniang sha ka imlang sahlang.
“Wat hadpdeng ka khim ka khait ki rangbah shnong jong ki thain khappud kiba don ha ki jaka ba iakhajia hadpeng ka sorkar Assam bad Meghalaya kila kyntait ban pdiang ïaka jingtyrwa iarap marbam ka sorkar Assam bad ki nongmihkhmat na Assam," la ong u President jong ka JSU Lawyerson War.
“Kiba bun ki rangbah shnong na ki jaka khappud kila kyntait iaka jingwan tyrwa khaw ka sorkar Assam kumjuh na ki MDC jong ka Karbi Anglong, West Karbi Anglong dangshen namar ba ki tieng ioh ki shimkabu iaka jingtlot bad ka jingkyrduh ka jong ki tang ban ïoh kyntur sha u pud u sam ka Jylla Meghalaya.
Ki paidbah nongshong shnong jong ka jylla Meghalaya ki la kyntait mardor ban pdiang ia kane ka jingiarap ka Assam bad ki khmih lynti ban kin ïoh ka jingiarap naka sorkar Meghalaya ha kum kane ka por ka saw ka sain na ka jingiakhun na ka khlam COVID-19," ong Lawyerson War U Lawyer ula ong ba ka Jaiñtia Student Union (JSU) ha ryngkat ka jingkyrshan ka 7 Trep Rural Aid bad ka kynhun Ahor ki lah hiar ban kner ia ka kti jingiarap jong sha ki paradoh parasnam kiba sah sha ki thaiñ khappud bad kiba don hadpeng ka jingiakhajia pud hadpeng ka Assam bad Meghalaya haka 12 tarik une u bnai.
Une u nongialam ka JSU ula ong ba ki paidbah kitei ki jaka khappud kila shah ktah bha na kane ka jingkhang khyrdep naka jingjngai ki iew ki hat ha katei ka thain bad kim shym la ïoh ka lad ban pynbiang ïaki jingdonkam ha iing ha sem.
Kine ki shnong khappud ki kynthup iaka Khatkasla, Psiar.
Nalor kine ki shnong kahppud la lei tai jingiarap ruh Thadmuthlong Ha kane ka jingsam marbam la iadonlang ki Rangbah Shnong bad ki Secretary shnong kiba la pynpaw iaka jingsngewnguh iakane ka kynhun bad kila pynpaw ruh ba ka sorkar Jylla kala ieh bein ia ki shnong khappud bad kam shym la pynioh kino kino ki lad jingiarap iaki nongshong shnong ha jaka khappud.
La pynpaw ruh ba bun ki nongshong shnong kim don ïaka ration card bad kiba bun ki longïing kila shah ktah n aka jingkyrduh marbam mardih nalor bym biang ki lynti syngkieng bad ka jingjngai ki iew ki hat.
Na ka liang u President ka JSU Laskein Circle u Dapmain Suchiang u la pynpaw ia ka jingsngewsih bad lyngngoh halor ka jingle sting ki nongmihkhmat ban ïarap ïa u paidbah ha baroh kawei ka block Laskein kumjuh la shu iehbein ia ki shnong khappud naduh ka Psiar, Khatkasla, Moolaber, Mojem bad kiwei kiwei ki shnong Ka JSU kala wer bad khot ïa kiwei kiwei ki kynhun bad sengbhalang bad kyrpad iaka sorkar ban theh ki lad jingiarap sha kine ki shnong khappud.
Ka JSU kala iathuh ruh b aka 7 Trep Rural Aid kala iarap haduh 800 tylli ki longing ha rilum Khasi Jaintia.
Ka JSU kala kyntu ïaki nongmihkhmat ka thain ban pynioh ki lad jingiarap sha u paidbah ha kum kane ka por ba ki shem jingeh bad ban pynpoi hok iaki lad jingiarap sha u paidbah.
U ma Delmi Shylla uba naka shnong Chiehruphi, East Jaiñtia Hills District ula aijingiarap da u khaw 10 byrni bad ka mluh 54 kilo sha ka shnong Deinshalu hynnin ka sngi Nyngkong.
Shuwa ban sam ia une u khaw bad ka mluh la don ka jingialang kaba lyngkot kaba pyniaid da u Waheh Shong Mewan Dkhar.
La ioh ka jingduwai na u Tbn.
Khwarly Phawa.
Ka bor shnong Deinshalu kala ai khublei ia une u rangbah uba dei tang u riew paidbah uba don ka mynsiem sbun ban ïarap iaki longiing baduk jong ka shnong Deinshalu.
Ka bor shnong kala kyntu ïa baroh ki nongshong shnong ban bud ryntih ïaka jingbthah jong ka sorkar bad long phikiar bha ha kum kane ka por jong ka saw ka sain ban lait n aka jingpur u khlam Coronavirus.
U Ma Eleazer C Dkhar, Vice Chairman jong ka Meghalaya Handloom and Handicraft Corporation Development Ltd u la kner ka kti jingiarap jong u da kaba pynioh khaw mar 20 kg kawei ka longïing haka shnong Mowkaiaw hynne ka sngi Ba Ar.
Ha kane ka jingsam khaw u ma Eleazer haduh 84 tylli ki longïing ha katei ka shnong kila ioh jingiarap.
“Ngi dap da ka jingkmen iaka jingdon mynsiem iarap u Eleazer C Dkhar sha kine ki longïing kiba iakynduh jingeh bha ha kaban ioh iaki mar bam namar ka jingkhang khyrdep ban iakhun iaka khlam COVID-19.
Naka liang ka Shnong ngi sngewnguh bad ka jingai khublei ia u Ma Eleazer bad kitbok kitrwiang ia u ba un ioh ka met kaba koit ka khiah bad ngeiskhem ba U Blei u nang kyrkhu ïa u ha ki kam ki jam jong u," la ong Iadamiki Lyngdoh General Secretaty Shnong Mowkaiaw Ka Dong Sowlad ka sngewkmen shibun ba une u samla rangbah ula mih shakhmat kum ha kane ka por kaba donkam bha ban iarap iaki ba shah ktah hapoh ka Shnong ong u ma Dapbiang Lathong Secretary Dong Sowlad U Ma Eleazer ula ong ba ka daw ba u mih shakhmat ban iarap hadien ba ula ioh dala ki jong ki khmat iaka jingkyrduh ki paid nongshong shnong haka kane ka jingiuakhun pyrshah iaka ka jingpang Coronavirus.
Ula ong ba kane ka jingiakhun kala ktah pynban ia ki bun tylli longïing ki sem namar ba kim ioh ka lad ban leit bylla bad ban pyndap iaka jingdonkam ha ki iing ki sem jong ki.
“Katno ka pang ka mynsiem jong nga haba ioh jingtip ba ki longïing kiab don ha katei ka shnong kaba dei ka shnong jong nga, kan kyrduh marbam.
Ngam lah tang ban shu sngap bad nga la rai ban mih shakhmat ban iarap katba lah ei," la ong u Eleazer.
Kum kane ka por donkam ba ki briew kin sngewthuh ban iarap ia ki longïing baduk ba kyrduh.
U ba trei bylla sngi bad bam na kti ha ktien ki shah ktah shisha ha kane ka jingiakhun pyrshah iaka khlam bad ula khot la wer ia baroh ban pynduh iaka jingsngew Niam, Politik bad ban iarap para briew ha kum kane ka por ka saw ka sain, khnang ban lait u nongshong shnong ban iap thngan.
U Deputy Commissioner, East Jaintia Hills District u pynbna paidbah ba la pyntreikam ia ki aiñ bad kyndon ki ba kynthup ia ka Disaster Management Act, 2005, Ka Indian Penal Code, Ka Epidemic Disease Act, 1897 bad ka Essential Commodities Act, 1995 hapoh District baroh kawei.
Ia kane ka khubor lai ai khnang ban pyntip bad pynshai ia ki paidbah halor ki jingpynshitom haka ba iadei bad kine ki ain.
Katkum ka section 51.
(b) jong ka Disaster Management Act,2005, ka jingpynshitom ka long naka bynta kito ki bym kohnguh ia ki jingmana jong ka Sorkar bad ki lah ban shah set patok haduh shisnem lane bad ka kuna lane baroh ar.
Lah ruh ban shah set haduh ar snem.
Ha ka section 52 ka jingpynshitom ka dei na ka bynta kito kiba kam da ka ba shu thok, ki lah ban shah set patok haduh ar snem ryngkat bad ka kuna.
Na ka bynta ki ba pyndonkam bakla ia ka pisa ne ia ki mar ki mata kin sha pyn ngat ha ka section 53 bad ka jingpynshitom ka long ba ki lah ban shah set patok haduh ar snem  ryngkat bad ka kuna.
Katba, ka section 54 jong kane ka ain kan pynshitom ia kiba pynbna bakla bad ki ba ngat ha kane ka section lah ban shah set patok haduh shisnem lane ka fine.
Ha ka ba iadei bad ka section 188 jong ka Indian Penal Code ka jing pynshitom katkum kane ka ain ka long na ka bynta ka jingbym kohnguh ia ki hukum ka Sorkar, ki nongleh pyrshah ki lah ban shah set patok shibnai lane shain kuna lane hynriew bnai ryngkat bad ka kuna lane baroh ar.
Kumjuh ruh, ha ka section 3 jong ka Epidemic Disease Act, 1897 la pynshai ba kino kino ki ba ialeh pyrshah kin shah pynshitom katkum ka section 188 jong Indian Penal Code.
Shuh shuh, la pyntreikam ruh ia ka Essential Commodities Act, 1995 bad ka section 7 jong kane ka ain kan pynshitom ia kiba pynkhein ia ka section 3, ia ki briew ki ba pynkhein, lah ban shah set patok haduh shisnem ryngkat bad ka fine bad lah ruh ban shah set patok ym duna ia ka 3 bnai kaba lah ban poi shaduh 7 hynniew snem ryngkat bad ka fine.
Lada pynkhein 2 ar sien ia ka juh, lah ban shah set patok ym duna ia ka 6 bnai ka ba lah ban bteng shaduh 7 snem ryngkat bad ka fine.
DPRO.
Ban iada na ka jingsaphriang jong ka khlam jingpang COVID-19, ka Sorkar ka la bthah ia ki para nongrep ban bud pyrkhing ia ki jingmaham ba la pynbna paidbah kumne harum: Garod LSN Dykes.
Deputy Commissioner.
West Jaiñtia Hills District.
Ngi kum ka Jaidbynriew Hynniewtrep ngi la mat ia ki jingeh kiba khraw naduh ki Nongialam ka Jylla , ki Shakri Sorkar, ki Nongialam ha ki kynhun bapher bad ki paidbah baroh  khamtam eh kiba duna ka ioh ka kot bad kiba pang ba shitom.
Ngi don ha ka jingma kaba khraw na Kane ka khlam Covid 19.
Ka Sorkar India bad ka Sorkar Meghalaya ka la pyrshang ban teh lakam ia ka jingpur u COVID-19 bad kumjuh ruh ban iarap ia ki briew kiba mat ki jingjynjar.
Ka Sorkar Jylla ka la pyneh ka tyngam ba ki la long kiba la khreh ban ialeh ia kane ka khlam.
Ngi la kyndit haba ioh sngew ia kine ki kyntien na u Myntri Rangbah namar ki Ri ba paw ka pyrthei ruh ki la mat jingeh hynrei ngi ha Meghalaya ngi la long kiba pynkhreh kumba kam u Conrad Sangma bad ka Sorkar jong u.
Ngi la mut ba ngi la lait hynrei kyndit kumba iuh tdong bsein ha shwa ban weng shiteng ia ka pakhang shnong la paw pynryngkew lut kita ki jingpynkhreh ka sorkar.
Ki Shnong, ki paidbah bad wat ki nongialam ha ka jingbymtip bad bymshai namar ym Shem la hikai bad batai janai  ki la tieng bad her mynsiem.
La pynlong kam kai ia ka met u Dr Sailo, u Nam tam (Hero) ha ka sumar briew, shiphang ki ong kin tep, shiphang kin thang, shiphang sha mihngi bad sa shiphang sha sepngi.
Ngi pan map na phi Dr Sailo phi don ka hok ban ioh kaba bha tam na ngi ka Jylla  hynrei ngi la pynmong ia phi.
Tu U Nongblei Nongbuh Nongthaw un ai ka jingsuk ia phi.
Ngi phah ka khubor sngewlem is ka ing ka Sem u Dr Sailo bad ngi duwai ruh ba u Blei un pynkoit noh ia baroh kiba don hapdeng kane ka jingpang.
Imat ka dei ka jingklet ba ki briew kiba la shong ïing Jan 21 sngi ki la duna ki marbam bad ki jingdonkam ha ing.
La pynbna shuh shuh ba ka Set-along Shnong (Lock down) kan bteng haduh u bnai May, haba plie dukan la la mih ban thied bam bad la ialum lymbung namar tieng ioh kut noh ka por plie dukan.
Ha shwa ban sdang ka set along shnong  (lock down) na ka liang ka Seng bad ki wei ruh kila ai jingmut ban khang noh ki khappud bad ia kito kiba wan nabar dei ban buh shwa ha ki isolation centre khlem Da shah ba kin leit sha ïing.
Hynrei la shu thew ia ka jingshit ki briew bad la shu peit na sla, ia kita ki bym don ki dak ki shin (Symptoms) la shah ba kin leit noh Sha ing bad la btah ba kin shong beit ha ing khlem da pynkhleh bad ki wei (self-quarantine).
Ki Bor ka sorkar ki la klet ba dang bun ki ing ki sem ha ka jylla ba ki don tang kawei ka Kamra bam, Kamra sum, Kamran leit kyndew , Kamra thiah, ki juh ki tiar bam bad don ruh  kiba sah baroh shiing  tang kawei ne ar ki kamra.
Ngi la mut dur katno ngut kiba don ka mon bajwat kiba lah ban shong Beit khop ha ing khlem da ia Jan bad kiba ha ing , khlem iaid ia ka ing sharum shaneng bad khlem da mih shabar 14 sngi lynter khlem  don ba ong ne ba maham ia ki.
Mynta ngi tip ba don ki briew kiba la bit ne kem virus hynrei kim paw dak da 7 ne 8 sngi.
To ngin shu khmih lyngti ba kum kita kim don ha ka jylla Meghalaya lem kumta kito ki 7 ne 8 Hajar tam kiba la wan phai na bar ka Jylla bad kiba la shong ha kylleng ka Jylla ki la dep pynphriang lypa da ymdei ia ki para Marjan bad ki shnong ia kiba ha ing Jong ki te ki la dep.
Mynta ngim pat tip mano ba dei u nongwan rah jingpang ha ka ïing ka sem u Dr Sailo.
Hato dei u pilot kumba pynsnoh ka sorkar? Hato dei u ne ki nongpang ba sumar u Dr Sailo? Ngim tip shuh.
La ka sorkar kan tip.
Ngi khmih lyngti ba kin jubab.
Mynta jan dap 5000 ki ba la pyntip ba ki don bynta ne ki leit sumar ne leit donkam  kam  sha ka hospital Bethany lane ki la kum iajan bad kiba leit sha Bethany (primary and secondary contact).
Katno ngut na kine la buh ha ki isolation centre ngim tip hynrei dang bun pat ki dei ba ka sorkar ka Ong biang ia ki ba kin shongkhop ha ing (self-quarantine).
Balei ym shem la ai jaka sah noh ia ki ha ki quarantine centre bad ki hap shong biang ha ïing ngim pei phang shuh.
Hato ka dei ioh ba kam biang ka bam kumba long ha Civil hospital bad Bethany ha kito ki sngi ne na kiwei ki daw? Tang kumba 600 tam  na kine ki 5000 duna la jurip ne test.
kiwei ym pat dep.
Kaei kaban jia hadien ba dep test ia kine ki 5000 duna  ngim tip.
bad kine  ki la kynduh bad katno hajar ruh ngim tip.
Nyngkong eh ka HYC ka ai khublei ia ki Doctor, ki nurse bad ki Nongtrei ha ki hospital bapher, phi la len lade na bynta Jong ngi lang baroh.
phi dei ki nong Iada Ri bashisha.
Kum ka Jaidbynriew ngin iai pyrto ia phi.
U Blei un da un ker ia phi bad iarap ia phi.
Ngi ai khublei iabaroh ki  kynhun bad ki Riewshimet naduh ki Dorbar Trai Ri , ki sengbhalang, ki kynhun niam bad ia baroh lang kiba la iarap lem ia  kiba Shem jingjynjar.
Phi la mih shakhmat ban ia rap long ki volunteer ban pyntikna ba ki briew kin bud ia ki kyndon ba la bthah.
Ngi ai khublei ruh ia ki Nongtrei sorkar kiba la trei shitom.
Ngi la iohi ha ki social media  ba tang kita ki PPE, ki jaka sait kti, ki glove ym da biang hynrei phi la mih shakhmat.
Ka ja ka Sha phim ioh tikna namar la khang lut ki dukan hynrei phi la len lade na bynta Jong ngi lang baroh.
Para Ri, U Blei Nongbuh Nongthaw u da ieid shisha ia ka Jaidbynriew Hynniewtrep jong ngi.
Ka sorkar Jylla  ka la dep rai ban pyllait shiteng ka lockdown hynrei tang 2 sngi shwa ba kan treikam ka rai sorkar ki paw noh ki dak ki shin bad mynta ngi ioh ban tip noh, la da jia ba kim paw ngim tip shuh kaei ban jia.
Haba u Nongthaw u ieid ia ngi haduh katne to ngin ia ai nguh ia u bad ngin kut jingmut ba kadei sa ka kamram Jong ngi ban treishitom ban iada da lade ia lade.
Ka HYC ka shim ba ka sorkar kam pat shem la long kaba la mut dur janai bha kumno yn leh ban iada ia kane ka khlam, kam shem la long kaba la khreh janai, la shu ia ai khaw rashon bad sam khaw da ki MLA lyngba ka MLA scheme bad ban thied  ki tiar iada.
Nalor kita ki jingiarap ia ki nongbylla bad kiba sah shabar.
Wat la Katta ngim dei ban duh mynsiem, ngi la bakla ngim lah ban pynkylla hynrei to ngin ia shimjingmut na kine ki jingbakla.
To ngin ia wan ban trei shitrhem da ka ka jingmut ban nang pynkhlain ia lade ha baroh ki liang.
Ngi baroh lang ngin ai ka kti kamon kadiang ban iarap lem ia ka Sorkar namar ka sorkar ka thmu ban iada ia ngi lang baroh.
Da ngim iatreilang te ngin ia iap khlam u wei hadien u wei.
Ka Seng ka kyntu ia ki MLA baroh kiba don ha ka sorkar bad ka liang iatei ba phin ia tylli lang kawei.
U Dr Mukul Sangma kum u nongialam ba la iaw bad naka liang jong u ki dei ban ban ai jingmut ia ka Sorkar bad ban ia trei lang da ka jingkitkhileh ia la ka Jylla lajong.
Ngi ngeit ba lada ngin ia tylli bad ia trei shitrhem lang ngin jop ma ngi ia kane ka khlam bad kum ka Jaidbynriew ngin nang iai sah shirta ha kane ka pyrthei.
Robertjune Kharjahrin.
President, HYC.
Roykupar Synrem.
General Secretary, HYC.
Haduh phra tylli ki ïing kila julor phom hadien baka eriong erngit kala wan ban syllad haka shnong Nongjngi, West Jaiñtia Hills hynne ka sngi U Blei.
Kane ka jingjia kala jia haka shnong Nongjngi Lumtrep bad ha Nongjngi Iangkar haka por 12 baje mynsngi.
Ha kane ka jingjia uwei u khynnah ba dang 7 snem ka rta ula mynsaw naka bynta ka khlieh.
Na kaliang ki nongshong shnong kila kyrpad ïaka bor synshar district jong ka West Jaiñtia Hills ban pynioh lad ïarap ïa kine ki longïing bad haduh ba thoh ïaka khubor kine ki lanot shah lynshop eriong ki sah bad ki para marjan ïing.
U Deputy Commissioner, Supply jong ka West Jaintia Hills u la pynbna paidbah ba la pyllait ia u khaw additional AAY & PHH bad u Dai (Massor Dal) hapoh ka skim  Pradhan Mantri Garib Kalyan Anna Yojana (PMGKAY) na ka bynta u bani April, 2020.
Ia une u khaw bad dai PMGKAY ka tnad supply kala dep ban pyllait sha baroh ki Wholesaler naka bynta ban pynpoi sha ki FPS centre naduh 20 th April, 2020 haduh 30 th April, 2020.
ADIPR.
Uwei u briew ula shah lute bad shah pyniap dusmon ha ka kynhun jong ki san ngut ki briew haka shnong Daistong, kaba hap hapoh Saipung Police Station.
Ka khubor pulit kaba ïohlum kane ka jingjia kala jia haka 20 tarik une u bnai.
La ong ba san ngut ki suba ba kynthup ïa u Thos Lyngdoh,  Baian Lyngdoh, Biang Lyngdoh, Toning Lyngdoh bad Hap Lyngdoh kila lute bad pynïap dusmon ïa uwei u briew ba la tip kyrteng kum u Kumno Sukhlain ha Wah Tyra haka shnong Daistong.
Uwei u suba donkti ha kane ka kam ula shah kem ha ki pulit jong ka Saipung Police da ka jingïarap jong ka shnong, katba ïa kiwei ki suba ki pulit ki dang thwet.
Ki pulit kila ioh kurup ïaki tiar ki tar ba kynthup ïaka wait bad ka kawei ka suloi SBBL kaba la lute na u Kumno.
Ha ka jingiadei bad kane ki pulit kila register iaka case bad ka jingtohkit kala iaid shakhmat.
U slap ryngkat u phria ula wan ther tyngeh mynta ka sngi ba Ar haka por 12.
00 baje nohphai sngi haka shnong Lapangap, ka shnong kaba don khappud Assam bad Meghalaya.
Haba iakren bad u Waheh Shnong ka Lapangap u Ma Deimonmi Lyngdoh ula iathuh ba kane kadei ka sien kaba ar ba u phria ula pynjulor ha kane ka shnong kata haka 23 tarik Rymphang.
Mynta ka kynti u phria u long uba khamjur bad la wanrah ka jingjulor ia kiba bun tylli ki longiing longsem haba bun tylli ki tnum iing kiba la sop da ki tin ki la shah pynjot bad pei lut ki tnum.
Ymtang kata ula iathuh ruh ba ka um slap kaba la ioh ban rung shapoh ka iing na ka jingpei ki tin ba la tap hajrong tnum ka la pynjulor ruh iaki khaw ki kba ki mar ki mata kiba don hapoh iing.
Also Read.
Lute bad pyniap ki runar ia u wei ha Daistong Also Read.
Syllad ka eriong, julor phom 8 tylli ki ïing ha Nongjngi Haba pyrshang ban kylli halor ki jingshah ktah jong ki iing, ki jingthung jingtep nalor kiwei u Ma Lyngdoh ula ong ba haduh mynta ym pat lah ban ioh iaka jingkhein kaba pura.
Ula kyntu iaki bor sorkar ban shim khiah ia kane ka kam da kaba ai jingiarap iaki nongshong shnong khamtam ha kum kane ka por.
U syllad.
com uba dei u news portal ne u khubor ba lah ban pule lyngba ka website bad ki khubor paidbah haki Facebook, twitter, instagram, kum shibynta ban shakri iaki paidbah ha kum kane ka por ba khang khyrdep iaki shnong ki thaw ban iakhun ban tem ia ka jingpur u khniang coronavirus un sdang ïaka dukan online store www.
syllad.
com/store ban pynpoi iaki mar bam sha ki nongshong shnong ha iing ban shong shngain.
Ia kane ka jingjam kaba rit u syllad.
com ula sdang da ka jingiatreilang bad ka Fort Departmental Store, Ladthadlaboh bad ka kynhun ki nongniah thuk thuk Jowai Free Style Riders kiban leit ban pynpoi iaki mar sha ki iing jong ki nongshong shnong.
U syllad u kyntu iaki paidbah kiba la order iaki mar jong ki mynta ka sngi ban kin iaishah namar ba don ki jingpynbeit khyndiat bad ka bor district bad lashai ka sngi yn pynpoi iaki mar kiba la order da ki paidbah.
Kane ka jingpyrshang jong u syllad store shipor yn sdang shuwa tang ha sor Jowai.
La kyntu shuh shuh iaki paidbah ban order ne thied iaki mar katkum ka jingdonkam, namar na ka bor district West Jaiñtia Hills kala pynthikna kan ym don ka jingkyrduh marbam mardih.
U Deputy Commissioner ula pynbna ba ka don kawei pat ka iew kaba shu phone kaba tip kum ka “IAW JOWAI" (Phone: 7642824024.
9366371834) Na kaliang u deputy commissioner West Jaiñtia Hills ula kyntu ban iatreilang bad ka District Administration ha ka ban ialeh pyrshah ia ka jingpang COVID-19.
Ka Sorkar Jylla kala thaw ïaka COVID Response Task Force da ka jingthmu ban ïarap ïaka tnad Health and Family Welfare Department, Government of Meghalaya ban ïakhun pyrshah bad ban tem ïaka jingsaphriang u khniang Coronavirus haka Jylla, uba ka World Health Organisation (WHO) hadien ka jingsar une u khniang ha kylleng ki ri haka pyrthei kala pynbna kum ka Public Health Emergency of International Concern.
Kane ka COVID Response Task Force kadon haduh 7 ngut ki dkhot ha kaba u P Sampath Kumar IAS, Commissioner & Secretary to the  Government of Meghalaya, Health and Family Welfare Department u dei u Chairman.
Ki dkhot jong ka COVID Response Task Force ki kynthup ïa u CVD Diengdoh, IAS Secretary to the Government of Meghalaya Political Department, Shantanu Sharma, IAS, Joint Secretary to the Government of Meghalaya C&RD,  Ambrose Ch Marak, MCS, Director of Higher and Technical Education, Barnari Mawlong, MCS, Joint Secretary to the Government of Meghalaya, Commerce & Industries Dept.
K L Nongbri.
MCS Joint Secretary ta the Government of Meghalaya, IT &C Department bad ka Hazel D.
B Sangma, MCS Joint Secretary to the Government of Meghalaya, Education Department.
Ka Khasi Students’ Union jong ka North Khasi Hills District Unit kala pynpaw ia ka jingaikhublei kyrpang ia ki bor pyniaid District jong ka Ri Bhoi kiba la shimkhia ban peitngor ban pyrkhing bad teh lakam ban lait na ka jingpang khlam Corona Virus (COVID-19).
Ha ka jingpyllait khubor lyngba u President, u samla Ferdynald Kharkamni, ka seng ka pynpaw ia ka jinglong lakloi ban ai ia ka jingiatreilang pura bad ruh ban don ha syndah bad ki bor pyniaid District ha kino kino ki jingdonkam ha kum kane ka por kaba kum ka District bad ka Jylla baroh kawei ka mad ia kane ka jingeh bad donkam ban ai ka jingtreilang jong baroh ki paidbah nongshong shnong ka thain.
‘Lada naka liang ka district administration ka don kam ia kane kano ka jingiarap, kum ka seng ngi long kiba la kloi ban leh katba kaba ngi lah ei, la ka dei ban ngi hap ban mih shakhmat ban ai ka jingshakri ka jongngi na ka bynta ka jingbha jong ka imlang ka sahlang hi baroh kawei’ la ong u samla Kharkamni.
U la pyntip ruh ba baroh ki tnad treikam jong ka seng ha ka jylla la bthah ba kin tynrong lem ia kane ka lyngkor kaba khia lem bad ki bor pyniaid District, ki bor ba dei khmih ia ka tnad jong ka koit ka khiah bad ruh ryngkat ryngkat bad ki bor pyniaid shnong.
U la ong ruh ba lada donkam, ki bor jong ka tnad ka koit ka khiah ha ka District ki lah ruh ban shimti bad pyndonkam ia ka kali kit nongpang (ambulance) jong ka seng na ka bynta ka bha ka miat bad k jingbit jong ki paidbah ha kum kane ka por kaba kynduh jingeh.
Ha kajuh ka por u la ong ba kum ka seng ka buh ruh ia ka jingkyrpad ruh ia baroh ki nongshong shnong ka Ri Bhoi District bad jylla hi baroh kawei ba kin ai iaka jingiasnohkti lang bad ki bor pyniaid District da kaba burom iaka jingai curfew, ban nym mih sha surok katkum ba lah bthah bad kyrpad rit ruh ia baroh ki samla pule bad ki paradoh parasnam kiba lah wan na bar jong ka jylla ba kin shim khia ban register kyrteng ialade ha ka website www.
meghalayaonline.
gov.
in/covid lane kin phone sha ki nombar 8787520449/ 1077 kumba la bthah da ki bor pyniaid District kum shi bynta ban iada na ka jingsaphriang jong u khniang jingpan COVID-19 ha ka imlang ka sahlang.
Kyntang ia iawai, u la iathuh ruh ba ka seng ka la bthah ia baroh ki shnat trei kam jong ka seng ha baroh ka District bad khamtam ha ki thain khappud kum ka Byrnihat, Khanapara, Umsiang, Ranibari, Umden, Mawlasnai bad Patharkhmah bad kin long kiba peitngor ba kin nym don ki briew kiba pynkhein iaka ka ain bad kiba wan rung kyrthep ha kum kane ka por.
Ka Dorbar Shnong Panaliar kala pynpaw ka jingpyrshah kaba jur ïaka jingthmu jong ka tnad ka koit ka khiah ka Jylla ban buh Isolation Ward ha Maternity and Child Health Hospital, Jowai namar ba ka hap hapoh ka jaka shong paidbah.
Kane ka hospital ka dei ka Civil Hospital barim jong ka Jowai kaba don ha Panaliar.
Ka Dorbar Shnong Panaliar kala ong ba kane ka hospital dei ban pyntreikam ïa kum ba la thmu, kata ban buh iaka hospital MCH bad kam shah ban buh ïa kino kino ki kam ba shipor, ong u kyrwoh na u General Secretary ka Dorbar Shnong Panaliar u C Phawa.
Also Read.
Buh ia ka Isolation Ward & Nodal Centre ban iakhun Coronavirus ha MCH Hospital Panaliar Ha kawei pat ka khubor ka dorbar shnong Panaliar kum shibynta ban iatreilang bad ka sorkar ban iada na ka jingpur u khniang jingpang COVID-19 kala khang ia baroh ki nongwan jngohkai kiba na bar Jylla bad bar ri ban wan sha Syntu Ksiar.
Ka Dorbar Shnong Panaliar ka kyntu ia baroh ban iatreilang bad ka shnong.
Ka jingpang iabit khlam Coronavirus haka jylla Meghalaya kala kiew sha ka 12 ngut, la iathuh u Myntri Rangbah ka Jylla Conrad K Sangma mynta ka miet.
Na kine ki 12 ngut kiba ioh iaka jingpang COVID-19, uwei ula khlad bad 11 ngut ki don haka met kaba koit ba khiah hadien ba kila ioh jingsumar.
Kane ka jingiabit kadei na ka longiing ba la bit iaka jingpang khlam.
Ka tyllong khubor ka iathuh ba mynta ka miet kaba ioh kem ia kane ka khlam kadei ka longkmie kaba 42 snem ka rta kaba iajan bad kane ka longiing, la test positive iaka bad kadei kaba la don lypa ha quarantine centre.
One of the family friend of the positive patient has also been tested positive.
The person is already in quarantine centre.
The total number is at 12.
One deceased and other 11 are stable.
U Ma Firstborn Mannar naka shnong Trangblang West Jaintia Hill District da ka jingsngew khia mynsien ula kner la ka kti ban iarap iaki briew kiba don jingduna haka met ka phad haka shnong Moosakhia haka sngi Saitjain.
Une u rangbah ula iarap bad ai sngewbha da u khaw, phan, umphniang bam bad kiwei de ki jingdonkam ia kumba laiphew ngut ki nongshong shnong jong ka shnong Moosakhia kiba don ka jingduna haki dkhot met bad iaki ba la noh ka rta.
Ha shwa ban sam ia kine ki jingbam ladon shwa ka jingialang kaba lyngkot ha phyllaw ka iing dorbar jong ka shnong bala pyniaid da i bah Reaking Muksor haka jingiadonlang I rangbah shnong Bah Ribiang Paksang, Bah B Kharshohnoh Secretary VDP bad ki nongioh bynta.
Haba ai jingkren naka liang I rangbah shnong bad VDP shnong kila pynpaw ka jingsngew nguh kaba khraw ia I bah Mannar namar ka jingkylluid mynsiem jong i ban iarap iaki para baduk ba rangli namar ba ki khlem ioh shuh ban leit bylla naka daw ka jingkhang shnong ban iada naka jingpang iabit COVID 19.
Kila iaroh ia u bah Mannar uba kynmaw bad phaikhmat sha kiba don jingduna haka met bad ban iarap  ia kine ki nongshong shnong ki bym lah ban trei ban ktah naka daw ka jingduna dkhot met bad iaki bala noh ka rta.
Ki la ai ki kyntien kyrkhu kyrdoh ia i bah Mannar ba un ïoh ka met kaba shait kaba khlain haki sngi ki por ba dang wan bad ruh U Blei un kyrkhu kyrdoh ia ki kam ki jam kiba u trei.
Naka liang i Bah Firstborn Mannar i pynpaw ka jingsngew kmen kaba khraw haba i ioh kalad ban iarap ia kiba donkam shisha ka jingiarap, bad u ngeit skhem ba kane ka jingiarap barit jong u kanlong ka jing kyrkhu iaki baroh ba ioh pdiang ia kane ka jingiarap.
U Deputy Commissioner West Jaiñtia Hills ula pynbna bala pyllait ïaki porkam bad ki jait kam kiba ym dei ban khang ha ka curfew bad ka lockdown ban ïakhun pyrshah ïaka khlam Covid-19.
Kine ki jait kam kiba ym shym la khang ki kynthup ïaka jingpyntrei ïaka skim 100 sngi ne ka MGNREGA, ka kam rep kam riang.
Ki BDO bad ki Waheh Shnong ki dei ban pynthikna ba kan don ka Social Distancing katkum ka kyndon jong ka C&RD bad ka Health & Family Welfare Department.
Kai iaid ka ieng ki kali kit marbam bad doh ruh ki ioh ka pass bad yn ai da u District AH & Vety Officer, kumjuh ka kali ba kit sboh dawai ruh kin ioh ka PASS kaba ai da u District Agriculture.
U Deputy Commissioner ka East Jaintia Hills District u la pynbna paidbah ba khnang ba ki nongshong shnong kin lah ban leit thied ia ki jingdonkam ba manla ka sngi (Essential Commodities) ha ka por ba don ka CURFEW ha East Jaintia Hills District, ha ka 17.
04.
2020, 20.
04.
2020, 21.
04.
2020, 22.
04.
2020, 23.
04.
2020 bad 24.
04.
2020 lane haduh ban da pynbna da kum wei pat kan long kumne harum:- Ki dukan balah ban plie ha shnong ki dei  ki dukan jhur, dukan soh, dukan doh, ki dukan die grocery (dukan die marbam mardih), dukan die mobile recharge, dukan die bam dihsha (confectionary shops), dukan die cosmetics, dukan ai lyer tyre kali, dukan die jingbam ri-jingri, dukan ai jingsumar ia ki jingri jingdup, ki dukan die dawai (Pharmacy).
LEH IA KINE: YMBIT BAN LEH IA KINE: Baroh kine ki jingbthah ha jrong dei ban bud ryntih da baroh.
CHYRMANG: Ka Jaiñtia Hills Wildlife Division, Jowai kala noh synñiang da ki ben ki miej, ki blackboard bad ki shuki sha ki lai tylli ki skul kiba don haka shnong Chyrmang, ka shnong kaba la pynneh pynsah ïaka Law Kyntang ka Raij Chyrmang bad kaba la ithuh mynta kum ka Community Reserve.
Kane ka shnong ka jngai kumba 8 KM na sor Jowai bad lah ban iaid lyngba ka Syntu Ksiar, ka bynta jong ka Wah Myntdu lane na ka surok Dawki Amlarem Jowai lyngba ka shnong Mustem.
Hapoh kane ka law kyntang ki don ki skei bad ki sim ki doh ba bun jait kiba la ïoh jingïada nalor ki dieng bad ki syntiew ki skud ba bunjait bad kiba pawnam bad iada kyrpang.
Ïa kine ki tiar ka tnad WildLife Division kala aiti hapoh ka jingïalam ka Divisional Forest Officer (DFO), Jaiñtia Hills Wildlife Division, Jowai ka Kong Heisa Lato bad u Range Forest Officer, Umkiang Wildlife Range Ma S Law kila aiti haka 3 tarik une u bnai haka jingïadonlang u Chairman Seiñraij Kongwasan Chyrmang Community Reserve u Ma K Lakiang, Waheh Shnong Chyrmang Ma S Dkhar bad ki nonghikai kitei ki skli ba kynthup ïaka Kong J Khyriem, nonghikai jong ka skul Chyrmang Nein Lower Primary School bad u Ma J Dkhar, Headmaster, Chyrmang Upper Primary School.
Ïa kine ki tiar ka Wildlife kala ïoh ban ïarap lyngba ka Integrated Development for wildlife Habitat bad ka CSS scheme for community Reserves.
Ka DFO Wildlife  Kong H Lato kala ong “Kine ki tiar kiba la synñiang ka tnad Wildlife ka dei kum ka dak ban ïarap mar kylliang ïaka Sein Raij Kongwasan Chyrmang kaba shimkhia ban pynneh pynsah ïa ka Khlaw Kyntang jong ka Raij kaba la ithuh mynta kum ka Community Reserve.
" Ka Kong Lato kala ong shuh shuh ba kane ka jingshimkhia ka Raij Kongwasan ban pynneh pynsah ïaki jingthaw ba im baroh hapoh katei ka khlaw kadei ka jingkyrkhu kaba khraw ïaka shnong Chyrmang namar ba kane kan sa wanrah jingmyntoi ïaka shnong da ka jingwan ki riewshemphang ban pule bniah ïaki mrad ki mreng, ki syntiew ki skud kiba don ha kane ka law kyntang.
“Kane ka shnong ka pawnmaw bha ha ka jingdon ki skei kiba la tip kum ki ‘Barking Deer’ bad ki syntiew orchid uba mih kyrpang tang ha kane ka khlaw kiba ba la tip kum u ‘Bulbophyllum Chyrmangensis’ nalor kiwei kiwei," ong ka kong Lato bad bynrap ba kane ka jindon kine ki mrad bad ki syntiew ki skud ba kyrpang kan khring ïaki nongwan kai bad ki nongwad bniah iaki jingthung jingtep bad ki mrad ki mreng kaban wanrah myntoi ïaka shnong ka thaw bad ban jur ïaki nongshnong shnong ban ïatreilang bad ka tnad ban pynneh pynsah ïaka law kyntang.
U Ma K Lakiang, Chairman jong ka Sein Raij Kongwasan Chyrmang Community Reserve u la ïathuh ba kine ki jingïarap baroh ki wan dei lyngba ka jingiada ïaka Khloo Blai Chyrmang kaba la ïoh jingithuh kum ka Community Reserve.
Shibun ki lad jingïarap kila ioh bad ka mynta ka ïing dorbar ka Raij Kongwasan ruh ka jingtrei kala ïaid shait shait.
Ula kyntu ïa ki nongshong shnong ba kin husiar ban peit ia ka jingwan ki briew ki ba na bar shnong kiba don jingthmu ban wan siat ïa ki mrad ki ba don ha ki khlaw jong ka shnong bad ruh ban shim ka jingkitkhlieh ban pyntip mar mar sha ki bor shnong lane ka ophis ba dei peit.
U kyrmen ruh ba ka ophis kan nang theh shibun ki kam pynroi hapoh shnong kiban pynmyntoi ia ki nongshong shnong bad iaka shnong hi baroh kawei.
Kiwei kiwei kiba kren ki kynthup ïa u U J Dkhar, Headmaster, Chyrmang Upper Primary School, S Dkhar, Waheh Shnong jong ka Chyrmang Nein, u ma S Law Range Forest Officer, Umkiang Wildlife haka jingialang kaba pyniaid da ka Kong J Khyriem, nonghikai jong ka skul Chyrmang Nein Lower Primary School haka jingiadonlang ki nongshong shnong bad ki khynnah skul kiba la ai jingrwai bad shad tynrai.
DAWKI: Lai ngut ki briew kila shah thombor bad shah shoh dusmon ha ki runar kiba ym lah satia ban ithuh bad suba jur ba ki dei nong Bangladesh.
Kane ka jingjia kala jia hynnin ka miet sngi Saitjain haka por kumba 8:30-9 PM ha surok bah Dawki Amlarem Jowai ha lad ban leit sha ka shnong Darrang.
La iathuh ba kane ka kynhun jong kine ki runar kiba don kumba 12 ngut eiei kila pakhang lynti ïaka kali alto 800 ML04B 9156 bad bom tied ïaka kali bad iaki briew la shoh la bom da ki tiar pynmynsaw haduh ba kila jem jai bad mynsaw jur.
Kine ki lai ngut kiba mynsaw ki dei kiba la tip kyrteng kum u Tynshain Khonglah, Malui Khonglah bad u Anu Khonglah.
U Tynshain ula mynsaw jur bad la kit ïa u sha ki jaka sumar sha sor Shillong katba arngut ki la ïoh ka jingsumar ha Dawki PHC.
La iathuh ba ka jingshlur jong ki suba nong Bangladesh ban wan leh ki kam pyntriem ha ki shnong khappud ka dei namar ba tlot palat ka jingpahara iaki khappud na ki shipai BSF.
Naka por sha ka por ki briew kiba lui lui ki shah thombor bad shah lute haki lynti syngkieng ha shilynter ki shnong khappud naduh na Dawki haduh ki thain Muktapur.
JOWAI: Ka Seiñ Kyntu Seiñ Raij-12 Daloi kan pynlong ïaka Lympung ba 23 haka 25 bad 26 tarik January (Kyllalyngkot) 2020 ha ka Shnong Muktapur War Jaiñtia, Elaka Satpator.
Ïa kane ka lympung yn pynlong da ka jingiatrei lang bad ka Seiñ Raij Muktapur.
Ka Seiñ Kyntu Seiñ Raij -12 Daloi ryngkat bad ka Seiñ Raij Muktapur ki khot sngewbha ia baroh ki khun hynniewtrep hynniewskum ban ia pyllait por khnang ban iawan sha katei ka Lympung.
Ha katei ka Lympung kan don ka Shad Tynre (Culture) bad ki jingsneng jingkraw na ki riew rangbah ha ka ban pynneh pynsah ia ka Niam ka Rukom bad ka Dustur ka Riti kaba ngi ioh pateng na u Blei Trai Kynrad.
Ka Seiñ Kyntu Seiñ Raij -12 Daloi lyngba u Publicity Secretary Rgh, S.
Sari, ula ong ba ka Seiñ Kyntu Seiñ Raij -12 Daloi ka khot lang ia baroh bad ha ka juh ka por ruh ka wer sngewbha ia ki para riew seng baroh kiba don najan na jngai ban ia wan lem sha katei ka Lympung ban pynphuh pynphieng ia ka Lympung khnang ba ka Niam ka Rukom kan nangheh nangiar na ka pateng sha pateng.
Ha kaba iadei bad jingkhangdam (Lockdown) ha baroh kawei ka ri India ban iada naka jingpur ka khlam COVID-19 na ka liang jong nga, nga kwah ban kyrpad ia baroh ki nongshong ka Constituency ban kin sngewbha ban bud ryntih iaki kyndon ba la buh da ka District Administration, West Jaintia Hills District.
Nga kyrpad ruh iaki nongshong shnong ban don ka jingiatreilang bad ki Dorbar Shnong bapher bapher da kaba shong khop hapoh iing, kiar na ka jingmih shabar sha lait, ban don ka jingia jngai uwei na uwei (Social Distancing), deng iaki jingda khmut (Mask) bad ban sait khuid iaki kti.
Nga ai ka jingiarohh ia baroh ki Dorbar Shnnong kiba la shim iaka lyngkor bakhia ha ka ban iatreilang bad ka sorkar na ka bynta ka bha ka miat jong ka imlang sahlang bad ki shnong ki thaw.
Nga ai khublei ruh iaki nongiarap (Volunteer) jong ki shnong bapher bapher kiba la mih shakhmat ban pyniaid beit pyniaid ryntih iaki kam.
Nga sngewthuh ba hakum kane shibun ki jingeh jingshitom kiba ki iakynduh hynrei nga ngeit skhem ba da ka jingiatreilang ryngkat bad da ka jingdon jong U Blei Kynrad ngin lait na ka khlam COVID-19.
Shihajar Nguh A Andrew Shullai.
MDC.
Jowai Central.
Naka liang jong ka West Jaintia National Council (WJNC) ka sngewphylla ban iohi iaka jingmih jong ka khubor ba khlem sam khaw ha Iooksi bad Khonshnong.
Ka WJNC kala pynpaw ba ha i bor ba rit kala sam khaw sha katto katne ki longing jong ka shnong Iooksi, kiba shong basah haka dong Umdiling, Shiliang Masar bad Kyanmynsar, hynrei kala pynpaw bad sngewphylla ban iohi iaka jingmih jong ka khubor na u Rangbah Shnong ba u ong ba ki khlem sam khaw.
Ka WJNC ka panmap naki nongshong shnong jong ka Iooksi, namar ba ka seng kam kot bor ban iarap sha baroh ki longiing longsem jong ka shnong, hynrei ka WJNC lyngba i bor i barit ryngkat ka jingiatreilang bad WJNC – Iooksi Circle, kala pyrshang ban iarap shaki katto katne ki iing.
KA WJNC ka pynshai ba ha kaba iadei bad ka Khonshnong haka jingshisha hi kadei ka jingbakla kyrteng shnong jong ki, ha kaba ka seng kala ai jingiarap ha Shnong Thymmae, hynrei kila kam ba ki kum bakla ban thoh kyrteng shnong, tangba kaba sngewlyngngoh ka long ba mynnin ka sngi 10/04/2020 por baki nongialam jong ka WJNC ki thmu ban leit ai jingiarap ha Khonshnong, naka liang u Rangbah Shnong u la kyntait ban pdiang iaka jingthmu jong ka seng ban iarap iaki paitbah jong katei ka shnong.
Na kaliang jong ka WJNC wat la mih kane ka jingsngewthuh bakla kadang iai bteng ban iarap ia ki paradoh parasnam ki bala shah ktah shisha ha kane ka Lockdown bad hynnin ka sngi ruh ka WJNC – Iooksi Circle, hapoh ka jingialam jong u president Nidaiohi Dhar kila sam da u khaw 3 kilo shi ing, shaki 30 tylli longing jong ki 2 tylli ki shnong kiba kynthup iaka Iawthymmae bad Umsalait.
Ki arngut ki Waheh Shnong jong ki artylli ki shnong, kata ka Shnong Iooksi bad ka  Shnong Khonshnong kila pynshai paidbah halor ka jingmih khubor haka 5 tarik u Iaiong (April)  kaba ong ba kadon ka jingsamkhaw daka Seng West Jaintia National Council ( WJNC) ha kitei ki ar tylli ki shnong.
Kitei ki arngut ki Waheh Shnong hadien ba kila iohi iakatei ka khubor kila wad jingtip naki nongshong shnong ioh lehse ba don ki nongshong shnong kiba ioh shisha ia uta u khaw kumba la mih haki khubor, hynrei haka jingwad jingtip la lap ba ymdon wat tang uwei ruh u nongshong shnong uba ioh ia utei u khaw.
Katkum ka khubor ba la mih la ong ba katei ka Seng WJNC hapoh ka jingialam u Kitborlang Dkhar President Ka WJNC (CEC ) ki la leit sam khaw sha kiba duk ba shitom mar 5 kilo sha kumba 10 tylli ki longiing ha Shnong Iooksi, bad sha 13 tylli ki longiing ha shnong Khonshnong.
Ki Nongialam shnong ki la kwah ban pynshai paidbah khamtam sha ki para nongshong shnong ba ym shym don kum katei ka jingsam khaw da katei ka Seng hapoh ka Shnong bad hakajuh ka por la maham jur ruh iakatei ka Seng ba nangne shakhmat kam dei shuh ban shu pynmih khubor thala ia ka kyrteng shnong lada ym dei ka jingshishaa bad sa kawei nangne shakhmat lada ki mut ban leh iakino kino ki kam haka shnong kidei ban ai jingtip lem sha ki Waheh Shnong ka shnong ruh.
“Kane ka jingpynmih khubor jong katei ka Seng ba ka Sam khaw haki shnong jong ngi khlem da don kano kano pat ka jingsam khaw ka pynlong ia ngi kum ki nongialam shnong ban shah suba sniew haki Nongshong shnong, namar ym don tang uwei ruh u nong shong shnong uba ioh ia uta u khaw" la ong kitei ki Waheh Shnong jong ki ar shnong u Ma Sumarhok Passah Waheh Shnong Khonshnong bad Ma C Tangliang Waheh Shnong Iooksi.
U Phria ha ryngkat u slap bad ka lyer ba jur kila wan ban lynshop ha Rilum Jaiñtia ha ki bun tylli ki shnong kiba hap hapoh ka Thadlaskein bad Laskein Block.
Kane ka jingwan hap u slap u phria kala wanrah ka jingjulor kaba bun iaki jingthung jingtep kiba rep da ki nongrep jong kine ki ar tylli ki Block.
Mynta ka sngi haka por 1 baje nohphai sngi u slap ka lyer ba jur ha ryngkat u phria kila lyngshop ha kiba bun ki jaka.
Ka shnong Nartiang bad katto katne ki shnong ba marjan kiba hap ha Thadlaskein Block kila shah ktah jur ha u phria, katba ka Mooshrot kaba hap Laskein Block ruh kala shah ktah bha haka kane jinghap phria.
Kiba bun ki nongrep kila pynpaw ka jingsngewsih kaba jur namar ba kane ka dei ka por ba ki jingthung ki sdang ban heh ban san.
Kila iathuh ba kane ka jinghap phria ha Rilum Jaiñtia kala sdang naduh ka sngi Balang, hynrei ka jingrben kalong kaba malu mala, hynrei mynta ka sngi pat ka jingther u phria kala long kaba jur bad u heh kat u marbul.
La sakhi ruh ba lynti synkieng, ki phyllaw iing kila bad ki jaka rep kila shah tap ha u phria.
Ki jingthung kiba julor ki kynthup naduh u  riewhadem, sohsaw, sohmynken, sohkhia, sying, phan bad kiwei kiwei ki mar rep kiba la sdang ban khie lung.
Ka Dorbar Shnong Tympang Iawmusiang hapoh ka jingialam u Waheh Shnong ma Edystone Shylla kila leit ban sam mar bam sha ki 41 tylli ki longing ha ka dong Shahtngit, ka dong kaba hap hapoh u pud u sam ka Iawmuisiang mynta ka sngi.
U Ma Edystone Shylla kum u Waheh Shnong hadien ba ula ïoh jingtip ba bun tylli ki longïing kiba don ha katei ka dong kila kyrduh marbam mardih, kum ka shnong kala rai leit nohsynniang da ki mar bam sha ki tei ki longïing.
Kine ki mar bam kiba la sam ki kynthup naduh u khaw, phan, jhur bad kiwei kiwei ki mar bam khnang ba kin lait naka jingshah thngan.
U Ma Edystone ula ong ba kine ki longïing kila shah ktah bha hadien ba kim ïoh shuh ka lad ban leit bylla bad ban trei ban ktah naka jingkhang khyrdep ne lockdown ha baroh kawei ka ri ban iakhun iaka khlam COVID-19.
Ula ong ruh ba ka bor shnong kaba peit iaka bha ka miat ka shnong ka hap ban shim ia kane ka sienjam namar kam kwah ban iohi ban mih kino kino ki jingjia ba sngewsih.
Ula kyntu ba lada don kino kino ki longïing kiba shah ktah haka jingduna bam ban wan mih sha ophis ka shnong, khnang ba ka shnong kan wad ki lad ki lynti ban iarap ha kum kane ka por ka khim ka khait.
Ka Rotary Club Jowai haka jingïalam khmat u Rtn.
Rudolf Eustace Laloo (PHF), Secretary Rotary Club Jowai ha ka jingiadonlang Rtn.
Montri Passah (PHF) Chair Literacy Rotary Club Jowai kila noh synñiang T.
50 hajar sha ka Chief Minister Relief Fund for COVID-19.
Ia kane ka pisa la aiti ha u Deputy Commissioner, West Jaiiñtia Hills District ha kamra treikam jong haka sngi Balang.
Ha kawei pat ka khubor Rotaract Club Pine city Shillong ruh ruh kila synniang T.
7 hajar sha ka CM Relief Fund For COVID-19 haka 4 tarik une u bnai.
Nalor kane ka pisa ka Rotaract kala kala synniang 234 tylli ki mask sha ka kynhun kaba suh iaki mask ka “Project Face Mask" kaba kine ki mask la ait dang shen ha ka tnad Pulit jong ka West Jaiñtia Hills Dsitrict.
Ka Bor Synshar District jong ka West Jaiñtia Hills District haka jingïalam u Ma Lyngkor Kynjing, MCS, Additional Deputy Commissioner bad u Rudolf Laloo kila noh synniang haduh 200 tylli mask sha ki nongniah trok bad iaki nongbylla Food Corporation of India (FCI) ha Khliehtrychi, West Jaintia Hills District haka sngi Balang.
U Ma Lyngkor Kynjing ha kane ka jingsam ïa kine ki mask ula kyntu ia baroh ki nongniah trok bad ki nongbylla ha FCI ban deng iaki mask ban iada ialade naka jingiabit ia u khniang COVID-19.
La banjur ruh ba kin bud ïaki jingbthah jong ka koit ka khiah da kaba deng iaki mask ha ki jaka paidbah, ban sait khuid iaki kti bad ban kiar na ki jaka bun briew ban lait na kane ka khlam jingpang.
U MLA jong ka Jowai Constituency Ma Wailadmiki Shylla ula mih shakhmat ban noh synñiang da u khaw sha ki longïing bapher bapher ha ki 10 tylli ki shnong mynta ka sngi.
Kine ki shnong kiba la ïoh khaw ki kynthup ïaka Mukhla, Khliehtyrshi, Mihmyntdu, Sabahmuswang, Ialong, Sohmynting, Madur, Niriang, Loomkhudung bad ka Phlongingkhaw.
U MLA jong ka Jowai ma Wailadmiki, ula ong ba hadien ka jingkhang khyrdep ïaka Ri bad ka Jylla naka jingiakhun pyrshah ïaka khlam COVID-19 kala ktah ïaki nongshong shnong ha kylleng ki jaka namar ba ki hap ban shong ha ïing bad kim ïoh shuh ka lad ka lynti ban leit bylla ban pyndap pynbiang iaka jingdonkam ha ki ïing ki sem jong ki.
“Kum u MLA ka thain hadien ka jingud jingnam u paidbah ka constituency ba kyrduh khaw, nga la rai shuwa ban sam sha nongkyndong, iaki khap sor bad jaka sor yn sam ha kine ki khyndiat sngi ban wan.
Kane ka jingsam khaw ka dei naka MLA skhim jong nga," ong u Ma Wailadmiki Shylla bad bynrap ruh ba un nym lah ban pynbiang ïa baroh ki jingdonkam ha kum kane ka por ka khim ka khait, hynrei yn pyrshang katba lah ka bor ban pynïoh mar bam ia baroh ki nongshong shnong.
Ula kyntu iaki paidbah ban iatreilang bad ka sorkar ha kum kane ka por ka saw ka sain bad ban bud iaki jingbthah ka tnad ka koit ka khiah ban lehkhuid bad ban kiar na ki jaka bun briew ban jop ïaka jingkhun ia ka khlam COVID-19.
Katba ka jylla baroh kawei ka dang  pynkhreh ban iakhun ia u khniang jingpang COVID-19, ki nongshong shnong jong ka thain Barato ki la mad ia ka jinghap slap kaba jur ryngkat bad u phria bad eriong hynrei kam shym la don kano kano ka jingmynsaw iano iano ruh mynta ka sngi.
Ka jinghap slap ka la sdang naduh 1 baje nohphai sngi bad kut haduh 5 baje janmiet.
Na ka daw jong ka jingjur u slap ka kynroh jong ka PHC Barato ka la khyllem bad ka la don khyndiat ka jngtwa ki surok.
Ka jinghap slap jur ryngkat ba u phria ka la pur sha Sahsniang sha Mynksan haba la dkut u sainar bording bad shaduh Khatkasla bad haduh mynta ym pat ioh jingtip halor ka jingjulor ki iing ki sem.
Kam dei kaba phylla, hynrei kadei ka jingduh nong ïa u nongkhaii bad u nongrep ha kaba ki hap ban bret ïaki mar bala pyut hadien ba kim lah ban die ïaki mar ha ki iew ki hat na ka daw ka jingkhang khyrdep iaka ri bad ka jylla ban iakhun pyrshah iaka khlam COVID-19 Ha ka kam khaii pateng ia ki mar rep ki dei kiba shitom bha ban pyniaid khamtam haba sniew ka iew.
U Nongrep uba shaniah ha u nongdie ne nongkhaii ruh u shitom jingmut jingpyrkhat namar ba u mar rep ne jhur uba la dei ban ot ne kheit ruh kim nud ban kheit bad kila shu iap stai, kumjuh u nongkhaii ruh lada ym lah ban die iaki mar rep haka por kaba biang ki jhur ki pyut bad iap stai bad wanrah ka jingduhnong kaba khraw.
Uwei u nongkhaii ha Jowai ula ong ba u ju leit shim mar na ki nongrep ha kylleng ki thain Thadlaskein, Laskein hynrei ula lap ba bun ki mar rep kila pyut bad iap stai namar ka jingsniew ka iew kaba la ktah bha ïaki nongrep.
Kum u nongkhaii namar ba sniew ka iew ngim nud ban thied bun khamtam iaki mar pyut kiba ki nongrep ka thain.
Ka jingdon kum ka Kong Chiarmon Dkhar kaba na ka  shnong Wapungskur, East Jaintia Hills, ka la long shisha ka jingkyrkhu kaba khraw ia kiba bun ki longing longsem ba duk ba kyrduh ha ka shnong Wapungskur ha kaba kum kane ka por ba  kordit.
Ka Kong Chiarmon Dkhar kam dei ka nongtrei sorkar ne nongmihkhmat paidbah ne bat kano kano ka kam kaba ha khmat ha kano kano ka bynta ruh, hynrei ka dei tang ka riew kynthei bad riew paidbah kumba long lem hi kiwei ki kynthei.
Pynban kane ka longkmie ka don ka mynsiem ai bad ka mynsiem leh isynei bad iarap barabor ia ki ba shem shitom shem jynjar.
Ia  kane, la sakhi da ki kam ba bha jong ka ia u duk u suk, kiba ka lah leh ha ki bun ki bynta.
Ka Kong Chiarmon Dkhar, ka longkmie kaba kylluid bad bha mynsiem, ha ka bor bashimet jong ka mawei, mynta ka sngi ruh kumba ka la pynbna ha ki lat pathai khubor ha kine ki sngi ba la dep, ka la bteng biang ia la ka  jong ka kam lehisynei jong ka da kaba ai jingiarap shuh shuh sa ia ki 58 tylli ki ki longiing longsem ba duk ba kyrduh jong ka Dong Snahleiñ, Wapungskur, kiba la shah ktah shisha na ka daw jong ka jingpakhang shnong ha baroh kawei jong ka Ri India da kaba iarap sha man la kawei pa kawei na kitei ki longing da u khaw, ka mluh bad u phan.
Ka kong Chiarmon Dkhar, ka  la leh ia kane ha ryngkat ka jingiadon lang jong ki nongialam jong ka Dong Snahleiñ, naduh u Chairman, u Heplis Ryngkhem, u Secretary, u Sunshine Dkhar bad kiwei kiwei de ki nongialam jong ka Dong.
Hashuwa ban sam ia kitei ki tiar sha kitei ki longiing, la ioh ia ki kyntien lamkhmat bad kyntien sngewnguh ia ka Kong Chiarmon Dkhar  ryngkat bad ka jingduwai ia u Blei Trai Kynrad da u H.
Deolangki Dkhar, u Finance Secretary jong ka Dong.
Ka Kong Chiarmon Dkhar, ka lah ong biang ruh, ba kane ka kam jong ka, kan ym kut tang mynta ka sngi, hynrei kan dang iai bteng beit ia ki kam lehisynei jong ka sha ki longing longsem kiba duk ba  kyrduh kiba la shah ktah shisha na ka daw jong ka jingpakhang shnong jong ka Ri India kaba dang bteng haduh mynta ki sngi na ka daw jong ka jingpang khlam COVID-19.
Ki saw ngut shi paralok ki samla kila synñiang da ki mask haduh 500 tylli sha ki pulit jong ka West Jaiñtia Hills District mynta ka sngi.
Kine ki saw ngut ki samla ki dei u Gerry Kyrshan N Nongrum, Ralph Lyngdoh  Mawphlang, ka Daphisha Gabriela Pyngrope bad u CA Ram Kyndiah.
Ïa kine ki mask kila aiti ha u B Chetri MPS Additional SP, West Jaiñtia Hills haka jingiadonlang u bah M J Marngar MPS DSP Hq bad ka Kong C W Lyngdoh MPS DSP crime.
Kine ki samla kila rai ban shna da ki mask hadien bala don ka jingduna mask ha ki iew bad ka jingsngewkhia ïaka jingshem jingeh kiba duk kiba kyrduh ban thied ïaki mask ban iada ialade ha kum kane ka por ba ka ri ka iakhun pyrshah ia u khniang coronavirus.
Kine ki samla da kaba iatreilang bad kiwei pat ki kynhun ba 50 kila shna ia kine ki mask bad kila ai jingiarap ha kylleng ki jaka.
Ka Dorbar Shnong jong ka Loompyrdi Iongpiah, ka shnong kaba don hapdeng ka Jowai bad kaba don la ki khana pateng u longshuwa man shuwa kala ai jingiarap pisa sha ka sorkar India lyngba ka Prime Minister National Relief Fund (PMNRF) bad kumjuh ruh sha ka Chief Minister Relief Fund for COVID-19 jong ka sorkar Jylla.
Kane ka pisa kaba ka Dorbar Shnong Loompyrdi Iongpiah kala synniang kala kot T.
1 lak, kata T.
50 hajar sha ka PMNRF bad T.
50 hajar sha ka CM Relief Fund ban ïarap iaka sorkar ban iakhun pyrshah ia u khlam coronavirus.
Ïa ka pisa sha ka CM Relief Fund la aiti da u Waheh Shnong Loompyrdi Iongpiah u Ma Alan Niangti bad u ma RL Bimee Suwer ha u Deputy Commissioner West Jaiñtia Hills District ma Garod LSN Dykes bad iaka pisa sha ka PMNRF la phah da ka online mynta ka sngi.
Ka Dorbar Shnong Demthring, West Jaiñtia Hills District, kum shibynta ka jingiakhun ia ka khlam COVID-19 (Coronavirus), ka Executive Committee jong ka shnong naduh mynta ka  sngi 07.
04.
2019, kala shim ïa ka rai ban khang ïa baroh ki briew kiba na bar shnong ban rung ban mih hapoh ka shnong Demthring, lait noh tang kiba la ïoh car pass na ki bor District.
Na ka liang ka shnong ka la ong ba ia kito ki briew na bar kiba donkam shapoh ka shnong ki dei ban pan jingbit ne ai jingtip shwa sha ka Dorbar Shnong.
Ka Shnong ka kyntu ia ki paidbah ba kin bud ryntih ruh ïa ki jingbthah jong ka sorkar naduh ban pyndonkam ïaki mask bad ban kiar na ki jaka bun briew ban ïada na u khniang coronavirus.
Kino kino kiba ïaid lait ïa kane ka Dorbar Shnong kan sa aiti beit sha ka aiñ, ong u kyrwoh bala phah u Waheh Shnong u ma KL Dkhar bad General Secretary ma MS Ryngkhlem.
Ka Dorbar Shnong Mookyrdup, Jowai kan sa sam ia u khaw na ka bynta kiba duk ba kyrduh bad kiba shem jingshitom ha kine ki sngi ba don kane ka Lockdown.
Ia une u khaw yn sam ha ka 8 tarik mynta u bnai ha Community Hall jong ka shnong naduh ka por 11 baje mynstep.
Haba iakren bad u Waheh Shnong jong ka Mookyrdup u ma Pyrkhat Shylla ula iathuh ba na ka liang ka shnong kala dep ban jied ia ki longïing kiba duk kiba don hapoh jong ka shnong bad la bishar bniah ba ki dei hok ban ioh ia une u khaw kum ka lad jingiarap ia ki.
Ha katei ka sngi sam khaw baduk yn wan ban sakhi lem da ki katto katne ki briew sorkar lem bad ki Nongialam ka Synjuk ki Rangbah Shnong.
Shuh shuh u ma Shylla ula iathuh ba ka Dorbar Shnong Mookyrdup kala hap ban leh ia kane hadien ba kala iohi ba ki don shisha ki nongshong shnong kiba hapoh 30 ïing ei ei kiba ia kynduh jingeh na kane ka jingkhang shnong ha kaba kim lah shuh ban ioh ia ka kamai kajih jong ki.
Ka Synjuk ki Waheh Shnong Jowai hapoh ka jingialam u Ma Alan Niangti, President bad u LD Lakiang General Secretary bad u ma Pyrkhat Shylla Waheh Shnong Mookyrdup ha ryngkat ka jingsynranlang u President BJP u Earnest Mawrie bad u Lakhon Biam MDC JHADC kila leit ban ïakynduh ïa u Myntri ka Koit ka Khiah mynta ka sngi ban dawa na u ban pynbiang ia baroh ki tiar ki tar kiba la tip kum ki Personal Protective Equipment (PPE) ban iakhun ia ka khlam Coronavirus ha Jowai bad ka district West Jaiñtia Hills baroh kawei.
Ka Synjuk Waheh Shnong Jowai haka dorkhat kaba kala aiti ha u Myntri ka koit ka Khiah kala iathuh ruh ba haka 4 tarik une u bnai, u don uwei u bar jylla uba na Assam ula wan haka iing lok jong u ha Ladthadlaboh bad kane kala pynher syrngiew iaki paidbah namar ba ula wan haka kynta Curfew kum juh ka Lockdown.
Une u briew u dei uba na ka thain Lower Assam.
Mar mar ki waheh shnong ka Ladthadlaboh bad ka Tyndowapung kila pyntip sha ka tnad ka koit ka khiah, hynrei kila kynnoh ba ki nongtrei ka koit ka khiah kila wan khlem ki tiar ban iada ialade ban jurip ïa une u bar jylla.
Ka Synjuk kala ong ba kane jingbymbiang ki tiar ki iada kala pynlyngngoh ïa kiba bun, khamtam u paidbah ban don ka jingsngewshngain haka tnad ka koit ka khiah halor ka jingpynkhreh jong ka ban ïakhun pyrshah ïaka jingpur u khniang coronavirus.
Ha kane ka dorkhat ka synjuk kala pynpaw ba ki dum buit halor ka rukom leh ka tnad ka koit ka khiah haka district West Jaiñtia Hills ban iakhun ia ka khlam coronavirus.
Kane ka synjuk kala buh jingkylli ruh haduh katno ba ka sorkar kala long kaba pynkhreh ban iakhun ia kane ka khlam coronavirus bad hangno ka jaka ba kala pynkhreh bad buh ia kita ki Isolation bad ki Quarantine ha Rilum Jaintia Hills.
Shuh shuh ka synjuk kala ong ba haduh mynta ba tang ha iew la pynlong ïaka jingsynreit dawai, hynrei sha ki dong ki shnong haduh mynta kam don kano kano ka jingsynreit dawai ban pyniap ïaki khniang.
Halor kane ka synjuk kala kyrpad ia u Myntri ka Koit ka Khiah, Bah AL Hek ban shimkhia ban pynbiang iaki jingdonkam katba lah kloi khamtam iaki nongtrei ka koit ka khiah kiba dei kiba hakhmat eh ban mih shakhmat ban iakhun khnang ba kin lah ban ai ka jingshakri kaba pura.
La iathuh ruh ba ha kane ka jingleit iakynduh ka synjuk waheh shnong Jowai ia u Myntri, ula ong ba u lah ban hiar sha Jowai lashai ka sngi ban shim jingkhein halor ka jingpynkhreh bad ki lad iada na ka jingpur bad iabit u khniang coronavirus.
Ka Deputy Superintendent of Police (Crime) Kong Cresency W Lyngdoh MPS kala ong “Ka jingai sngewbha kadei kam dei ka kamram, hynrei ka dei ka lad bad ka kabu ksiar.
" Ka Kong Cresency Lyngdoh kala kyntu ïa baroh ban don ka mynsiem ban ai bad ban ïarap ïa kiba duk ba kyrduh ha kum kane ka por ba jynjar ka kamai ka kajih namar ka jingkhang khyrdep ban ïakhun ïaka jingïabit ka khlam Coronavirus ha baroh kawei ka ri.
Ka Kong Cresency kala ong haba kren haka jingsam marbam sha kiba duk ba suk ha ka shnong Mookaswan, Nangbah bad kiwei kiwei ki shnong haka sngi Nyngkong.
Ki Pulit jong ka West Jaiñtia naduh ba sdang ak Lockdown ne ka jingkhang khyrdep haka ri baroh kawei kila hiar ha manla ki shnong ban sam marbam sha ki longïing ba duk naduh na Raliang, Phramer, Ialong, ki jaka sah khynnah nalor kiwei kiwei ki shnong.
Shuh shuh ka Jowai Poilice Station hapoh ka jingïalam u OC Jowai kila hiar sha ka shnong Sohmynting ban ai jingïarap sha ki 12 tylli ki longïing haka jingiadonlang ki nongshong shnong bad nongialam shnong ka Shnong Sohmynting.
U Superintendent of Police West Jaiñtia Hills District Bah Lakador Syiem hynne kaba dei ka sngi kyrpang jong ka koit ka khiah-ka World Health Day ula ai khublei ia baroh kiba don bynta ban ai jingsumar ban pynioh ïaka met kaba koit kaba khiah.
Ki nongpeit ïaka District Jail Jowai kila pynlong ïaka jingpynkhuid bad synreit dawai khniang ha District Jail Jowai baroh kawei haka sngi Nyngkong.
U Bah Batskhem Nongbri, Jailor District Jowai Jail, ula ong ba kila pynlong ïa kane ka jingsynreit dawai ban pynïap ïaki khniang, kumjuh ruh ban ïasnohkti lang bad ka sorkar halor ban ïakhun pyrshah ïaka khlam COVID-19.
Ïa kane ka jingsynreit dawai la sdang naduh ka 10:30 mynstep bad la ïadonlang u Senior Medical and Health Officer Dr Defender Pariat, u pharmacist, ki head warder, ki warder, ki nongtrei na PHE (Swachh Bharat Mission).
Ïa kane ka jingsynreit dawai la pynlong da ka jingkyrshan jong ka ophis u District Medical Health Officer, West Jaintia Hills.
Ka Federation of Khasi Jaintia and Garo People (FKJGP), Jaintia Hills District Unit kala kyrpad iaka sorkar ban pynbiang iaki mar bam mar dih sha man la ki shnong ki thaw namar kumba long mynta bun ki shnong sha nyngkyndong khamtam kim ioh iaki mar bam haki shnong jong ki kaba la wanrah ia shibun ki jingeh.
U organising secretary FKJGP u Damian S War, ula ong hadien ba ka sorkar ka la pynbna iaka lockdown ne ban khang khyrdep ïa baroh kawei ka ri khnang ba u nongshong shnong un shong ha iing ban ïakhun pyrshah iaka jingpur u khnniang COVID-19, bun ki shnong ha rilum Jaintia kila treilang bad ka sorkar, hynrei ka jiingeh pat ka long ba duna ki mar bam bad ki dukan dukdoh ruh kim don shuh ki mar bam ban die sha u paidbah.
U Tuesday Lytep President FKJGP ula ong ba nakaliang jong ki kum ki nongialam kila wan ïakynduh ïa u Deputy Commissioner West Jaiñtia Hills ban pyntip ïa u halor ka jingduna marbam sha ki shnong nongkyndong bad kila kyrpad ia u ban shimkhia ban pynbiang ia ki mar bam ha baroh ki shnong bad la kyntu ruh ïaki waheh  shnong shimkhia ban peit iaka jingeh ki nongshong shnong khnang ba kan nym don ka jingkyrduh bam ki paidbah ha manla ki shnong.
Ka Dorbar Shnong Mynthong hapoh ka jingialam u Waheh Shnong jong ka u Ma Lamphrang Pohktai kala noh synniang sha ka Chief Minister Relief Fund for COVID-19 haduh T.
30,000/- mynta ka sngi.
Ia kane ka pisa kila aiti ha u Deputy Commissioner, West Jaiñtia Hills District Ma Garod LSN Dykes.
Ki Common Services Centres (CSC) ki plie ha man la ki shnong nongkyndong ban iarap ïaki paidbah nongshong shnong ban sei pisa kumjuh ban plie account thymmai.
Ki nongpyniaid jong ka CSC kila pyntip ba kum shibynta ban iakhun iaka jingpur u khniang coronavirus, kaba ri baroh kawei ka khang khyrdep ban iakhun pyrshah iaka khlam corona bun naki paidbah kiba sah sha nyngkyndong ki shem jingeh bha haba kumno ban ioh sei pisa na ki bank namar ba kim ioh shu ban mih na iing bad ki jngai ruh na ki bank bad ki ATM, hynrei na kaliang ki ba pyniaid iaki CSC kila pynbna ba ki plie ban iarap ia u paidbah.
Ha kum kine ki por ki ba ki nongshong shnong ki hap ban shong ha iing hala ki jong ki shnong, hynrei Common Services Centres (CSCs) ban ai ka jingshakri ha ki thain nyngkyndong  ki plie iaki Customer Services Points (CSPs) ban iarap ia ki paidbah ha kane ka por ban sei pisa na ki bank account jong ki kumjuh ruh ban plie ia ki saving accounts ia kito ki briew ki bym don saving account.
Lyngba ka CSC ki paidbah ki lah ban pynrung kyrteng ha ki skhim Sorkar Kmie ba kynthup iaka Pradhan Mantri Garib Kalyan Yojana (PM-GKY)-ka scheme ba ia jingiarap ia ki baduk ba jynjar, ia ki riew kynthei ki ba don bank account ba lah plie hapoh ka scheme Pradhan Mantri Jan Dhan Yojana ( PMJDY).
Ka CSCs kala pynpaw ia ka jingsngewnguh ka ba khraw ia ki Rangbah Shnong, ka Police Department kiba iarap ia ki ha kaban pyniaid ia ka kam da khlem don ki jingklumar.
Arngut ki briew kila sdien ïalade ha u tyllai phasi ha ki ar jaka ha West Jaiñtia Hills District.
Kane ka jingjia sdien phasi kala jia ha Kyndong Tuder bad haka shnong Thadmuthlong mynta ka sngi.
Haka jingjia kaba la jia ha Kyndong Tuber uwei u rangbah la 40 snem ka rta ula sdien ialade ha u tyllai phasi ha kamra jong u hi.
Ia une u briew la tip kyrteng kum u Eratos Siangshai (40) snem.
Ha kawei pat ka jingjia kaba la jia ha Thadmuthlong u uwei u samla ba kyrteng u Wanmi Lyngdoh (24) ula sdien ïalade ha dieng kseh ha ka jaka kaba la tip kum ka Pasyih Tangliang.
Ki pulit kila pyndep ia baroh ki jingdonkam ka aiñ bad la pynhap hapoh ka UD case, na kaliang kiba haiing ruh kila kyrpad ban pyllait naka jingleh postmortem.
Ka West Jaintia National Council (WJNC) ban kyrshan ia kiba duk ba kyrduh ha kum kane ka por ba khang khyrdep ka shnong ka thaw ban iakhun ia u COVID-19, kala ai jingiarap da u khaw mar san kilo ha ki katto katne tylli ki shnong ha Iooksi bad Saphai.
Ha kane ka jingleit ai mar bam sha ki longïing ba duk la ialam da u Kitborlang Dkhar ryngkat ki nongialam ka WJNC-Iooksi Circle bad ki la ai jingiarap da kaba sam mar 5 kilo u khaw sha ki 4 tylli ki shnong bakynthup ka shnong Biar, Khonshnong, Shaphai bad Iooksi West Jaintia Hills District.
Ha Saphai haduh 16 longiing, 10 longiing ha Iooksi, 6 longiing ha Biar bad 13 longiing ha Khonshnong bad ha katei ka jingsam khaw la synrang lang da ki pulit jong ka Saphai Out post.
Ka WJNC ka kyntu ia baroh kynhun sengbhalang, balang bad ki riew shimet ba kin sngewbha ban iarap lem ïa kiba duk ba khyrduh ha kum kane ka por namar ba bun ki longïing baduk kila shah ktah namar ba kim ioh ka lad ban leit trei leit ktah ban pyndap iaka jingdonkam ha ki iing ki sem jong ki.
U ma Nehemayah Tyngkan u wei naki riew rangbah jongka thain ha ryngkat bad ki paralok jong u, u Romes Dkhar, N.
Suiam bad u R.
Parien daka mynsiem jongka jingiatip lem bad snewkhia haka sngi Saitjain kila hiar sha NEIMA Sahsniang, ka jaka ri iaki khunswet khun rangli ban leit kner lem iaki kti jingiarap kat ba shah ei ka bor naka bynta kine ki paradoh ki parasnam kiba don ha kane ka jaka.
U ma Nehemayah Tyngkan,  haba iakren u la ong "Nyngkong eh kaba pynlong ia nga bad ki paralok ban ialeit synniang lem sha kine ki khunswet ka long hadien baka Sorkar Kmie kala pynbna iaka Lockdown kaba 21 sngi kynthih namar ka jingialeh pyrshah iaka jingpur u khniang jingpang COVID-19, bad sa kawei ruh ngi tip shai ba ki nongpyniaid kane ka jaka ki ia kynduh shibun ki jingeh ha kaban wad iaki lad ki lynti kumno ban pyndap pynbiang ia kine ki khynnah naduh ka bam ka dih bad kiwei kiwei ki jingdonkam ba manka sngi ka jongki" Shuh shuh u la bynrap ruh ba kane kam dei ka sien kaba nyngkong ia u ban pyrshang lem hala i bor iba rit tam, hynrei wat lada ma u bad ki paralok kim dei satia kiba bit ba biang haka ioh ka kot, hynrei la katta ruh hala i bor iba rit tam kim lehrain bad kin mih shakhmat ban ia snohkti lang ban synniang da ki marbam sha katei jaka ri khynnah.
U Nehemayah Tyngkan bad ki paralok kum ki riew paidbah ki pynpaw iaka jingsngewkhia haduh katta katta namar ka jingduna palat ki lad jingiarap na kaliang ka Sorkar Jylla.
Haka jingshisha Ka Sorkar kala dei ban phaikhmat kyrpang sha kum kine ki jaka namar kadei ka kam kaba kyntang ban ri ban sumar iaki para mynsiem ba kordor haka jingim jong ngi kum ki Briew.
Khatduh khatwai u Ma Nehemayah Tyngkan u pynpaw iaka jingsngewnguh ia U Blei Trai Kynrad uba la btin lynti bad plie iaka lad ka lynti ha kaba sa shisien pat kila ioh ban iadon bynta lang bad kine ki paradoh ki para snam ha katei ka jaka ri khynnah, bad ki kyrmen skhem ba kiwei kiwei ki riew rangbah bad ki sengbhalang ruh kin dang iai bteng shuh shuh ban kner iaki kti jingiarap sha kane ka jaka khnang ba ki para mynsiem jongngi kiba don ha kane ka jaka kin iohlad ban longlem kumba long ma ngi baroh.
Ha kane ka jingai sngewbha da ki marbam sha ka NEIMA kine ki rang  kila 9 byrni u khaw, 1 byrni u phan, 1 synduk ak sabon, umphniang 2 litre bad ka pisa T.
6500/-.
Ki Volunteers jong ka Rashtriya Swayamsevak Sangh (RSS) kila mih sha surok ban pynshai paidbah halor ki lada jingiada ïaka jingpur u khniang coronavirus ha kylleng ki iew ha ki shnong bapher bapher ha West Jaiñtia Hills District.
Ha ka sngi Saitjain ki volunteer jong ka RSS kila hiar sha ka shnong Mukhla, Ummulong, Wahiajer bad Nartiang ban sam haduh 200 tylli ki gloves bad 150 tylliki mask sha ki nongdie jingdie bad ki paidbah.
Kine ki dkhot jong ka RSS kila pynshai paidbah ruh halor ki lad jingiada ka jingiabit u khniang coronavirus bad hikai ruh iaki paidbah iaka jingbthah jong ka tnad ka koit ka khiah ban kiar na ki jaka bun briew bad ban long kiba lehkhuid da kaba sait iaki kti bad tap da ka jain rumar haba jyrhoh ne synriah.
Also Read.
Coronavirus: Mih ki Volunteer ka RSS ban ialap ban kiar na ki jaka bun briew ha Jowai.
Hadien ka jingkiew ka jingbit ka khlam Coronavirus haka ri, kiba bun ki shnong ha Rilum Jaiñtia kila shimkhia ban khang khyrdep ïaki shnong ki thaw ban iakhun ban tehlakam ïaka jingiabit u khniang ha kylleng ki shnong.
Ka Dong Moopyllaitsyiar, Khliehtyrshi kala pynmih ka jingpynbna ba kala khang pyrshah iaka jing wan rung jong ki briew ki ba nabar shnong shapoh shnong lait tang lada don ki kam ba kyrkieh haryngkat ka jingpynshisha.
La khang pyrshah ia ki kali ba khlem ka Curfew Pass ban rung sha poh ka dong.
Ka dong Moopyllaitsyiar kala kyrpad ia baroh ki nongshong shnong ban iatreilang bad lada ki lap ia kino kino kiba leh pyrshah ba kin sngewbha ban pyntip sha ka bor shnong.
Baroh kiba shong ïing wai ne kiba shong shnong thymmai ym shah ba kin leit phai iïng ne leit phai shnong bad la khang pyrshah ban wer paralok ban sah ha ki iing jong ki tad haduh bala pynbna da kumwei.
Shuh shuh ka shnong Namdong B kala shim iaka juh ka rai ban khang shnong syndon bad kala buh da ki khyrdop ba ym shah ban ïaid ban ieng klumar ki kali bad briew hapoh shnong U DS War, Publicity Secretary ka Namdong B ula ong ba ki sngewkhia jur halor ka jingsaphriang ka jingpang khlam corona bad dei namar kane kila rai ban khang shnong bad ym shah iaki briew kiba nabar ban rung shapoh shnong, kata iaki nongdie jingdie shapoh shnong khlem da ïoh jingbit n aka bor shnong Ka shnong Namdong-B kala khang pyrshah ïa ki bar jylla ban wan rung jubor shapoh u pud u ang ka shnong.
La kyntu ia baroh ki nongshong shnong bad ki nongdie dukan hapoh shnong ban bud iaki jingbthah jong ka sorkar ban kiar na ki jaka bun briew khnang ban lah ban ïakhun pyrshah ïa u khniang coronavirus.
Ka Mobile Legal Aid Clinic (MLAC) kaba la thaw dansghen da ka West Jaiñtia District Executive Force (WJHDEF) bad ka District Legal Aid Service Authority, Jowai kila hiar sha kylleng ki shnong nongkyndong ha West Jaiñtia Hills District haka sngi Saitjaiñ ban pynshai paidbah halor kumno ban iakhun pyrshah iaka khlam corona virus.
Hynnin ka sngi kane ka kynhun jong ka Mobile Legal Aid Clinic, kaba la thaw kyrpang ban ïakhun pyrshah ïa u khlam coronavirus kala hiar sha ka shnong Saba, Mukroh, Muktapur, Jong u Shen, Syndai Kmaishnong, Amlari Rim, Amlari Model, Trangblang Mission, Satpator, Lumpyngngad, Amsku, Kyrweng, Twah u Sdiah bad Hawaii Sutnga.
Kiwei pat ki shnong ki dei ka Chyrmang Wah bad Chyrmang Nein, Mustem, Iongnoh, Muphlang bad Moosakhia.
Ha baroh kine ki shnong ba ai jinghikai la iadonlang ki VDP bad ki nongialam shnong nalor ka kynhun Pulit, ki dkhot ka DLSA, bad ki Para Legal Volunteer, Health Supervisors bad kiwei kiwei.
La hikai ïaki paidbah nongshong shnong ban bud ryntih iaki jingbthah ka sorkar, kata ban kiar na ki jaka paidbah ban shong ha iing bad ban long kiba lehkhuid khnang ban lah ban ïada na u khniang Coronavirus.
La iakren ruh halor ka jingeh kaba iakynduh ki nongshong shnong halor ka jingduna ki mar bam ha kylleng ki thain nongkyndong nalor kiwei kiwei ki jingeh khnang ban weng iaka jingeh ki nongshong shnong haka jingïakhun ia une u COVID-19.
U Conrad K Sangma, Myntri Rangbah ka Jylla Meghalaya ula iakren video conference bad ki Deputy Commissioner jong baroh ki District haka Jylla mynta ka sngi ban khmih bniah halor ka jingpynkhreh jong ki district bapher bapher ban ïada iaki nongshong shnong na u khlam jingpang COVID-19.
U Myntri Rangbah haka jingkren jong u iaki Deputy Commissioner ula ban jur ban pynshlur iaki nongshnong shnong baroh ban deng iaki mask bad ban pynthikna ban don ka jingkiar haki jaka bun briew Social Distancing ha ki iew ki hat ki jaka paidbah.
Haba phai sha Jowai, ka nongbah jong ka West Jaiñtia Hills District kiba bun kila ud ba ym ioh mask, wat ki ba bun ki pharmacy ruh kim ïoh mask ban die sha u paidbah.
U Myntri Rangbah u la ong kyntu ia baroh kim nonsghong shnong ban deng mask bad ban bud ryntih iaki jingbthah ban iada na u COVID-19 bad ban myllien ban sait kti, haba jyrhoh ruh kumjuh bad ban pynthikna ban don ka jingkiar ha ki jaka bun briew.
Da ka jingiatrelang bad ki SHG bad kynhun NGOs hapoh ka tnad Commerce & Industries, ka sorkar kan shna 3 lakh tylli ki Double-layered Reusable cotton masks hapoh 10 tarik u Iaiong bad yn bteng ban shna ban pynbiang iaki jingdonkam ka jylla.
Ka Dorbar Chnong Wapungskur, lyngba u kyrwoh ba la pyllait da u Waheh Chnong jong ka, u Ma Satly Ryngkhlem, kum shibynta ban iatrei lang bad ka sorkar ha ka jingiadei bad ka jingkhang khyrdep iaki shnong ki thaw hapoh jong ka Ri India ban tehlakam ia ka jingpur ka jingpang khlam COVID-19, ka la khang pyrshah ia ka rung ka mih jong ki briew  baroh hapoh u pud u sam jong ka shnong.
Ka Dorbar Chnong Wapungskur ka la khang pyrshah ia ki briew baroh na bar shnong naduh ba pynmih ia kane ka jingpynbna, ban rung ban mih hapoh u pud u sam iong ka shnong, lait noh satang ba ki don ki daw bym lah ban kiar, kata ruh yn pdiang tang ia kito kiba ioh jingbit na ki bor sorkar.
Ka Dorbar Chnong Wapungskur, ka la khang pyrshah ruh ia baroh ki ki nongshong-shnong jong ka ba kim bit shuh ban mih na la shnong ban leit jingleit shano shano lait noh satang ba don ki daw ki bym lah ban kiar.
Ka Dorbar Chnong Wapungskur kala kyntu ruh ia baroh ki nongshnong-shnong jong ka ba kin sngewbha ban iashong khop ha la ki jong ki jong ki iing ki sem bad ban kiar na kaba iarung ia mih na kawei ka iing sha kawei pat.
Ka Dorbar Chnong ka la kyntu ruh ia ki bor sorkar ba kim dei ban ai jingbit klumar ia kino kino ki briew ki ba wan pan jingbit na ki ban ioh rung shapoh u pud u sam jong ka shnong lait ki briew jong ka sorkar.
Ki kali kiba iaid lynti lyngba ka NH-6, ka surok u ba iaid lyngba ia ka shnong kin leit kin wan kat kum ba la ai bor ia ki na ki bor sorkar, hynrei yn ym shah pat ia ki ba ki ieng lane sangeh klumar hapoh u pud u sam jong ka shnong.
Ka West Jaiñtia Hills District Executive Force (WJHDEF) hapoh ka jingialam u Dy.
SP Headquarter Bah Mac Joel Marngar haka jingiadonlang u SI A Binan, Incharge Ummulong Beat House, Dr.
Miss AL Rymbai Volunteer doctor jong ka WJH DEF bad kiwei kila pynlong iaka jingpynshai paidbah halor u khniang COVID-19 ha Ummulong Beat House mynta ka sngi Saitjaiñ.
Ha kane ka prorkam u Bah MJ Marngar bad u Dr.
AL Rymbai kila pynshai halor u khniang Coronavirus bad ka kumno u ïabit kaba la wanrah ïaka jingkhang khyrdep ka Ri baroh kawei.
La banjur ïaki nongshong shnong ba bud bad kohnguh ïaki jingbthah jong ka sorkar ban ialeh pyrshah ïa kane ka khlam.
Hadien bala dep ban pynshai ïaki lad jingiada ba kongsan na une u khlam COVID-19 ki pulit jong ka WJHDEF kila sam ïaki marbam sha ki 30 tylli ki longiing ba duk.
Ka Hynniewtrep Youth Council (HYC) Nongthymmai Circle hapoh ka jingialam u Enlang Sawian President ka Nongthymmai Circle ryngkat ki dkhot hynnin ka sngi Thohdieng kila ai jingiarap da ki marbam sha ki longiing kiba kyrduh bad kynduh jingeh na ka jingkhang khyrdep ne Lockdown.
Ka HYC Nongthymmai Circle ha kane ka jingai marbam jong kala ioh ban iarap sha palat 50 tylli ki longing kiba don kylleng ki shnong bad ki dong ba hap hapoh ka jingpeit jong ka HYC Nonthymmai Circle.
Ka HYC ka la kyntu iaki riewshimet bad khamtam eh iaki bor sorkar ba kidei ban peit iaka jingeh jong ki nongshong shnong bad pynioh ki lad jingiarap sha kum kine ki longiing kiba donkam shisha ka jingiarap kiba don ha kylleng ka bri u hynñiewtrep kiba la hap ban map iaki jingeh bad jingkyrduh ha kum kane ka por kaba ka pyrthei hi baroh kawei ka dang don hapdeng ka jingiakhun pyrshah iaka jingpang COVID-19.
Ka Dorbar Shnong Mookyrdup kawei na ki shnong ha ka nongbah Jowai kum shi bynta ban pyntreikam ia ka jingkhang shnong bala khot da ka sorkar ia kaba la tip kum ka Lockdown na ka bynta ban ialeh pyrshah ia ka jingpur jong u khniang Coronavirus kala pyrkhing bha mynta ia ka rung ka mih jong ki briew, khamtam ia kito kiba wan nabar jong ka shnong.
Na ka liang ka Dorbar Shnong ryngkat ka jingiatreilang bad ka VDP kila pynlong da ka jingap shnong ban teh lakam ia ka jingrung ki briew ba nabar shapoh u pud u sam jong ka shnong Mookyrdup.
Na ka liang jong u Waheh Shnong ma Pyrkhat Shylla ula iathuh ba ka shnong kam banse ban pyrkhing ia ka rung ka mih jong ki briew, khnang ban iada na kane ka jingpang kaba shyrkhei.
Ula ong pat ba ka shnong kan ym khang ia kito ki briew kiba wan donkam shisha kum ka jingshim dawai ne kiwei pat ki kam kiba kongsan.
La kyntu ruh ia ki nongshong shnong ka Mookyrdup ba lada dang don kiba wan na bar jylla kin ai jingtip sha ki nongpyniaid shnong bad kumjuh ruh sha ki bor jong ka koit ka khiah.
Ula kyntu ruh ia ki nongshong shnong ban kohnguh bad burom ia ki hukum jong ka sorkar.
Na ka liang ka VDP lyngba u President ma Dephai Bareh ula kyntu ia ki para VDP ban shim khia ia ka kam bad ruh ba kin ieng ia jngai iwei na iwei (Social Distances) ha ka por ba ki don duty.
U la kyntu ruh ia ki baroh ki nongleit nongwan ban burom bad kohnguh ia ki hukum jong ka shnong.
Ki longïing ba duk jong ka shnong Phlongingkhaw, kaba hap ha Ummulong Beat House bad ka shnong Ialong, kaba hap ha Phramer Traffic Cell kila ioh khaw bad kiwei kiwei mar bam na kine ki thanad.
Kine ki ar thanad kila ai jingiarap da u khaw bad kiwei ki mar bam haka jingsam mar bam haka sngi Thohdieng bad ka Sngi Saitjain.
Ha Phlongingkhaw, u Waheh Shnong ma Humphry Mukhim ula iathuh ba ki don haduh 10 tylli ki longiing kiba la ioh jingiarap na u Pulit jong ka Ummulong Beat House.
Katba ha Ialong u SI E Pohchen bad ki ka kynhun jong u kila ai khaw sha ki 6 tylli ki longiing la ong u ma Bishar Shylla uba la iadonlang ha katei ka jingsam marbam sha kitei ki longiing.
U Ma Bishar bad u ma Humphry kila pynpaw ka jingsngewnguh ïa kine ki thanad kiba la kloi ban ïarap ïa kiba duk ba kyrduh ha kum kane ka por bas hem jingeh ki paid nongshong shnong.
Ka Dorbar Shnong Loomsooiung Newhill, Jowai kala synniang jingiarap T.
50 hajar sha ka Chief Minister Relief Fund for COVID-19.
Ïa kane ka pisa la aiti da u Waheh Shnong ma RW Sdor ha u Deputy Commissioner, West Jaiñtia Hills District hynnin ka sngi Thohdieng ah kamra treikam jong u.
Kane ka shnong kadei kaba rit tam ha Jowai, hynrei kala pyni ïaka mynsiem jong ka jingai ban iarap ïaka sorkar ha kum kane ka por ba don jingeh ban iakhun ban tem ïaka jingpur u kyhniang COVID-19.
Ka kyrmen ba kane ka pisa wat la ka long ka jingai kaba rit, hynrei la ngeit skhem ba kan iarap iaka sorkar ban pynbiang iaki jingdonkam ban iakhun ia u khniang coronavirus.
Ki paidbah nongshong shnong jong ka Jowai bad ki shnong ba marjan kila ai ka jingïatreilang ba pura bad ka bor synshar District jong ka West Jaiñtia Hills District ban kiar na ban ïalum paidbah ha ki jaka die mar bam bad ki dukan dukdoh.
Hynne ka sngi Saitjaiñ la sakhi ba ki paidbah kila bud bad kohnguh ïaka jingbthah jong ka sorkar lyngba ka koit ka khiah ban pynneh ïaka Social Distancing ban iakhun ban pyndkut ia u kynjri jing pur u khniang Coronavirus bad kam don shuh ka jingiatur ne ka jingkhnieh ban ïathied ia pet ha ki jaka die jingdie ha ki jaka iew ha Jowai ha Iawmusiang bad Ladthadlaboh.
U District Magistor ula ailad ïaki nongshong shnong ban iathied iaki jingdonkam na ki dukan mar bam haduh lai sien shitaiew sngi Nyngkong, Sngi Balang, bad ka Sngi Saitjaiñ naduh ka por 9.
00 A.
M.
haduh 12.
00 PM.
Ki dukan kiba la tip kum ki Distributors, Wholesalers kiba la shah ban ai mar sha ki dukan groceries bad kiwei ki dukan ban ïatreilang bad ki dukan retailers ban ai mar sha ki dukan die mar bam bad ki retailer naduh ka sngi Ba Ar, Ba Saw, bad ka Thohdieng West Jaintia Hills District.
Ka bor district kala ioh ruh ka jingiateilang jong ki shnong ha baroh ka Jowai bad ki shnong haki thain nongkyndong ha kaba kam don shuh kata ka jingiatur ban thied iaki mar bam ha kine ki khyndiat ha kaba ki shnong kila pynbeit ban buh jaka die hala ki jong ki dong ne kyntoit.
Ka Dorbar Shnong Tympang Iawmusiang kala synniang haduh T.
1 lak 10 hajar sha ka Chief Minister Relief Fund for COVID-19.
Ia kane ka pisa ka dorbar shnong Tympang Iawmusiang kala leit ban aiti hapoh ka jingialam u Waheh Shnong Edystone Shylla bad u General Secretary u ma Ajoy Lywait ha u Deputy Commissioner, West Jaintia Hills District Ma Garod LSN Dykes mynta ka sngi ha kamra treikam jong u.
Ka Dorbar Shnong Tympang kala rai ban synniang ïa kane ka pisa khnang ba ka sorkar hapoh ka jingialam u Myntri Rangbah ka Jylla kin ioh ban pyndonkam ha kaban pyniaid shakhmat iaki kam ha kaba dei ban pynbiang iaki lad jingiada iaka ki shnong ki thaw bad ki jaka sumar haka jylla ban lait na ka jingpur u khniang Coronavirus.
Ka Dorbar Shnong Tympang kala kyntu iaki paidbah salonsar ha baroh kawei ka Jylla ban ai ka jingiatreilang bad ka sorkar khnang ban lah ban pyndkut ia u kynjri jingpur u ne u khniang ba shyrkhei uba la shim ia ki hajar ngut ki mynsiem ha kylleng ki ri haka pyrthei.
Ka tnad Pulit jong ka West Jaiñtia Hills District Executive Force (WJHDEF) kala bteng ban kner ïaki kti jingiarap jong ka sha kiba ki duk ba kyrduh bad ki khynnah kiba donkam ïaki lad jingiarap ha kum kane ka por ba dang bteng ak jingkhang khyrdep ba duna ki marbam mardih.
Ka WJH DEF hynnin ak sngi kila leit ban ai marbam ïaka shelter home ki khynnah shynrang bad kynthei ha Mihmyntdu.
Ka WJHDEF kala ïoh pdiang ïaki kyntien ai khublei ha ki card na ki khynnah kiba sah ha katei ka jaka ri khynnah.
Ka Dorbar Shnong Tympang Iawmusiang ka kyntu ia baroh ki ba shong wai hapoh u pud u ang u shnong bad na kiwei ki shnong ne dong ba kim bit ban shu wan ne leit kai sha Iawmusiang lada ym don kino kino ki kam.
Ka Dorbar Shnong Tympang kala ong “baroh ngi ia tip ba ka jingshaphriang u COVID-19 ka dei na ka jingïabit para briew bad ban pynduh jait ïa une u khniang, ngi kyrpad ia baroh ban iasnohkti lang bad ka sorkar ban ïakhun pyrshah ia une u khniang bad ban iada ialade.
" Ka VDP shnong jong ka Iawmusiang lad aka lap ia uno uno uba leh pyrshah kan pynshitom kan kum aiñ shnong.
Ka Dorbar Shnong Rymbai, East Jaintia Hills ka la khang pyrshah ia kino kino kiba leit lum leit wah, shangkai suwari, bam khana bad leit khwai hapoh u pud u sam jong ka shnong Rymbai.
Ka Dorbar shnong kala khang pyrshah ruh iaki kali ba iaid lynti lyngba ka Rymbai Bataw Borkhat Road (RBBR) bad ka thain Leshka, Suchen, Iapmala bad Lumskhen khlem da ioh kano kano ka jingthoh pynshisha na ka ophis u Deputy Commissioner, East Jaintia.
Ka Dorbar Shnong ka la buh ruh iaki volunteer ki ban peitngor iaka leit ka wan ka iaid ka ieng jong ki briew bad ki kali.
Ka Dorbar Shnong ka la kyrpad ia baroh ki para marjan shnong marjan thaw ban iatreilang ryngkat khnang ban lah ban ialeh pyrshah bad iada na u khñiang COVID-19.
Ka bor shnong kala maham ba kiba leh pyrshah kin shah pynshitom katkum ka aiñ shnong Ha kajuh ka por ka Dorbar Shnong Kwator ruh kala shim ïa ka juh ka rai ban khang ïa baroh kiba na bar shnong ban rung ban mih hapoh ka shnong Kwator, lait noh tang kiba la ïoh ka car pass n aka bor synshar district jong ka East Jaiñtia Hills District.
Ka bor shnnong Kwator kala kyntu ia baroh ban bud ryntih ïaki jingbthah jong ka sorkar naduh ban deng ïaki mask bad ban kiar na ki jaka bun briew ban iada n aka jingpur u khniang coronavirus.
Ka bor shnong kala kyntu iaki paidbah ba kim dei ban bynthiew umbiah kat shaba lap bashem.
Ka Dorbar Shnong jong ka Shnong Ialong, West Jaiñtia Hills District kala ruh kala khang pyrshah ia baroh ban wan sha ka Ialong Tourist Spot bad khang ruh ïaki rawon ban wan khwai tad haduh bala pynbna da kumwei.
Ka borshnong kala khong iatreilang ia baroh ban iakhun pyrshah ia u khniang COVID-19.
Ka skhim Meghalaya Building & Others Construction Workers Welfare Board (MCBOCWB) kaba iarap kyrshan pisa da ka Labour Department ia kiba bylla sngi kala kyntu iaki nongbylla sngi bad iaki Muster roll ba kin ym dei ban tieng ne iaknieh ban ieng lain ha ophis u Deputy Commissioner jong ka East bad West Jaintia.
Ka jingkoit jingkhiah kadei kaba kongsan bad kaba hakhlieh tam ia mynta bad lyngba kane ka khubor ngi kwah ban iathuh iaka jingshisha khnang ba kiba ioh hok kin ioh ka jingiarap bad jingkyrshan pisa na ka sorkar.
Katba dang don kane ka por ka ijngkhang khyrdep bad ba hap shong khop hapoh iing (Lockdown) kiba trei bylla kim lah shuh ban leit bylla.
Ka MBOCWB kan ai ka jingkyrshan pisa kaba 1000 tyngka shi taiew tang ia u/ka dkhot ba la dep siew pura ia ka jinglong dkhot haka MBOCWB haduh u snem 2019-2020.
Kiba lah ban long dkhot haka MBOCWB kan long tang ia kiba trei misteri haka kam khyndew bilat, shoh bad tih maw, kiba trei muster roll ha ka tnad PWD (Rds & Bldg) bad PHE.
Kine ki dkhot ki lah ban ioh iaki 14 tylli ki jait skhim na ka MBOCWB bad kim lah shuh ban pan da kiwei ki jingiarap kyrshan pisa na ka tnad Labour jong ka sorkar Jylla.
Ki bym lah ban ioh ia katei ka jingkyrshan pisa ba la ai da ka sorkar kiba trei na kti ha ktien kum ha kane ka por ba ka sorkar ka hukum ban shongkhop hapoh iing.
Katkum ka jingpyntiip u DP Wahlang, IAS Principal Secretary Labour Department Government of Meghalaya, yn iarap kyrshan pisa ka sorkar Meghalaya tang ia kiba trei bylla sngi kiba ym lah shuh ban leit trei namar ba ka sorkar ka phah ban shongkhop hapoh iing (Lockdown).
Tang kito kiba trei nongsngi, kiba die kwai dong, kiba iarap die mar ha dukan ne surok, kiba niah kali bad kito kiba iarap iaki trai kali, kiba rep daka nongkhad haki kper/hali ba dei trai da kiwei, kiba trei misteri dieng, kiba trei nongsngi ha ki dukan die tim.
Ka jingiarap kylliang ka jingkyrshan kylliang para briew ka la dawa jur ha kane ka por.
Ka Seng Khasi Kmie, Shillong, ka pyntip ba ia ka Shad Suk Mynsiem bala thmu ban pynlong ha ka 11, 12 bad ka 13 tarik Iaiong 2020, la rai ban pynsangeh noh shwa bad ia ka sngi bad ka tarik kaba thymmai jong kane ka shad ai nguh ba shi sien shi snem yn sa ia shong pyrkhat pat ia ka hadien.
Kane ka long kat kum u kyrwoh na u President Seng Khasi Kmie u Rgh Don Kupar Dkhar.
Ka Kong Chiarmon Dkhar, kawei na ki nongshong-shnnong ba pawkhmat, ba sbun bad khuid mynsiem bha iong ka shnong Wapungskur, East Jaintia Hills District, da ka mynsiem kaba sngewkhia jur halor ka jingshahktah jur jong ki long iing baduk ba kyrduh, kiba im na kti ha ktien, kiba shong ba sah ha ka Dong Umchongpet, Wapungskur, East Jaintia Hills District, na ka jingpakhang shnong jong ka Ri India na ka jingpang khlam, u COVID-19, mynta ka sngi, da ka mynsiem sngewsynei ka la ai jingiarap kylluid mynsien ia ki katto katne tylli ki longing longsem ba duk ba kyrduh  jong ka Dong Umchongpet, Wapungskur, da kaba ai ia ki da u khaw haduh kumba 1050kg, u phan 200kg bad u piat 100kg.
Haduh 54 tylli ki longing longsem kiba duk ba kyrduh na ka Dong Umchongpet, Wapungskur, kiba la ioh jingiarap na kane ka kong Chiarmon Dkhar.
Ia kitei ki marbam ba donkam la sam sha kitei ki longing ha ryngkat ka jingdonlang, ka jingkren lyngkot bad ka jingduwai u Chairman jong ka Dong Umchongpet, u Ma G.
R Bareh bad la sam ruh ia ki, da kaba peit katkum ka jingbun briew ha kawei pa kawei na kitei ki longiing.
Ka kong Chiarmon Dkhar, ka dei kawei na ki longkmie kaba sbun bad khuid mynsien bha, kadei ka longkmie kaba kloi ban leh bha ban iarap ia ki kiba duk ba kyrduh bad kiba shem shitom shem jynjar ha kano kano ka por.
Ym tang ia kiba duk ba kyrduh hynrei kumjuh ruh ka Kong Chiarmon Dkhar, ka long ka briew kaba kylluid mynsien bha ha kaban iarap ia ka ka Kur ka Jait, ka shnong ka thaw bad ruh ia ka imlang ka sahlang ha kiba bun ki bynta na ka por sha ka por.
La ong shuh shuh, ba ka Kong Chiarmon Dkhar, kan dang iai bteng shuh hsuh ia ki kam lehisynei jong ka nangne sha khmat ruh, khamtam sha ki longing ba duk ba kyrduh  kiba la shah ktah jur bha ha kaba kum kane ka por jong ka jingpakhang shnong na ka daw jong ka Jingpang Khlam COVID-19.
Ka Jaintia Student Union (JSU) ka la thoh sha u Myntri Rangbah ka jylla bad sha u Commissioner & Secretary District Council Affairs ba ka sorkar ka dei ban phai khmat lang sha ka jingeh jong  ki nongtrei ka JHADC ban iarap ban pyllait noh ia ki tulop jong ki nongtrei ka JHADC kynthup lang ia ka MDC kiba don haduh kum ym duna ia ka 1700 ngut ki nongtrei bad ki lah duh ia ka tulop ymdon ia ka 6  bnai tam ei ei kata naduh u bnai October 2019 haduh u bnai March 2020.
Ka seng JSU lyngba ks shithi ba lah phah sha ka sorkar jylla, ka la  kitbok kit rwiang ia ka sorkar ba kan nang lah ban trei shuh shuh ban wanrah ia ka lad jingiarap ia ka jingdonkam jong ki paidbah kum ha kane ka por ba kynduh jingeh namar ka jingkhang shnong ne ka lockdown kaba 21 sngi tam ban iada ia ki briew ban lait  na u khniang COVID 19 u ba lah sa phriang baroh kylleng ka pyrthei.
Ka JSU kala kyntu ia u Myntri Rangbah ba un shim khia ia kane jingeh jong kine ki nongtrei JHADC bad la kyrpad ia ka tnad sorkar ka District Council Affairs ba kan leh ei ei noh mardor ban ioh iarap ban pyllait ia ki tulop ba dang sah jong ki nongtrei namar ki nongtrei ki lah kynduh jingeh na ka jing shah set tulop ba lah bun bnai bad ki kyhnduh jingeh shisha haduh katta katta ban siew ban diah ia la ki jongdonkam ha man la u bnai naduh ki bai iing, bai skul khun bad ka bai bam bad kala poi ba u pud ba ki hap ban shim ram ban pyndap ia la ki jingdonkam ha ing ha sem.
Ka JSU ka pynrem jur ruh ia U CEM ka JHADC u Ma Thombor Shiwat namar ka jingkhein sting bad shu ieh beiñ ia ki nongtrei ka Council khlem da siew tulop da ki bnai kiba bun.
Ka JSU ka lah ong kaba kham sngewsih shuh shuh  ka long ba ka JHADC ka la lum la lang jan man ka sngi ia ki Forest Tax, Revenue bad Service Tax bad kiwei kiwei tax ba kynthup ki bai stamp bad ka Professional Tax kaba la lum shi sien shi snem, hynrei kaba lyngngoh ka long ba kane ka pisa jong ka council ka lah jah shaei khlem da ioh jingkhein kaba tikna bad u CEM u dei ban ai jingkhein ia kane ka jingjah klep ki pisa ba la lum na ki Tax bad Revenue ba man ka sngi haduh ba ki tulop jong ki nongtrei bad MDC ruh ym lah ban siew.
Ka JSU lyngba u nongialam ba ha khmat ka seng u samla Treiborlang R Suchen u la iathuh ba u lah ioh ruh ban iakren bad u Secretary jong u Myntri Rangbah ka jylla bad u lah iathuh ba u Myntri Rangbah ka jylla u Conrad K Sangma u la shim khia ban iarap ban pyllait ia ki tulop jong ki nongtrei ka JHADC bad kiwei de District Council ha ka jylla.
Hynrei ym pat ioh jingtip kaba bniah haduh katno bnai ba ka sorkar kala ioh ban pyllait ia ki tulop jong ki nongtrei.
U President jong ka JSU central body u Lawyerson War u la ong ba ka seng kan shim khia ban bud dien ia kane ka jingeh ki nongtrei ka JHADC namar ka kam hun ban iohsngew ba ki paidbah jong ka jylla kiba trei ha kano kano ka bynta kin shem jingeh ban ioh tulop ne shem jingeh ban ioh marbam ban pyndap ha ing namar ka jing pakhang shnong.
Ka Loompyrdi Iongpiah Sport’s & Games Committee Jowai kala pyntip paidbah ba la pynsangeh ïaka 18th Open To All Badminton Tournament 2020 kaba la thmu ban pynlong ha une u bnai.
Ka Loompyrdi Iongpiah Sport’s & Games Committee kan pynbna ïaka tarik ban pynlong ia kane ka lympung yn sa pynbna hadien.
U Chief Executive Member jong ka Jaiñtia Hills Autonomous District Council (JHADC) u ma Thombor Shiwat bad u MDC ka Ummulong Moodymmai u ma Jesse Suiam kila ai sngewbha haduh T.
50 hjar sha ka Chief Minister’s Relief Fund for #COVIDー19.
Kine ki ar ngut ki MDC kila ai jingiarap sha kane ka Relief Fund namar ka jngsngewkhia halor ka jingpur u khniang Coronavirus, uba haduh mynta um pat jem kane ka jingpur kaba la wanrah ïaka jinghap ban khang khyrdep ïaka shnong ka thaw bad ka ri baroh kawei.
U Chief Executive Member jong ka JHADC u Ma Thombor Shiwat u la ong ba hadien ka jingmih khubor lyngba u Myntri ka koit ka khiah jong ka Assam ba la don 19 ngut kiba la shah ktah ha une u jingpang Coronavirus hapoh ka jylla Assam, kala dei ka por ba ka Sorkar Jylla Meghalaya kan pynkhreh bad wad kilad iada ba kane ka khlam kan ym rung sha ka jylla jong ngi.
“Ka pisa kaba nginoh synniang sha ka CM Relief Fund kadei kaba khyndiat, hynrei ngi ngeit skhem ban kan ïarap iaka sorkar ban shim ki lad jingiada ban iakhun ïa une u khniang COVID-19," ong u Ma Thombor Shiwat.
Ïa kane ka pisa kine ki ar ngut kila aiti ha Deputy Commissioner jong ka West Jaiñtia Hills District u ma Garod LSN Dykes mynta ka sngi.
Ha kane ka sngi nyngkong 30 tarik u Lber ka Jaintia Hills Govt.
Primary School Teachers Association (JHGPSTA) ruh kala synniang T50000/- kaba la aiti da u HT Mohrmen bad u Ricky Lamare  ha u DC West Jaiñtia Hills.
Ka Sein Raij Jowai kala ai sha ka CM Relief Fund T.
1 lak  kaba la aiti da u Arwot Sumer General Secretary bad u Ma EMH Passah.
Ka Federation Khasi, Jaintia and Garo People (FKJGP), Jaintia Hills ka la kyntu ia ki paidbah bri Hynniew trep ba ngi dei ban long kiba husiar na une u kynja khniangba shyrkhei u bym lah ban iohi da ki khmat briew jong ngi uba kyrnteng u corona virus ne u COVID-19 uba ma tam ha kane ka pyrthei.
Ka seng ka khot iawer ia kiwei pat ki paralok seng bhalang bapher bapher ryngkat ki Dorbar Shnong u bri Hynniew trep ban iatreilang ryngkat ryngkat, ban peitngor ia ki briew kiba wan nabar bad ki khynnah skul kiba pule shabar, khnang ba ngi lah ban pynduh jait ia une u kynja khniang COVID-19.
Da ka jingiatreilang ym don jingeh ban pynduh jait ia uno uno ne kino kino ki jait khniang kiba ma.
Ka FKJGP ka kloi ban iatreilang bad ka sorkar lada donkam ha kino kino ki bynta na ka bynta ka jingbha ban iada ban wanrah ïaka shongsuk shongshngain jong u paidbah ba bun ba lang.
Kumba ka long mynta dang don shibun ki jingduna kum ki mask ban tap khmut ia ki paidbah wat ki pulit ruh kiba leh checking kim don mask.
“Ki hospital kum ki CHC/PHC ne kiwei kiwei ki jaka test ia une u khniang kim don tiar ban test, kumno kein ngi lah ban iada ne ban pynduh jait ia une u khniang.
Halor kane ngi kyntu ia ka Sorkar shwa ba une u khniang un ioh ban pur sted, dei ban shimkhia mardor ban pynbiang ia kine ki tiar jingdonkam ban iada na une u khniang," ong u Tuesday Lytep, President Ka FKJGP Jaintia Hills Ngi kyntu ruh ia ka Sorkar ban peitngor bha khamtam ia kine ki jaka rung jaka mih (Border Area) kiba don sha border Bangladesh bad kiwei kiwei ki Border, namar katkum ka jinglum jingtip jong ka seng ka la don ka jingshim kabu ki khar Bangla ban rung tuh shapoh ka ri jong ngi.
Ka Sorkar Jylla jong ngi ka dei ban pynioh kloi ia ka pisa ki nongbylla sngi kaba la kular.
Kumba ka long mynta ki nongbylla sngi kim iohlad shuh ban leit trei leit ktah na ka daw jong u COVID-19, halor kane ka sorkar ka dei ban shimkhia ia ka jingeh jong ki paidbah khnang ba kan ym don kano kano jingkthah ia ki nongbylla, la ong u Tuesday Lytep bad bynrap shuh shuh ban pynbiang ïa u khaw la ha sor ne nongkyndong ban lait na ka jingiap thngan.
Ka Hynniewtrep Youth Council (HYC) kum shibynta ban iarap iaki para briew, kala iarap iaki longiing ba duk ba suk bad kiba kyrduh bam namar ka jingkhang khyrdep naka jingiakhun ïaka jingpur u khniang Coronavirus kala leit ban synniang da u khaw bad kiwei kiwei ki mar bam.
Ka HYC Mawlai Circle bad ka Nongthliew Circle kila leit ban iarap sha ki bun tylli ki longiing.
Ha Mawlai haduh 12 tylli ki longïing kila ioh u Khaw, piat, phan, umphniang, dai, pylleng bad mluh.
Shuh shuh ka HYC Nongthliew Circle kala synniang da u da u khaw ia ki khunswet haka shnong Nongthliew.
Ki Pulit jong ka East Jaiñtia Hills District kila ïohbat ïaki 4 tylli ki trok kit dewiong beaiñ ban shalan sha Assam da kaba kiba pynkhein ïaka hukum jong ka National Green Tribunal (NGT) kaba la khang ban shalan ïa u dewiong bad tih dewiong.
Ki Pulit kila bat ïa kine ki trok haka 27 bad 28 tarik u Lber 2020 haka por miet ha ki kynta Curfew bad Lockdown ban ïakhun pyrshah ban pyndkut ïaka jingpur u khniang Coronavirus ha jylla bad ka ri baroh kawei.
Ia kine ki trok la lap ha Tongseng bad ha Kuliang, East Jaiñtia Hills District.
Kine ki trok dei kiba don u register number NL-01L-8448, AS-01K-0383, NL-01AB-2571 bad AS-01GC-9925.
Halor kane ka jingtohkit ki pulit ka iaid shakhmat.
Wat la ka East Jaiñtia Hills District kala jop ïaka jingpyrshang ban pyntreikam ïaka Social Distancing ne ka jingkiar ha ki jaka bun briew ne lum paidbah ha Khliehriat bad Ladrymbai dangshen, hynrei mynta ka sngi kam don satia kata ka jingpynkhreh  ha kaba ki paidbah kila ïohlad ban lum paidbah ban thied ban peit ïaki mar bam jong ki.
Kane kala jia haka iew Umpleng, East Jaiñtia Hills ha la sakhi ba ki paidbah kila ialang shi jaka ban thied na ki nongdie jingdie.
Also Read.
Jop ka jingpynshang Social Distancing u DC EJH, dawa pynbha shuh bad pynbun dukan ka SBYWA.
Ki Volunteers jong ka Rashtriya Swayamsevak Sangh (RSS) kila mih shakhmat ban ialap ban iakhun ban iada naka jingpur u khniang coronavirus da kaba rah iaki kot lyngkdop ha kylleng ki basa iew bad ki jaka ieng kali ha Jowai mynta ka sngi.
Ki volunteer jong ka Rashtriya Swayamsevak Sangh (RSS) kila leit ha manla ki jaka iew bad jaka bun briew da kaba phong iaki uniform jong ki ryngkat ka kot lyngkdop ha Iawmusiang, Ladthadlaboh bad kiwei kiwei ki jaka kumjuh sha ki ïing ki sem ban ïalap ïaka jingbthah ka koit ka khiah bad ka sorkar ban jngai uwei na uwei ha ki jaka ba bun briew ne ka Social Distancing ban ïakhun ban pyndkut ïa u kynjri jingpur u khniang Coronavirus.
Nalor kata kine ki volunteer ka RSS kila pynshai ruh ïaki paidbah ban deng iaki mask ban ïada na une u khniang uba la sar kylleng ki ri ka pyrthei bad shim ruh da ki hajar hajar ka jingim jong ki briew.
Ka Khasi Students Union (KSU) Laskein Circle ka la kyntu iaki nongmihkhmat ka Laskein Block naduh Ki MLA, MDC baroh ban leh eiei naka bynta ban iarap iaki baduk ba rangli kiba la mad iaka jingthngan bad jingsliang namar ka jingshah ktah naka Lockdown ba la pynbna daka Sorkar.
Ka KSU ka la kyntu jur iaki nongmihkhmat napoh ka thain baroh ban nym shongkli kti halor kane ka jingeh kaba ki paidbah ka thaiñ kaba kila kynduh, hynrei kumba ki la long ki nongmihkhmat paidbah ki la dei ban kner lem iaki kti jingiarap da ki marbam mardih khnang ba ki paidbah ba duna ka ioh ka kot kin nym shah ktah.
Ka seng ka la kwah ban buh jingkylli ruh halor ka jingjah jong u Nongmihkhmat ka thain jong ngi naka jingialang ki 7 ngut ki MLA napoh Ri Lum Jaintia.
“Ngi kum ki paidbah ka thain Laskeiñ Block ngi kwah ban tip ba shaei jah U MLA jong ngi ba u khlem wan shaka jingialang ki 7 MLA? Balei U Jah? Bad na kaei ka daw ba u khlem wan haba ka jingialang ka long naka bynta ban ia kren halor ka jingeh ka jong u paidbah baroh?" la ong u Samla Balawan Suchiang President KSU Laskein Circle.
Ka jingpyrshang ka bor District West Jaiñtia Hills District ban iatreilang bad ki shnong kala long kaba jop ha Jowai ha kaba kila lah ban pyntreikam ïaka jingbthah jong ka sorkar Jylla bad ka tnad ka koit ka khiah ban bud iaka Social Distancing ne ban kiar haka jingiakhleh haki jaka bun briew.
Naduh hynnin ka sngi kane ka jingpyrshang kala jop hadien ba ka Dorbar Shong Iawmusiang Tympang kala pyrshang ha Iawmusiang ha kaba la ruid dak ban ieng ki briew ha shuwa ban thied iaki mar ki mata ha ki dukan.
Mynta ka sngi ruh ka Shnong Caroline kala pyrshang ban pyntreikam iaka Social Distancing bad kane kala jop ha katei shnong.
Kumban shu pynkynmaw ba u Deputy Commissioner, West Jaiñtia Hills District Ma Garod LSN Dykes ula pynbna ba ki Fair Price Shops ne ki dukan dei mar rashon kiba hap haka NFSA and NON-NFSA,  kin plie manla ka sngi naduh ka 31 tarik Lber 2020 naduh ka por 9 baje mynstep haduh 12 baje mynsngi.
Ula pynbna ruh bad kiwei ki dukan kiba la jied ban die marbam  kiba kynthup dukan Groceries, Soh, Jhur, doh, ki dukan die bam dihsha kin plie hala ki jong ki dukan  hala ki dong dong ne ki kyntoi haka sngi Nyngkong, Sngi Balang, bad ka Sngi Saitjaiñ naduh ka por 9.
00 A.
M.
haduh 12.
00 PM.
U Deputy Commissioner ula pynbna ruh ba kiwei ki dukan ha baroh ki iew kin hap ban khang khyrdep.
Ki dukan kiba la tip kum ki Distributors, Wholesalers kiba la shah ban ai mar sha ki dukan groceries bad kiwei ki dukan ban ïatreilang bad ki dukan retailers ban ai mar sha ki dukan die mar bam bad ki retailer naduh ka sngi Ba Ar, Ba Saw, bad ka Thohdieng West Jaintia Hills District.
Kane ka jingpyntreikam ïa kane ka buit thymmai ban khanglad ïaka jinglum paidbah, ki Shnong bapher bapher kila ai ka jingïatreilang ba pura bad ka bor district bad bud iaka jingbthah ban kiarna ki jaka paidbah bad ban don ka jingjngai uwei hapdeng u wei haduh 1 meter ban ïakhun pyrshah ïa khniang COVID-19.
Ka sorkar Jylla kala thung iaka Deputy Commissioner, East Khasi Hills District kum ka Nodal District ban peit iaka jingpyniaid iaki mar bam ha iew (open market) ban sam sha baroh ki district ban pynthikna la ka don shisha ka jingduna marbam ha iew.
U Deputy Commissioner, West Jaintia Hills ula bthah ïa baroh ki wholesaler/Stockiest jong ka district ba kim dei ban die ïaki mar bam mar dih kiba don bad ki sha ki dukan retailers sha kiwei ki District khlem ka jingbit na u Deputy Commissioner.
Kane ka hukum la pynmih hadien ba la ioh iaka jingkhein na ka tnad supply.
Katkum ka kaiphod bad ka jingkhein kaba la ioh ka tnad Supply Branch jong ka District ka don ka jingduna mar bam ha ki dukan die mar bam.
Kino kino kiba pynkhein ia kane ka hukum kin shah pynshitom katkum ak kyndon aiñ.
Ki samla pule jong ka Kiang Nangbah Government College Student Union (KNGCSU) kila dawa ban pynkynriah ïaka Isolation Ward na Kiang Nangbah Government College bad ban buh sha kiwei ki jaka ban ym ktah ïaak imlang sahlang Hadein ba la dep thmu ka sorkar tnad pule ban pynkylla Isolation Ward ia ka hostel jong ka KNGC na ka liang ka KNGCSU ki la kyrpad  jur ia ka sorkar jylla bad ia u Deputy Commissioner Jong ka WJHD ba kin sngewbha ban pynkynriah shawei.
Ka  KNGCSU kam kwah bad sngew bit ban pynkylla ia ka hostel sha ka Isolation ward namar ka ktah ia ki tiar ki khynnah ba shong basah hapoh ka hostel kumjuh ruh ka pynktah ruh ia ki mar jong ka hostel ong u Dawyoo Lyngdoh ha u kyrwoh ba ula phah sha u Syllad.
U Dawyoo Lyngdoh bad u Wanbiang Pulang kiba dei ki nongialam ka KNGCSU, ha shwa ban pynkylla Isolation Ward ki hap ban buh bha ia ki mar ki kynnah ba sah hapoh hostel bad ki mar ka college.
Namar kam don ka jaka ban buh bha ia ki tiar jong ki shawei lait noh hapoh ka hostel.
Kila ong ruh ba ka um ha hostel ka kam bit ban pyndonkam namar ba ka jakhlia bad kim kwah ban buh iaka isolation ward ha katei ka jaka pule Kine ki ar ngut ki nongialam kila pynpaw ba katkum ka kyndon ka aiñ Jong ka college ba kim shah ban wa rung ki ba nabar ban sah hapoh jong kane ka hostel.
Lada ka sorkar kam sngap ia ka jingkyrpad jong ki kan hap ban shim khia ia kano kano ka jingjia hapoh ka hostel.
Ngi kyrpad ia ka sorkar tnad pule bad ia u DC WJHD ba kin sngewbha ban pynkynriah noh sha kawei ka jaka kaba nym ktah ia ka imlang sahlang.
Hadien ba u Myntri Rangbah ula pynbna iaka lockdown ba 21 sngi naka bynta ban iada iaki nongshong shnong ka Ri India, naka jingma jong u COVID-19, nakaliang ki Dorbar Shnong bapher bapher jong ka Elaka Sumer, East Jaintia Hills District kila pyrta shnong ban kyntu iaki nongdie dukan ban khang khyrdep iaki dukan kumba la phah daka Sorkar hynrei ka EJNC kala lap ba ki dang don kiba plie dukan ha katei ka thain.
Ka EJNC kala lap haduh 30 tylli eiei ki dukan kiba plie hapoh ka Shnong Mynthning bad la phah khang iaki khnang ban iada na ka jingiakhleh bad lum paidbah ban iada ialade na ka jingiabit u khniang jingpang COVID-19.
Ka EJNC-Sumer Circle hapoh ka jingialam jong u Sakilan Chyrmang, President ka Circle kiba la hiar sha katei ka thain kila pynsngewthuh ruh ia kitei ki trai dukan iaka jingma jong u COVID-19.
La kyntu iaki baroh ban bud ryntih iaki jingbthah jong ka sorkar lyngba ka tnad ka koit ka khiah.
Ha kawei kaliang ka EJNC – SC, ka kyntu iaki nongshong shnong jong ka Elaka Sumer ban ai jingiatreilang bad ka Sorkar ha kane ka khyllipmat bad ban long kiba iaishah naka bynta ban iada ialade na u COVID-19-.
Ka bor synshar district jong ka West Jaiñtia Hills District kala lum jingïalang ïaki nongdie marbam mardih ba kynthup ïaki nongdie wholesaler bad ki retailer jong ka nongbah Jowai, ka nongbah jong ka West Jaiñtia Hills District ban shim jingkhein ïaka jingdon ka marbam mardih ha Jowai.
Ha kane ka jingïalang ïa donlang u MLA jong ka Jowai, u Ma Wailadmiki Shylla, u Deputy Commissioner West Jaiñtia Hills District u ma Garod LSN Dykes, u Superintendent of Police Bah Lakador Syiem MPS, u ma Lyngkor Kynjing MCS bad ki nongdie mar ba pawkhmat ka sor Jowai.
Ïa kane ka jingialang la pynlong hadien ka jingialang jong ki MLA ka Rilum Jaiñtia bad ki DC jong ki artylli ki district, ka East bad ka West Jaiñtia Hills District haka sngi Saitjaiñ kiba wan shim jingkhein ïaka jingpynkhreh ka Jaiñtia ïaka jingiakhun kyrduh bam bad u khniang coronavirus.
U DC bad MLA jong ka Jowai kila ong ba kam don ka jingduna marbam mardih, hynrei ka donkam ba ki nongdie dukan ki dei ban ai jingtip ba thikna bad kaba shai ha kano ka dukan ba kin leit ban shim mar na Shillong khnang ba kin ïoh ban pyntip mar kylliang hapdeng para DC ban pynsuk ïaka leit ka wan ki nongdie mar bam ka Jowai.
“"Baroh ki kali kit mar bam mar dih ym don ba khang iaki ban leit kit mar, hynrei tang ka jingpyntip kaba ki nongdie dukan ki dei ban ai sha ka bor district khnang ki DC arliang kin ia tip iaka leit ka wan ki kali kit mar," ong u MLA ka Jowai ma Wailadmiki Shylla bad banjur iaki paidbah kim dei ban her syrngiew namar ka bor District bad ka Sorkar Jylla kala shimkhia ban pynbeit iaka rukom iaid ki kali kit mar ha kum kane ka por ka jingkhang khyrdep ha ka ri baroh ban iakhun ia u COVID-19.
Baroh ki nongdie mar naduh ki wholesaler haduh ki retailer kila pynpaw ba kila duna bha ka stock hadien ka jingkhang khyrdep namar ba kin ioh ka lad ban leit kit mar bad kila kyrpad ïaka bor synshar district ban ailad ïaki ban leit kit ïaka amr na Shillong bad kiwei kiwei ki jaka ha East Khasi Hills District.
U MLA bad u DC kumjuh u SP kular ban shimkhia ban pynbeit îa ka jingleit jingwan ki kali jong kine nongdie wholesaler bad retailer ym tang hapoh district bad ka Jylla, hynrei wat ki kali kiba wan na Assam.
Kane ka juh ka jingialang kan sa long biang ong u MLA k Jowai ban shim jingkhein bad ban pynbiang ïaka jingdonkam jong ki nongshong shnong.
La kyrpad ïaki nongdie mar ba kim bit ban shimkabu haka dor ka mur, hynrei ban ai ka jingiatreilang bad ka sorkar ban jop ka jingiakhun ban tem ïaka jingpur u khniang COVID-19 ha baroh kawei ka Jylla bad ka ri hi baroh kawei.
Kane ka jingkhang khyrdep ban ïakhun ïaka jingpur u khniang Coronavirus ha baroh kawei ka ri kala ktah ia baroh khamtam ïakiba bam na kti ha ktien bad kiba duk kiba kyrduh.
U nongrep ruh ha kylleng ki shnong ula shah ktah bha nalor ba kadei ka por tlang ba duna ka jingpynmih jhur.
Ki Pulit ka West Jaintia Hills District Executive Force kum shibynta ban pynurlong ïaka jingthmu u Myntri Rangbah Duh ka Ri uba la kyrpad ïaki nongshong shnong ka ri ban iarap ia kiba duk ba kyrduh haka jingkhang khyrdep ia baroh kawei ka Ri ban iakhun ban pyndkut ia u kynjri jong ka jingpur u ‘niang COVID-19 kila kner iala ka kti jingiarap jong ki da kaba ai sngewbha da u khaw, biskit, dai bad kiwei kiwei ki mar bam sha ki longïing kiba wan ki longing ba duk.
U Superintendent of Police Bah Lakador Syiem, ula iathuh ba ia kane ka jingleit ai jingiarap da u kaw bad kiwei ki mar bam la sdang naduh ka Sngi Saitjain ha ki shnong kiba ha Phramer traffic cell bad pynbud sha ka shnong Raliang.
Kane ka jingsynniang ki pulit da ki mar bam sha ki longïing kiba duk, kala pynphuh mut phuh mat ïa kine ki ïing khamtam ha kum kane ka por ba khang khyrdep ki iew ki hat bad ka jingduna mar bam ha ki thain nongkyndong nalor ka jinghap ban shong iing bad pep ka leit bylla sngi.
Kane ka jingsynniang ki Pulit sha ki longïing kiba duk ka dei ka nukaa ba kiwei pat ki kynhun  ki dei ban bud namar ba kane ka thain kadei kaba bun hi ki nongshong shnong ki dei ki nongrep nongbylla kaba ki la ïakynduh jingeh bha ha kum kine ki por kaba ka ri ka iakhun pyrshah ban tem ïaka jingpur u khniang Coronavirus.
Shuh shuh ha kawei pat ka khubor u SP ula iathuh ba wat ïaki para pulit ruh ka WJHDEF kala pynioh da ka Mobile Medical Team (MMT) ban leit ai sumar iaki para pulit kiba don ha kylleng ki Police Station, Out Post bad ki Beat House kiba ym ïoh ka lad ban wan Jowai haka jingpyndep ïala ka kamram ban wanrah ïaka shongsuk shongsain haka district.
Kane ka  Mobile medical Team kaba don ki Doktor bad nos bad kin leit ha man la kawei pa kawei ka thanad, ki outpost bad beat.
house ban pynthikna ki pulit baroh ki don haka met kaba koit kaba khiah, ong u SP Bah Lakador Syiem.
La ong ruh ba kito ki pulit kiba trei sha kiwei kiwei ki jaka kiba ym ioh khaw ne mar bam mardih la buh bhah ha Police Reserve Jowai.
U Bah Prestone Tynsong, Deputy Chief Minister ka Sorkar Jylla u la kular ban pyllait pisa mar shiteng ban siew ia ki bai advertisement bill jong ka sorkar sha ki lad pathai khubor ha ka jylla.
U Bah Tynsong u la ai ia kane ka jingkular ha ka jingiakynduh jongu bad ki nongialam ka Meghalaya Editors’ and Publishers’ Association (MEPA) mynta ka sngi (27 tarik Lber, 2020) ha kamra treikam jong u ha Main Secretariat.
Kane ka bai pynbna (advertisement bill) ka dei kaba la sahkut la bun bun snem ha ki tnat sorkar bapher bapher bad kala kynjoh sha ki klur tyngka.
U Bah Tynsong u la kular ruh ban pynrung ia ka kot sada shon kot khubor (newsprint paper) kum ka mar donkam (essential item) khnang ba ki kor shon kot khubor (printing press) kiba don ha ka jylla kin lah ban leit thied ia kine ki kotsada na Assam.
Mynta kiba bun ki kot khubor ki shem jingeh ban ioh kotsada na ka daw jong kane ka jingkhang khyrdep iaki iew ki hat ha ka Ri baroh kawei.
U Bah Tynsong ula iakren ruh bad u Chief Secretary ka jylla u M S Rao ban pyndep noh kloi ïa kane ka kam bad ban ai jingiarap kat kaba donkam ha kaba pynpoi ia ka kotsada shon khubor na Assam sha Meghalaya.
U Bah  John W.
Thabah, General Secretary, Meghalaya Editors’ and Publishers’ Association (MEPA) ula ong ba synjuk ki Editors’ ba Publishers’ ki pynpaw ia ka jingsngewnguh ia u Bah Tynsong ia ka jinglakloi jong u ban weng ia ki jingeh kiba ki lad pathai khubor ki iakynduh ha kaba iadei bad kin ar tylli ki jingeh.
Ka Hynniewtrep Youth Council (HYC), War Jaiñtia Circle hadien ba la iaphylliew jingmut sani bha bad u DC ka West Jaiñtia haka 28.
03.
2019 halor ka jingeh baki khynnah bad samla pule kiba dang sah kut ha Shillong naka jingkhang curfew ka sorkar ban iada na u khñiang jingpang COVID-19.
Na ka jingkhang curfew, ki khynnah bad samla pule katkum ba long mynta ki don hapdeng ka jingkyrduh bam kyrduh dih namar ba kim don pisa shuh bad kumjuh ruh ba kim ioh lad ban leit phai sha la ki shnong ki shnong jongki.
Ha katei ka jingiaphylliew jingmut ka seng, u DC u la ong ym lah ban leit shaw iaki khynnah kiba dang sahkut sha Shillong namar ba ka sorkar ka la pynkhreh kyrpang iaki ka jaka sah iaki sha Shillong.
U samla Youdahunki Shylla u President ka seng haba iakren bad i wei i ba pule Doctors la ia phylliew jingmut halor kane ka bynta, namar kat kumba long ha jylla jongngi, ngi dei ban iada katba lah kum hakane ka por na u tei u khñiang jingpang khnang ba kan nym buh jingeh iaki shnong nongkyndong.
Kumta kum ka seng ka la ialeh shitom katba lah ban ki wad  ki lynti ban weng iakitei ki jingeh ki khynnah bad samla pule kiba dang sah kut ha Shillong.
Haka juh hi ka por u President u la iaphylliew jingmut bad u Home Minister ka jylla u ma Lahkmen Rymbui halor katei ka jingeh ki khynnah bad samla pule.
Haka jingia phylliew jingmut u Ma Lahkmen Rymbui u la ong “La don ka jingpynkhreh kyrpang daka Education Department na ka bynta ki khynnah bad samla pule ha Shillong.
Ka bam arsien kin ai ryngkat bad ka sha".
U la bynrap ruh dakaba ong ba u la wan jurip laisngi lynter iaka jaka bala pynkhreh iaki khynnah bad samla pule bakin sah.
U la ong ruh ba katkum ka jingpeit jong u ia katei ka jaka bala pynkhreh ka long ka jaka ka ba biang".
Halor jingkyrduh bam ki paidpah u Ma Lahkmen u la iathuh ba haka liang ka mar bam hynnin ka sngi u la dep shong jingialang ryngkat bad ka SDO Amlarem ban shim jingkheiñ iaki jingdonkam ki paidpah.
Haka taiew ban wan yn pyllait ia u khaw ration bad iaka bhah u bnai May (Jymmang) bad June (Jylliew) bad u khaw u don ha FCI hapoh u ne u bnai April (Iaiong) bad yn sam ruh ha u bnai April hi.
Kumta kiba don ka card rashon kin ioh ar lai sien hapoh shibnai ne shi bnai tam.
Ki paidpah kim donkam ban iaknieh ha iew.
Ka sorkar Meghalaya kan pyrshang katba lah ban pynioh iaki jingdonkam.
Ki paidpah ki dei ban sngewthuh, bakane ka por ka long kaba donkam bha ban nym iashong jan hynrei ki dei ban kynmaw ruh ban sait kti man la ka shi kynta bad ym dei ruh ban mih sharum shaneng lada ym donkam.
Kumta ka seng ka kyrpad iaki khynnah bad samla pule bakin long kiba iaishah bakin sngewbha ban long kiba la khreh ban leit sah sha ka jaka bala pynpynkhreh kyrpang daka sorkar jylla bad kumjuh ruh bakin ai sngewbha ban ai jingtip sha u MLA ka thaiñ, lane sha u President HYC War Jaiñtia lane dakaba SMS ha une u number +919862523268, khnang ba yn lah ban pynpoi iaki shakata ka jaka bala pynkhreh daka sorkar.
Ka seng hakaba iadei bad kitei ki phang ka dap daka jingsngewnguh iaka jingshimkhia u nongmihkhmat ka thaiñ ban pyrshang ban ialeh ban weng iaki jingeh ki paidpah baki iakynduh kum hakane ka por ba wan ka nemsniew.
Kumta ka seng ka ai Khublei kyrpang ia i MLA ka thaiñ, ia i SDO Amlarem bad ia i DC ka West Jaiñtia baki la kloi ban shah shkor halor ka jingud jongka seng naka bynta ka iap ka im u paidpah ka thaiñ.
Ki nongialam jong ka party BJP ha West Jaintia Hills District naduh u Ma Lakhon Biam MDC, u Ma Shaphrang Lyngdoh, President BJP West Jaintia Hills District, u Ma Dawan Lyngdoh MDC, u Ma Moonlight Daw, General Secretary BJP West Jaintia Hills bad u Pramood Kumar Jain ki la leit ia kynduh ia u Deputy Commissioner ka West Jaintia Hills District haka 27 tarik une u bnai halor ka jingdonkam ban tehlakam bad pyntreikam ïaka jingbthah jong ka koit ka khiah bad ka sorkar ban iakhun u ‘Niang Coronavirus.
Ha kane ka jingleit ia kynduh, naka liang ka Party BJP West Jaintia Hills kala ai khublei kyrpang ia u Deputy Commissioner bad ia ka District Administration West Jaintia Hills District hi baroh kawei ba ki la shim khia bad trei shitom shisha ban pynduh ia ka jingiohrung u ne u khniang jingpang Coronavirus hapoh ka District jong ngi, bad ruh ki pyrshang la ka buit ka bor jong ki ban iarap ia ki briew kiba shem jingeh ha baroh ki liang ha kum kane ka por.
Hynrei wat la katta ruh ki briew hapoh ka District jong ngi ki dang ia kynduh ia shibun ki jingeh khamtam sha ki shnong nongkyndong, kum ha ki jingpynpoi ia ki marbam mardih sha ki shnong jong ki, ki dang bun ruh ki briew ki khlem bud ia ki kyndon (guidelines) kumba la bthah ka sorkar naka bynta ban kiar ia ka jingioh ia une u khniang COVID-19.
Ha kane ka jingia kynduh ki nongialam ka BJP Party ki la ai ruh da ka dorkhat sha u Deputy Commissioner, ba kum ki nongialam bad ruh ki nongtrei jong ka party ki la long kiba la kloi ban ai ia ka jingiatrei lang pura katba lah la ka bor bad ruh ban don ha syndah bad ki bor pyniaid District ha kino kino ki jingdonkam kiba ka District Administration ka sngew donkam ia ki.
Shuh shuh ki nongialam jong ka party BJP ki la ong ba naduh ba don kum kane ka jingeh, ki la pyrshang katba lah la ka jong ka buit ka bor ban iarap ia ki briew kiba donkam ka jingiarap bad ruh ban pynsngewthuh ia ki briew ia ka jingdonkam ban bud pyrkhing ia ki kyndon ba la pynbna da ka sorkar naka por sha ka por.
Ha kajuh ka por ki la ong ba kumba ki la pyrshang ban iarap ia ki briew ha ki por ba mynshwa, kin nang iai trei shitom katba lah la ka bor na ka bynta ban pynlait ia ka jingeh jong ki paitbah bad ruh ban pynduh ia ka jingioh rung kane ka khlam COVID-19 shapoh ka District bad ka jylla jong ngi.
Kane ka dei ka jingpyntip na ka liang ka sorkar ba ka curfew kan bteng biang hadien ka 5 baje janmiet mynta ka sngi 28 tarik haduh ka 6 baje mynstep jong ka 31 tarik u March 2020.
La kyrpad ia baroh ki rangbah shnong ban pynbna paidbah ia kane hala ki shnong ki thaw.
ADIPR.
Ka Jaintia Student Movement (JSM) Jowai Circle kala kyntu ïaki paidbah ban iatreilang bad ka bor district jong ka West Jaiñtia Hills ban ïakhun bad pyndkut ïa u kynjri jingpur u khniang COVID-19 uba la sar ha kylleng ki ri ka pyrthei bad shim iaka jingim jong ki briew.
Ka JSM hadien ba la pynbna ïaka jingkhang khyrdep ba 21 sngi da u Myntri Rangbah Duh ka Ri bad ka jingpynjari Curfew ha West Jaiñtia Hills naduh ka 24-28 tarik une u bnai, kala kyntu ïa ki dukan bad ki paidbah nongthied nongpet bad ban ryntih iaka jingbthah ka sorkar ban deng iaki jingdeng ba iada iaka khmut ka khmat bad ban pyrshang ban kiar na ki jaka bun briew ne paidbah.
La kyntu ruh iaki kali ban bud ryntih iaka jingpyniaid kali, kaba la pynbna u SP jong ka District ban suk u paidbah ba bun balang.
Ka JSM ka kyrmen ba kan nym mih shuh ki jingjia kumba jia haka sngi Palei bad la kyntu iaka bor district ban ai ki jingtip kiba shai da kaba iatreilang bad ki bor shnong bad ka tnad DIPR ban sam jingtip sha u paidbah halor ki jingpynbna sorkar ba har rukom naduh ka rukom plie bad khang iaki dukan die mar bam khnang ba ka jingthmu ban iakhun pyrshah ia ka jingsaphriang u khniang COVID-19 kan long kaba jop ha kane ka jylla, ong u D.
Pde Organising Secretary JSM Jowai Circle.
Ka jingpyrshang u Deputy Commissioner, West Jaiñtia ban pyntreikam ïaka Social Distancing ne ka jingkiar ban iakhleh ha ki jaka bun briew ha ki jaka paidbah kala jop, hynrei ban kham pynsuk shuh shuh ïa u paidbah ka Southern Border Youth Welfare Association (SBYWA) kala kyntu ïaka bor district ban ailad shuh shuh ban plie sa katto katne ki dukan ha Ladrymbai ban pynsuk ïa u paidbah bad ban pynkloi shuh shuh ïaka rukom thied pet ki nongdie bad u nongthied.
Ka jingai por u DC East Jaiñtia Hills lai kynta ban thied ïaki mar bam mynta ka sngi naduh ka 10 AM-1 baje nohphaisngi kala long kaba jop bad kila ïaroh ïa u DC bad kyntu ban nang pynbha shuh shuh ïa kane ka jingpyrshang da kaba plie bun tylli ki dukan khnang ba ki paidbah kiba wan na nongkyndong kin myntoi.
Ka SBYWA kala kyntu ruh ïaka bor district ban pynpoi mar bam wat sha ki thain Bataw namar ba ki nongshong shnong na kane ka thain kila hiar lut sha Ladrymbai ban leit thied ïaki jingdonkam ka jong ki.
Nalor kata ka SBYWA kala kyntu ban pynpoi ia ki mar bam ha ki shnong khappud kum ka Hingaria, Huroi, Lei Long, Lejri bad kiwei de ki shnong ba don ha khappud kiba shem jingeh ban leit iew leit hat shaduh Khliehriat bad Ladrymbai.
Ka SBYWA ka kyntu ia baroh ki nongshong shnong ba bud ryntih iaka jingbthah ka sorkar ban jop iaka jingiakhun pyrshah ïa u khniang jingpang coronavirus.
Ka Dorbar Shnong Tympang Iawmusiang hadien ka jingpynjynsur u Deputy Commissioner, West Jaiñtia Hills District ïaka curfew bad ban ailad ban die dukan ïaki dukan mar bam mar rashon ïa ki paidbah lashai ka sngi 28.
03.
2020 naduh 9 AM haduh 5 PM kala kyntu iaki paidbah ban ai ka jingiatreilang bad ka bor district.
U Waheh Shnong jong ka Dorbar Shnong Tympang, u Ma Edystone Shylla ula kyntu ïaki nongdie bad ki nongthied ban ïatreilang bad ka bor district bad ban bud ryntih ïaki kyndon kiba la bthah ka tnad ka koit ka khiah ban nym ïakhleh ha ki jaka bun briew bad ban jngai 1 meter.
