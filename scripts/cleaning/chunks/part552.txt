Richa Bansod ka la iathuh ruh ba kine ki jing pang kim dei satia ki ba la bit na ka kmie ne u kpa hynrei ki dei hi ki jing pang ba ngat ia uwei na ka 200 ngut hapoh ka pyrthei.
Ka Dr.
Bansod ka kyntu ruh ia ki kmie ki kpa bad ruh ia ki paidbah ba ki dei ai ai jing kyrshan bad jing ied ia ki ba pang namar mynta ka jing sumar ka la biang palat hapoh ka ri India ne pytheir baroh kawei.
Nongpoh:  Namar ka jing sniew ba palat pud ka surok na Sohkhwai sha Pahammawlein 20Mer, na ka liang ka FKJGP, Umdu Sohkhwai Unit, ka la dawa mardor na ka sorkar ba ka dei ban hukum ia u Kontraktor ba u dei ban pynkloi ha ka ban shna pynbha ia katei ka surok, kaba la dei ban buh mawnongrim ha kine ki bnai ba la dep.
Lah ruh ban kdew hangne, ba halor ka jingthmu ban shna pynbha ia katei ka surok, la wan ban buh mawnongrim da u Ma Vincent H.
Pala, MP ka Shillong Seat ha kine ki khyndiat bnai ba la dep, hynrei ka nongrim kaba la pynlong ia ka FKJGP ba kan dawa pynkloi ha ka ban shna ia katei ka surok, ka dei hadien ba ki la iohi bad lap ba katei ka surok ka la sniew shaba palat pud.
U samla Banroy Wahlang, President ka FKJGP Sohkhwai Umdu Unit, u la ong ba ka seng kam lah ban shah haba iohi ba ki paidbah jong katei ka thain ki hap ban iaid lyngba katei ka surok sniew bad kaba dap tang da ki thliew ki syar suda bad kaba la pynshem jingeh shikatdei eh ia ki paidbah nongleit nongwan.
Namarkata, kumba la dep ban buh ia u Mawnongrim, na ka liang ka seng ka dawa ban dei ban pynkloi ha ka ban shna noh ia katei ka surok, khnang ba kan pynsuk ia ki paidbah kiba sah ha katei ka thain hi baroh kawei.
Shillong: Ka National Bravery Award ka dei ka khusnam ka ba ki ju ai ia ki khynnah kynthei bad shynrang na ka bynta ki kam ba shlur  jong ki, mynta ka kynti ki don haduh  22 ngut ki khynnah  na kylleng ki jylla jong ka Ri ki ba kynthup ia ki 12 ngut ki  shynrang  bad 10 ngut ki kynthei ki ban sa ioh ban pdiang ia ka National Bravery Award 2019  ha ka sngi ban rakhe ia ka Republic Day ha ka nongbah Delhi.
Napdeng ki ne ki 22 ngut ki khynnah kynthei bad shynrang  na kine ki thain jong ka Dong Shatei Lammihngi 6 ngut ki khynnah ki la shah jied na ka bynta ban ioh pdiang ia kane ka khusnam National Breavery Award ki ba kynthup ia ki 3 ngut na ka jylla Mizoram,u wei na jylla Manipur, u wei na jylla Assam bad uwei na Jylla Meghalaya.
Na ka jylla Meghalaya u heprit u  ban ioh pdiang ia ka ne ka khusnam  National Breavery Award 2019 u dei  u heprit  Everbloom Nongrum u ba shong basah ha ka shnong Mawryngkneng, kaba hap ha East  Khasi Hills District.
U Heprit Everbloom Nongrum u ba dang 10 snem ka rta bad u dei u  khun ba ar jong i Kong Banrikerlin Nongrum bad u Bah Shanskhem Khongbuh, kiba don 3 ngut ki khun, kata 2 ngut ki khun kynthei bad uwei u khun shynrang.
Ha ba pynkynmaw khynniat shaphang ka kam shlur jong une  u hep rit ka long ba u la  ioh  ban pyllait im ia 2 ngut ki para khynnah ha ki ar tylli ki jingjia ki ba la jia tang hapoh shitaiew.
kiba lada ym dei da ka jingshlur bad ka mynsiem ba shynrang jong une u khynnah, ka la wanrah ia ka jingmynsaw bad ka jingjia ba sngewsih ia ki 2 ngut kiwei pat ki para khynnah kiba dang kham rit rta ban ia u.
Haka jinglong khynnah, ha kaba ynda u la wan skul janmiet, hadien ba la pyndep ia ki kam ki jam bad khreh kot khreh sla, u ju ialap miet ruh bad ki para khynnah ban ia mastieh bad leit ialehkai shane shatai ha ki kylleng ki bynta jong ka shnong.
Ha kawei ka bynta jong kane ka shnong, ka don ka jaka jong ka tnad Meghalaya Energy Corporation Limited, kaba dang pyntrei ia ka Sub Station, na ka bynta ban kham pynjanai shuh shuh ia ka jingshakri jongka sha ki paidbah jong ka thain Mawryngkneng ha kaba pynbiang bording Electrik.
Shi bynta na ka jingpyntrei ia kane ka project, ha kane ka jaka la tih ruh ia bun tylli ki thliew kiba heh ka jingiar bad kiba jylliew bad namar ka jng jur u slap ha kine ki bnai ka um ka la ioh ban lang ha kane ka jaka ha ka ba ka la long kum ka pung ka ba jylliew.
Wat la ia kane jaka la ker kynroh na baroh sawdong, hynrei haduh u Naitung mynta ka snem, ym shym don ban khang ka rung ka mih sha kane ka jaka, ha kaba ki briew khamtam ki khynnah ki ioh ban rung ban mih laitluid sha kane ka jaka.
Dei na ka jinglait lan kane ka jaka, ba bun sien ki khynnah ki ju rung leit ialehkai ruh ha kane ka jaka bad ha kawei ka sngi, kata haka 17 tarik u Naitung mynta ka snem 2019, ba katba ki khynnah shnong ki dang ialehkai hangne, ba uwei u khynnah ia uba la tip kyrteng kum u Devin Sohtun 9 snem rta ula hap ha kawei na kine ki thliew ba dap bha ka um bad ka ba jylliew, hynrei da ka jingshlur u Heprit Everbloom Nongrum, ula kynthih ha kane ka thliew bad pyllait ia une u khynnah na ka jingjia ka ba sngewsih.
Sa kawei pat ka jingjia kaba kum kane ka juh hi, ka la jia biang tang hadien shi taiew thik, kata sa haka 23 tarik jong u Naitung hi, ha kaba sa uwei u khynnah ia uba la tip kyrteng kum u Wanpynshai Kharbani 8 snem rata, katba u dang ialehkai ha kane hi ka juh ka jaka, ula hap ha kawei na kine ki thliew bad hangne ruh jia ryngkhat ba don u Heprit Everbloom Nongrum, ba ia une u khynnah ruh ula lah ban pyllait na ka jingmynsaw.
Wat hadien kine ki jingjia baroh ar tylli, na ka liang u Heprit Everbloom Nongrum, um shym la iathuh hala iing bad dei tad haduh ba un da shitom, na ka jingrung um jakhlia shapoh ka met, haduh ba un da poi Hospital, ba la phla ia kane ka kam shlur jong u ha ka kmie, da ka hynmen Kynthei jong u.
Shillong: Ia ka phlim “Apot" ka ba la pynwan dur ha ka khana puri skam  jong u Tiewlarun la pyni khyndiat mynta ka sngi ha State Central Library Shillong ia kaba la plie da u Director ka tnad Art and Culture u bah W Nongsiej ha ka jingiadon lang u director ka ICCR u Manish Singh jong ka sorkar pdeng.
U bah Raphael Warjri ba long u nong pynmih ia kane ka phlim u la ia thuh ba ka khana ha kane ka  phlim la pynwan dur ha ka khana puri skam  jong u Tiewlarun bad bun ki bynta jong kane phlim la ringdur ha ki bynta jong ka thain Mawkyrwat.
Na ka liang u Bah W.
Nongsiej u la kyntu ia ki briew kiba don ia ka sap shna phlim ba kin wan sha khmat ruh ban pynmih ia ki phlim kiba ia dei bad ki riti dustur jong ki briew kane ka jylla Meghalaya.
U la ong ruh ba ka kam jong ka tnad Art bad Culture ka long ba pynneh pynsah ia ki riti dustur, ban leh ia kane ka shong ha ki paidbah ba kin pynmih ia ki phlim kiba ai dei bad ka Riti Dustur,bad rug ban  ai jingiarap ha kaba ai dei bad kum kine ki phlim.
U Director jong ka ICCR u Manish Singh u la ong ba kan long kaba eh ha kane ka juk mynta ba ki briew kin pynmih ia kine ki phlim kiba ia dei bad ka Riti Dustur namar ba ki ia beh ban pynmih ia ki phlim ba don jingmih.
Ha kane ka sngi la ia don bun kiba la iapoi ban sakhi ia ka jingpyni paidbah ia kane ka phlim.
Shillong: Lai ngut ki rang ialehkai ka Shillong Lajong kata u Samuel J.
Lyngdoh Kynshi, Kenstar Kharshong bad u Naorem Mahesh Singh kila shah thied ram (loan) ha ka kynhun ialehkai ka Kerala Blasters FC na ka bynta ka samoi second division I-League 2020.
U Samuel Lyngdoh ba 19 snem u dei u rang ialehkai pdeng ka Shillong Lajong ha ka lympung Shillong Premier League bad ka Meghalaya State League 2019.
U thep 9 kol ha ka SPL & MSL.
U Samuel u la iasoh bad ka Shillong Lajong Academy ha 2015 bad jop bun ki khusnam kynthup ha ka U-18 I-League ha 2017.
U la ialehkai ha ka I-League ha ka 27tarik Naiwieng 2017.
U Kenstar Kharshong u dei u kapten ka Lajong ha ka Shillong Premier League bad ka Meghalaya State League 2019, uba la ialam ia ka kynhun ban rah ia ka nam lahduh ha ka lympung MSL.
U dei u rang ialehkai dien bad u la shah jied kum u rangialehkai dien ba kynsai ha ka Shillong Premier League.
U la mih madan nyngkong haka I-League ha ka 5 tarik Kyllalyngkot 2018 pyrshah ia ka Chennai City FC.
Katba u Naorem Mahesh Singh u la iasoh bad ka Shillong Lajong Junior ha u snem 2017.
U dei na Manipur uba la ialehkai na ka Lajong ha ka 2019 ha ka SPL & MSL.
U la thep 12 kol.
Une u rang ialehkai ba 20 snem u ialehkai na wing bad u la mih madan nyngkong ha ka I-League ha ka 28 tarik Risaw 2018 pyrshah ia ka Aizawl FC.
Kine ki lai ngut kin leit iakhun na ka Kerela Blastar bad ka Shillong Lajong ka la kitbok ia ki.
Shillong: U MLA ka UDP na Ranikor u bah Pius Marwein un iakhun hi ia ka elekshon MDC shiteng samoi na Langrin konstitwensi kaban long ha ka 28 tarik Rymphang ban wan.
U bah Pius, u dei u pyrsa u bah Nasar Marwein u MDC ka UDP, ba la khlad noh.
Ka Langrin konstitwensi ka Khasi Hills Autonomous District Council (KHADC) ka la sah thylli mynta la saw bnai eiei hadien ba la khlad noh u bah Nasar na ka jingpang ha u bnai Risaw mynshem snem.
U bah Pius u la jop kum u MLA ka Ranikor ha ka elekshon shiteng samoi hadien ba u Martin M Danggo u la risain na ka jinglong MLA hadien ba la jop na ka Congress ban pyniasoh sha ka NPP ha u snem 2018.
Haba kren bad u nongthoh khubor mynta ka sngi, u bah Pius u la ong ba u la rai ban iakhun hi ia kane ka elekshon MDC shiteng samoi hadien ba la iasyllok bad ki paidbah nongkyrshan.
“Ka  la thikna ba ngan iakhun ia ka elekshon MDC shiteng na Langrin", la pynthikna u bah Pius mynta ka sngi.
Mynta ka sngi, ka sorkar jylla ka la pynbna ia ka sngi thep vote ha ka 28 tarik Rymphang 2020 na Langrin bad ka jingñiew ia ki vote kan long ha ka 3 tarik Lber.
Ha ka elekshon MDC ba la dep, u bah Nasar u la pynliem ia u kyrtong ka NPP u  bah Kitborlang Nongrem.
Shillong: Ka ophis jong u District Sports Officer, East Khasi Hills District, Shillong ha ryngkat ka jing ia treilang bad ka ophis jong ka Deputy Commissioner, East Khasi Hills District kum shi bynta ban rakhe pyndon burom iaka jingdap sawphew phra snem ka jingioh jylla ba pura, ka la pynlong da ka “Meghalaya Day Run 2020" ba la sdang na V.
I.
P Gate JN Sports Complex, Shillong naduh kapor 6.
30 baje mynstep bad la pynkut ha kajuh hi ka jaka.
Ha kane ka jingiamareh la wan ia shim bynta kumba 100 ngut ki nongiamareh kynthei bad shynrang kiba kynthup naduh ki paidbah nongshong shnong bad ki pulit CRPF.
U Dr Shakil P.
Ahammed, IAS Principal Secretary A.
H & Veterinary Department u la kaweh ia ka lama kum ka dak ka jingsdang ia kane ka jingiamareh ha ryngkat ka jingiadonlang I Deputy Commissioner ka East Khasi Hills District Kong Matsiewdor War Nongbri, IAS bad u DSO ka East Khasi Hills District u bah Daniel Dan.
Ki nongjop ha kane ka jingiamareh ki long kumne harum:-Na bynta ki Shynrang1st – Kresstarjune Pathaw, 2nd – Daniel Lyngdoh Wahlang, 3rd – Bonnyson MylliemngapNa bynta ki Kynthei1st – Glorify Kurbah, 2nd – Kyntimon Marwein, 3rd – Lesimery LyngkhoiLa sam ia ki khusnam ha madan Basketball Court, Polo Shillong ha kaba I Deputy Commissioner ka East Khasi Hills District Kong Matsiewdor War Nongbri, I.
A.
S i la long kum i kongsan ha ryngkat ka jingiadonlang u DSO ka East Khasi Hills District u bah Daniel Dan bad kiwei de ki nong shah khot sngewbha.
Kiba jop ha kane ka jingiamareh la ai san hajar (Rs 5000/-) ia kiba wan nyngkong, lai hajar (Rs 3000/-) ia kiba wan ba ar bad ar hajar (Rs 2000/-) ia kiba wan balai ha ryngkat ki trophies bad certificates.
Shillong: U  symbud myntri rangbah, u bah Prestone Tynsong, haba ia kren bad ki ladpathai khubor u la iathuh ba ka cabinet mynta ka sngi, ka la shim ia ka rai  ba ha ka 28 tarik u Rymphang 2020 kin sa pynlong  ia ka ilekshon MDC Shiteng samoi ha 26-Langrin MDC constituensy.
U la ong  ruh ba  la da don ki ba kwah ban  pynrung ne weng kyrteng ka sngi ka ba khadduh  kan long ha ka 12tarik u Rymphang 2020.
Ia ka jingpynbna ban don ka ilekshon kan long ha ka 17 tarik u rymphang 2020 bad ka sngi khatduh ban thep kyrteng ban ia khun ia ka MDC shiteng samoi kan long ha ka 19 tarik u rymphang 2020 ha ka por 3.
00 baje janmied  bad ka jingbishar bniah ia ki kot thep kyrteng kan long ha ka juh ka sngi ha dien ka 3.
00 baje.
Ka sngi ba khatduh ban weng na ka jingiakhun ia ka ilekshon lada don kan long ha ka 20 tarik u Rymphang 2020 bad ka jingpynbeit ia ki kyrteng jong ki kyrtong bad ban ai ia ka shap kan long ha ka 22 tarik u rymphang 2020 bad ka sngi thep vote kan long ha ka 28 tarik u rymphang 2020 bad ka sngi niew vote kan long ha ka  3 tarik u lber 2020.
U la ong ruh ba lada don kano kano ka jingujor ha kaba ia dei bad ki kyrteng ba don ha ka jingpynrung kyrteng ban thep vote (electoral  roll )ki dei ban leh ha ka 13 tarik u Rymphang 2020 bad ia ka jingpynrung kyrteng  thep vote  kaba pura yn pynmih ha ka 15 tarik u rymphang 2020.
Shillong: Ka 1st St.
Joseph’s School phutbol Tournament 2019-20 ka la jan poi sha kaba kut ha kaba la ioh ban rung final da ka kynhun “Lia Tu Phrang United Fc" bad ka kynhun “Turiap Fc".
Ka jing iakhun khatduh iaka semi final ka la long mynta ka noh phaisngi 21.
1.
2020 hapdeng ka NH6 Fc pyrshah iaka Turiap Fc.
Ha katei ka jing iakhun khatduh iaka semi final, ka jingialeh hapdeng ki tei ki artylli ki kynhun ka long kaba shongshit haduh katta katta.
Hapdeng ka jingialeh la ioh ban thep kul nyngkong daka Turiap Fc bad hashwa ban kut ka shiteng half ka NH6 Fc kala ioh ban pynphai kylla iaka kul bala thep da ka Turiap Fc.
Ha ka 2nd half ka jingialeh kala nang khluit shuh shuh, bad hapdeng ka jingia risa jam daki nongkyrshan baroh ar tylli kitei ki kynhun, ki rang kynsai baroh ar tylli kitei ki kynhun ki ialeh shitom haduh katta katta ban ioh thep kul hynrei hapdeng ka jingialeh kaba jwat ym don ba lah ban pyntam kul wat hadien bala kut ka por bala ai tam (extra time) hynrei ka jingialeh ka long mar-shikul.
Ha katei ka jingialeh la poi shaka jingiashut penalty hakaba ka Turiap Fc ka la ioh saw kul, katba ka NH6 kala ioh tang ar kol bad kumta ka Turiap Fc ka la ioh ban rung sha ka final.
Ia ka final yn sa pynialeh haka 25tarik mynta u bnai ha ka por 1baje shiteng nohphai sngi ha Nongtalang Madan Shingtoi Play Ground hapdeng ka “Lia Tu Phrang United Fc" pyrshah iaka “Turiap Fc".
Ha katei ka sngi ka kynhun kaba jop kan ioh ia ka khusnam Arlak Tyngka katba iaka kynhun kaba shah jop kan ioh Shilak Tyngka.
Ha katei ka sngi ban pynsa ialeh ia ka final kan don ruh ka jingpynbyrngia iaki paidbah ba wan ban pynshongshit, da ka rwai ka siaw ha kaba yn wan rwai da u Samla ka thaiñ u Dimanlang Myrchiang bad ka kynhun “Sisters Rymbui".
Kitei ki artylli ki kynhun ki ban rwai ban siaw ki long kiba la ju shim bynta teng haka Jaiñtia Got Talent ha u snem 2019 bad kila poi ruh shaduh ka final.
Nalor nangta haka por 5baje shiteng nohphai sngi hadien ba ynda ladep pynialeh iaka phutbal final, yn ioh ruh iaka rwai ka siaw ban wan rwai da u DJ.
Ban shan ryngkat bad u DJ.
Spread Base.
Ha ka Tournament ka ban sa wan haka samoi tlang 2020-21, ka thong ka lah ban poi shaduh 4 lane 5lak Tyngka hynrei wat la katta ruh, ioh lehse ka lah ruh ban nang kham heh iakata hynrei wat lakata yn sa rai ynda la dep ban lum iaka Meeting community, ong ka kyrwoh na u Chairman phutbol committee u Ma Martin Vicky Bareh.
Shillong: U Symbud Myntri Rangbah ka jylla u bah Prestone Tynsong u la ther ia ki seng kiba pyrshah ia ka jingker sainar shiah ha ka jylla, da kaba kynnoh ba ki dawa bad kren ia kiei kiei ki bym lah ban pdiang.
Haba kren mynta ka sngi sha ki lad pathai khubor, u bah Prestone u la ong ba ki don ki seng kiba kren ia ka por u Noah, ki kwah ban ker sainar naduh Sylhet ruh.
U la ong ba kum kane ka jingdawa ym lah ban pdiang namar ba ki pyrshaha ia ka Land Swaping Deal ne ka jingiateh hapdeng ka sorkar India bad ka sorkar Bangladesh kaba kila dep iasoi.
“Ki don ki seng ba iakynduh ia nga mynshwa ki pyrshah ia ka Land Swaping ka sorkar India bad ka sorkar Bangladesh, nga la ong ia ki ba kane kam hap ha ka sorkar jylla.
Ki kwah ban ong naduh Sylhet, kane kam lah ban long, ki kren ia ka por u Noah", la ong u bah Prestone.
U la bynrap, “Ki dei ban kren ia kaba shisha ba lah ban long, nga la ong ia ki, kim donkam ban iakynduh ia nga.
Haduh mynta ki dang pynthut bad  ka jingktah ka long ia ki trai jaka".
U la ong ba ka jingpyrshah jongki ia ka Land Swapping Agreement hapdeng ka sorkar India bad ka Bangladesh, kam don ha ka bor ka sorkar jylla.
U la ong ba kane ka jingpyrshah jongki ia ka jingker sainar shiah, ka la ktah ia ki trai bri.
La iathuh ba ka sorkar ka la bthah ia u Deputy Commissioner ka West Jaintia Hills ban iakren iapynbeit bad ki trai bri ban poi sha ka jingiabeit namar ba ka pisa ka la don bad ka sorkar khnang ba kan siew noh ia ka bai khyndew ban sdang ia ka jingker sainar shiah.
“Ki don ki seng kiba iapyrshah ha kaba ngi la bthah ia u DC ban iakren ia ki trai bri bad ia ki seng namar ba ka pisa ka la don bad ki donkam ban pynbeit noh", u la ong.
Kane ka jingkren jong u bah Prestone ka long hadien ba ki don ki jaka ba dang sahkut namar ka jingpyrshah ki kynhun kum ka CCIB ha ki katto katne ki jaka.
Shillong: Ka sorkar jylla ka la pynbna myn hynnin ka sngi ia ki nongioh ia ka khusnam ka Meghalaya Awards ha ka liang ka kam ialehkai, ka imlang sahlang bad ha ka thoh ka tar.
Ha ka liang ka liang ka Arts bad Culture la ioh da u bah Pradip Kurbah u nongshna phlim, bad u Dominic Megan Sangma, ia ka kam ialehkai la ioh da u bah Tlanding Wahlang u rang mareh ba shyrkhei ha ka pyrthei, bad ha ka liang ka thoh ka tar la ioh da u Br.
JJ Jose.
Ia kine ki nongioh khusnam la pynbna mynta ka sngi bad yn sam ha ka sngi Republic Day ha ka 26 tarik Kyllalyngkot 2020.
Shillong:  Ka jylla Megha laya ka la dap pura 48 snem naduh ba la ioh ia ka jylla ha u snem 1972.
Mynta ka sngi, la pynlong ia ka jingrakhe kaba kyrpang ha ka nongbah ha u Soso Tham Auditorium, Shillong, ha kaba u myntri rangbah ka jylla u Conrad K Sangma, u la long kum u kongsan ba la don lang kiwei ki myntri sorkar kynthup u bah AL Hek kum u symbud kongsan.
“Sa tang ar snem, ka Meghalaya kan dap pura 50 snem bad nga kwah ban iohi ba ka jylla kan wan ba nyngkong ha baroh ki kam.
Haba ngi rakhe 50 snem, ngin long kiba nyngkong na kiba nyngkong tam ha ka ri la kumno kumno ruh ha kyrdan ki jylla rit kum ma ngi", la ong u myntri rangbah haba kren ha ka jingkren ha ka jingrakhe ia ka sngi Meghalaya.
U myntri rangbah u la ong ba ka sorkar ka don shibun ban iaid shakhmat, hapdeng ki jingtynjuh kiba bun.
Ha kine ki shi snem, yn sa don shibun ki kam pynroi ha ka jylla.
“Ngi la pynbna ia u snem 2020-21 kum ka snem ki nongrep ha kaba ka sorkar kan leh shibun ki kam ban kyntiew ia ki kam ki nongrep", u la ong.
Haba kyntu ia ki samla ban mih shakhmat ban seng kam seng jam lajong khnang ba ka jylla kan kiew.
“Ka donkam ia ki samla ban mih ban sdang ia la ka kam lajong namar ba khlem ki samla ka jylla kam lah ban kiew", u la ong bad bynrap, ‘Ka sorkar ka la ai khusnam ia uwei u nongseng kam lajong man u bnai ryngkat 1 lak tyngka bad lashem snem, ka khusnam kan kdup ia ki nongialehkai, bad ia ki nongtem nongput’.
Haba pynpaw ia ka jingdonkam ban pynjanai ia ka rukom buh jingkynmaw ia ki nongialehkai ban ioh jylla, u myntri rangbah u la ong ba“Lada leit sha Isreal, America etc ki don ki kot, documentary film kiba iathuh ia ka jingiakhih laitluid bad hangne ngi donkam ban nang ngam jylliew ia kane", la ong u Conrad.
U la ong, “Bun ki samla kim tip kumno ngi ioh ia ka jylla Meghalaya khamtam kiba dang samla dang khie bad ka donkam ban pynkynmaw da kaba thoh, leh documentary, artikil ban pynkynmaw bad ban niew kor ia ki nongialeh hill state".
U la ong biang, “Ngi la sdang ban leh ia ka documentary ban ngam jylliew ban lum jingtip ia ka jingioh ka jingialeh ia ka jylla".
Ha kajuh ka por, u la khot ia ki nongtrei sorkar ba kin mih shakhmat ban noh synniang lem ha kano kano ka bynta ba ki angnud na ka bynta ka jingdonkam ka imlang sahlang.
“Bun ki briew ki iohi ia kiei kiei kiba kwah ban iarap ia ki para briew ne ia ki jingdonkam ka imlang sahlang hynrei kim lah bad halor kane, ka sorkar kan sdang ban plie lad ia kiba don mynsiem bad kin lah ban jied ban ai jingiarap ia kano kano ka kam ha ki shnong ki thaw.
Ki nongtrei sorkar ki lah ban noh synniang sha ka imlang sahlang.
Wat pyrkhat ba ka kam ki nongtrei sorkar ka long tang shu mang skhim hynrei dei ban kner ia ka jingiarap de da ka jingmut bad ka mynsiem ia ka imlang sahlang", la ong u myntri rangbah.
Ha kane ka sngi, u myntri rangbah u la sam ruh sha ki 15 ngut ki nongtrei sorkar kiba ioh khusnam Sngi Meghalaya.
Shwa ia kane, la ioh ruh ia ka jingkren na u myntri ka tnad Arts bad culture u bah AL Hek, na u Chief Secretary u MS Rao bad ka jingshad tynrai bad ka jingrwai.
Shillong: U  Bah Sanbor Shullai, ula leit ban pan jingiarap, na u myntri ka tnad jngoh kai pyrthei ka sorkar kmie u Prahlad Singh Patel ban kyntiew ia ka tnad jngoh kai pyrthei ka jylla Meghalaya.
U MLA ka seng BJP u Sanbor Shullai lem bad u President ka BJP Meghalaya u Ernest Mawrie mynta ka sngi ki la leit ban ia kynduh ia u myntri ba dei khmih ia ka tnad jngoh kai pyrthei ka sorkar India u Prahlad Singh Patel ha nongbah Delhi ban ia kren halor ki rukom ban kyntiew ia ka jngoh kai pyrthei hapoh ka jylla Meghalaya.
Na ka liang u Sanbor Shullai u la pan jing iarap kumba 85 klur na ka bynta ban kyntiew ia ka kam jngoh kai pyrthei hapoh ka jylla Meghalaya.
U Sanbor Shullai u ba dei ruh u Chairman ka MTDC u la kyntu na u myntri ka sorkar kmie ban pyllait 97 klur na ka bynta ka 20 snem ban iarap ia ka MTDC ban sengkam na ka bynta ki samla ka jylla Meghalaya bad ban kyntiew ia ki kam jngoh kai pyrthei hapoh ka jylla.
U Sanbor Shullai u la kyntu ruh ia u Prahlad Singh Patel ban kyntu ia ka sorkar kmie ban pynstet haba dei bad ka rukom pyllait ia ka bhah pisa jong ka jylla Meghalaya.
Shillong:   Ka Meghalaya People’s Labour Union (MPLU) bad ka Joint Coordination Committee of Commercial Vehicles (JCCCV), ki dawa na ka sorkar Meghalaya ba dei ban tehlakam ia ka jing wan kamai laitluid palat ki kali kamai bar jylla sha ki jaka jngoh kai pyrthei (Tourist spot) ka Meghalaya.
Myn hynnin ka sngi ka MLPU lem bad ka JCCCV ki la pynlong ia ka jing ialang ban ia kren halor ka jing ioh lait luid bha ki kali kamai (Tourist) na bar jylla Assam bad West Bengal ban kamai shaduh ki jaka kyndong ka jylla Meghalaya.
Kine ar seng kila pynpaw ba lyngba ka jing wan kamai lait luid palat ki kali na bar ka la pynlong ka jing duh nong shibun eh ia ki kali kamai (Tourist Taxi ) bad ia ki nong pyniaid (Tourist Operators) jngoh kai pyrthei ka jylla Meghalaya.
Ki seng ki la pynpaw ruh ba lyngba ka jing ioh lait luid palat ki kali na bar jylla Meghalaya ki la sdang ruh ban leit buh briew kum sha Sohra, Mawlynnong.
Dawki.
Mawphanlur bad kane ka la pyn jabah ruh ia ki bun jaka lyngba ka jing ia bret pathar palat ia ki jaboh hapoh ki khlaw ki surok bad kiwei kiwei de.
Ki ar seng ki kyntu ba ka sorkar Meghalaya ka dei ban pyngat ia ki kali kamai na bar jylla hapoh ki kyndon ka Meghalaya Residents Security and Safety Act (MRSSA) khnang ban phikir bha haba dei bad ka jing wan kamai lait luid ki kali na bar jylla.
Ki ar seng ki pynpaw ba lyngba ka jing treikam ki kyndon MRSSA kan wan rah shibun ka jing ioh nong ia ki nong kamai taksi ka jylla bad ia ka sorkar ruh kumjuh.
Ki ar seng ki la kyntu ruh ia ka sorkar Meghalaya ba ka dei ban kyntiew bad pynshlur ia ki samla ka jylla haba dei bad ki kam jngoh kai pyrthei da ka ba hikai ia ki samla halor ka jing myntoi jong ka kam jngoh kai pyrthei.
Nongstoiñ: Ki ar ngut ki snar nongkhaïi drok kiba la tip kyrteng kum u Bat skhemlang L Marshillong 19 snbem bad u Teiborlin L Marshillong 28 snem kiba shong bas ah hapoh Them Ïew Nongstoiñ kila ngap noh ha ka kti jong ki pulit ha ryngkat u drok u bala suba ba u dei u Herion u ba khia haduh kumba 2.
44 gram bad 1.
06 gram.
Katkum ka tyllong khubor na ki pulit la ong ba ia kitei ki ar ngut ki snar nongkhaïi drok la ioh ban kem noh ia ki ha ka 20 tarik mynta u bnai na kawei ka kali Maruti kaba don ia u Number ML06 0853 katba ka dang poi ha ka shnong Nongspung West Khasi Hills.
Shuh shuh ki pulit kila iathuh ruh ba kitei ki ar ngut katba ki dang wan na ki bynta jong ka sor shillong bad thmu ruh ban hiar sha Nongstoiñ ha ryngkat u tei u drok bad ka jingioh ban kem noh ia kitei ki ar ngut kadei ruh hadien ba ki pulit ka ANTS kila pynlong ia ka jingpynap shrip bha ia ki.
Ia kitei ki ar ngut ki nongkhaïi drok la kem ha ryngkat ka jingdonbalang ruh u DSP Crime ka WKHD u bah B.
K Jana lem bad u SI T.
S Mawdoh bad la pyngat kyndon ruh ia kitei ki ar ngut kata katkum ka case number (01) 2020 U/S 21 (A)/ 27 jong ka NDPS Act.
Nongpoh:  Ka la long ka jingkmen kaba khraw ia ki paidbah Nongthain jain kiba don hapoh ka shnong Mawlong, ka shnong kaba don ha ka thain Umden ha Ri Bhoi, namar hynne ka sngi la ioh ban plie paidbah ia kawei ka Iing Thainjain, kaba la tei lyngba ka jingiarap jong ka Society for Action in Community Health (SACH), ia kaba la bei tyngka da ka bala bei tyngka da ka HDCF Bank ha ka jinglut kaba la kot kumba T.
7 lak tam.
Ha kaba plie paidbah ia katei ka iing Thainjain, la sakhi da ka jingdon u Bah Mayraldborn Syiem, MLA ka Nongpoh, nangta u Ranjan Mathew Senior Project Manager ka SACH, u Bah PW Suting Inspector ka tnad Weaving ha Ri Bhoi, ki riew rangbah na ka shnong Mawlong, ki longkmie, ki khun samla lem bad kiwei.
Khyndiat haba pynshai sha ki paidbah, u Ranjan Mathew, u la ong ba ka SACH ka don ia ka jingthmu kaba khraw eh, na bynta ban kyntiew ia ki shnong nongkyndong bad halor kata, la la dep ruh ban leh ia shibun ki kam aijingiarap sha ki shnong ki thaw.
Katba na ka liang u Bah Mayralborn Syiem, u la pynpaw ka jingkmen kaba khraw bad ai ruh ka jingiaroh ia ki briew ka SACH, namar ka jingtrei shitom ka jongki, na ka bynta ban pynioh ia ki kam pynroi bad kiba ai jingmyntoi ia ki paidbah ha kito ki shnong Nongkyndong.
Ha kawei pat ka liang, kum u nongmihkhmat uba don ia ka jingangnud kaba khraw eh na bynta ban kyntiew ia ka kam thain Jain ryndia, u la kyntu ruh ia kitei ki nongthain jain ka thain Umden ba ki dei ban ri kyndong ia la ki buit ki sap kaba ki don bad ba kim dei ban batai lut ha kiwei pat bad khamtam ia kito ki briew kiba wan na ki jylla bad ki ri nongwei.
Namarkata, utei u nongmihkhmat ka Nongpoh, u la kyntu ia ki longkmie kiba dei ruh ki nongthain jain bad ki dei ban ri bad sumar bha ia katei ka iing bad khamtam eh ia kito ki tiar kiba don hapoh katei ka iing.
Shillong: Ka Seng Khasi Langkyrdem, ha ka sngi Robibar jong ka taiew, katta ha ka 19 tarik u Kyllalyngkot 2020, ka la ioh ha kaban rakhe pyndon burom ia ka Jubili Ksiar ka jong ka, ia kaba la pynlong ia ka jingialang ha madan jong ka Seng Khasi Higher Secondary School, Lyngkyrdem.
U Kongsan ba la wan ban ia don lang ha kane ka sngi dei u symbud myntri rangbah ka jylla ba dei artad u MLA ka thain u bah Prestone Tynsong, ryngkat ka jingiadon lang ka jong ka Deputy Commissioner ka Ri-Bhoi District kong R.
M Kurbah kum ka nongshah khot sngewbha ba kyrpang, bynrap lang u Syiem ka Hima Khyrim u Pa’iem Dr Balajied Sing Syiem, u President bad General Secratry ka Seng Khasi Kmie u Rgh Don Kupar Dkhar, Rgh Pyntngendondor Nongrum, ki kato katne ki dkhot Jylli Pyrkhat Kam Seng Khasi Kmie, ki dkhot nongialam jong ka Seng Khasi Ri-War Mihngi Circle bad kiwei kiwei ki riew pawkhmat jong ka thain.
Haba kren kum u kongsan, na ka liang u bah Prestone u la ong ka burom kaba khraw ka leit sha u Rgh Maham Sing ba la bam kwai ha dwar u Blei uba long u nong prat lynti naka bynta ka Seng Khasi Lyngkyrdem bad u ngeit skhem ba une u rangbah nangtei na bneng u dap da ka jingkmen haba u iohi ia ki paid riew ngeit jong ka seng Khasi hangne ha Lyngkyrdem ba ki ia roi parum pareh bad iaid shaphrang ha ki bynta baroh.
U bah Prestone u pynpaw ia ka burom kaba khraw ia ka Seng Khasi, ym dei tang jong ka Lyngkyrdem, hynrei ia ki dkhot jong ka seng Khasi hapoh u tnum jong ka ri Hynniewtrep namar ka jingkit khia ka jong ki baroh ban pynneh ban pynsah ia ka riti ia ka dustur bad ruh ia ka niam ka rukom jong u khun Hynñiewtrep.
Kumta na ka liang u bah Prestone u kyrpad ba ha kum kane ka por ban nang ia trei shitom bad ruh na ka liang jong ka sorkar ka ai ia ka jingkyrkhu kyrdoh ia iwei pa iwei bad khamtam eh ban ia beh sha ka jingjanai jong ka longbriew ka manbriew nangne shakhmat.
Ha kane ka sngi la ioh ruh ia ka khana lyngkot haba iadei bad ka jingseng ia ka Seng Khasi Langkyrdem ba la ai da u Rgh Diamondstone Lyngdoh, President ka Seng Khasi Langkyrdem, kaba u la kam ba la seng ia ka ha u snem 1940 ia kaba la tip nyngkong ia ka kum ka Mawlieh Theater Club , ba la seng ia ka da ki 18 ngut ki riew rangbah.
Dei tad ha u snem 1966 u Rgh Maham Sing uIa wan ban iuh kjat haka shad suk mynsiem jong ki rangbah ka Mawlieh Theater Club bad sdang ban ia mir jingmut bad kine ki riew rangbah kumno ban nang pyniar shuh shuh ia ka rukom shad, ia ka riam ia ka beit bad nang kyntiew ia katta ka shad suk mynsiem.
Ha u snem 1969 u Rgh Maham Sing u la ai jingmut naka bynta ban pynkylla noh ia katta ka Mawlieh Theater Club sha ka Seng Khasi.
Ha ka 6 tarik u bnai Naiwieng 1969 la pynlong ia ka jingialang ban ia mir jingmut bad la pynkylla noh ia ka Mawlieh Theater Club sha ka Seng Khasi Mawlieh 12 Blang Langkyrdem kaba kynthup tang ia kawei ka dong ym ia ka shnong Langkyrdem baoh kawei.
Ka Seng Khasi Mawlieh 12 Blang Langkyrdem ka la sdang ia ka lynti iaid ka jong ka haduh 25 tylli ki snem bn shakri naka bynta kumno ban kyntiew ia kane ka kam Seng ha kane ka shnong bad thain hi baroh kawei.
U President ba nyngkong eh jong kane ka Seng Khasi Mawlieh 12 Blang Langkyrdem dei u Rgh S.
Budom bad u Rgh Krowell Nongsteng kum u Secretary ba nyngkong.
Kiwei kiwei pat ki nongkren ha kane ka jingrakhe ka kynthup ia u Rgh Donkupar Dkhar President Seng Khasi Kmie, u Rgh Bantei S.
Rumnong khun u Rgh Maham Sing (bam kwai ha dwar U Blei), jingkren na u dkhot rangbah ba la wan ban mihkhmat na na Seng Khasi Riwar Mihngi bad kumjuh ka jingkren na President Seng Khasi Seng Longkmie, Langkyrdem i kong Phirilda Nongsteng.
Shillong:   Kum shi bynta ban rakhe ia ka lyngkhuh dap 48 snem ka jylla Meghalaya, ka KSU mynta ka sngi ka la pynlong ia ka jingsam stickers sha ki kali bad ka jingtah posters ha kylleng ka Bri U Hynniewtrep.
Ka daw ba pynlong ia ka KSU ban sam stickers bad pynher lama ha kum kane ka sngi kadei ban pynkynmaw ia ka sorkar Meghalaya bad sorkar India halor ka jingpyrshah ia ka Citizenship Amendment Act 2019 (CAA) bad ka jingdawa pyntreikam ia ka Inner Line Permit ia ka (ILP) bad ia ka Meghalaya Residential Security and Safety Act (MRSSA).
Ka KSU lyngba kine ki jing leh ka pynpaw sha ka sorkar Meghalaya ba wat la ka jylla ka la kot haduh 48 snem hynrei haduh mynta ki sorkar kiba la synshar kim pat lah satia ban pyntreikam ia ki ain ban teh lakam ia ka jingrung kyrthep ki bar jylla bad ki mynder hapoh ka jylla Meghalaya.
Ka seng ka kyntu ruh ia ka sorkar India bad sorkar Meghalaya ba kidei ban pynurlong noh ia ki jingthrang ki paidbah trai ri ka jylla ha baroh ki liang, naduh ka jingteh lakam ia ki mynder, ki jaka pule kiba biang, ka jingioh kam iohjam, ka koit ka khiah, ki surok rong bad kumta ter ter.
Hadien ba ki dkhot ka KSU ki la sdang ban sam stickers bad pynher lama ha kylleng sawdong ka nongbah Shillong na ka liang ki pulit ki la tar ia ki stickers ba tah ha ki thain Khyndai Lad, Laban bad Laitumkhrah.
Lyngba kane ka jing leh jong ki pulit ka KSU ka pynrem jur bad ka la kynnoh ruh ba ka sorkar Meghalaya kam pyrshah ia ka CAA bad kam kwah ILP ne MRSSA.
Shillong:   U Symbud Myntri Rangbah ka jylla ba peit ia ka tnad PWD (R) u bah Prestone Tynsong ula ong ba ka sorkar jylla ka la pynkhreh shaid shaid mynta ban sdang shna bad don ruh kiba dang don ha ka jingsurbe bad kiba dang shim jaka ban shna ia ki surok ha kylleng ki jaka kiba hap ha rilum Khasi-Jaintia.
Haba kren myn hynnin ka sngi, u bah Prestone u la iathuh ba ki surok kiba la pynkhreh ban shna ki long ka surok na Bypass sha Diengpasoh kaba la mang kumba 40 klur na Asian Development Bank (ADB).
U la ong ba kane ka surok ka donkam namar ba kan don ka iing dorbar thawain, ka sor thymmai sha katei ka jaka, nangta ka national games bad nalor kiwei ki jingdonkam ban lait na ka jingsahkut kali.
U la ong ba shisien ba la aiti, ka kompeni ka dei ban pyndep hapoh 24 bnai ia ka surok kaban don hapoh 20km.
Ka kam ka la iaid ban shim jaka ban shna ia kane ka surok.
Na kane, u bah Prestone u la ong ba ka surok na Laitkor ban iaid sha Mylliemlum sha Pomlakrai sha Laitlyngkot ban iasoh ia ka surok Shillong-Dawki ka dang don ha ka jingpynkhreh ban pynduna ia ka jingsahkut kali ha Shillong.
Ka surok na Sanmer sha Lum Shyllong ruh dang pynkhreh ban shna ban lait na ka jaka shipai.
U symbud myntri rangbah u la ong ba yn pynheh ruh ia ka surok na Mawtawar sha Mawroh bad la ai ia ka Work order ban shna surok ar lain.
Ka Mawlai bypass ruh yn dang pynbha ia kane ka surok hynrei ki don ki jingiakynduh namar ba ka jaka ka hap ha ISBT bad ka jingiakren dang iaid ban pynbeit ia kane.
Katba ia ka Western Bypass la aiti ha ka kompeni ban surbe ia ka.
Hynrei ka sorkar ka shem jingeh ban shna ia ka surok suin ha sor namar ka jingeh ban ioh jaka, bad ka sorkar ka iakren bad ki shipai ban shna surok na Caroline sha MES.
Kumjuh ia ka surok Shillong-Dawki, la iaid ka jingshim jingkhein bad ki jaka ba hap ha ki shipai, kan sa don ka jingialang hapdeng ka Ministry of Road Transport bad ki bor shipai.
Shuh shuh u la iathuh ba ia ka surok na Mawlasnai la thmu ban pyniasoh sha Bhoirymbong sha Nartiang.
U la ong ba ka jingkylla kaba shisha ka dei na ki nongkyndong bad ka surok ka dei ka jingkylla namar ba khlem ka surok ym lah ban wanrah jingkylla bad kane ka sorkar ka kut jingmut ban shna ia ki surok ha kylleng ki jaka ha ka jylla.
U la iathuh ba ka surok na Rymbai sha Golakhat sha Huroi sha Muktapur, ka don hakhmat eh bad kane kan weng ia ka jingeh kiba sah ha khappud.
Ka don ruh ka surok na Huroi sha Hailankandi ka Assam ban iaid na khlaw sorkar bad kane ka kham jrong namar ba ka tnad Khlaw ka kham pyrkhing bha.
Shillong: Ka Meghalaya ka la shah pynbam da 6-0 ha ka Mizoram ha ka jingiakhun ha ka Dr T Ao Trophy 2020 ha ka jingiakhun ha Kohima ka Group B mynta ka sngi.
Ka Mizoram kala thep 3 kol ha ka kyllastep bad 3 kol ha ka kyllamiet.
Ka Meghalaya kan iakhun ia ka Sikkim ha ka 23 tarik.
Shillong: Ki thei ka ri Bhutan ki la pynliem ia ki thei ka Meghalaya da 3-0 ha ka jingiakhun paralok ka U-17 Girls FIFA ba pynlong ka Meghalaya Football Association ryngkat ka jingiatreilang bad ka tnad ialehkai ka jylla kaba long mynta ka sngi ha JN Stadium, Shillong.
Ka kapten ka Bhutan ka Sonam Choden ka la thep shi kol ha ka kyllastep bad sa ka Sonam Lhamo bad ka Choden sa kawei.
Na ka liang ki thei ka Meghalaya kim lah ban thaw pyrthei shuh naduh ba sdang haduh ban wai ka jingialehkai.
Ha kane ka jingialehkai, ka director ka tnad ialehkai ka Wanri Booth, ka long kum ka kongsan.
Ka jingialehkai kan long biang ha ka 23 tarik por 2Pm ha JN Stadium.
Shillong: U pulit uba pahara ia U Bah AL Hek, myntri ka koit ka khiah ka sorkar Jylla, U bah  Wanshan Wahlang, ula mynsaw, haba ka pistol jongu, ka la bthei mynta ka nohsngi, katba u dang niad ia katei ka pistol, ha ka por ba u don ha State Central Library.
Katei ka jingjia, ka la jia katba ka jingrakhe ia lyngkhuh 48 snem ka Jylla, ka dang iaid ha State Central Library, ha kaba la don lang U Conrad Sangma, myntri rangbah ka Jylla.
La iathuh ba U PSO, uba don hapoh kali, u dang pynkhuid ia ka pistol jongu, hynrei ula kum ktah bakla bad ka pistol ka la bthei bad ki kuli ki la dei ia ka  kjat jiongu bad kumjuh ia ka jingkhang ba shakhmat jong ka kali ruh.
La ialam ia utei u pulit sha Civil Hospital, ba un shah sumar.
Shillong: Ka Community Health Centre  Mawiong ka ba don ha ka shnong Mawlai Mawiong, ka la ai ka jingshakri la 15 snem mynta ia ki nong shong shnong Mawiong bad kumjuh ruh ia ki nongshnong shnong kiba mar jan kane ka shnong, hynrei kane ka jaka ai jingsumar ka long tang ka kyrteng kat haduh kine ki sngi kane ka jaka ai jingsumar ka dang trei tang kum ka Dispensary naduh ba kane ka jaka ai jing sumar ka la trei kam  ha duh kine ki sngi kam shem la lah ban pynbiang ia ki jingdonkam  jong ki nongpang ki ba wan ban phah sumar ha kane ka jaka jingsumar.
Kawei kaba i saitmet ban peit ha kane ka jaka sumar CHC Mawiong, ka long halor ka jingpynsyrwa kai ia ka pisa u paidbah  ha kaba na ka liang ka shnong ki la ai ia ki jaka ki ba kin shna ia ki ingsah (Quarter )na ka bynta ki doctor ki nurse bad ki nongtrei jong kane ka CHC.
Ha kane ka jaka ki ne ing sah (quater) ki don haduh 20 tylli ki ing sah (Quarter) ki ba ki la shna, hynrei tang 4 ne san tylli ki ing ki ba don ki nongsah ha kine ki ing bad ka jing ieh ingjah ia kine ki ingsah (quarter) ka wan rah ia ki riewsniew ki ba thmu ban pynlong ki ktem jong ki kam sniew.
Haba ia kren halor kane ka bynta na ka liang u president ka Sengsamla shnong u samla Sanbok lang Dohtdong, u la iathuh ba wat la ym don ba pyndonkam ia kine ki ingsah hynrei ki pynbha ia kine ki ing ha ka ba ka  ka pynpaw ba kadei ka tang ka jingpynsyrwa kai ia ka pisa u paidbah.
U la iathuh ruh ba na ka liang ka shnong ki la pynpaw ia ka jing kmen bad ka jingsngew donbok ha ka por ba ki ioh ia kane ka CHC ha kane ka shnong, hynrei  kane ka jingkmen jong ki ka la shu shah ha umdum ha kaba la 15 snem mynta kane ka CHC  ka dang trei kam kum ka dispensary.
U la pynpaw ruh ba ha kane ka CHC Mawiong u don tang u wei u doctor, u ba ki don ki sngi ki ba  u wan bad ki don ki sngi ki ba um ju wan namar ba u don  ia ka VIP duty,bad wat ki nongpang ruh ki salia ban wan shim dawai, namar ka jing bym biang ki doctor bad kane ka wan rah jingeh ia ki nongshong shnong ki ba duna ka jingioh jingkot bad ki ba donkam ia kane ka CHC.
U samla Sanbok lang u la iathuh ruh ba na ka liang ki Nongsynshar shnong  ki la leit ban iakynduh bad pynpaw ia ki jingeh ki ba ka ne ka shnong ka mad ha kaba ia dei bad kane ka CHC ha ki nongpeit jong ka tnad ka koit ka khia jong ka sorkar jylla ha ki snem ki ba la dep hynrei na ka liang kine ki tnad ki la ong ba ngim lah ban buh ia ki doctor ne ki nurse kat kum ka jing donkam ka CHC namar ka jingduna ki briew nongwan shim dawai.
Na ka liang u president ka Seng Samla Shnong Mawiong u la buh ia ka jingkylli ba  kumno ki briew ki wan phah sumar haba ki doctor kim don, ka Mawiong ka dei ka ba don ha kham sor ha ka jaka kin wan shane ki tieng ioh kim don ki doctor.
Na ka liang ka Seng Samla Shnong ka pynrem jur ia kane ka jing pyndonkam bakla ia ka pisa jong ki paidbah bad dawa ruh ba ki dei ban pynpra noh ia kine ki ingsah (Quater)ki ba la jot  rathai bad bym pyndonkam shuh ha ka ba ki la shu long tang ki jaka shong jong ki riewsniew ki ba leh kam sniew bad kin sa leit ban ia kren ruh bad ki nongpeit jong ka tnad ka koit ka khia ba kin peit lang ia kine ki jing eh ki ba ki nongshong shnong ki mad.
Shillong: U Myntri Rang bah ka Meghalaya, u Conrad K Sangma u la pyntip ba ka sorkar kan pynduna noh ia ka por pynlip ia ka bording (load shedding) hadien ba ka ioh ban iakren bad ki company ba ka la dep ai kylliang.
Haba kren bad ki lad pathai khubor u Conrad u la iathuh ba ka jingpynlip ia ka bording kan long noh tang ar kynta ha ka shi sngi ka ban sdang naduh mynta ka miet, katba ia ka por ban pynlip yn sa pyntip da ka Meghalaya Energy Corporation Ltd (MeECL).
“Ngi la rai ban pynduna noh ia ka jing pynlip ding sha ka 2 kynta ha ka shi sngi bad kane kan sdang noh naduh lashai ka sngi bad ia ka por yn sa leh da ka MeECL", la ong u Myntri Rangbah ka jylla.
U Myntri Rangbah u la iathuh ba ka jingdonkam bording ha ka jylla ka long kumba 600MW, katba ka jylla ka lah ban pynmih tang kumba 300MW tang na ki ar tylli ki project, kata na Umiam bad Leshka, kaba pyni ba ka jingduna ka long marshiteng, hynrei u la bynrap ba la pyrshang ban pyndap da ka jingiarap jong ki jaka pynmih bording kiba don ha ka thain shatei lam mihngi.
Ha kawei ka liang u Conrad K Sangma u la iathuh ba ka jingbym siew jong ki paibah ia ka bai bording sha ka Meghalaya Energy Corporation Ltd (MeECL) ka la kot sha ka T.
181 klur.
“Ngi kyntu ia ki paidbah ban siew thikna ia ka bai bording, khnang ban lait ka sorkar na ka jingkynduh jingeh", u la ong.
U la iathuh ba napdeng kine ki ba khlem siew ia ka bai bording ki kynthup ia ki karkhana heh kiba pyndonkam ia ki industrial high tension ka ram ba ki dei ban siew ka long palat T.
52 klur, kiba pyndonkam da ki paidbah ne ki domestic low tension ka ram ba dei ban siew ka long T.
40.
1 klur, ki jaka treikam ne ki commercial low tension ka ram ba ki dei ban siew ka long kumba T.
21 klur, bad kumjuh ki don ruh na kiwei ki jaka ba ki dei ban siew sha ka MeECL.
Ha kajuh ka por u Conrad u la kyntu ia baroh ban iatreilang da kaba siew ryntih ia ka bai bording khnang ban lait na ki jingeh ka jingduna bording.
U Conrad u la iathuh ka sorkar ka la iakren khlem sangeh bad kito ki kompeni kiba ka jylla Meghalaya ka la ai kylliang ia ka bording bad kane ka jingpynduna ia ka jingpylip bording ka long hadien ba seisoh ka jingiakren bad la lah ban thaw ia ki lad ban ioh biang kumba 40MW lyngba ka Letter of Credit (LC).
U la iathuh ba kawei na ka jingkyrduh ka bording ha ka jylla ka long namar ba ki don katto katne ki company ba ka jylla ka la ai kylliang ia ka bording ha ka por ba pahuh, bad kawei na kine ka dei ka National Thermal Power Corporation (NTPC), hynrei kine ki company kim lah shuh ban ai ia ka bording sha ka jylla namar ka jingpynkylla noh ka sorkar India ia ki kyndon ban pynlang bording.
Kham hashwa u Conrad u la iathuh ruh ba ka jingkyrduh ka bording ka dei ruh namar ka jingduh jong ar tylli ki jaka pynmih bording, kawei ka dei ka Palangkata Power Project kaba na Tripura, ha kaba ki don katto katne ki bynta kiba sniew bad ka jylla ka duh ia ka bording na katei ka project kumba 30MW, bad kumjuh ka jingduh jong ka Kupli Power Project kaba ka jingduh ka bording ka long 20MW ia ka jylla.
Bah RM ShabongKa Meghalaya, ka la kynjoh mynta sha ka rta kaba 48 snem kynthih bad ha kaba kum kane ka khep,  ngam tip, la ngi dei ban ia sngew kmen ne ngi dei pynban ban ia sngew diaw bad la ngi dei ban ai burom iano iano ne ngi dei pynban ban niew tang ne ban ia kynnoh halor ka jinglong kaba kum kane ka Jylla ha kine ki sngi.
Ban iakren ki don shibun bah ki kyntien, kiba ngim sngew nang shuh ban ia niew tang, namar ba ka jingioh ia kane ka jylla, ka dei kaba la tip kum ka jylla rilum, hynrei mynta, ka la kylla long ka jylla ri thor bad nangta, kane ka dei ka jylla kaba khlem pud khlem sam bad kaba ngim tip satia haduh mynta, haei u don u pud jong kane ka jylla naduh na shatei bad nangta na mihngi bad na sepngi ruh.
Kane ka jylla, kaba la tip kum ka jylla rilum, hynrei kam don ia ka bhah kam bhah jam ia kita ki riewlum lane ki trai shnong, namar ba mar 40 percent la ia knieh hapdeng ki Khasi, Jaintia bad ki Garo bad sa 20percent, la shah sngewbha ban ia knieh ki Bihari, ki Nepali, ki Bengali bad kat kiba lah ban rung ha katei ka thup.
La ju pynsngewthuh shuh shuh ba ki jaka ki puta, ki mar poh khyndew, ki dei ki jong ki trai shnong, hynrei ha kine ki sngi, la iohi ba kitei ki jingkren kim don jing shisha satia, namar ba kiba bun bah ki jaka ki la leit sha ki kti jong ka sorkar, ha kaba shna ophis, shna surok bad nangta kiba bun bah ki jaka ki la poi ha ki kti jong ki kompeni bad ha ki khyndiat sngi, yn sa ai jingbit shuh shuh ia ka kompeni dewbilat ba kan nang khlong ia spah ton u mawshun bad katei ka dei halor ka jing iadei bad ka khyndew ka shyiap.
Ka jinglong jingman ha kine ki sngi ia ki trai shnong, ka long beit kaba tang ka ktien, katba ka kam pat ka long da khongpong bad la iohi ha kine ki sngi ia ki jingeh kiba khraw than kiba ngi ia tyngkhuh bad kitei ki long ba ngim lah satia ban die ia u dewiong, uba la shah khang mynta la san snem tam bad nangta ba ngim lah ban khang ia ka ain jong ka Citizenship Act (CAA) bad ba ngim lah ruh ban pyn urlong ia ka jingdawa ia ka ain Inner Line Permit (ILP) kaba la iai dawa la 30 snem tam eiei.
Ka sorkar Jylla, kaba don ha ka bor, ka dei namarkata ban kren katba kum ka jing shisha ha kine ki sngi, namar ba lada ngim kren ia ki jingshisha, ka long kumba ngi kynmaw burom ia ki riewshlur bad  ba ngim don lad pat ialade ban leh shlur, namar ki ain ki la teh ia ngi.
Shillong:   Ka Meghalaya ka la pynliem ia ka Manipur da shi innings bad 116 run ha ka jingiakhun ka sngi baar ka Ranji Trophy ba long ha Mangaldai, Assam myn hynnin ka sngi.
Ka Meghalaya ka la hap baroh hadien ba la kamai 235 hynnin ka sngi bad ka Manipur ka la kamai 18/7 haduh ban wai.
U Guest-nongialehkai u Sanjay Yadav u pynhap 2 wicket ban bynrap ia ka 6/12 na kaba hynnin katba u Abhay Negi u kamai 4/5.
Ka Manipur ka la beh hynrei ka la shah rem noh ha ka 92.
U Yadav u kamai (5/35) 11/47.
Kane ka dei ka jingialehkai kaba lai ba 10 wicket ki hap ha ka sien ialehkai.
U Aditya Singhania u kamai (4/30) bad u Purajit Mandal (1/3).
Shillong:   Ka Meghalaya ka la pynliem da 42 run iaka Sikkim ha ka jingiakhun ka U-19 Cooch Behar Trophy ba long ha Tezpur myn hynnin ka sngi.
Ka Meghalaya ka la tied 282 ha ka innings ba nyngkong ha kaba ka Sikkim ka tied tang 213.
Ka Meghalaya ka la pynliem ha ka 117 ha ka inning baar, kaba la pynlong iaka Sikkim ka donkam ban kamai 187 ban jop.
Ha ka jingiakhun ha ka sngi kaba lai, ka jingbeh ka Sikkim da 15/0, ka la shah khang lad noh ha kaba san wicket ka Meghalaya kila lah ban pynpra bad ka Sikkim ka la hap baroh ha ka 144.
Ka Sikkim ka la shah khate sha ka 74/7 bad kam lah ban beh sha ka jingjop.
U Abhishek Yadav u kamai 3/30 katba u Bipin Ray (2/15), Aaron Nongrum (2/18 bad u Divyansh Rajput (2/30).
U Aryan Borah u pynhap 1/32.
Nongstoiñ:  Ka Porniangkhong Sport Social & Cultural Club ka la ioh ban pynlong ia ka jingiakop mareh thong (Marathon) kaba la tip kum ka Fit India Campaign ia kaba la bei pisa da ka Nehru Yuva Kendra Sangathan (NYKs) Nongstoiñ.
Ia katei ka jingiakop mareh thong la la sdang naduh kapor 8:00am ha kaba la ioh ruh ban pynher ia ka lama da u bah  Khrawkupar Marbaniang General Secretary jong ka Sport Club bad la sdang ia katei ka jingiamareh na Ïing Dorbar Shnong Block – III ter ter ha Petrol pump kiew sha Nongrim – MCH bad pynkut hajuh.
Ki nongiashim bynta ha katei ka jingiakop mareh kila poi baroh haduh kumba 70 ngut eiei kynthei bad shynrang bad ia ka nam jop ha katei ka jingiakop mareh thong ha ka liang jong ki khynnah shynrang ia ka nam ba nyngkong la ioh ban khur da u Lamkupar Lyngkhoi, ia ka nam ba ar la ioh da u Damanroi L Marshillong bad ia ka nam ba lai pat la ioh ban khur da u Badapkupar L Nonglait.
Katba ha ka liang jong ki khynnah kynthei pat ia ka nam ba nyngkong la ioh ban khur da i Geetamery Puweiñ, ba ar la ioh da i Lamon Lyngdoh bad ba lai la ioh da Sistamery Marweiñ bad i Wanpli Lyngdoh Nonglait i la ioh ban khur ia ka khusnam kum i nongiashim bynta ba khynnah tam ha kaba la sam ruh ia ki khusnam sha ki nongjop da u bah Reebok L Nonglait, Football & Cricket Secretary jong ka PSS&CC bad i Bankynmaw Lyngdoh, Account Incharge, Nongstoiñ Pharmacy, ong shuh ka khubor ba la iohlum.
Shillong: Ka Meghalaya Football Association (MFA) ka la pynbna ba ka Shillong kan pdiang ia ka kynhun ialehkai ki thei na ri Bhutan ban ialehkai paralok bad ka Meghalaya ha ka 21 bad 23 tarik mynta u bnai ha madan Polo.
Ka Bhutan Football Federation ka la kyrpad ia ka FIFA ban pynlong ia ka jingialehkai paralok na ka bynta ki thei U-17 kaba dei ka sngi ioh jylla ka Meghalaya.
Ia kane ka jingialehkai la pynlong da ka MFA ryngkat ka jingiatreilang bad ka tnad ialehkai ka jylla.
Ka jingialehkia kan long ha ka 6:00pm bad la pdiang sngewbha ia baroh khlem donkam siew eiei.
U manager ka Bhutan u Kunzing u la ong ba ki sngew kmen ban don ha Shillong.
Ka dei kaba itynnad bad kaba sngew tynnad ban iakren bad ki briew.
Ka kapten Sonam Choden ka la ong ba ki nongialehkai ki khmih lynti ban ioh ia ka jingialehkai kaba itynnad lashai ka sngi katba u Yeshi Wangchuk u la ong ba kan long kaba bha eh ban ioh mad kum u coach.
“Ka kynhun ialehkai ki thei ka Bhutan kim pat kiew bha ha kane ka jingialehkai bad na kata ka daw, ka ngi kyrpad ia ka FIFA ban ailad ia kane ka jingialehkai paralok", u la ong.
Katba ka manager ka Meghalaya ka kong Darihun Sari ka la ong ba ki thei ialehkai ka jylla kila ioh ban ialehkai ha ka Subroto Cup bad ha ka Sub-Junior National Championship bad kane ka jingialehkai kan iarap shuh ia ki.
“Ki thei Bhutan ki kham heh kham khlain ia ngi namar ngi dei kiba dang 14-15 snem hynrei nga tip ba kin ai ia kaba bha tam lashai", ka la ong.
U Development Officer ka All India Football Federation u bah Andrew Suting u la ai ka jingkyrshan ia kine ki kynthei ha kane ka jingialehkai kaban kyntiew shuh ia ki.
Ka kynhun ki nongialehkai ka Meghalaya ki long:Ayushika Thapa, Ibaaihun Kurbah, Eusibia Kharkongor, Darisha Kharlyngdoh, Kerdalin Wanshong, Badarisha Kharumnuid, Napale Lytan, Sanfida Nongrum, Cathrine Kharkongor, Fragrancy Riwan, Sunalinda Iawren, Wandashisha Marwein, Riteihun Thangkhiew, Da-aijingmut Basawiamoit, Joyceeful Rymbai, Naphishisha Kharkongor, Fedelia Lamare, Nazareen Nondhar.
Ka kynhun ki nongialehkai ka Bhutan ki long:Sonam Choden, Deki Lhazam, Deki Yangden, Karma Zangmo, Karma Wangmo, Icarma Wangmo, Yeshi Bidha, Sonam Tshomo, Pema Choki, Kelden Lhamo, Sonam Lhamo, Kinzang Dema, Tshering Lhadon, Tshering Yangdon, Sherab Pelmo, Pema Yangzom, Choney Zangmo, Neelu Maya Rai, Karma Yuden, Ngwang TshomoNa diang sha dong: Bhutan manager Kunzing, Bhutan coach Yeshi Wangchuk, Bhutan captain Sonam Choden, ka nongialehkai Meghalaya Sanfida Nongrum, Development Officer ka All India Football Federation bah Andrew Suting bad ka nongialehkai ka Meghalaya ka Kerdalin Wanshong.
New Delhi: U Jagat Prakash Nadda, ula shimti  kum u President ba thymmai ka seng Bharatiya Janata Party (BJP).
Kumba shu pynkynmaw u J.
P Nadda u la bat kum u ‘Working President’ ka BJP hadien ba u Amit Shah u la ieh noh kum u ‘President’ ka BJP hadien ba u la long kum u myntri kam pohing ka sorkar India ha u naitung 2019.
Hadien ka jing shimti u Amit Shah kum u myntri kam pohing ka ri India ka BJP ka la sdang ban wad nongialm ba khliehduh ka seng bad ka la thung ruh ia u J.
P Nadda kum u ‘Working President’ ba shipor jong ka party.
Ha ka jing ia jied ‘President’ ba thymmai mynta ka sngi, u J.
P Nadda u la jop suk bad u la ioh ruh ia ka jing kyrshan ba pura na ka ‘BJP Parliamentary Board Members’ kiba kynthup na u Amit Shah, Rajnath Singh bad na u Nitin Gadkari.
U J.
P Nadda u la long ruh u nong mihkhmat hapoh ka ing thaw ain ka jylla Himachal Pradesh ha u snem 1993, 1998 bad 2007 ha shwa ba un ioh ban long kum u ‘President’ ba thymmai jong ka BJP.
H.
S.
ShyllaQuote “No.
TAD.
/R/35/51 – The following Regulation made by the Governor of Assam, under clause (b) of sub-paragraph (1) of paragraph 19 of the Sixth Schedule to the Constitution of India, and assented to by the President of India, is published for general information :-                                                                                                                      REGULATION NO.
5 OF 1952THE UNITED KHASI-JAINTIA HILLS DISTRICT (APPLICATION OF LAWS) REGULATION, 1952                  WHEREAS it is expedient to bring certain enactments into force in certain areas of the United Khasi-Jaintia Hills District known as the Khasi States immediately before the commencement of the Constitution of India: Now, therefore in exercise of the powers conferred by clause (b) of sub-paragraph (1) of paragraph 19 of the Sixth Schedule to the Constitution, the Governor of Assam is pleased to make the following Regulation :- 1.
Short title and commencement – (1) This Regulation may be called the United Khasi-Jaintia  Hills  District (Application of Laws) Regulation, 1952.
2.
Application of laws to United Khasi-Jaintia Hills District – The Governor of Assam may, by notification in the Official Gazette, direct that any of the laws specified in the Schedule annexed to this Regulation, as amended up-to-date, shall extend to, and have effect, in so much areas of the United Khasi-Jaintia Hills District which were known as the Khasi States immediately before the commencement of the Constitution of India, or part thereof, hereinafter referred to as “the said areas", and for this purpose different areas and different dates may be specified for different laws: Provided that such laws in their application to the said areas shall be subject to the same exceptions or modifications as they are subject to in the rest of the areas of the said United Khasi-Jaintia Hills District.
3.
Removal of difficulty – If any difficulty arises in relation to the operation of the laws mentioned in section 2, the Governor may, by order notified in the Official Gazette, make such provision as he may consider necessary for the removal of such difficulty.
I have made this Regulation under clause (b) of sub-paragraph (1) of paragraph 19 of the Sixth Sche-dule to the Constitution of India.
Shillong: The 22nd April, 1952    Jairamdas Doulatram, Governor of Assam          New Delhi: The 3rd May, 1952     I assent to the Regulation.
Rajendra Prasad, President of India.
" UnquoteKumta kane ka Regulation No.
5 of 1952  haneng ka dei ka Ain kaba khlain bor kat haduh ban pynduh (repeal) ne pynkylla (amend) ia ka Ain jong ka Parliament ne jong ka Legislative Assembly ne kano kano ka ain.
Kane ka Regulation ka kynthup ha ka ia ki 225 tylli ki Ain; kiba kham paw na kita, ki dei ka Indian Christian Marriage Act, 1872, ka Eastern Bengal and Assam Excise Act, 1910 bad ka Bengal Eastern Frontier Regulation, 1873 (ILP).
Kane ka Regulation ka dei tang na ka bynta ka United Khasi-Jaintia Hills Autonomous District Coucnil kaba mut (KHADC bad JHADC) bad ka dei ka Regulation ba-la-shah tian-bishar ha ka Hon’ble High Court bad Hon’ble Supreme Court bad ioh ia ka jingpynskhem ba ka biang na khlieh ha kjat bad ba ka dang treikam bad iai treikam (continue to operate).
Ka da pynskhem ia ka Notification dt.
8 September, 1961 ba pynmih u Governor ka Assam mynba u pyntreikam ia ka Eastern Bengal and Assam Excise Act, 1910 ha baroh kawei ka UKJHADC, kumjuh ruh, ka dei ia ngi baroh (MPs, MLAs, MDCs, Political Parties, Seng Bhalang, bad ki paidbah) ban dawa ia u Governor ka Jylla Meghalaya, ba u dei ban pynmih noh ia ka Notification ban long ka jingpynbna ba la pyntreikam ia ka Bengal Eastern Frontier Regulation, 1873 (ILP) ha ki jaka ka KHADC bad JHADC.
SCHEDULE   LAWS EXTENDED (See Section 2)Year  Number      Short Title           I.
REGULATIONS                                         1873 V  … The Bengal Eastern Frontier Regulation, 1873                                                                                                                                                                                II.
ACTS (a) CENTRAL  1872   XV  … The Indian Christian Marriage Act, 1872                                                                                                                                                                                          (b) STATE 1910  … The Eastern Bengal and Assam Excise Act, 1910                                                                           R.
V.
Subrahnenian, Secy.
to the Govt.
Assam, Tribal Areas Development Department.
SUPREME COURT OF INDIA                                                                                            The State of Meghalaya And Ors.
Vs Ka Byrhien Kurkalang And Ors.
on 23 November, 1971   Equivalent citations: AIR 1972 SC 223, (1972) 1 SCC 148, 1972  2 SCR 506, 1972 (4) UJ 262 SC   Author : J Shelat;  Bench : S Sikri, ID Shelat, G Mitter.
JUDGMENT  J.
M.
Shelat, J.
1.
These appeals, under certificates, arise out of the writ petitions filed by the respondents in the High Court of Assam and Nagaland, challenging the validity of the United Khasi-Jaintia Hills District (Application of Laws) Regulation V of 1952 promulgated by the Governor of Assam under paragraph 19 (1) (b) of the Sixth Schedule to the Constitution, the notification dated September 8, 1961, issued thereunder extending thereby the Eastern Bengal and Assam Excise Act, 1910 to the United Khasi-Jaintia Hills District.
The appeals, thus, raise the questionof interpretation of paragraph 19 (1) (b) and the scope and extent of the power of the Governor thereunder.
Nongstoiñ: Ka Seng HYC Maweit Circle ha ryngkat ka HYC Myriaw Circle kala leit ban ia kynduh ia u heh ka NGOs kaba la tip kum ka Kuruna Trust kaba dei peit bad pyniaid ia ki 11 tylli ki PHC hapoh West Khasi Hills ban dawa na ki ba ki dei ban pyllait noh mardor ia ka tulop jong ki nongtrei kaba la sahkut mynta la kumba 8 bnai pura.
Katkum ka kyrwoh khubor na u Samla Jeremiia Dkhar President ka Maweit Circle bad u Samla Rapborlang Mar baniang President ka Myriaw Circle kila ong ba na ka liang jong ka Seng na kapor sha kapor kila pynher la bun tylli ki jingthoh sha u Director bad u Minister ba dei peit jong ka Health Department u bahut A.
L Hek ban dawa pynlait noh ia ki pisa sha ka NGOs ban ioh siew sha ki nongtrei PHC hynrei ka sorkar ka shu kular tang ka ktien haba ai jubab sha kine ki nongialam.
Ha kawei pat ka liang kitei ki nongialam jong ka Seng kila kyntu ruh ia ka NGOs ban buh noh ia ka kali 108 ha baroh ki 11tylli ki PHC ha ka jylla ba la pyniaid da kane ka NGOs bad na ka liang ka NGOs ka la kular ban shim khia halor kane.
U samla Jeremiia Dkhar uba dei u president jong ka HYC Maweit Circle ha ka kyrwoh khubor u la dawa ia ka sorkar ba kadei ban leh eiei noh mardor ha kaba iadei bad ka jingsiew ia ki nongtrei jong kitei ki 11 tylli ki PHC namar kitei ki nongtrei kila trei bad ai jingshakri ia ki paidbah la 8 bnai khlem jingsiew.
Shillong: U Myntri Rang bah ka Meghalaya, u Conrad K Sangma u la iathuh ba ka jingiakynduh bad u Myntri Kam pohïing ka sorkar India, u Amit Shah ka lah ban long hadien ka jingrakhe ia ka Republic Day (RD), ban iakren ia ka rai jong ka jylla ban dawa pyntreikam ia ka ILP.
“Nga la iakren ia u Amit Shah la ar sien bad u la pyntip ba un sa khot hadien kane ka taiew namar ba dang bun kam na ka bynta ka Republic Day", la ong u Conrad haba kren mynta ka sngi.
U Myntri Rangbah u la ong ba ka jylla ka dang ap ia kata ka por ban iakynduh bad un dang iakren beit ia kane ka mat bad u Myntri ka sorkar India, da kaba u la iathuh ruh ba u Shah u sngewthuh ia ka long ka man ha ka jylla na ka bynta kane ka jingdawa bad pynpaw ka jingkyrmen ban iakynduh noh kloi katba lah.
Kumba ka long haduh mynta, ki sengbhalang, ki paidbah ki dang ap kmong lano ban ioh ia ka jubab na ka sorkar pdeng halor ka jingdawa ban pyntreikam noh da ka ILP ha ka jylla hadien ba ka iing dorbar ka la rai ha u bnai ba la dep.
Hynrei haduh mynta ka sorkar jylla kam pat ioh satia ban leit iakynduh ia u myntri kam pohiing ka ri bad kiwei ki nongialam ban iakren halor kane ka jingdawa ILP hadien ba ka sorkar pdeng ka la pyntreikam ia ka Citizenship Amendment Ac 2019, kaba la pynkhih pyrthei ha ka rid a ka jingpyrshah ki paidbah bad ki sengbhalang bapher bapher ha kane ka jylla bad ha kiwei ki bynta ka ri.
Shillong:   U myntri rangbah ka jylla u Conrad K.
Sangma myn hynnin ka sngi u la ong ba ka sorkar Meghalaya ka dang thmu ban tei sa kumba 16 tylli ki projek pynmih bording hapoh ka jylla.
U la ong ba ka jylla Meghalaya haduh mynta ka don tang 2 tylli ki dam pynmih bording ba pura ka jylla kata ka Umiam Hydro Projek bad ka Leksha Hydro Projek.
“Wat la ka jylla ka don tang kumba 4 lak ei ei kiba pyndonkam bording bunsien ka jylla ka hap ban thied bording na ki ‘Agency’ kum ka NEEPCO bad na ka NTPC namar ka jing duna palat ka jing pynmih bording ka jylla" u la bynrap.
U myntri rangbah ka jylla u la ong ba lyngba kine ki 16 tylli ki ‘Hydro Thermal Projek’ ka jylla Meghalaya ka lah ban pynmih haduh 1600 MW bording na ka bynta ban pyndonkam hapoh ka jylla.
U Conrad K Sangma u la ong ruh ba ka jing slem ban tei ia kine ki ‘Hydro Thermal Projek’ kadei namar ka sorkar Meghalaya ka shem jing jynjar palat ban ioh ia ki jaka na ki paidbah.
U la ong ruh ba ka jing sahkut ban tei ia bun ki ‘Hydro Thermal Projek’ ban pynmih bording hapoh ka jylla kum ia ka ‘Kynshi Hydro Projek’ namar ka jing don jong ki maw ‘uranium’ kiba la pynlong ia ka sorkar ban sangeh noh syndon.
Nongpoh: Ar bnai kynthih hadien ka jingthwet kaba jur, ki Pulit ka Ri Bhoi hynnin ka miet ki la ioh ban kem noh ia uwei u runar uba la shah kynnoh donkti ha ka ban leit prong tuh ia kawei ka jaka sah (Quarter) jong kawei ka nos kaba trei hapoh ka Umden PHC, kaba la jia ha ka shiteng synnia jong ka 22 tarik u Naiwieng 2019.
Ha ka jingbuddien kaba khlem shongthait, hynnin ka miet ki Pulit ka Ri Bhoi ki la ioh ban kem noh ia utei u runar uba la shah kynnoh ba u la donkti ha katei ka kam bad uba la tip kum Macdonal Manih (21) snem na ka shnong Diwon.
Shillong: U myntri rangbah ka jylla u Conrad K.
Sangma mynta ka sngi u la ong ba ka sorkar Meghalaya kan ot bording lane ‘load shedding’ hapoh ka jylla satang 2 kynta ha ka shi sngi.
“Mynta ka sngi ka sorkar ka la rai ban yn ot bording ‘load shedding’ satang 2 kynta ha ka shisngi ka ban long tang ha ki por mynmiet" u la bynrap.
U Conrad K Sangma u la ong ruh ba ka sorkar Meghalaya ka la dep ban siew haduh 13 klur tyngka sha ka National Thermal Power Corporation Limited (NTPC) bad ka sorkar Meghalaya man ka sngi ka siew kumba 65 lak tyngka sah ka North Eastern Electric Power Corporation Limited (NEEPCO) na ka bynta ban pyndep ia ka ram kaba la kot palat sha 600 klur tyngkaU myntri rangbah u la ong ruh ba ki por ia ka jing ot bording yn rai hi da ka Meghalaya Energy Corporation Limited (MeECL).
Nalor kane u Conrad K.
Sangma u la kyntu ruh ia ki paidbah ba kin long ki ba phikir bha ha ka rukom pyndonkam ia ka bording khamtam kum ha kine ki por ba ka jylla Meghalaya ka kyrduh bording bha.
U la kyntu ruh ia ki paidbah ba kin pyrshang pyndonkam noh da ki ‘Solar’ ha man ki ing khnang ban ioh ban lait na ka jing lutksan ha ka rukom pyndonkam bording hapoh ka jylla.
Shillong:  Ka ïing dorbar thawain ka jylla mynta ka sngi, ka la mynjur da ka rai ia ka 126th Amendment Bill 2019 ban pynjlan ia ka jingmang bhah ia ki Schedule Tribe bad Schedule Caste ha ïing dorbar Parliament bad ha Assembly.
Ia kane ka rai la wanrah da u myntri rangbah ka jylla u Conrad K Sangma hapoh ka ïing dorbar thawain mynta ka sngi.
Ia kane ka jingbhah ia ka kam nongmihkhmat ia ki ST bad SC, la bsuh ha ka Artikil 334 ka riti synshar ka ri.
Haba wanrah ia kane, u myntri rangbah u la ong, “Nga kwah ban pynshai ba kane ka Amendment ka iadei bad ka bhah ia ki ST bad SC.
Ha kaba  nyngkong, la pynjlan tang 10 snem ia ki ST/SC bad kane ka la bteng ha kine ki 70 snem bad mynta sa 10 snem mynta.
Ka donkam ban mynjur 3 bynta ki jylla ban pynlong ain ia kane ka Bill".
U la ong ba ia kane ka Bill, la pynjlan man ka 10 snem naduh u snem mynshwa naduh u snem 1960 ia ki ST/SC bad kam dei kaba leh khyllah tang mynta ka kynti.
Ha kane ka Amendment ba mynta ka khlem kdew ia ki Anglo-Indian ia ki 14 tylli ki jylla.
U Conrad u la ong, “Ka la don ka jingsngew kulmar ia ki paidbah balei tang 10 snem la pynjlan hynrei nga kwah ban pynshai ba kane kam dei kaba dang thymmai hynrei la pynjlan man ka 10 snem naduh mynshwa.
Ngi donkam ban mynjur ia kane na ka bynta ka jingbit jingbiang jong ki riewlum ka jylla",.
U la ban jur ba kane ka rukom leh, kan bteng kumba ka la ju long bad u la iathuh ba kumba long mynta ki don tang 295 ngut ki Anglo-Indian kiba don ha ka ri, kine ki ioh bhah ban long dkhot ha 14 tylli ki jylla bad ha Lok bad Rajya Sabha hynrei  ka sorkar pdeng kam shym la bteng ia ka jingmang bhah ha kane ka kynti ia ki.
“Katkum ka jingkhein ba la ioh mynta, ki don 10.
43 klur ngut ki riewlum (ST &SC) ha ka ri kaba long 8.
6% percent ki ST, bad 16.
6% ki SC", la ong u Conrad.
Ha kaba iadei bad kane, u Dr Mukul Sangma ula pan jingshai halor kane ka 126th Amendment Bill ka riti synshar ka ri.
“Nga kwah ban ioh jingshai na ka sorkar halor ka jingthmu ban pynjlan por ka bhah ia ki ST/SC sa tang 10 snem hadien ba la kut 70 snem", la ong u Dr Mukul.
U la ong ba kum ki rit paid, la don jingma bad u la ong ba dei ban pynsngew ia ka sur ia ka jingpynjlan sa tang 10 snem, namar ba tang ha 2030, hap ban iaksaid biang ban pan jingpynjlan.
“Nga pynpaw ka jingsngew khia ia ka jingpynjlan tang 10 snem bad ka sorkar ka la dei ban wad ki lad ki lynti, ym tang 10 snem", la ong u Dr Mukul.
Katba u MLA ka Umroi u bah George B Lyngdoh u la ong ba kum ki politishian ym dei ban shu kmen tang ban ioh bhah kyrpang ialade katba ia ki paidbah kim ioh ha ka thungkam thungjam ha ki ophis sorkar pdeng.
Katba u bah Renikton L Tongkhar u MLA ka Mawkyrwat u la ong ba ym dei ban pynwit ia ka jingai bhah ba la leh naduh mynshwa bad dei ban bteng ba kane kan bteng ka jingbhah kyrpang ia ki ST/SC.
“Ngim lah ban ong ban iathuh lypa ban ong ba ngim donkam shuh hadien katta katta snem ia kane ka jingmang bhah bad dei ban ieng beit ha kane ka nongrim ba kan pynjlan man ka 10 snem", la ong u bah Renikton.
U la ong ba ka la dei ban pynshlur ia ki ST, SC ban iakhun ia ka bhah kam ban iakhun bad kiwei, ym ban shu ap tang ia ka bhah ha ka kam ka jam bad kiwei ki kam.
Kiwei kiba iashim bynta ki long bah HM Shangpliang, MLA Mawsynram, bah Process T Sawkmie MLA Mawlai, bah Adelbert Nongrum, MLA North Shillong bad bah Renikton L Tongkhar.
Ki nongrep na ka shnong Sasoni Mauza ka ba hap hapoh ka district Dibrugarh jong ka jylla Assam ki la thmu ban ai jing iarap sha ka All Assam Students’ Union (AASU) na ka bynta ban pynioh pisa lem khnang ban ioh lad ban leit sha nongbah Delhi ban ia said na ka bynta ka jing pyrshah ia ka Citizenship Amendment Act 2019 (CAA).
Na ka bynta ban ioh pisa ki nong rep ki la thmu ban die ia ki mar rep jong jong ki, kiba kynhtup ia kumba 85 tylli ki kyntoit kiba hap hapoh ka shnong Sasoni Mauza.
Ki nongrep ka thain ki la ia mynjur ruh ban ai kumba 4 kilo u khaw ban die khnang ban ioh lum pisa.
Uwei u nongrep na ka shnong Sasoni, u Rakesh Borah u la iathuh ba hadien ba ka shnong ka ioh jing tip ba ka AASU ka thmu ban leit sha nongbah Delhi ban ujor sha ka Ing bishar, na ka liang ki paidbah khmtam ki nongrep ki la ia mynjur lut ban noh synniang kumba 4 kilo ki mar rep ban die paidbah khnang ban ioh pisa ban ai sha ka AASU.
“Haduh mynta ka shnong ka la lum kumba 45,000 kg na kumba 75 tylli ki shnong kiba hap ha ka Sasoni Mauza  ka ba don kumba 50,000 ngut ki nong shong shnong bad ki dang don kumba 10 tylli ki shnong ki ban sah noh synniang lem halor kane ka mat" u la bynrap.
Na ka liang u vice-president ka AASU Dibrugarh unit u Anjan Neog u la ong ba ka seng ka dap da jing kmen ka ba khraw ba ki paidbah ka thain khamtam ki nongrep ki don ka mynsiem sngewlem da ka ba noh synniang lem sha ka seng na ka bynta ka jing iakhun pyrshah ia ka CAA 2019.
U la ong ruh ba ka ka seng ka kyrmen ban ioh lum kumba 6 lak lyngba ka jing ia die ia ki mar rep ba la noh synniang da ki nongrep jong ka thain Sasoni Mauza.
Ia ka aktres barim ka Shabana Azmi la kit noh sha MGM Hospital hadien ba ka la ia kynduh ia ka jingjia accident ha Mumbai-Pune ha ka Sngi Saitjain ba ladep.
La iathuh ba ka kali   ka la ia takhuh bad kawei ka trok ha ka por 3.
30 pm hajan Khalapur.
Ia kane ka aktres ba 69 snem la synran lang lang da u kurim jong ka u nongthaw jingrwai u Javed Akhtar.
Kat kum ki khubor la iathuh, ia kane ka aktres la pynkynriah noh sha Mumbai Kokilaben Hospital ha Andheri.
La iathuh shuh shuh ba ki pulit ka nongbah Mumbai ki la iarap ban phone ia ka ambulance bad pynkynriah noh ia ka kali ba tyngkhuh ha surok khnang ban lait na ka jingdheng kali ha surok bad ruh mar mar la kit nohia ka sha hospital ban ioh ia ka jingsumar.
Kiba bun ki khlur ak phlim jong ka bollywood hapoh social media ki la kitbok ia ka ban kan ioh noh kloi ia ka met kaba koit ba khiah.
Wat u Prime Minister Narendra Modi hapoh Twitter u la thoh, “Ka khubor ba la saphriang ha ka AzmiShabana Ji ka la mynsaw na ka jingtakhuh kali,nga la sngewsynei bha ia ka halor ka tei ka jingjia, nga duwai ba kan koit noh shen.
" Ym tang katta la khubor accident jong kane ka aktres Shabana Azmi ka la pynkyndit ia ka ri baroh ka wei.
Nga ngeit baroh ngi thrang ban iohi ia ka ri bad ka jaidbynriew kaba khlain bad kaba kiew ha kano kano ka jylli jong ka imlang sahlang.
Hynrei ngin leh kumno ban iohi ia kata ka jingthrang kaba don hapoh ka mynsiem jong ngi? Nga ju kylli halade bad nga ngiet phi ruh phi lah ban kylli ia kum kane ka juh ka jingkylli kaba nga kylli na ka por sha ka por bad kata ka long, kaei kaba pynlong ia kawei ka ri ba kan kiew ha ka ioh ka kot bad kawei pat ban sah ha ka jingduk bad ka jinglanot? Bad kaei ka jubab kaba ngi lah ban ai halor ki jingeh kiba ngi iakynduh ha ka imlang sahlang?Ha ka jingwad  jong nga, nga shem ba ki ri kiba bun hi ha kaba ka Ktien U Blei (Baibl) ka ioh jaka ne synshar  ki long da shisha ki ri kiba ioh ia ki jingkyrkhu lyngba ka jingwan jong  ka Khubor Babha ha ki ri ki jong ki.
Tangba, ka lah ruh ban wallam shibun ki jingkylli lada pyrkhat ba ka Baibl ka long ka daw jong ka roi ka par, ka ioh ka kot ha ka ri.
Ka jingkylli kaba mih pa ka long, lada ka Baibl ka long ka daw jong ka roi ka par ka ioh ka kot ha ka imlang sahlang bad ha ka ri hi baroh kawei, balei pat ka ri bad ka jaidbynriew jong ngi kam shym la ioh ban mad ia kane ka jingkyrkhu? Ka jaidbynriew jong ngi ka la ioh pdiang ia ka Khubor Babha, la 170 snem tam mynta, tangba lada ngi khmih pat ia u soh jong ka, ka jingjur jong ka jingbamsap, ka jingshahkhniot bein jong u paidlang, ka jingsniew ha ka imlang sahlang, ka jinghiar dor ha ka shongkha shongman, ka jingbymshngain, ka jingduk, ka jingkyrduh ki kam ki jam bad kumta ter ter, ka list ka long ka bym kut shuh shisha lada jer ia ki.
Hooid, kane ka long shisha ka bynta kaba iar ban kren bad nga shem ruh ba ka long kaba eh ia nga ban pynshai bniah halor ka phang kaba nga la kdew haneng baroh tang ha kane ka artikl, hynrei ia kito kiba thrang bad kwah ban wad shuh shuh ia ka jingshisha kaba ngi kum ka jaidbynriew ngi iakynduh, nga ai mynsiem ia phi ba phin ia pynioh ia ka kot kaba kyrteng, “Ka Baibl bad ka Imlang Sahlang" kaban sa mih ha kine ki khyndiat sngi.
Nga ngeit ba kane ka kot ka lah ban ai ka jingiarap ia ngi ha kaba iadei bad ka rukom peit bad pyrkhat jong ngi ia la ka ri bad ka jaidbynriew ha ka rukom kaba thymmai.
Ia kaba mynta, ngam ym shim ia ka por ban batai bniah halor jingmut  jong ka kot kaba nga la jer kyrteng haneng, hynrei ai ba ka kot kan kren hi dalade.
Shillong: Ka Meghalaya Tourism Youth Development Society ha ka jingiasnohkti lang bad ka Glamanand Supermodel India kan pynlong ia ka jingiakop thei bhabriew ka ba la tip “Miss Meghalaya 2020" ha ka 15 tarik u Rymphang 2020 ha Dawki.
Ka Audition na ka bynta kane ka jingiakop theibhabriew kan long ha ka 25 tarik u kyllalyngkot 2020 ha Youth Hostel,Lashumier Shillong ka ban sdang ha 2:00 baje.
Ki ba jop ha kane ka ka jingiakop theibhabriew Miss Meghalaya 2020 kin ioh ban shim bynta ha ka Miss Teen India,Miss International, bad ka Miss Multinational ka ban sa long ha ka nongbah Mumbai bad Delhi.
Ki nongjop ha kane ka jingiakop thei bhabriew ha ryngkat ka jingiohrah ia ka nam Miss Meghalaya kin ioh rah ruh ia ka song pisa ka ba 1 lak tyngka,ki ba ioh First Runnerup kin ioh 50,000 tyngka bad ki ba ioh Second runner up kin ioh 30,000 tyngka.
Ha kane ka sngi yn iadon ryngkat lang u symbud Myntri rangbah ka jylla u bah Prestone Tyngsong kum u kongsan bad u Kyrmen Shylla u myntri ka tnad Social Welfare kum u symbud kongsan.
Shillong: Ka sorkar Jylla ka dang dawa ba ia ka jylla Meghalaya dei ban ithuh kum ka jylla ba kyrpang la ong u Myntri rangbah ka jylla u Conrad K Sangma haba jubab ia ka jingkren u nongialam ka liang pyrshah u Dr Mukul Sangma bad u Bah Adelbert Nongrum ha ingdorbar mynta ka sngi, halor ka jingweng noh ka sorkar pdeng ia ka ktien “jylla ba kyrpang".
U Myntri rangbah u la iathuh ruh  ba  ha u snem 2014, haba ka sorkar pdeng kala pynkiew ia ka bhah jingmang ia ki jingioh ia ka khajana na ka 33% sha ka 42% hapdeng ka sorkar pdeng bad ki sorkar jylla,ka sorkar pdeng kala weng ia shibun ki skhim halor ka nongrim ba la pynkiew ia ka mang bha tyngka katkum ka kaiphot jong ka Fourteen Finance Commission.
Na ka liang u myntri rangbah u la kubur ia kaei kaba la kren da u nongialam ka liang pyrshah u Mukul Sangma ba bun na ki skhim la shah ot, hynrei ka jingbei pisa ia kiba bun ki skhim ha ka jingiathep pisa lang ia kaba la tip kum ka ratio 90:10 ka dang bteng haduh mynta ruh, hynrei ka sorkar ka dang iai dawa ba dei ban ithuh ia ka jylla Meghalaya kum ka jylla ba kyrpang.
Haba ia dei bad ka jingsiew ia ka khajna kaba ia dei bad ka jingioh ia kaba la tip kum ka Income Tax, u la iathuh ba ka sorkar jylla kala ia kren ia kane ka kam bad ka sorkar pdeng, kaei kaba jia kum ba la kdew da u nongialam ka liang pyrshah ba ki kor ki bor (machine) ki pynmih hi ia ka rukom sei bad thep pisa ki paidbah.
Nongpoh: U Syiem ha ryngkat ki Myntri ki Lyngdoh ka Raid Marwet, hynnin ka sngi Saitjian, ki la pynlong ia ka prokram kaba kyrpang lane ka lehniam leh rukom, ka knia ka khriam kaba la tip kum ka lehniam Sohjer, ia kaba ki la pynlong ha ka shnong Baridua 9 Mer, Ri Bhoi District.
Kiba la donlang ha katei ka Lehniam ka Raid Marwet, ki kynthup naduh u Pai’em Ken Syiem, u ka Raid Marwet, nangta ki ki Myntri, ki Basan, ki Longsan Mansan ka Hima Mylliem lem bad kiwei ki nongialam shnong jong katei ka thain.
Ka jingpynlong ka Raid Marwet ia katei ka Lehniam Sohjer, ka long kum shibynta ban pynneh ia la ki Ritu Dustur, kaba la ialam da u mynbarim ha ryngkat ki khun ki hajar ka Raid Marwet.
Katei ka Lehniam Sohjer, ka dei ka jinglehniam jong ki Marwet, ha kaba ki ju pynlong ha man la ki thliew ing, kata hadien ka jingioh ban kheit ia u soh nyngkong jong ka jingtrei shitom, ha kaba ki la pynlong ruh kaba long kum ka ainguh ai dem ia u Blei nongbuh nongthaw lem bad ka suid ka shor ia ki wait ki mohkhiew kiba pyndonkam haka por ban rep bad ki da buh ruh ia ka ja khlieh, khiew shwa ba kin ia dih ia bam.
Ki shnong kiba la wan iashimbynta ha katei ka Lehniam Sohjer, ki kynthup ia ki paidbah na ki shnong ka thain Byrnihat, Umtyrnga, Khanapara, Mawsmai bad Barapathar.
Bah RM ShabongHa ki khyndiat sngi ba ladep, ka HNLC ka la kam trai ba ka leit buh ia u bom uba khlem bthei ha ka karkhana shna coke ha ka shnong Umthe, kaba hap ha ka Elaka Sutnga bad ngim tip, la katei ka seng ka khlem pynbthei khnang ne ioh lehse u dei hi u bom, uba khlem bthei ruh.
Kam dei tang kata, hynrei khyndiat bnai mynshwa, katei ka seng, ka la pyniap ia uwei u rangbah ha Lapalang, da kaba ka kynnoh ba u dei uwei na ki riew syntiat, uba don ka jingiadei kaba jan bha bad ki pulit.
Ki don sa kiwei de ki jingjia kiba katei ka seng ka kam trai bad ki don ruh lehese kiba kham shym la kam trai; hynrei ka mat kaba ngi dei ban iakren ka long halor ka jingkwah iakren iasuk jong katei ka seng kaikhlaw bad ka sorkar, ha kaba la iohi, kumba ka sorkar Jylla ruh, ka lam iahap hi ia katei ka phang.
Ban iasuk kam dei kaba sniew, khamtam ha kaba kum kane lei ka jylla Khristan, kaba la ju pyn kynmaw ban ieid ia la ki para marjan lane ban shah sa kawei ka ngab, lane phi la shah thab na kawei ka ngab bad kitei ki dei ki jinghikai jong ka jingmut jing pyrkhat ia uba bun ha  kine ki sngi.
Hynrei lada iakren iasuk, ka la dei ia ka HNLC, ba kan sei shwa ia ki mat jongka, ia kaei kaba ka kwah, namar ba katei ka seng, ka don shibun ki jingmut jing pyrkhat, ha kaba kito kiba ju pule kotkhubor ki sngewthuh bha ba ki jingkren jong katei ka seng, ki ia jyrwit kawei ia kawei pat, ha kaba katei ka seng, ka la pynmih na kawei ka por sha kawei ka por bad dang shen, lah ban pynkynmaw ba ka pyn ia syriem ia ki jingdawa jongka bad kaei kaba la dawa da ka NSCN (IM) jong ka Nagaland bad lada ka long kumta, katei ka jingdawa kan dang shimpor sa shi rta briew bad lehse ka lah ban dang tam ruh.
Balei ngi iakren hangne ia katei ka mat, ka long namar ba ngim kwah ba ka HNLC, kan dawa ia u lum ban kha da u dkhan bad ngim kwah ruh ba ka sorkar Jylla, kan tyrwa ia ka tup bad kan ai da ka pistol bad kumba la ong haneng, ka jing iakren iasuk, ka long kaba bha bad kaba sngew tynnad shi katdei, hynrei ka HNLC, ka dei ban kren shai ia ka mat jongka, ia kaei kaba ka kwah bad la ka long ne em, kaba lah ban ia beit bad ka sorkar Jylla lane bad ka sorkar India, namar ba lada ka shu mut beit tang ia ka jingwan phai sha la iing, ka dei tang ka jing pyndem wait, hynrei lada don ki ishu, kumta ka mih ka jing iakren iasuk ki arliang mamla.
Shillong: Kum shi bynta ban pyntbit ia ki heprit kynthei bad shynrang ha ka jingialeh  kai Cricket  ki ba hapoh ka 15snem ka rta ka East khasi Hills Cricket Association ki la pynlong ia ka Coaching Camp ha ka shnong Mawsynram.
Ka jingai jing hi kai kaba la sdang naduh ka 16 tarik u kyllalyngkot 2020  bad kut noh ha ka  18 tarik u kyllalyngkot 2020 ha ka sngi saitjain ha ka ba kum ba 70 ngut ki hep  barit ki la wan ban shim bynta 48 ngutki dei ki khynnah shynrang bad 23  ngut na ki ki dei  ki khynnah kynthei.
Shillong: Ka Meghalaya kala khyrwit ia ka Manipur ha ka jingiakhun ba nyngkong ka Ranji Trophy kaba long ha  Mangaldai, Assam ha kane ka sngi Saitjain.
Ka Manipur kaba ap ktem, kala ailad ia ka Meghalaya ban tied.
Haba tied, ka Meghalaya kala lah ban kamai 235.
Ha kane ka jingiakhun, ka Meghalaya kala pynhap ruh 7 wicketKa Manipur kala ioh ban pynhap ia u Dipu Sangma, hynrei u guest player u Ravi Teja (90) bad u Punit Bisht (66) kila kamai 127 kaba pynlong ia ka Meghalaya ban kamai 235.
U guest-player u Sanjay Yadav, u kamai 44 ron bad pynhap 4 wicket ia ka Manipur ha ka 12 ron katba u Abhay Negi u pynhap 3/1.
Ha kawei ka jingialehkai, ka U-19 Cooch Behar Trophy hapdeng ka Meghalaya bad ka Sikkim ha Tezpur, ka Sikkim ka donkam sa 172 roj ban jop.
Haba bteng ia ka jingialehkai na ka 74/1 da kaba beh ia ka Meghalaya ha ka innings kaba kamai 282, ka Sikkim kala shah pynliem ha ka 213.
U Aaron Nongrum u kamai 4/39, u Frickey Sangma (2/3), Bipin Ray (2/36) bad Aryan Borah (2/62).
Ka Meghalaya ka bat nam tam 69 run ha ka second innings hynrei kila shah pynliem ha ka 117 ha kaba u Divyansh Rajput, u kamai spah ha ka innings ba nyngkong.
Ka Sikkim ka la buh thong 187 ban jop.
Shillong:     Ka dorbar kyr pang ka ïing dorbar ka jylla kan long mynta ka 20 tarik Kyllalyngkot 2020 na ka bynta ban pdiang bad mynjur ia 126th Amendment Act, 2019 ba la mynjur da ka Lok Sabha bad Rajya Sabha ha ka dorbar tlang ba la dep.
Kane ka Act ka thmu ban pynjlan ia ka jingai bhah kyrpang ia ki jaitbynriew Schedule Tribe bad Schedule Caste sa shiphew snem hadien ba ka jingai bhah kala kut ha ka 25 tarik Kyllalyngkot 2020 hadien 70 snem naduh ba la pyntreikam ia ka Riti Synshar ka ri hadien ba la ioh ia ka jinglaitluid.
Kane ka Act kan ai bhah ruh ban sieh MP ia ki briew kiba dei kita ki Anglo-Indian ha Lok Sabha bad ha ki ïing dorbar ki jylla.
Shillong:  Ki 9 ngut ki pulit kynthup ia ka pulit kynthei jong ka jylla Meghalaya kiba la shah jied mynta u snem ba kin ioh pdiang ia ka “Governor Medal 2020" kine ki kyntup ia ki ophisar bad kum juh ia ki pulit ha ki kyrdan ba rit.
Kine ki 9 ngut ki ba la shah jied ban ioh ia ka “Governor Medal 2020" ki long u bah Geffry W Lyngdoh MPS, ba dei DSP jong ka Eastern Range Shillong, ka kong Queenie AB Fancon, MPS Assistant Commandant SF-10 Shillong.
Kiwei ki long u Bah Lelaya Andrew Dkhar inspector jong ka tnad Anti- Infiltration, Bah Banroilang V Khongwir inspector jong ka 4th MLP battalion, Sohpian, Bah Comingstar Sten inspector jong ka 4th MLP battalion, Sohpian.
U Lekh Bhadur Chettri Havildar, Ri Bhoi Nongpoh, u Sulaman Ch Sangma Havildar 5th MLP battalion Samgong, u Benjamin Lalduhawma Hmar constable East Khasi Hills District bad u Amarjeet Kr Rai constable jong ka East Khasi Hills District Shillong.
Nongpoh:  Ka kynhun ki runar kiba la wan da kawei ka Bolero, myn hynnin dangstep phyrngap ha ka por 3:30 baje ei ei mynstep, ki la thmu ban leit tuh na kawei ka dukan kaba don ha shnong Quinine, Ri Bhoi, hynrei katei ka jingthmu prongtuh kitei ki runar ka la pulom noh, namar ha katei ka por ba ki thmu ban tuh, la wan lap noh da ki nongniah trok.
La ioh jingtip, ba kitei ki runar kiba la wan da ka kali Bolero, kaba don ia u Number ML-05-J-6398, ha kaba la ong ruh ba ki la ioh ban rung shapoh katei ka dukan, hynrei kim pat ioh ban rongtuh ia ki tiar ki tar kiba don ha katei ka dukan, namar ka jingwan lap da kitei ki nongniah trok.
Kitei ki runar ki, ki la ioh ban rong tang ia u Sikret bad Pisa nar, hynrei watla katta namar ba ki la iohi ba ka dei ka dukan kaba don ia ki CCTV Camera, kitei ki runar ki la pyndkut ia ki Wire bad rong ia ka Monitor jong ka CCTV, ia kaba ki la bret kham hakhmat na katei ka dukan.
Halor katei ka jingjia shah prong tuh bad kaba la dei ruh ka sien kaba Lai, u Trai jong katei ka Dukan, uba la tip kum u Bah Bring Suting, u la ujor da ka Ejahar ha Nongpoh Police Station pyrshah ia kitei ki runar kiba la thmu ban tuh na katei ka dukan.
Shillong: Ka Pay For Right Shillong ha ryngkat ka jingiasnohktilang bad ka NYK Sangathan,Shillong East Khasi Hills ka la pynlong iaka Walkathan kum shi bynta ban rakhe iaka Fit India Movement ha ka 18 tarik kyllalyngkot kaba la long ha Polo.
Ha kane ka Walkathan la wan ban iashimbynta naduh ki khynnah rit, ki samla bad ki rangbah jong kane ka District.
Haba phai sha ka jing kren jong u Kongsan ha katei ka sngi u Bah D.
Rapsang uba dei ruh u District Youth Coordinator ka NYK Sangathan, East Khasi Hills, u la kyntu ia baroh ki nongiashimbynta ba ki dei ban pynmlien ialade ban iaid kjat man laka sngi khnang ba kin lah ban ioh iaka met ka phad kaba koit kaba khiah.
U la ong ruh, wat ai ba kane kan shu kut noh tang hangne hynrei  ngi dei ban kyntu ia kiwei ruh ba kin pynmlien ban iaid kjat man la ka sngi naka bynta ka koit ka khiah ka jong ki ruh.
Shillong: U rang ialehkai ka Shillong Lajong U Phrangki Buam ula shah thied ram ha ka FC Bengaluru na ka bynta ka second division I-League 2020.
Une u rang samla ba 19 snem, ula ialehkai ha ka I-League ia ka Shillong Lajong ha ka aiom 2018-19 bad ula thel 6 kol.
Ha u 2019, u Phrangki ula ioh ia khusnam ha ka lympung Shillong Premier League bad ka Meghalaya State League bad ula thep 24 mol ha kane ka lympung.
Ka Lajong ka kitbok ia une u samla ialehkai ba un nang kiew.
Shillong: Ki nongmih khmat jong ka ‘Parliamentary Standing Committee’ ba lam khmat da u Anand Sharma ha ka 18 tarik kyllalyngkot 2020 ki la ia lum lang ia baroh naduh ki nong ialam jong ki District Council na rilum Khasi, Garo bad na Jaintia, ki nong ialam seng bhalang lem bad kiwei kiwei de na ka bynta ban shim jing mut halor ka rukom ban pynkylla noh ia ka ‘Sixth Schedule’ ka ba don hapoh ka riti synshar ka ri India hapoh ka jylla Meghalaya lem bad ha kiwei ki jylla ruh.
U Anand Sharma haba kren bad ki lad pathai khubor hadien ka jing ialang u la ong ba ka jing ialang ka la iaid beit iaid rukom bad ka ‘Parliamentary Standing Committee’ ka la sngap lut ia baroh ki nong ialam ban ioh jing mut halor ka rukom thmu ban pynkylla ia ka ‘Sixth Schdeule’U la ong ruh ba ka Council ka kwah ban ioh jing mut sa na kiwei pat ki jylla kum na Tripura, Mizoram bad na kiwei kiwei ki jylla hashwa ka ‘Parliamentary Standing Committee’ kan ioh ban ai ia ka khaipod hapoh ka ing thaw ain ka ri India khnang ban leh ia ka ba donkam.
Nalor kane ka sorkar Meghalaya ka la ai por sa 10 sngi ia kino kino ki nong ialam seng ne ki dkhot jong ki district council ki ba dang kwah ban ai jing mut shuh shuh sha ka ‘Parliamentary Standing Committee’ halor ki buit ban pynkylla ia ka ‘Sixth Schedule’.
Shillong: Ka Khasi Student Union (KSU) Eastern Central Area ryngkat bad ka jing iatreilang bad ka KSU Smit unit ka la pynlong ia ka jingialang paidbah ha iew Smit kum shi bynta ban pyrshah ia ka Citizenship Amendment Act 2019 (CAA) bad ban dawa ruh ia ka Inner Line Permit (ILP) na ka sorkar India.
Ha kane ka jing ialang la ia shim bynta lem da u sordar jong ka smit pyllun u bah Marbat Kharbyngar lem bad ki nongialam ka KSU Central Executive Council kiba kynthup ia u samla Raymond Kharjana in-charge Easter central bad KSU CEC bad u samla Donald V Thabah, GS, KSU CEC, u Kheinkor Kharrngi General Secretary KSU Eastern central Area bad kiwei kiwei de.
Ka KSU ha kane ka sngi ka la pynshai paidbah halor ka jingma kaba ap na ka CAA lyngba ka jingiohlad da kaba suk ki khar bangla Hindu ban rung suk ha jylla Meghalaya lyngba u pud u sam uba jrong 443 km bad lyngba na Assam.
Haka jingkren jong u samla Donald V Thabah General secretary KSU sengkmie u la ban jur ba ka jingdon u pud u sam 443km hapdeng ka india bad bangaladesh ka pynlong ia kine ki poiwir (refugee) ban rung suk haka jylla Meghalaya.
U Donald V Thabah u la pyn kynmaw ruh ba ka sorkar India ka la shet shukor ia ka jylla Meghalaya ha u snem 1971 ba ka khlem pan jing bit na ki dorbar shnong shwa ban pdiang ia ki ki poiwir na ri Bangladesh ban wan shong hapoh ka jylla Meghalaya.
Nalor kane u Donald V Thabah u la kynthoh ruh ia ka sorkar India ba lyngba ka ‘Indo Nepal Friendship Treaty 1950’ ki khar Nepali ki la wan rung buhai sha ka jylla Meghalaya wat mynta ruh.
Kiwei pat ki nong ialam ka KSU ki la kyntu ia ki paidbah ba ki dei ban husiar bha ia ka jing wan rung ki poiwir bad ka dorbar shnong ka dei ban long kiba phikir bha ban tehlakam ia ka jing wan rung tuh ki poiwir hapoh ki shnong.
Shillong:Kum shi bynta ban pynshlur ia ki kynnah ne samla ha ka liang ka jing pule puthi ka Khasi Student Union (KSU) Jaiaw Circle kan pynlong ia ka jingsam khusnam ba la tip kum ka ‘Maitshaphrang Award’ ha ka l5 tarik u rymphang 2020.
Ka seng ka khot ka wer ia kito ki samla pule kiba shong basah hapoh u pud u sam ka Shnong Jaiaw kiba wan shakhmat ha ki jingpule naduh kito kiba dang pule ha ki kyrdan ba kham rit bad haduh ki samla ba dang bteng ne pyndep ia ki kyrdan pule ba kham shajrong.
Ka Seng ka kyntu ia baroh ki khynnah samla ba ki dei ban phah ia ki kot ki sla (documents) kiba kynthup ia ki Marksheet/Symot Shnong sha u Education Secretary lane u General Secretary jong ka K.
S.
U Jaiaw Circle lane sha ka sha ka ophis ka K.
S.
U Seng Kmie ha Jaiaw Chapel Road.
Ka Seng ka kyntu ia baroh ki khynnah samla ba ki dei ban phah ia ki kot ki sla (documents) sha ka seng naduh ka 16 tarik haduh ka 7 tarik rymphang 2019.
Ki khynnah ba pass ia ka Class VI haduh S.
S.
L.
C ki dei ban ioh haduh 70% shaneng, kiba pass Class XII ki dei ban ioh 65% shaneng, ki ba pass Graduate/ Post Graduate/ Professional Course ki dei ban ioh 60% shaneng, bad ki ba pass P.
H.
D ki la ban phah kat ba mon.
Shillong: Ka Jylla Niam Bah Shillong ka la ioh ban pynkyntang ia 11 ngut ki phadar ba la pynkyntang da u Lyngdoh Sad ka Jylla Niàm Jowai u Bishop Victor Lyngdoh ha kane ka sngi Saitjain.
Ia kane ka pyn kyn tang lyngdoh la pynlong ha Iing Mane Bah ka Shnat Niam Laitum khrah ia kaba la shim bynta da ki paid U Blei bad ki riewniàm shynrang bad Kynthei ka Jylla Niàm Bah Shillong.
Ia kitei ki lyngdoh sohblei kiba la kyntang ki dei na ki shnong bad ki Shnat Niam jong ka Jylla Niam Bah Shillong bad na ki jingiasyllok bapher bapher.
Kiba kynthup ia ki 6 ngut ki Lyngdoh riewniàm ka Jingiasyllok Salesian kiba kyrteng u Sohblei Ritonbor Kharkongor na Shnat Niam Laitkor, Anthony Malai na Shnat Niam U Lum Sinai, Umden Ribhoi District, Kennedy K.
Kharkongor, Albester Kharkongor na Nongthymmai, Kristerwel na Jongksha Donbor lang Kurbah na Marbisu.
Na ka jingiasyllok OFM-CAP ki long u Sohblei Ricky Mukhim na Shnat Niam Mawlai, John Paul Lyngdoh na Shnat Niam Mawbri bad Lambha Laloo na Shnat Niàm Laitlyngkot.
Arngut ki lyngdoh sohblei Diocesan kiba kynthup ia u Sohblei Sholinstar Kharkongor na Shnat Niam St.
Paul Upper Shillong bad u Sohblei John Paul Syiem Sad na Mawlai Parish.
Ka umphniang snepkor kadon haka iaki khleiñ tynrai kaba lah ban iarap kyntiew iaka jingdon ki HDL Cholesterol kiba bha haka met.
Ki iarap ruh ban pyllait naka cholesterol kaba sniew kaba lah ban ktah iaka met baroh kawei.
Da ka jingkiew ka HDL cholesterol kaba bha, bun naki stad wad bniah ki lap baka umphniang snepkor kalah ban long kaba khambha naka bynta ka jingkoit jingkhiah jong u klongsnam lada ianujor bad kiwei pat ki jait umphniang.
Nongpoh:  Ki la don haduh 8 ngut ki nongleit jingleit, kiba shong ha kawei ka sumo kamai kaba don ia u number ML-05-M-8439, ki la mynsaw hadien ba katei ka kali kaba ki shong, ka la kylla khongpong hapdeng u surokbah NH-6 hajan ka shnong Mawtnum, Ri Bhoi.
Katei ka jingjia, ka la jia hynnin ka sngi Saitjain, ha kaba katei ka Sumo kamai kaba dang hiar na Shillong kaba thmu ban leit sha Guahati, ka la kylla noh ha katei ka jaka bad kaba la wanrah ia ka jingmynsaw ia kitei ki phra ngut ki Pasengers kiba shong hapoh katei ka sumo.
La ioh jingtip ba ka daw kaba la pynlong ia katei ka sumo ba kan kylla, ka dei namar ba la don jingthut ha katei ka sumo bad ruh na ka jingbthei ka Tyre ba shadien jong katei ka sumo.
Kitei ki 8 ngut bad kiba la mynsaw malu mala na katei ka jingkylla katei ka sumo, ki kynthup ia ka Prystylla Hayong, u Romario Khriam, ka Anastasia Ting, ka Rucina Ymbon, ka Regency Ymbon, ka Gita Mary Wahlang, u Rubul Burman bad u nongniah uba la tip kum u Batskhem Kurbah.
Haba iadei bad katei ka jingjia, ki Pulit ka Nongpoh Police Station ki la leit mar mar sha katei ka jaka ban iarap ia kitei kiba la mynsaw, ha kaba ki la pynkit sha Nongpoh Civil Hospital na ka bynta ban phah sumar.
Shillong: Ka HYC Mawlai circle ka pynrem jur ia ka jingjia kaba la jia ha Mawlai Mawroh ha ka miet jong ka 17 tarik Kyllalyngkot kumba ha ka por 10.
30, ha kaba ka kali jong uwei u nongialam ka HYC Seng kmie la pynjulor da ki khawpud, da kaba ki la kdiah ia u Wiper, Side glass kumjuh ruh ban ot pynsniew ia baroh saw tylli ki shaka.
“Ka seng ka kwah ban ong ia kine ki khawpud kiba dait kti, phi don daw aiu ia ka seng ne ia ka kali ki nongialam jongngi.
Hato ka kren ne leh aiu katei kali ia phi" ong ka kyrwoh.
Ka HYC Mawlai Circle ka maham ia kine ki khawpud ba lada ki wan pyndem noh ha kine ki khyndiat sngi, ka seng ka dang don ka jingmap ia ki.
Hynrei lada kim wan pyndem ka seng, kan buddien ia baroh kiba donkti ha katei ka kam bad lada ka seng ka lap kan nym map shuh bad kan sa leh ia kaba donkam, khnang ba kine ki jingjia shah thombor ia ki nongialam bad ia ki tiar shimet jong ki dkhot ka seng kan nym jia shuh.
Ka seng ka ai jingmut ia kine ki khawpud lada ki sngew dait kti shaba palat, pyrshang ban pynjot ne ot shwa ia ki tiar  ki tar la jong ne ne jong ki kmie ki kpa jongki, khnang ba kin sngewthuh ia ka dor jong katei ka jingpynjot.
Kyntang iawai, ka seng kam lah khlem da ai khublei ia ka Durbar shnong Mawlai Mawroh lyngba u Rangbah Dong jong ka Kseh Bah George E Lyngdoh bad ia ka Seng Samla Mawlai Mawroh hapoh ka jingialam  u Bah Edward kiba la iadon ryngkat lang ha katei ka miet kaba la jia katei ka jingjia.
Ki khawpud, ki myntieng eit, balei ki leh ia ki tiar, ko HYC, leh da Kaba tyngeh ia kum kine ki khawpud.
Ki khawpud ki ba don ka jing bishni namar haba ka Seng ka leh ia ka Kam ba bha.
B.
M.
LanongNa ka rukom iawan, rukom iakren bad bun rukom ki jingai jingmut, ki jingpan-ki jingkwah, bad ki jingdawa bapher-bapher, ym tip shuh kan poi shaei ka jingphylliew jingmut halor ki kam District Council hapdeng ka Parliamentary Standing Committee on Home Affairs jong ka Lok Sabha, ha kaba u Mr.
Anand Sharma MP bad ki dkhot katei ka Committee, ryngkat bad ki nongialam jong ki 3 tylli ki District Council ka jylla bad jong ki phew tylli ki Seng Bhalang bad kiwei-kiwei, kiba la iadon ryngkat ha Pinewood Hotel ha ka Sngi Saitjain 18 tarik January 2020.
Katei ka Standing Committee, kaba khlieh da utei u Mr Sharma, uba ju long teng u Minister ka sorkar India bad mynta u long u MP ka seng Congress, ka la wan shane sha Shillong ban iasyllok halor ka ain rew (Bill) kaba shispah arphewsan sien (One Hundred and Twentyfifth amendment), ban pynbeit ia ka Constitution ka ri India bad mynta ka sien, ka long ban pynbeit halor ki katto-katne ki bynta kiba don jingiadei bad ki District Council kiban ktah ia ka Bynrap-6 (Sixth Schedule).
U Chairman ula lam lynti ha kaba sdang, ba ki mat ban iaphyliew jingmut ki long khamtam eh halor:- (a) Ka jingpynrung dkhot (nomination) ia ki jait kibym lah ban long nongmihkhmat (unrepresented tribes) (b) ka jingmang kyrpang (reservation) ia ki trai-ri (indigenous tribes) (c) ka jingpynbun shuh-shuh ia ki MDC (d) ka jingpynkylla kyrteng ia ki Dorbar Shnong (e) ka jingkyrshan tyngka ia ki District Council bad (f) ban ai shuh ia ki bor treikam sha ki District Council.
Jingiatai Halor ki matKi rukom iakren hapdeng ki nongialam jong ki District Council bad ki Seng Bhalang, bun ki iasyriem bad iahab jingmut, khamtam halor ki nongrim ban ym pynkylla ia ki riti-dustur jong ka synshar-khadar, kum ha kaba iadei bad ki kyrteng jong ki Hima, ki Raid, ki Shnong bad ki Dong, namar ka jingthmu ba la kdew hapoh katei ka jingpynbeit ba 125 sien (Twentyfith amendment) ka long ban ai kyrteng noh ia ki Dorbar Shnong (Village Dorbar) da ki Village Council nangta ban pynrung sa kita ki Municipal Council ruh.
Halor ka jingpynbun shuh ia ki MDC, la iamynjur ban kham pynbun bad ba ia ka KHADC, yn pynpoi noh sha ka 37 ngut na kaba don mynta 30, ba shu jied ia ki 35 ngut bad yn pynrung ka Sorkar (nominate) 2 ngut, iwei i dei ban long napdeng ki kynthei.
Ha Jaintia Hills kan long 34 ngut, na ka 30 ngut mynta, ha kaba yn pynrung 4 ngut da ka sorkar, 2 ngut na ki, kin long napdeng ki kynthei.
Ha Garo Hills yn pynbun sha ka 42 na ka 30 mynta, 6 ngut na kitei yn pynrung da ka sorkar, 2 ngut kin long napdeng ki kyntei.
Halor kiwei ki jait kibym don lad ban long nongmihkhmat (unrepresented tribes), la iapyrshah lang da ki District Council bad Seng Bhalang, bym dei ban ailad ia kiwei pat, wat la kiba wan mihkhmat ia ki jaitbynriew Hajong, Rabha, Koch bad Bodo, ki la dawa ban ai bhah lang ia ki.
Haba nga la pynpaw na ka liang jong nga ban ym ailad ia ki khyllah jait ha ki District Council, namar kine ki long ki Dorbar kyrpang ia ki jait bynriew rit paid bad ba naduh ki por jong ka Dorbar Lor bakhraw ka ri India ruh (Constituent Assembly) 1946- 1950, ka la don ka Bordoloi Sub-Committee, kaba la thung ban iatai sani bha halor katei ka mat long nongmihkhmat da kiwei ki jait bynriew heh paid ha ki District Council, hynrei katei ka Sub-Committee ka la sngew bad rai ba kam long kaba dei ban ailad ia ki jait bynriew heh paid, namar ki District Council ki long ka nongrim bad ai jingiada ia ki jaitbynriew riewlum rit paid.
Halor kane ka bynta, u Chairman, Mr.
Sharma ula ong hakhmat, ba ki unrepresented tribes kam mut ia ki khyllah jait.
Kane ka la ai jingshai bad jinghun.
Halor ka bynta, kaba ki kynhun Rabha, Hajong, Koch bad Bodo ki la dawa jur ba dei ban ailad ia ki ruh ba kin ioh bynta, na ka liang ka GHADC, la iapyrshah jur, ba kumno yn ailad ia ki, haba ki ia iohlad ban ialeh ha ki ilekshon MLA bad MDC, bun ruh na kitei ki jait ki la ju long MLA bad MDC.
La ia pynpaw lang ruh na ka liang ki District Council halor ka jingdonkam ban pynrung ia ka bynta ban ai jingkyrshan tyngka ia kine ki District Council, kumba la leh kyrpang na ka bynta ki Panchayat bad ki Municipal, hapoh ki Article 243 (I) bad (Y) la-la kajong, ia kaba la dep pynrung bad ai jingmut hapoh katei ka jingpynbeit -125.
Halor ka bynta kaba iadei bad ki Hima bad ki Khlieh Nongsynshar, la iathuh ba ia kine ki riti jied bad thung ia ki Khlieh Nongsynshar Hima, Doloi, ka UK&J Hills ka la dep pynrung ia ki riti baroh hapoh ka ain, (Appointment  and Succession of Chief and Headmen Act 1959), ia kaba la ai jingpynskhem (assent) da u Lat ka Assam ha ka 16.
10.
1959 bad la pynrung ruh hapoh ka Assam Gazette ha ka 28.
10.
1959.
Kumjuh ruh nga la kdew ba sha ki jaka nongkyndong ngim don ki bor Municipal, hynrei ngi don ki Town Committee, ia kiba la buh da ka ain, ka UK&J Hills (Establishment of Town Committee) Act 1960, ia kaba la pynskhem da u Lat ka jylla ha ka 26.
09.
1961.
Ka United Democratic Alliance (UDA) ka KHADC, kaba iadon lang ka UDP, HSPDP bad NPP ka la ai ruh ia ka Memorandum sha u Chairman katei ka Standing Committee, kaba la kdew shai ia kitei ki mat bad ia kiwei ki bynta ba kongsan.
Na ka liang ka kynhun ki Khlieh Nongshynshar Hima, kiba la iadon lang ruh katto-katne ngut, la pynpaw da i Bah John Kharshiing, Chairman ka kynhun, halor ki jingiasoi ki Khlieh Nongsynshar ia ka Instrument of Accession (IOA) bad ki bor sorkar bad kiwei ki bynta kiba iasnoh bad kane ka bynta, hynrei namar ba kane ka jingiakynduh ka long thik tang hapoh ka jylli jong ka jingpynbeit -125 (One Hundred and Twentyfifth ) Amendment Bill, kumta ym shym ailad ban iatai ia kane ka bynta.
Ka Bynta Ki KyntheiHalor ka bynta kaba iadei pat bad ki longkmie bad ki kynthei, la kdew da i Kong Angela Rangad jong ka seng Thma u Rangli (TUR), ba ki kynthei ki shah leh shiliang khmat ha ki kam shnong kam thaw bad sha ki Ing Dorbar nongmihkhmat.
Ila dawa ba dei ban don ka bhah kyrpang ia ki kynthei, kum ha ki District Council.
Ka jingiakynduh ha katei ka sngi, ka long kaba da pher na kiwei-kiwei, namar ym pat ju don ka jingiadon lang bad kitei ki Seng, ki kynhun jait bynriew, ryngkat bad ki nongialam Distrcit Council hakhmat ki heh ka sorkar India bad jong ka sorkar jylla ruh.
Na ka liang ka KHADC kaba don hapdeng ka kynrum-kynram, la wan mihkhmat da u Chairman Bah P.
N.
Syiem, uba la shim bynta ruh ha ki jingiakren.
Ka kynhun UDA ka la don 6 ngut kiba la iawan, kynthup ia nga.
Kaba kham pher shuh-shuh ba baroh ki ia tyngkai bad tyngkan na ka jingiakdew kti ne jingkynthoh iano-iano, watla ka lyer khluit ka la don, hadien ba la wai ka jingialang.
Ka la long ruh shisha ka dak jong ka jingsngewthuh bad jingshemphang jong baroh, khamtam hakhmat ki riew nongwei kiba wan nabar jylla.
Ka por ka la poi, ba ka kynhun ki longkmie bashemphang ka jaitbynriew kin pyrkhat biang sa shisien bad ban sei ia kawei ka sur kaba kham sawa, halor ka bynta ki kynthei ha ka synshar-khadar, ha ki shnong ki thaw bad ha ki dorbar bapher jong ka imlang-sahlang, namar ban pynpaw than hakhmat kiwei ia ki bynta kiba kham kyrpang, lah ban mih pynban ki jingsngew bapher-bapher.
Nga la kren teng ha u snem 2008 ha kawei ka jingialang ki kynthei ha Shillong, haba la iadon lang ruh na kiwei ki jylla, haba nga la iaroh bad ai burom ba ma ngi ka jaitbynriew, ngi shim jait na ka kmie bad ki kynthei jong ngi, ki bat ia ka kyrdan bakyrpang bad ka burom ha ka jait bynriew jong ngi.
La don lang ruh i Bah D.
D.
Lapang, haba i dang long Chief Minister ha katei ka por.
Kaba mih nangta hadien shisngi-ar sngi, ka la long pynban ka jingpynrem na ki katto-katne kiba don ha ka jingialang, hana kam dei kumba nga kren, hynrei ki kynthei jong ngi bun tang ka shah lehbein.
Kan bha namar kata ba ia kitei ki mat haneng, lum da ki jingialang ban iadon kiba mihkhmat na sor bad nawei-nawei, ban lait ka jingiasngewthuh bakla, kam pher wat la dei ban iatai jur ne iakhluit haba kren hapoh ing.
U Chairman ka Committee ula ai por sa 10 sngi ia kino-kino kiba dang kwah ban phah ia ki jingai jingmut jong ki.
Ha katei ka jingialang la don ruh u Dr.
Mukul Sangma bad 2 ngut ki MLA Congress, ha kaba ia u Dr.
Mukul ruh la ailad ban kren, kaba la buh ia kiwei ha ka jinglyngoh.
Ka Sheikh Hasina, myntri rangbahduh ka Bangladesh,  ka kam ba ka ain jong ka sorkar India ban pyntrei kam ia ka  Citizenship (Amendment) Act “ka long ka bym don jingmut satia".
Ka Hasina, ka ong ba kam sngewthuh satia ia ka jingmut, kaba don halor ka nongrim jong ka jing pyntrei kam ia ka ain CAA ha India.
Haba kren halor ka ain CAA bad kumjuh ka  National Register of Citizens (NRC), Ka Hasina, ka ong ba kitei ki ar tylli ki ain ki kam poh iing jong ka India, hynrei na ka liang jongka, ka ong shuh shuh ba ki dei ki ain ki bym larkam satia.
Ka Hasina, kaba ong ha ka nongbah Abu Dhabi jong ka UAE, ka iathuh ba kam don satia kano kano ka jingwan tuid ki briew na India sha Bangladesh bad ka iathuh ruh ba ki nongshong shnong ka India, ki shem shitom shibun lyngba ka jing pyntrei kam ia ki ain jong ka CAA.
Ki jingmyntoi jongka umphniang snepkor ha ka liang ka jingkoit jingkhiah.
Ka umphniang snepkor la shim ba kadei kawei naki jait jingbam balah ban niew kum ka jait umphniang bam kaba biangtam ban bam.
Ka jingdon beit tang ka fatty acids haka ka don jingiadei bad ka koit ka khiah jongka met jongphi.
Kine ki kynthup iaka jing duna jongka khleiñ haka met, ka jingtreikam bha ka jabieng bad dang don bun jait kiwei pat ki jingmyntoi kiba bha.
Hangne ka jingthoh ka pyni kiei ki jingmyntoi phi ioh lada kynthup ia ka umphniang snepkor ha ki jingbam jongphi:–.
U Rangbah Shnong barim jong ka shnong Nohwet u bah Bose Well Khongthohrem u la kyrpad ia ki bor ba dei ban peit ba kin pynsangeh shuwa ia ka jingpynlong ban jied ia u rang bah shnong thymmai ha ka Shnong Nohwet haduh da wan shuwa ka rai na ka High Court jong ka jylla.
Na ka liang U bah Bosewell Khongthorem u la ujor mukotduma pyrshah ia u Syiem ka Hima Khyrim u Dr Balajied  Sing Syiem bad u sordar ka Rangnah u ba long ruh u Acting rangbah shnong u bah Nobelstar Khonglar halor ka jing ai lad ia ki kynthei ba kin ioh shim bynta ban jied ia u rangbah shnong thymmai ha ka 21 tarik u kyllalyngkot 2020.
Kat kum ka jingiathuh jong u bah Bosewell u la ong ba u la shah jied kum u rangbah shnong ha ka 26/5/2018,bad mynba u dang long rangbah shnong na ka liang ka seng longkmie ki la phah ka jingkyrpad ba kin shah ia ki kynthei ba kin shim bynta ha ki dorbar shnong.
Kumta na ka liang ka Excutive Commitee jong ka shnong ki la mynjur ia ka rai ban ai lad ia ki kynthei ban iashim bynta ha ki Dorbar shnong.
U bah Khongthohrem u iathuh ba ha ka dorbar kut snem ka ba la long 30 tarik Nailar 2019 ki kynthei kane ka thain ki la ioh ban shim bynta, hynrei na ka liang u Sordar bad u secretary ka raid Rangnah ki la wan ban shim bynta khlem da shah khot sngewbha bad dei hangta ba la mih ka jing ia kulmar ha katei ka sngi namar ba kim shah ia ki longkmie ba kin wan shim bynta ha ki Dorbar shnong.
U la ia thuh ruh ba ha ka 7 tarik u Nohprah 2019, la don ka jingiatynjuh bor ba dang don ne em ka jingshaniah ha u bah Bosewell, ha kaba u Nobelstar Khonglar u la long kum u acting rangbah ka shnong ka shnong Nohwet bad tang shi bnai un hap pynlong ka jingjied rangbah shnong thymmai.
Ula iathuh ruh ba ha ka 18 tarik u nohprah 2019 na ka liang u bah Bosewell u la phah ka shithi sha u Syiem ka Hima khyrim ba yn shah ia ki kynthei ban shimbynta ha ka jingthep vote ban jied ia u rangbah shnong ba thymmai.
Hynrei na ka liang u acting rangbahshnong ka Nohwet  u bah Nobel star ha ka 3tarik u kyllalyngkot 2020 u la khot ia ka dorbar ha ka shnong Nohwet bad pynbna ba na ka bynta ban jied ia u rangbahshnong thymmai yn ym shah ia ki kynthei ba kin shimbynta.
Ha kane ka sngi lamih ka jing pyrshah na ka liang ki nongshong shnong kumta na ka liang u Executive Magistrate, Pynursla civil sub division u la pynsangeh noh ia kane ka dorbar.
Kumta na ka liang une u rangbah shnong barim ka Nohwet ha ka 17 tarik u kyllalyngkot 2020 u la ujor da ka mukotduma sha ka High court jong ka jylla ban bishar ha kane ka bynta.
Shillong:  Ka Bamkhne FC ka la ioh rung final ha ka lympung ialehkai football kaba la tip kum ka 1st Mookbu knock out tournament 2019 hadien ba ka la pynliem ia ka Mynsngat FC da 4-0.
Haba phai sha ka jingialehkai ka long kaba itynnad shisha,ha kaba ka bamkhne FC ka la ioh lad ban pynkhih jar 2 sien ha ka kylla step bad 2 sien ha ka kylla miet.
Sa kawei pat ka jingiakhun semi final kan long hapdeng ka Maya Club Umjalisiaw pyrshah ia ka Group A FC ha ka 23.
1.
2020 ha ka por 2 baje nohphaisngi.
Shillong: Hadien ka jingkmen ha kine ki bnai ba la dep, khnang ban plie lad shuh ia ki khynnah ban pyntbit ha ka jingialehkai phutbol, mynta yn sdang sa ka Greater Shillong jong ka Meghalaya Baby League ha JN Stadium, Polo, ha kane ka sngiu Saitjain.
Kane ka jingialehkai kan sdang ha ka por 11 baje mynstep bad ka khot sngewbha ia baroh.
Ka lympung baar jong ka Meghalaya Baby League,  kaba la kyrshan da ka Tata Trusts bad ka All India Football Federation (AIFF) lem ka sorkar Meghalaya, ka la sdang ha u Nailar 2019 bad la iohi ia ka jingwan iashim bynta shit rhem ki khynnah ha kane ka lympung baar nabar ka sor Shillong ruh.
Na ki 12 tylli ki kynhun ha Shillong, la don ruh sa na Mawngap bad na Smit centre, kiban iashim bynta ha ka Greater Shillong centre.
Ki kynhun na Shillong Eastern bad ka Shillong Western kin iakhun ha ka semi bad ka Mawngap bad ka Smit.
Ka lahduh ka Greater Shillong League kan iashim bynta ha ka kylla ba kut ka pan-Meghalaya league, kaban kynthup ia baroh ki jaka ialehkai ne centre na kiwei ki district jong ka jylla kynthup West Jaintia Hills, East Jaintia Hills, Ri-Bhoi, West Khasi Hills bad ka West Garo Hills la shem bnai.
Ha ka kyrdan U-7, ka jingiaknieh lahduh kan long hapdeng ka Nongthymmai GC Scorpions (Shillong Western) versus Rangdajied Eagles (Mawngap).
Ka Scorpions ka la pynliem ia ka Langsning Greenergy Lions da 4-0 ha ka semi, ha kaba ka Eagles ka la pynliem ia ka Wahlakhiat FC Tigers da 6-1.
Ka Gibbons (Shillong Western) bad ka Little Kickers FA Ferrets (Mawngap) kan iakhun  ha ka U-9.
Baroh ar ki la jop da 3-0 ia ka Langsning bad ka Wahlakhiat.
Ka Greenergy Lions ka la kam sha kawei ka kyrdan da kaba pynliem ia ka Pay For Right Flying Squirrels (Shillong Eastern) da 3-1 ha ka U-11, katba ha ka U-12, ka la shah rem ha ka Scorpions da 5-0.
Ha ka U-11, ka Langsning kan iakynduh ia ka Upper Shillong Colts (Mawngap), kaba pynliem ia ka Laitkor Flamingos da 2-1.
Ha ka U-12, ka Langsning kan iakhun ia ka Rangdajied hadien ba ka la pynliem ia ka Mawlatbah (Smit) da 2-0.
Bah RM ShabongKa KSU, ka la leit ujor sha ki bor pyniaid ka NEIGHRIMS, halor ka jing jyllei ki nongpang, kiba wan sah na Assam ha katei ka Hospital bad la ong ruh ba ki trai jaka pat kim ioh lad satia ban leh shah sumar ha katei ka hospital ba heh duh jong ka Jylla.
Haba sngap, lah ban ong ba ka jing ujor jong ka KSU, kam da khia than, namar ba ngi dei ban sngew donbok, namar ba u khun Khasi khara, u don ia ka met kaba koit ba khiah bad um ia pang khrew pang khriap kum ki dkhar bad na kata um donkam ban leit shah sumar ha ki hospital; hynrei ha kawei pat ka liang, hap ruh ban ong, ba wat kiba heh ba hain, kim pat shaniah satia ialade ha katei ka hospital bad haba ki pang ki leit sha Delhi, Vellore, Chennai bad katei ka dei sa kawei pat ka daw, kaba nang pynduna ia kiba leit sah ha NEIGHRIMS.
Hynrei lada ia kren ia katei ka mat, ka la dei ia ka KSU, ba kan nym peit tang ia ki nongpang ha NEIGHRIMS, hynrei ka dei ban peit ia ki nong khlain ruh, namar ba ki hospital, ki ophis ka sorkar India, ki la shu kylla long tang ki jaka ba kin peit jaw dud ki trai shnong jong ka thain New Shillong, Mawkasiang bad ki phew tylli ki shnong ba marjan bad kat ka jing bun ki ophis sorkar Jylla, ki ophis ba rad bah jong ka sorkar India bad lada ia khein ia ka jing ioh rung kam jong ki, ha kitei ki ophis lehse lah ban ong ba tang shi dana ruh kim pat don, hynrei ki la shu kylla long tang ki nongdie um, ki nong sait jain bad ki nongtrei iing jong kitei ki heh kiba wan na shabar.
Ka KSU lem bad kiwei de ki sengbhalang, ngim tip, la ki iohi eiei ne em ia ka jingbun jong ki ophis bapher sha ka thain New Shillong bad la ki ju pyrkhat ne em, ia kaei ka ban sa wan hadien ka 5,10 lane 15 snem shakhmat bad lada jia ba ki la iohi lypa ia kaei ka ban sa wan, ki la dei ban pyrkhat ba ioh ia katei ka jaka jong ki khasi nylla, kan kylla long ka jaka jong ka jing ia shong ia khleh bad ka ban sa kylla long ka Police Bazaar, ka Polo ne kiwei pat ki shnong ha sor.
Ka la dei ka por ia ka sorkar Jylla, ba kan shim khia bha ia kane ka mat, namar ba ngi iohi ba ha ka kyrteng ka ioh kam ioh jam bad ka thung kam thung jam, ki la mih bun bah ki briew kiba nabar, kiba wan buhai shnong sha ki dong bapher jong ka Ri Khasi bad kumta, lada jia ba ki briew jongngi, kim lah ban trei ia kitei ki kam, kumta kam don jingmut ruh ban wan buh ia kitei ki ophis bapher ha ka thain.
Nongpoh:   Myn  sngi Palei, ki paidbah nongshong shnong ka shnong ka Ummat (II), ka shnong kaba hap hapoh ka Raid Nongtung ha Ri Bhoi, kaba don ha ki thain Block II, ki la iamih paidbah, na ka bynta ban pynpaw ia ka jingsngew khia bad pynpaw ia ka jingpyrshah kaba jur, halor ka jingshah thombor ha kiwei pat ki jaidbyn riew kiba sah ha katei ka thain bad kaba la iai jia na ka por sha ka por.
Lyngba katei ka jingialang paidbah, kaba la donlang ruh da ki nongialam ka HYC Ri Bhoi, la iohi naduh ki longkmie longkpa bad ki khun samla kynthei shynrang, ki la iamih paidbah ban iakren sani bha bad ban pynpaw pyrthei syndon ia ka jingshah thombor ka jong ki ha kiwei pat ki jaidbynriew.
Khyndiat haba batai halor katei ka shnong Ummat (II), ki riew rangbah jong katei ka shnong, ki la iathuh ba ka shnong Ummat (II), lah ruh ban ong ba ka la dei ka shnong kaba la rim bha hapoh ka Raid Nongtung bad kaba dei ruh ka shnong kaba long tynrai ia katei ka Raid, kaba ha ki por ba mynshwa ka dang hap ha Meghalaya, hynrei namar ka jingleh sting ka sorkar jylla ia ki shnong khappud, kaba la dei kawei na ki dawbah kaba la pynlong syndon ia ki paidbah ba kin iakynduh ia katei ka jingeh kaba khraw.
Na ka sur kaba la mih na ki nongialam shnong kaba kynthup ia u Bah Francis Lyngdoh, Rangbah shnong ka Ummat (II), u Bah Pitu Makri, Secretary lem bad kiwei ki riew rangbah jong katei ka shnong, ki la pynpaw ba kitei ki Khasi kiba sah ha katei ka shnong, ki la shah leh donbor shaba palat ha kiwei pat ki jaidbynriew, kiba iasah marjan bad katei ka shnong.
Ki nongialam shnong bad paidbah, ki la ong ba dei ki Khar Khali (Nepali), kiba la donkti hakhmat hakhmat eh ban leh ia kitei ki kam thombor ia ki Nongrep Khasi, namar kitei ki Nepali kiba sah ha katei ka thain, ki ju leit ban pynjulor ia ki jingthung jingtep jong ki Khasi, ia kaba ki la rep la riang ha katei ka thain.
Ha ka jingkren uwei hadien uwei pat hapdeng ki riew paidbah, ki la kren ba kitei ki Nepali lem bad kiwei pat ki jaid bynriew, ki ju leit ban pynjulor ia ki jingthung jingtep jong ki Khasi, kaba kynthup kum ia ki jaka rep Synsar, ki Sying lem bad kiwei pat ki jait jingthung.
Ha katei ka jingialang paidbah, kitei ki paidbah ki la pynpaw ia ka jingbitar kaba jur, namar ki don ki khep kaba ki Khasi ki leit ban thaw iing ha kiwei ki bynta ban marjan bad katei ka shnong, hynrei kitei kiwei pat ki jaid bynriew, ki ju leit ban pynpra bad don ruh kiba pynjulor da kaba thang syndon ia ka iing.
Kitei ki Nepali kiba sah ha katei ka thain, kim ju sngap ia ka jingkyrpad da ki Khasi, ha kaba ki iai pyni bor beit la jan man ka por pyrshah ia ki Khasi kiba sah ha katei ka shnong bad kitei ki Khasi kim ju nud ban saham ne ban kren pyrshah ei ei ruh em.
Haba bad katei ka jingleh donbor da kiwei pat ki jaidbynriew pyrshah ia ki Khasi, na ka liang ki nongialam ka HYC Ri Bhoi, kiba kynthup ia u Bah Hercules Suting, General Secretary, u Samla Tyngshain Makri, President ka HYC Bhoirymbong Circle, ki la pynpaw ia ka jingsngewkhia kaba jur bad pynrem ia kitei kiwei ki jaidbynriew, kiba la lehdonbor pyrshah ia ki Khasi.
Utei u nongialam ka HYC ha Ri Bhoi, u la ong ba ka daw kaba la pynlong ia kitei ki Khasi ba kin shah lehbein, ka dei namar ka jingbym shimkhia ka sorkar jylla ban pynbeit ia u pud u sam bad ruh ka jingleh kyllut da ka sorkar ia ki paidbah (Khasi) kiba sah ha khappud ka Meghalaya Assam.
Ka seng hi kam lah ban peit lada ki paradoh parasnam ki shah lehbein ha kiwei pat ki jaidbynriew, namarkata ka seng kan sa shong pyrkhat bad ban shim ia ki sienjam pyrshah ia kitei kiwei pat ki jaidbynriew, kiba la lehbein ia ki Khasi, namar ka seng ka sngew ba ha ki jaka khappud ym dei ban lehtrai da mano mano ruh.
Ki paradoh parasnam khun Hynniewtrep jongngi ki shah thombor bad shah lehbein ha ki khar nepali bad kiwei kiwei pat ki jait bynriew bar jylla ha ki khap border  assam, ngi pat hangne ngi ailad bad ai laitluid ia ki Khar nepali bad kiwei pat ki jaibynriew bar jylla ban shong bad trei hangne ha Ri Khasi jongngi.
Ki pulit bad ka sorkar assam ruh ki pyndik bad pynshlur ia ki khar nepali bad kiwei pat ki jaitbynriew bar jylla ban thombor ia ki khasi jongngi.
Te balei pat ka sorkar Meghalaya bad ki pulit jongngi ki sngap jarjar bad pyndem tdong.
Lada ka jia shi jia kumne te ka la bha ia ki sengbhalang jongngi nangne na Ri Lum Khasi ban pynher krad noh ia ki khar nepali bad kiwei pat ki jaitbynriew bar jylla ba donkti ban thombor bad pynwit ia kine ki paradoh parasnam Hynniewtrep jongngi kiba shong basah hangne ha Ri Khasi jongi.
Lada ngim pyni bor lane pynher krad ia kine ki khar nepali bad kine kiwei pat jait bynriew bar jylla kan ktah ym tang ia kine ki paradoh parasnam ba sah ha border hynrei kan ktah ia ka jait bynriew Hynniewtrep Hynniewskum jongngi hi baroh kawei.
Te nga kyrpad ia baroh ki seng bhalang ba phin ia shim khia ia kane ka jingshah thombor kaba juh jia man ka por ia ki paradoh parasnam Khasi jongngi.
Ngi hap ban klet noh ia ka sorkar bad pulit Meghalaya bad ban kyntu,iawer bad kyrpad iaphi ki seng bhalang ka jait bynriew Hynniewtrep Khasi jongngi ban leh bad sdang noh da ki kam khnang ba ka jiatbynriew Hynniewtrep jongngi kan nym shah tyllep ha ka eriong jong ki khyllah jait khar nepali bad kiwei pat ki bar jylla.
Khublei shibunIm slem RI KhasiHynniewtrep Hynniewskum.
Shillong: Ka kynhun ialehkai phutbol ka jylla Meghalaya ka la mih myn hynnin ka sngi ban leit iashim bynta ha ka jingialehkai Dr T Ao Trophy 2020 kaban long ha Nagaland.
Ka Meghalaya  ka don ha ka kynhun ka Sikkim, Assam bad ka Mizoram ka Group B ha kane ka jingiakhun.
Ka Group A ka kynthup ia ka trai jylla kaNagaland, Arunachal Pradesh, Manipur bad ka Tripura.
Baroh ki jingialehkaiyn pynlong ha IG Stadium ha Kohima.
Ka kynhun ka Meghalaya ka don 20 ngut kynthup ki nongialehkai, ki nongpyniaid ha kaba ia ka kam kapten la bynshet ha u Brolington Warlarpih katba u Kenstar Kharshong kum u vice-captain.
Ia kane ka kynhun yn ialam da u coach bah Khlain Pyrkhat Syiemlieh  bad u manager bah M Warbah.
Ka Meghalaya kan iakhun nyngkong pyrshah ia ka Mizoram (21 tarik), bud ia ka Sikkim (23 tarik) bad Assam (25 tarik).
Kiba poi shakhmat 2 tylli na kawei ka kynhun kin rung sha ka semi phainal.
Ar tylli ki jingialehkai semi phainal kin long ha 27 tarik bad ia ka nam balai bad ka phainal yn pynlong ha ka 28 tarik.
Haba kitbok ia ka kynhun myntri ka sngi, u treasurer ka Meghalaya Football Association (MFA) u bah Wanshanbor Kharkrang, lem  bad u bah Hering Shangpliang bad bah Cliff Nongrum kila kitbok ia kine ki nongialehkai bad ka kynhun ba kan wanrah burom ia ka jylla.
Ki nongialehkai ka Meghalaya ki long Brolington Warlarpih (C), Kenstar Kharshong (VC), Frolicson Dkhar, Siwel Rymbai, Kynsaibor Lhuid, Samuel Lyngdoh Kynshi, Atlanson Kharmaw, Aenam Jyrwa, Shano Tariang, Batifar Swer, Raikutshisha Buam, Nikelson Bina, Melvin Warjri, Dawanchwa Challam, Stephanson Pale, Justly Sungoh, Batskhem Tariang, Belton Lartang, Denelson Pyngrope, Kitboklang Pale.
Nongpyniaid:Khlain Pyrkhat Syiemlieh (coach), M Warbah (manager), Dapmon Tariang (assistant coach), Lambok Lyngdoh (physio).
Shillong:  Ki nongialam sengbhalang CoMSO mynta ka sngi kila shah khot hajir ha ki pulit ha Sardar Police Station halor ka jingialam ban pynlong ia ka jingiakhih pyrshah ha ka 13 tarik Nohprah 2019 hakhmat ka khyrdop iing u Lat ka jylla, ia ka jingpynlong ain ka sorkar pdeng ia ka Citizenship Amendment Act (CAA) 2019.
Hadien ba la shah kylli napoh police station, u vice president ka HYC u bah Donboklang Khar lyngdoh bad u bah Lamphrang Kharbani u president ka HANM, kila kren sha ki lad pathai khubor, ha kaba kila iathuh ba kila shah kylli ha ki pulit ha kiba bun ki jingkylli ba ki la pynlong ia ka jingiakhih pyrshah ia ka CAA.
Ki la iathuh ba ki pulit kila kylli ia ki shaphang kumno ki ioh jingbit ban iaid rally, mano ba kyrshan ba bei pisa,mano ba don kti ia ki jingthang kali sorkar, ka jingiakawang maw,ka jingshah shoh ki bar jylla, mano ba sdang nyngkong ia ka jingpynkulmar ha khmat Iing U Lat.
U bah Donboklang u la ong ba wat hapdeng ka jingshah pyntieng hynrei ym nym pyndem namar ba haba shakri ia ka jaitbynriew, shiliang ka kjat ka don ha u paidbah bad shiliang ka dei ban don ha phatok.
“La pynngat kyndon ia nga haduh palat 50 tylli eiei ha ki kyndon bapher bapher ha ki 6 tylli ki mukotduma", u la ong.
U la bynrap, “Kum u shakri ka jaitbynriew, nga la long uba khreh ban phong sopti koidi ban shong ha phatok na ka bynta ka ri bad ka jaitbynriew".
U la ong ba u la ngat teng ha ka iing byndi bad dang shen ha kane ka jingialang paidbah, u la lait salit na u kuli na shyrkait.
Kine ki kyndon kim lei lei bad pynngat shuh sa kiwei ki kyndon namar ba um don eiei ban tieng na ka bynta ka ri bad ka jaitbynriew.
U la iathuh ba mynta u la shah khot hajir ha Sardar Police Station hynrei lashai ruh u la shah khot hajir ha Mawlai Police Station.
U la ong ba na ka liang ka CoMSO kam eiei ban pyrshah ia kane ka sorkar ba ialam u Conrad K Sangma namar ba ka la jubab bad shimkhia ia ka jingdawa jong ki paidbah.
Katba u bah Lamphrang Kharbani u la ong ba kum kane ka jingleh ka long kumba ai mynsiem na ka bynta ban iakhun ia ka jaitbynriew.
U la ong ba ka jingwan jong ki dkhot ha kane ka sngi ban sakhi ia kane ka jingshah khot, ka dei ka jingai mynsiem ban iakhun ia ka jaitbynriew.
Shillong: Ka HNLC ka shim iaka jingkitkhlieh halor ka jingbuh ia u bomb IED ha kawei ka coke factory kumba ka lah paw haki lad pathai khubor.
Ka kyrwoh na ka seng, ka ong ba hadien ba ki lah iohi haki kotkhubor iaka jingpyrshah ki lai shnong bad ki sengbhalang, kumta ki la phah ban wad jingtip ba tikna ban lap iaka jingshisha.
Hadien ba lah ioh jingtip ba tikna la shem ba dei ka jingleh donbor u doloi ka elaka sutnga bad rangbah shnong ban shu ai NOC sop sop ia katei ka karkhana bad wat hapdeng ka jingtuklar ka HC pynban kane ka karkhana kam shym lah mane hi.
Kumta naka liang ka seng kam banse ban phah buh da u bomb  IED ha katei ka jingtei ba dang pynieng shen.
Ki dkhot jong ka Seng ki lah sangeh ban pynbthei namar ka jingdon ki paradoh parasnam ha kato ka miet bad ki shipai jong ka seng,  ki lah kiar ruh ban siat iaki nongap phira ha katei ka karkhana.
Katkum ka jingioh jingtip,U Daloi sutnga u dei u briew uba leh donbor.
U pynlong shnong jubor wat ia ka shnong Umthe da kaba u ai syrnot ha u nongwei bym dei trai jaka kata ha u Nepali namar ba ha Umthe sah tang ki dkhar Nepali suda ym don khasi  ba sah ha katei ka jaka namar ka dei shnong khlaw,ia ka shnong sookilo (4kilo) ruh u pynlong shnong jubor khlem ki nongshong shnong.
Ka dei tang ka iew khlaw bad ki bun tang ka kam khalai ka kam awria  suda ha kane ka iew 4kilo.
Uba long rangbah shnong ruh dei tang u trai jaka ba pyniaid ia kata ka iew,da wan check Trading Licence lane Labour Licence ki sengbhalang ruh ki beh ia ki sengbhalang, u daloi um shah ia ki sengbhalang ban rung hapoh elaka Sutnga ban peit ia ka jingbha,bad u shna pynban ki ain ba lada jia ba  kino kino ki khun elaka sutnga ki rung sengbhalang kin shah kyntait shnong kyntait elaka bad ban knieh lut ki kam ki jam kum ka kam trei dewiong bad pynduh ia ka jinglong traishnong ha katei ka elaka.
Ka seng ka maham ia u doloi elaka sutnga kumjuh ia  rangbah shnong ba ki dei mardor ban pynduh pyndam ia ka mynjur jong katei ka karkhana bad kumjuh ban ym ai jaka iaki khar Nepali.
Lada nangne shakhmat u dang pynibor ngim banse ban leh da kaba tyngeh wat haduh ban shim iaka jingim jong u kumjuh ia kito baroh kiba donkti ha kitei ki kam thombor leh donbor, ong ka kyrwoh na U Bah Saińkupar Nongtraw,  General secretary cum Publicity secretary,HNLC.
Nongpoh: Ha kawei ka jingjia aksiden kaba la jia myn hynnin ka janmiet hapoh ka surokbah NH-6 ha Ri Bhoi, arngut ki rangbah ki la mynsaw jur, Lai tylli ki kali rit ki la julor bad pynjulor ruh ia kawei ka dukan, hadien ba ki la shah syllad ha kawei ka trok kaba dei ruh ka kali kit Gas, kaba kiew na ki thain Guahati sha Shillong.
Katei ka jingjia, ka la jia ha ka por 2:30 baje ei ei janmiet, ha kawei ka kaba kaba kham long khongdong (Turning) shawa ban poi Sumer haba kiew sha Shillong, ha kaba katei ka trok kit gas kaba don ia u number AS-06-F-9087, ia kaba la suba ba ka la kham pynher stet, ka la leit ban rat naphang ia kiba don harud katei ka jaka, tad haduh ba ka la wanrah ia ka jingmynsaw ia arngut ki briew, 3 tylli ki kali rit lem bad ia kawei ka dukan.
La iohi ba katei ka kali kit Gas, hadien ba ka la dep ban rat ia ki briew, kali rit bad dukan, ka la kyllon ruh khram ha katei ka jaka.
Tang mar iatip halor katei ka jingjia aksiden bad khamtam ba ka dei ka kali Kit Gas, ki Pulit ka Umiam Police Station, ki la leit mar mar sha katei ka jaka da kaba rah ruh ia ka kali pynlip ding.
Ia kitei kiba la mynsaw jur, la pynkit noh mar mar sha ki jaka sumar, na ka bynta ban ioh ia ka jingsumar.
Haba pyrshang ban wad jingtip na ki Pulit, la ong ba ka daw kaba la pynlong ia katei ka jingjia, ka lah ban dei namar ka jingniah stet palat da u nongniah jong katei ka kali kit Gas bad haba u la poi ha katei ka jaka kaba kham long khongdong, um lah shuh ban tehlakam ia ka kali kaba u niah bad kaba la wanrah pat ia katei ka jingjia kaba sngewsih.
La iathuh ruh, ba kitei ki lai tylli ki kali kiba la julor, kiba kynthup ia kawei ka Wagon-R, ka Tata Nano bad Maruti Car, ki dei kiba ieng donkam harud katei ka surok.
Jowai:  Ki pulit ka East Jaintia Hills District ha ka ha kane ka miet sngi Balang ki la ioh ban kurup ia u drugs uba shongdor haduh kumba 2 klur 50 lakh tyngka eiei na kawei ka trok kaba don ia u No.
ML-05-L-8177 (Maruti Swift).
Ki pulit ka East Jaintia Hils, ha kine ki 9 bnai ki la ioh ban kem ia shibun bah ki drugs naduh u bnai April ki la ioh ban kurup da ki klur tyngka na ki lad bapher bapher.
U SP u la iathuh ba hadien ka jingtohkit bniah ia kitei kiba donkti, ki la nangiai phla ba kin dang bun kum kitei ki kam be-ain khamtam eh ha karud Surok bah Jowai Badarpur Road.
Ia baroh kiba la shah kem la ujor Mokotduna pyrshah ia ki katkum ka PS Case No.
6(1)2020 u/s 8(c)/21(c)/29 NDPS Act.
Shillong: Hadien ba la bet ia u symbai jong ka jingngeit khristan katholik ha iongkaluh, ka balang mynta ka la dap 75 snem pura.
Yn plie ia kane ka jubilee ha ka 19 tarik January 2020 da u chief minister,  Conrad Sangma ha ka jingiadon lang jong u local MLA bad minister shri Kyrmen Shylla bad ruh kiwei pat ki MLA ki MDC, ki riewniam bad ki paidbah ba bun.
Ia ka mass bakhuid yn tyrwa da u Most.
Rev.
Victor Lyngdoh DD Bishop ka Jowai Diocese ha ka jingiatyrwa lang jong kiwei pat ki lyngdoh.
Kan sa don ka jinglehburom ba khraw kum ka jingkmen ban pdiang ia ka jubilee da ki shad tynrai bad shad niam.
U chief minister un pynher ia ka lama jubilee bad yn sa pynher ia ki hajar tylli ki baloon jubilee.
Ka kane ka sngi kan sa don ruh ka ka jingpynkupbor ia u Rev Fr Simeon Sungoh kum u parish priest ba san jong ka parish Ladrymbai da u Most Rev Victor Lyngdoh DD Bishop ka Jowai Diocese.
Ha kane ka jingplie ia ka jubilee la khmih lynti ba bun ki riewheh riewhain bad ki riew sorkar kin wan shimbynt lang.
Shillong: Kum shi bynta ban rakhe ïa ka National Road Safety Week ka ba la sdang naduh ka 11 tarik haduh ka 17 tarik u Kyllalyngkot 2020 na ka liang ki tnad pulit ba peit ia ka iaid ka ieng ki kali mynta ka sngi ki la ai da ki tiew kulab sha kito ki nongñiah kali kum ka dak ban ai jingsneng ia ki, ym da ka ba daiñ kuna.
Na ka liang U Superintendent of Police u BD Marak u la ong “Ngi la ai da ki tiewkulab ia ki nong pynkhein ia ka ain traffic, mynta ka sngi ha ka jaka ban dainkuna ia ki,kane ka long ka jingai ka ba kham phylla, hynrei kane ka long ba kin sah kynmaw bad ba kin bud ia ka ain".
U BD Marak, Superintendent of Police, u ba dei peit ïa ka tnad pynïaid kali ha East Khasi Hills District u la kren halor ki jingdonkam jong ki nongñiah kali ban long kiba adkar, kiba kohnguh ïa ka aiñ ñiah kali bad kiba bud ïa ki rukom pynïaid kali.
“Ngi sngew ba ngi la long kiba nang ba stad hynrei ngi long ki ba biej ban bud ia ka kyndon ban niah kali namar ngim juioh jinghikai  shaphang ki kyndon ban niah kali.
kumta na ka liang jong ngi ki pulit pyniaid kali ngi ju ialeh ban ai jinghikai paidbah shaphang ki kyndon ban niah kali.
"u la ong.
Ha kane ka sngi la pynlong ruh ïa ka jinghikai halor ka jingai jingïarap ba kyrkieh lane ka First Aid Training da u Instructor jong ka GVK EMRI 108 u Ifberth Tham.
Kiwei kiba la ai jingkren ki kynthup ïa u President ka Governing Body jong kane ka College u Bah GS Massar bad ruh ka Assistant Professor kong Daïahunlin Mawlong.
Shillong:Kawei ka ing ka ba don Malki Wahkdait  ka la shah pynjulor hadien ba ka kynroh  na kawei ka jaka trei (construction side) ha Cleave Colony ki la twa bad pynjulor ia ka ing jong i kong Jes Lyndoh ka ba don ha mar khap bad ka ne ka jaka ba dang trei ka ba dei jong i kong Doris Pyngrope.
Na kane ka jaka ba dang trei (construction side)  ka kynroh ka la twa sha poh kane ka ing bad pynjulor ia kane ka ing khamtam ia ki bynta jong ka karma shetja.
Ka jing julor ha kane ka jingjia ka la long kaba bun.
Kat kum ka jing iathuh i Kong Jes Lyngdoh i la ong ba  ha por ba jia kane ka jingjia ki iadon tang arngut ha ing i kong Jes bad i Elis Lyngdoh ha ka ba kumba 3:00 baje eiei,ki la ioh sngew ia ka jingsawa ba twa  kumta ki la phet noh shabar.
Ki la iathuh ruh ba kane ka jingshah pynjulor ia kane ka ing kala long ka sien ka ba lai ha ka ba ka sien ba nyngkong ka long ba u dieng na kane ka jaka u la khyllem ha ka ne ka ing.
Ka sien ka ba ar ka long ba ka maw kynroh jong ka tei ka jaka  ba pyntrei  ka la hap sha kane ka ing bad pynjulor ia ka tmum ing jong ki ha ka ba na ka liang ka trai jong katei ka jaka ki la pynbha ia kane ka tmun ba la shah pynjulor.
Ha kane ka sngi donbok ba kane ka jiangjia ka la jia ha ka por mynsngi,ym shem la don kiba mynsaw na ka ne ka jiang jia.
Na ka liang ka kong Doris Pyngrope ka trai jong kane ka jaka ka la kular ba kan siew bad pynshna da ka wei ka ing ia i kong Jes Lyngdoh.
Shillong: U Gabriel T Mawlong u ba long u samla u ba la wan ban shim bynta ha ka jingiakop rwai “India talent Fight" u la pynpaw ba ka jingdon jong ki Voting Coupon, ha ki jingiakop bapher bapher ka pynduh mynsiem ia ki riew don sap namar kane barabor ka ju niew lang ia ki jinglah die jong kine ki Coupon bad ka jingai point ki nongbishar.
Haba ia kren bad ki nongpathai khubor u samla Gabriel T Mawlong 24 snem ka rta u ba shong ba sah ha Mawprem ula iathuh ba u la leit ban ia shim bynta ia ka jingiakoprwai ha ka India Telent Fight ha Dherradhun ka ba la sdang na duh u bnai Nailur jong u snem ba la dep bad u la poi haduh ka Semifinal hynrei u la shah rem noh ha ka 11 tarik u kyllalyngkot 2020.
U samla Gabriel u ba ju sngewtynnad ban rwai naduh ba u dang khynnah ha kaba u la leit ban ia shim bynta ha ki bun tylli ki jingiakop ha kylleng ki jylla jong ka ri kum ka Nalari Rympei,Gospel Singing Competition,Sur Sargam, Northeast Idol, Saregamapa, Northeast Got Telent,Sur (Season2) bad ka Indian Idol.
Na ka liang u samla Gabriel u la ai khublei ia baroh ki MLA,ki MDC,ki Sengbhalang bad riewshimet ki ba  la iarap ban kyrshan ia u ban poi haduh kane ka kyrdan.
Shillong: Ka jingialang jong ki MDC ba ialam u CEM bah Latiplang Kharkongor lem bad ki sengbhalang kum ka la rai ban leit iashim bynta ban ai dorkhas sha ka Parliamentary Standing committee (PSC) ba khlieh da u MP ka Congress u Anand Sharma, ha kane ka sngi ha Shillong.
Ka jingialang ka kwah ban pynmih tang kawei ka sur bad ka rai hakhmat ka Committee kaba kin leit kynduh ha kane ka sngi Saitjain.
Ki mat ba iakren ki long ban weng ia ka Municipal bad Village Council bad ban weng ia ka ktien Unrepresented Tribe nalor kiwei ki jingai jingmut ban iada bad ban pynkhlain ia ka jaitbynriew.
Ia kane ka Committee la thung da ka parliament na ka bynta ban bishar bad pule bniah halor ka jingthmu ka sorkar pdeng ban wanrah ia ka jingpynkylla ia ka Sixth Scheduled ka riti synshar ka ri.
Haba kren sha ki lad pathai khubor hadien ba la wai ka jingialang mynta ka sngi, u CEM ka KHADC u bah Latiplang u la ong ba la rai ban iakynduh biang ha ka por 1 baje mynsngi ha KHADC ha kane ka sngi Saitjain shwa ban iamih ryntih pat ban leit iakynduh ia u Anand Sharma ha Pine Wood Shillong.
Ha kane ka jingialang, ki MDC ka United Democratic Alliance (UDA) ba ialam u bah Teinwel Dkhar kim shym la wan iashim bynta bad la wan ban iashim bynta tang ki MDC na ka liang ka United Democratic Forum (UDF) ba ialam bah Latiplang.
Na ka liang bah Samuel Jyrwa u nongialam ka Meghalaya Indigenous Tribes Constitutional Rights Movement (MITCRM), u la ong ba ka jingiakynduh ka long ban iatai iamir jingmut halor ka jingthmu ka sorkar India ban wanrah ia ka jingpynkylla kaban ktah ia ka jylla.
“Ka jingai jingmut ka dei ban long tang kawei bad ka jingiakren ruh kan long tang shi sur", la ong u bah Samuel.
U  Lal Thanhawla, myntri rangbah barim ka Mizoram, ula kynnoh ba ka ain jong ka  Citizenship (Amendment) Act, ka dei kaba kham sniew shuh shuh ban ia ka sha jong u mrad khlaw ba don hynniew khlieh, kumba la thoh haka Bible.
U Lal Thanhawla, ula kren shai ruh ba ka sorkar India, kan sa weng ha kano kano ka por ia ka ain  Inner Line Permit (ILP), kaba iada ia ki rit paid Khristan ha Mizoram, kumba ka la dep weng ia ka  article 370 ha Jammu and Kashmir.
“Ka CAA ka kham shyrkhei shibun ban ia ka shad jong u mrad khlaw lane u 666, kumba la thoh ha ka Bible, namar ba katei ka ain kam shym ktah satia tang ia ka niam, hynrei kumjuh bad ka riti dustur jong ki briew" ong U Lal Thanhawla, ha ka jingiakren bad ki dkhot jong ka seng Congress.
Katba kum ka jingthoh jong ka jing pynpaw, la thoh shaphang u number 666, uba dei u number jong u mrad khlaw, uba don hynniew tylli ki khlieh bad shiphew tylli ki reng bad u dei uba mih napoh duriaw bad la ju shim ba katei ka shad jong u mrad khlaw, ka thew ia ki nongialam sain pyrthei.
U Lal Thanhawla, u khot ia ki paidbah ba kin pan ia ka bor na U Blei, lyngba ki jing duwai, ba dei ban pynduh pyndap ia kane ka ain jong ka CAA bad ban pynduh ruh ia ka ain jong ka  Uniform Civil Code, kaba ka sorkar India, ka thew ban pyntreikam.
“Kam don jingmut eiei ruh em ban shaniah ia ka ain jong ka Inner Line Permit lane ki  scheduled area jong ka thain shatei lam mihngi, ba kynthup ia ka Mizoram, namar ba ka sorkar BJP, kan weng ha kano ma kano ka por" ula ong shuh shuh.
Ha ki por jong u Noah mynshuwa ki briew ki im ka jingim awria ha ka iashong kha shongman ki iashong kha sang sih ruh para rangbah.
Hynrei kim jiw leh bor ia ki khynnah kiba dang rit.
Hynrei ha kane ka pateng bynriew jong ngi mynta.
Ka jingim awria ki briew mynta ka la palat lian ha ka shongkha shongman ki batbor ruh wat ia ki khynnah kiba hapoh san snem ruh kim khein shuh ki bat la ka bat bein ban shong kurim.
Ha kane ka juk jong ngi mynta ki kynthei para kynthei shynrang para shynrang ruh ki ia shong kurim kim khein shuh ia ka sang ka ma.
Kumta nga ong ka kham sniew bun shah kane ka por jong ngi mynta ban ia ka por u Noah.
Ha ka por u Noah mynshuwa u Blei u la isih sat ban peit kumta u la pynshlei noh da ka um baroh ki kynja ba im ki la iap lut bad briew bad mrad.
Lait noh tang ka iing u Noah bad ki shijur shijur ki kynja baim ba la buh Noah ha ka iinglieng.
Tip ha kane ka por un pynjot da ei ia ngi mynta, haba katne ka jingsniew ka jingthala ha kane ka por jong ngi, ka la kham sniew bun shah ban ia ka por u Noah.
Ki jingjia kiba laiphew jait ki la jia ha kane ka por jong ngi mynta.
Ka la dei ka por ba u soitan ruh u la trei bor bah bor san dang ha ka 17-11-2019.
Ka iingmane Blei jong ka Balang u Blei Qualapaty ka la iing khong khait ka iingmane kaba rim tam jong ka Balang u Blei kaba dei ka tynrai nongseng nongdah ban pynphrang ia ka Balang u Blei hapoh ka Ri Khasi bad Jaintia.
Kane lehse ka dei ka jingtrei borbah jong u bymman ne ka dei ka jingtynjuh ka jong u Blei ia ngi ki khun Khristan, kumba tynjuh u Blei ia u Job haduh katno ka jingngeit u Job ia u Blei.
Hynrei u Job u lah ban shah ia ki jingtynjuh jong u Blei.
Hato ngi mynta ngi lah ne em ban shah ia ka jing tynjuh ka jong u Blei ia ngi kumba lah shah u Job.
Ai ba kan jia katba jia kan long katba long.
Ngin long kiba shaniah lut ha u Blei met bad mynsiem khnang ba u Blei ruh un kyrkhu ia ngi.
N.
S Marwein.
Ex.
Rev.
K.
LangrinNga long uwei na ki nonghikai skul rit ha nongkyndong uba la hikai 36 snem mynta.
Nga la hikai ha Lyngngam Presbyterian High School Mawthengkut san snem, ha J.
B Khongwir Memorial U.
P School Shallang hynriew snem bad ha Seinduli U.
P School la 25 snem mynta.
Kitei ki lai tylli ki skul ba nga la hikai ki dei ki skul Adhoc ba nga ioh ia ka tulop kaba rit.
Na kitei ki laiphew hynriew (36) snem, nga la bat ia ka kam Headmaster la 31 (Laiphewwei) snem mynta.
Kane ka jingthoh jong nga ka long ba nga la iathuh katkum ka jinglap jong nga kum uwei napdeng ki Headmaster ha skul nongkyndong, balei ba bun na ki khynnah skul nongkyndong ki duna ha ka jingpule haba ianujor bad ki khynnah kiba leit pule ha ki skul sor.
Uwei u paralok jong nga u la shong class-VIII ha ka por ba nga dang shong class-IV.
Nga la lap ma nga ia u ha ka class-IX pat.
Ia ka class-IX te ngi ia pass lang ha kajuh ka snem.
Kumta ngi iashong class-X ryngkat.
Ynda haba nga la pass ma nga ia ka class-X, uta u paralok jong nga u la wan kyrpad ia nga ban shim tution lem ia u.
Te nga la pdiang.
Kaba nyngkong eh ba nga la hikai ia u ka long ban phah thoh Phareng da kaba nga shu ai dictation khnang ba ngan tip ia ka jingstad jong u.
Uta u paralok jong nga u thoh kumne: Understand u thoh onderstan, write u thoh rait, see u thoh C, take u thoh tek, wonderful u thoh wondarphul, tiger u thoh taikar, bad kumta ter ter.
Ha kata ka por ngam pat sngewthuh kaei ka daw ba u sa long kumta.
Te haba ngam sngewthuh, nga la shu kynnoh beit ia u ba u bieit.
Bad tang hadien lai sngi nga la pynsangeh noh ia ka jingwan tution jong u.
phi tip paralok, uta u paralok jong nga ia uba ngam kwah ban  pynpaw kyrteng, u la ialeh ia ka class-X haduh katsan snem sa pass.
Nga shem ba haduh mynta watla u la pass ia ka class-X, hynrei wat tang ban thoh Khasi ruh um pat nang.
Ngam tip shuh ha kano ka dur ba u pass ia ka class-X.
Mynta te haba nga la hikai skul 36 snem, 31 snem kum u Headmaster nga la sngewthuh balei ba ki don ki khynnah nongkyndong kiba duna haduh katta katta ha ka jingpule.
Katkum ka jinglap jong nga, ka daw ba kongsan ka dei ka jingaibih ki kmie ki kpa jong ki hi.
Ha kano ka dur ki kmie ki kpa ki ai bih ia la ki jong ki khun? Ngan iathuh ia phi khnang ba phin ia tip paidbah.
Ha ka skul ba nga hikai ma nga, uwei u long kpa u la phah skul ia ki arngut ki khun jong u ban pule ia ka class-V.
kita ki khynah kim pat nang wat tang ban thoh Khasi.
Nga la khot ia uta u kpa jong ki bad nga la iathuh ha u ba ki khun joing u kim pat nang ban thoh.
Hynrei uta u kpa um wan.
Ha ka Final Exam kiba ki khun jong u ki la pheil baroh arngut.
Te uta u kpa u la wan kyrpad ia nga ban pynkiew noh sha ka class-VI.
Nga la ong kumne, “Kine ki khun jong phi kim pat dei hok ban pule class-V.
katkum ka jinglap jong nga te ia kine ki khun jong phi dang dei ban phah shong class-I shuwa.
Hynrei haba ma phi u kpa phi la kwah ban pynkiew class-VI te ngan ailad, tangba ia ka pop to kit hi ma phi u kpa.
Wat kynnoh ho ia ngi ki nonghikai", uta u kpa u la ong, “Ym lei lei, ia ka pop nan kit hi ma nga bad ngan sa leh shitom hi ma nga ha iing na ka bynta jong ki".
Kumta ynda haba la plie skul, baroh arngut ki la wan shong class-VI.
Ha ka Final Exam jong ka class-VI ruh ki la pheil biang, uta u kpa ula wan kyrpad biang ban pynkiew class-VII, da kaba kular ban kit hi ia ka pop.
Ia ka class-VII ruh ki la pheil biang.
U kpa u la wan kyrpad ban pynkiew class-VIII.
Nga la shah ban shong ha ka class-VIII.
Ynda ki la pheil ha ka class-VIII pat uta u kpa u la wan kyrpad ia nga ban ai pass beit ia ki khun jong u tang ba kin ioh shong class-IX ha kawei pat ka skul (namar ba ka skul ba nga hikai ma nga ka kut tang class-VIII).
Te nga la ong ia u, “Kane ka skul jong ngi ka kut tang ha ka class-VIII.
Nga la ong ia phi naduh ba sdang ba ki khun jong phi ki dang dei ban pule class-I, hynrei phim ngeit.
Phi ong pynban ba ia ka pop phin kit hi ma phi bad phi la kular ban hikai hi ma phi ha iing.
Pynban ki khun jong phi ki nang bieit nang bieit katba nang kiew class.
Mynta te ngam lah shuh ban kohnguh ia phi.
Ngan ai certificate fail ia kine ki khun jong phi".
Uta u kpa u la khie dom pynban, da  kaba u la byrngem ban leit sha ki bor ba halor.
Te nga la ong ia u, “To khie leit shano shano ruh, ym lei lei".
Te uta u longkpa u la bakla ia ka jingiaid lynti jong u ban leit sha ki bor ba halor.
Ki khun jong u mynta kim poi shuh shaei shaei ruh.
Kawei ka longkmie kaba hikai ha kawei ka secondary shool ka la iathuhkhana sngewmyllung ialade namar ba haba ki khynnah ki ialeh ia ka class-X na ka skul jong ka tang uwei uba pass.
Kata ruh u ioh Third division.
Te ha ka sngi ba mih Result, ki la don ki longkmie longkpa kiba la kren bein ia ka bad ia ki para nonghikai jong ka da kaba ki khnnoh ba dei ka jingbieit jong ki nonghikai.
Te nga la iathuh ia ka kumne.
“Hangne ha Seinduli te ban kynnoh tang ia ki nonghikai ruh ka bakla.
Katkum ka jinglap jong nga u riew tymmen uba la hikai 36 snem, nga la lap ia ka jingbieit jong ki khynnah ha ka jingpule ka dei na ka jingaibih ki kmie ki kpa jong ki hi, ba ki shu kwah ban pynkiew class jubor khlem nongrim".
Kata ka longkmie ka la kubur ia ka jingong jong nga bad ka la iathuh kumne, “Kata te ka dei phi, ka skul jong ngi, u don uwei u khynnah uba pheil ia ka class-VIII.
Hynrei ynda la plie skul, nga la iohi ba u shong ha Class-IX.
Haba nga la kylli balei ba u shong class-IX haba ia ka class-VIII u pheil, ka jubab jong u ka long – Ba phah shong class-IX u kpa".
Ki nonghikai skul ha ki skul sor kim tip ia ka daw balei ba ki khynnah nongkyndong ki kham duna ha ka jingpule.
Ma ngi pat kiba hikai ha nongkyndong ngi tip ba ka daw ba kongsan ka dei ka jingbieit jong ki kmie ki kpa.
Ka daw ba ar ka lah ban dei ki nonghikai hi.
Namar kiba ioh ban hikai skul ha nongkyndong ki dei kiba kum kita, kiba ialade ruh kim pat sngewthuh.
Ki nonghikai ha nongkyndong ki shu kiew klas ruma ha ka por ba ki leit skul kum uta u paralok jong nga uba ialeh khadsan snem ia ka class-X.
Hato phi tharai ba u nonghikai uba ialeh 10 bad 15 snem ia ka class-X ialade u lah ban ai jingstad ia ki khynnah? Ngeit ia nga ba ki nonghikai kiba bieit ialade kim lah ban ai jingstad ia ki khynnah skul.
Haba wad bniah ia ka daw, ka tynrai jong ka jingbieit ka dei ka jingaibih ki kmie ki kpa ia la ki khun.
Baroh ki skul ki ai Result ha u bnai December.
Khlem artatien kin don ki kmie ki kpa ki ban sa leit kyrpad ia ki nonghikai ban pynkiew class thymmai ia ki khun jong ki, da kaba ki ai daw ba ki khun jong ki ki la heh.
Ki nonghikai ruh kin hap ban mynjur, namar lada kim kohnguh ia ki kmie ki kpa, kin ym ioh khynnah skul shuh ha ka snem ban wan.
Ki kmie ki kpa ha nongkyndong ki phah skul ia ki khun ha ki skul kiba ki nonghikai ki sbun ban ai mark.
Lada ki khynnah ki ioh 15 mark ia kano kano ka subject, kin ai plus sa 15 khnang ban ioh 30.
Hynrei ha ki skul kiba kham pyrkhing ban ai mark ki ialeh ban kiar.
Na kata ka daw ba ha ki skul ba kham pyrkhing ki khynnah ki duna, katba ha ki skul kiba sbun mynsiem ban ai mark ki khynnah ki bun bha.
Ka jingma ka long ba ha ka sorkar mynta ka la byrngem ban pynduh noh ia ki skul kiba duna enrolment.
