Shillong,20 Nailur:Ka  HANM jong ki san tylli ki Circle kata ka Saw simper Mawsymram Lawbah, Balat bad Ranikor lyngba ka kyrwoh khubor ba la phah da u bah J.
Sanglane information publicity Secy, kala ai khublei kyrpang sha baroh ki paidbah kibala ai ka jingkyrshan kaba pura ia ka seng ha ki prokran ia khih jong ka ha ki ar sngi bala dep.
Ka sengka la pynpaw ruh ka jingkhublei kyrpang ia ka Sawsymper Sumo Driver Owners Association  kiba la ai ia ka jingkyrshan kaba pura ka jong ki ha kane ka jingiakhih jong ka seng.
Ha kajuh ka por ka  HANM ka pynrem jur  ia ki riew shim kabu ki ba kawang petrol bomb ia ka Ranikor Police Station barim bad kymjuh ruh ki ba thang dusmon ia ka ophis jong ka PHE ha Mawsynram ha shwa jong ki kynta jong ka jing pakhang shnong jong ka seng ha kitei ki ar tylli ki Block.
Ka seng kala dawa run a ka tnad pulit ba kan pyllait noh mardor ia  u Publicity secretary jong ka HANM Mawsynram Circle u bah Andrew Shampliang u ba la shah kem ha ki pulit jong ka Mawsynram mynnin bad ba la shah pherep ba u la don kti ban thang ia katei ka PHE Mawsynram.
Shillong, 19 Nailur:Ki pulit ka tnad Criminal Investigation Department (CID) jong ka jylla mynta ka sngi ki la pyn long ia ka jingtohkit ia u Chandra Mohan Jha uba dei u trai jong ka CMJ Univeristy ha ka ophis heh duh, jong ki pulit ka jylla ha Shillong.
U CM Jha u la leit mih hakhmat ki pulit CID ha ka ophis treikam jong ki pulit kaba hajan Secretariat ha ka por 11 baje bad ka jingtohkit ka neh slem bha tad haduh ba u la mih biang lehse ba un leit bamja bad u la wanphai biang ha ka por kumba 3 baje ei ei janmiet ha kane ka jaka tohkit ia u.
La iathuh ba ia u CM Jha la tohkit bniah mynta ka sngi ha katei ka ophis treikam, hynrei ym shym la ioh jingtip satia kaei kaba kitei ki pulit CID ki la kylli na u, hynrei la sngewthuh ba ka jingtohkit hi ka long beit thik halor kane ka kam university.
Ha ka por janmiet pat ki pulit CID ki la ialam noh ia u CM Jha ha Civil Hospital Shillong na ka bynta ban phah eksamin ha ki doktor.
Kane ka jingialam jong ki pulit ia u CM Jha Hospital ka la pynpyrkhat ba lehse u Jha u la shah kem.
Na ka liang jong ki pulit ki iathuh ba hadien ba la dep eksamin ia u, yn sa ialam biang sha ka jaka tohkit.
Haba iakren bad u SP Sharma u nongiasaid ain jong u CM Jha u la iathuh ba, um don jingtip la u CM Jha u la shah kem ne kumno namar u don ha Guwahati, hynrei u la kren shai ba u CM Jha un nym shah kem satia namar u la dep ioh jamin lypa.
Na ka liang jong ki nongthoh khubor ha ka jingiakynduh bad u Chief Secretary ka jylla u bah WMS Pariat, u la iathuh ba um shym la ioh jingtip la u CM Jha u la shah kem ne em, hynrei u la ong pat ba lehse yn nym shah kem namar ba u la dep ioh jamin na ka Supreme Court.
U bah Pariat u la ong ba lehse ki pulit ki la ialam ia u sha Hospital ioh ban phah eksamin ioh lehse ba u la ud pang.
U la iathuh ba ka jingtohkit ka dang iaid shaphrang.
Haba kylli ka sorkar kan leh kumno halor kane ka University na ka liang jong ubah Pariat u la ong, ai ba ki jingshisha kin paw bad yn sa shim ia karai.
U la iathuh ba na ka liang jong ka sorkar kan sa pan jubab na ka CMJ University bad ia ka rai halor kane kan shong eh halor ki jingshisha kiba yn sa lap, u la bynrap.
Shilling, 20 Nailur:Ki nongialam ka JACATAM kin iakynduh lashai ka sngi Saitjain ban iapyrkat ia ka jingbthah u Myntri Rangbah u Mukul Sangma ban leit iakren bad u Chief Secretary.
Ka khubor na ka JACATAM ka iathuh ba ki la ioh ia ka jingtip ba u Myntti Rangbah u la bthah ban leit iakynduh ia u CS van iakren ia ki jingeh jongki kumba la pynsngew ha kine ki sngi.
“Ngin iakynduh lashai 11 baje ban iakren iapyrkhat halor ka jingbthah u Mukul ban iakynduh ia u CS", la ong ka khubor na ka JACATAM.
Lah ban kdew ba ki nonghikai hapoh ka lama ka JACATAM ki la byrngem ban pynlong ia ka jingiaid paidbah lada ka sorkar kam khot iakren shwa ka 23 tarik.
Ki la rai ruh ban pynlong ruh da ka jingsangeh khlem buh por naduh ka 24 tarik ter ter lada ka sorkar ka dang leh mynthi hi.
Kham mynshwa ki la pynkut ka jingiadei bad u Dr Roytre C Laloo uba peit ia ka tnad pule puthi namar ka jingleh kuman bad leh meng ban khlem khot iakren watla ki nonghikai ki la pynlong ia ka jingiakhih bad shwa ia kata, ki la kyrpad ba un khot iakynduh.
Shillong,20 Nailur:Ka Khasi Students’ Union  (KSU), Mawlai Circle ka la pynrem jur ia  u Myntri ka tnad pule puthi ka jylla u Dr.
RC Laloo bad kumjuh ruh ia u Myntri Rangbah ka jylla u Dr.
Mukul Sangma namar ka jingsngap bad ka jingshong kli kti jong ki ha kaba ia dei bad ki jingiakhih kiba ki nonghikai ki la dawa.
Katei ka  seng ki samla pule ka la kynnoh ba ka sorkar ka dei ban shim ia ki jingkitkhlieh lada jia eiei ia ki khynahpule khamtam myntaka por ka la dei ban poi noh sha ki eksamin jong ki.
Ka KSU Mawlai Circle  ka Kyntu Jur iaka Sorkar, khamtam  ban  shim khia ia kane ka  jingeh jong ki nonghikai, khnang ba kan ym ktah ia ka lawei ki khynnan pule bad khmtam mynta  ka la dei Ka por ia ki khynnah ba kin ialeh ia ki Exam bapher bapher.
Ka  seng ki khynnah pule na Mawlai ka la kyntu jur ruh ia ka sorkar  MUA-II, lyngba ka jingialam u Dr Mukul Snagma, ba ka dei ban kit khlieh ia ka jingduh jong ki khynnah skul khamtam ia ka lawei ka jong ki, bad ha kajuh ka por naka liang ka seng ka ai mynsiem ia ki nonghikai ba kin iaid shakhmat iaka jing ialeh ka jong ki haduh ban da jop.
bad ha kajuh ka por ka KSU Mawlai Circle ka da ka jing sngew sarong ka ai Mynsiem ia kito ki nong iakhih shitrhem, bad ruh kumjuh kito ki long iing kiba mad ia ka jing eh khamtam kito kiba shah kem na ka bynta kane ka jing iakhih ILP.
Shillong, 20 Nailur:Kawei ka iing ka la julor ploin haba ka ding ka la bam naphang hynnin ka janmiet sngi Palei ha Mairang Missiond Dongmawbynrap.
Kane ka longing ka dei jong u Bah Rod Marbaniang bad ka Kong Khamtimaris L Mawnai kiba sah bad hynriew ngut ki khun kynthup lai ki khun ksiew bad lai ngut ki khun lajong.
Katkum ka jingiathuh u nongialam ka HNYF Mairang Bah K Skan Rani ka ding ka la sdang ban bam naduh ka por 10:30 baje ei ei mynmiet hynrei ki briew kiba thiah hapoh ka iing kim kyndit ne ioh sngew satia haduh ba kan bam ban julor.
Ka iing ka dei ba shna da ka dieng bad ka don ruh ba la shna iing maw bad shiteng da ka dieng ba siang.
Ynda la kyndit kiba don ha iing, ka la bam la julor ploin bha bad la antad ba ka jinglut kan long da ki lak, la ong u Bah Rani.
“Don ki nongshongwai hynrei kim tip bad kim ioh sngew namar ba ka ding ka bam napoh", la ong u Bah Rani.
Halor kane ka jingjia, ka shnong ka la ai jingiarap kyrkieh hynne T.
50 hajar.
U SDO (civil) ruh u la ai jingiarap kyrkieh da u khaw bad kiwei ki marbam.
Donbok ba ha kane ka jingjia, ki briew ki khlem mynsaw eiei.
Na ka liang ka HNYF Mairang ka la kyntu ia u SDO (civil) ba un pynsted ban ai jingiarap pisa sha kane ka longing kaba iakynduh ia kane ka apot.
Ha kajuh ka por, ka seng ka kyntu ruh ia u MLA u dei ban noh jingiarap lem sha kane ka longiing.
U Bah Rani u la ong ba ka sorkar ka dei ban ai da ka kali Fire Brigade kaba thymmai namar ha ka jingjia hynnin, kaba jngai tang 1 km ruh ka kali kynshait um ka slem ban poi watla ka don hajan na jaka ba jia.
Shillong,20 Nailur:La pynlong ia ka jingialang phylliew jingmut jong ki paidbah kiba la wan ban mih khmat na   ki  hynriew  District,  kata,  East  Khasi    Hills, West  Khasi  Hills,  Ri  Bhoi, East Jaintia  Hills,  West   Jaintia  Hills  bad  South  West Khasi  Hills, ha Khasi National Dorbar Hall mynhynin ka sngi ha kaba la pyniaid ia ka jingialang da u   Pastor  PB  Syngkli.
Ha katei ka jingia lang kaba la long ban ia pyrkhat ia u ba kumno u kyrtong ki paidbah ki ibit ban phah sha ka Ing Dorbar ka Ri, ka sur kaba la mih na ka tei ka jingialang ka la i bit ia u pastor PBM  Basaiawmoit ban long u simpah u simsong ka jaitbynriew ha ka Ing Dorbar ka R.
Katei ka jingialang kala kyrpad ia u pastor Basaiawmoit ban ia khun biang sa shisien ha kane ka elekshon MP ka ban wan.
Ha  kajuh  ka  por,  ka  jingialang  ka  la  thung  ia   ka  Steering  Committee jong ka People’s Candidate Forum hapoh  ka  jingialam  ba  shipor  jong  u Patron   : Bah  S.
Lamurong,  Chairman:  Pastor P.
B Syngkli,  General  Secretary Bah Joannes  J.
T.
L.
Lamare,   Organising  Secretary- Bah  G.
D Lakiang, Finance  Convener- Kong R.
Sohtun bad Youth  Convener- Bah  Hynniewkor Syngkli.
Shillong, 20 Nailur:U Chief Secretary ka Jylla u bah WMS Pariat u la pynshai ba ia ka kaiphod tohkit halor ka kynrum kynram thung nonghikai LP skul la dep phah sha ka sorkar da ka High Lever Scrutiny Committee (HLSC).
U la iathuh ba ia ka kaiphod la dep submit sha u Principal Secretary jong ka tnad pule puthi bad ka don bad ka sorkar.
Haba kylli kaei ka jingpynshitom ka sorkar kan shim pyrshah ia kito kiba donkti halor kane ka kynrum kynram thung kam nonghikai, na ka liang jong u Chief Secretary u la ong, yn sa leh katkum ka jingai jingmut jong ka committee.
Na ka liang jong u Chief Secretary um shym la batai satia halor kiei ki jingai jingmut bad kiei ki jingai jingmut jong kane ka committee kaba la tohkit bniah biang halor kane ka kam.
U la iathuh ba na ka liang jong ka sorkar kan sa phah sha ka iingbishar halor kiei ki kam kiba ka sorkar kan leh ia kiba donkti halor kane ka kam.
U ong ia mynta ka sorkar kam pat phah ia ka kaiphod sha ka iingbishar namar ym shym la buh tarik satia lano ban phah sha ka iingbishar halor ki kam kiba ka sorkar kan leh pyrshah ia kiba donkti ha kane ka kam thung nonghikai.
Lah ban pynkynmaw hangne ba kham mynshuwa u Public Information Officer (PIO), jong ka tnad pule puthi haba jubab ia ka kong Agnes Kharshiing kaba pan RTI  halor kane ka kaiphod u ong ba um tip shaei ka don bad um tip hano la aiti ia kane ka kaiphod.
Lah ruh ban kdew hangne ba na ka liang jong ki samla wad kam nonghikai skul ki la kynnoh ba ka la don ka jingleh thok bad pyndam sia lieh ia ki katto katne kiba dei hok ban ioh ia ka kam nonghikai ha kaba ki la ujor syndon sha ka iingbishar.
Shillong,19 Nailur:Ha ka 16 tarik mynta u bnai u bah Ardent Basaiawmoit Vice President ka HSPDP u la hiar sha ka shnong Lawbah ban pynlong ka jing[pynshai paidbah lyngba ki jingialap Clean Pilitics ne ka synshar khadar kaba khuid ha ka Ri.
Ha ka tei ka jinghiar ialap sha Lawbah u Bah Ardent u la kren shaphang u pud u sam bad ka jingwan rung kyrthep ki mynder , u la kren ruh shaphang ka bor ka pisa kaba u paidbah hi bunsien haba mih uno uno u kyrtong ban ia khun elekshon  ki ju kylli katno u don pisa ym ia ki jing nang jingtip bad ki jingshemphang kumjuh ruhki thong bad ki jingiohi jngai jon gu.
U Bah Ardent u la ong ba ka jingiakylli pisa kam dei ruh tang na ka liang ki paidbah hynrei wat na ka liang ki  kyrtong  kiba ju mlien ban buh jingkylli da kaba ong katno tharai dap ban ia khun elekshon.
Ha katei ka jngialang da ki spah ngut ki paidbah ki la wan ban sngap ia ki jingkren utei u Nongmihkhmat ka Nongkrem hakaba kiteiki spah ngut ki la pynpaw ba ki thrang ban ioh da ki nongmihkhmat kiba khuid ban ialam ia ka Ri bad ka jaitbynriew.
U Bah Ardent haba kren hakatei ka jingialang ha Lawbah ula ong ruh ba ki dang don shibun kiwei pat kiba don mynsiem ban trei hok lada ki paidbah kip lie ka lad ia ki.
Kiwei pat kiba la ai jingkren ha katei ka sngi ki kynthup ia u Bah Shembha Rynjah Asst.
Secretary East Khasi Hills, Bah Maxwell Lyngkhoi President HSPDP Mawsynram bad u Bah Peter Kharnaior u Secretary HSPDP Mawsynram.
Shillong, 19 Nailur:U Clifford R Marak MLA jong ka party Garo National Council (GNC) na Chokpot Constituency, u la dawa ban pyllait khlem kyndon ia ki dkhot jong ka Garo Hill State Demand Committee (GHSDC) hapoh ka 25 tarik mynta u bnai, lym kumta un iakhih shah thngan khlem buh por hakmat ka iingsah jong u Myntri Rangbah ha Hawakhana naduh ka 26 tarik mynta u bnai.
U Clifford R Marak ha ka shithi ba u la thoh sha u Myntri Rangbah ka Jylla u Dr.
Mukul Sangma hynnin ka sngi, u la ong ka jingiakhih jong ki dkhot ka GHSDC ka long katkum ki kyndon riti synshar jong ka Ri India bad ka long kumjuh kumba la dawa ia ka Jylla Meghalaya mynshuwa, hynrei ym shym la don ba shah kem ha kato ka por.
“Tharai maphi bad ka sorkar jongphi hapoh ka jingai jingmut jong u Pravin Bakshi (IAS) DC jong ka Tura, phi la leh ia ka kam be-ain da kaba kem ia ki dkhot ka GHSDC" la ong shuh shuh u Clifford.
Bad lada phi dei shisha u nongialam Garo phi dei ban pynbeit ia kane ka kam, u la bynrap.
U la ong ruh ba na ka bynta ban pynurlong ia ka jingdawa ban ioh ia ka Jylla Ri Lum Garo, ka seng kaba la iakhun ia kane ka kam naduh ka snem 1992 kan iaid shakhmat da ki jingiakih kynthup ka jingiakhih shah thngan, pakhang ophis, pakhang shnong bad kiwei kiwei.
U la pynpaw ruh ia ka jingpyrshah halor ka jingrah ia ki dkhot jong ka GHSDC na Tura sha thanat Jowai.
Halor ka jingleit khynra jong ki pulit ia ka iingsah jongu, u la ong ba dei ban niew be-ain shuwa ia ka GNC, hynrei ym lah ban shu leit khynra naphang namar ym shym la pyndonkam satia da ki suloi na ka bynta ban iakhun ia ka jingdawa Jylla.
Kumta u la rai ban ujor ha ka Privilege Committee.
Haba kylli pat, hato kam ktah ban pynlong da ki jingiakhih pakhang shnong, u la ong ka ktah, hynrei la leh khnang ia kane na ka bynta ka jingmyntoi jong ki paidbah namar ha ki por kiba mynshuwa ba iakhun ban dawa Jylla la ka jong, ruh la pynlong ia ki jingiakhih bad ka la pynthut, hynrei haba la ioh pat ka long ka jingmyntoi, u la ong.
U la ong ba u la iakynduh ruh dangshen ia ki ar ngut ki nongialam jong ka Congress kata u bah Prestone Tynsong bad kumjuh ruh u bah Vincent Pala bad na ka liang jongki ruh ki ai jingkyrshan halor ka jingdawa jong ka GNC ban ioh noh la ka jong ka Jylla na ka bynta ki riewlum Garo.
Ha kawei pat ka liang une u nongialam ka GNC u la dawa na u Myntri Rangbah, Dr.
Mukul Sangma ba un pyntreikam noh ia ka Inner Line Permit (ILP), kumba la dawa da ki sengbhalang ka Ri Khasi, Jaintia bad Garo Hill bad kumjuh ruh kumba la ai jingmut da ka High Level Committee (HLC) ba la khlieh da u Myntri Rangbah symbud barim, bah Bindo Mathew Lanong.
U la ong ka jingthmu jong ka sorkar ban pyntreikam ia ka ain shongwai (Tenancy Act) ka long pyrshah ia ka jingkwah jong ki paidbah.
Shillong,20 Nailur:Ka pakhang shnong ba 12 kynta ki sengbhalang ka la kut noh mynta ka sngi ha ka por 5 baje janmiet bad ha kitei ki kynta pakhang shnong, ym shym la don kino kino ki jingjia pyntriem, lait noh ka jingshah kem jong ki 5 ngut ha ka miet ba dang treikam ka pakhang surok miet ha kaba la kem uwei na 3 mer, namar ka jingshah kawang maw ka kali kit nongpang ka Seng Samla Malki bad 4 ngut pat la kem na ki jingjia shah thang kali  ha Pynthorbah.
Katkum ka jingtip ba la ioh lum la iathuh ba ha ki kynta pakhang shnong ki sengbhalang ka jingwan poi trei ki nongtrei sorkar ka la poi sha ka jiro, namar ba ha baroh 11 District la ki ophis sorkar ki la khang khyrdep lut lait noh tang ka ophis jong u SP bad ka ophis jong u DC.
“Ka jingwan poi trei ki nongtrei sorkar sorkar kal ahiar palat ha kaba mynta ka la poi tang kumba hapoh ka 10%" ong u Deputy Commissioner East Khasi Hills u Sanjay Goyal.
La iathuh ruh ba ka jingkhot pakhang shnong ki sengbhalang mynta ka sngi ka la ktah ruh sha ki surok bah National High Way 40 bad 44  ban hiar sha Mizoram, Tripura bad ki bynta ka Manipur bad ka Assam.
Hadien ka pakhang shnong kaba 12 kynta la ioh jingtip ba ki sengbhalang ki lah ban pynbna jingiakhih biang, ha kaba ha ka sngi u Blei ka 22 tarik mynta u bnai ki lah ban pynbna ia ki prokram ia khih jong ki.
Haba phai sha Secretariat ruh don tang ki nongap ha khyrdop, hynrei ym don nongtrei satia bad ka kynjah jar jar.
Shillong, 20 Nailur:Ka liang pyrshah ka Meghalaya People’s Forum (MPF) ka la jer ia kane ka sorkar MUA-2 kaba ialam da ka Congress kum ka sorkar kaba buaid bor ban ialam sha ka jingma.
Ha ka kyrwoh ba la pynlait, u nongaiktien ka MPF u Bah Paul Lyngdoh u la ong ba ka long kaba sngew lyngngoh ia ka rai jong ka MUA ban ym pyntreikam ia ka ILP bad ban ym khot iakren ia ki sengbhalang.
“Kane ka pyni ia ka khlieh ehrang jong kane ka sorkar buaid bor kaban ialam sha ka jingmih kaba ma bha", la ong u Bah Paul.
Ka MPF ka la pynlait ia kane hadien ba u Myntri Rangbah u Mukul Sangma u la pyneh ba ka sorkar kan ym pyntreikam ia ka Inner Line permit (ILP) ha ka jylla.
U Myntri Rangbah u la ong ruh ba ka sorkar kan ym khot iakren katba ki sengbhalang kin pynlong ia ka jingiakhih.
U Mukul Sangma u la ong ba ka sorkar kan pyntreikam ia ka Tenancy Act ban tehlakam ia ka jingwan ki briew sha kane ka jylla ha jaka ka ILP.
Shillong,20 Nailur:Ar tylli ki kaliki la jan shah thang hynnin  ka miet ha ha ka por kumba 10:30 baje mynmiet ha Pynthorbah, kawei ka dei ka alto kaba don ia number ML05 F0081 bad kawei ka kali kamai kaba donia u nombar ML 05 7500.
Kitei ki kali ki la lait na ka jingshah thang hadien ba ki nongshong shnong katei ka shnong ki la leit ban tem ia ka ding kaba la sdang ban klang iathuh u SP ka East Khasi Hills Bah MH Kharkrang.
Katei ka jaka ba la thmu ban thang ia kitei ki kali ka dei ha Community  Hall kaba don ha Pynthorbah ha kaba  ki pulit ki la iathuh ba lada dei ba ki paidbah nongshong shnong kim shym la kloi ban tem ia ka ding katei ka Community Hall ruh kan ym lait na ka jingshah ktah.
U SP u la iathuh ba ki dkhot ka KSU ki la pyrshang ban pynduh pynum naphang khlem khein shuh ia ki kali kit nongpang,  ki jaka ba pyndonkam ki paidbah bad kim don kano kano ka jingsngew khyndiat ruh.
Kham ha shuwa ia katei ka jingjia ka la don ka jingshah kawang maw ka kali nongpang  jong ka Seng Samla Malki ha kaba ka la shah kawang maw ha 3 mer Petrol Pump katba ka dang kit nongpang ban leit on sha hospital.
Ha katei ka jingjia ki pulit ki la kem ia u Marshsi Nongrum, 28 snem karta.
Katei ka kali kit nongpang kaba ka Seng Samla Malki ka la ai ai sha ka Civil Hospital ka dei kaba don ia u nombar ML05J 5626.
Shuh shuh u SP ka East Khasi Hills u la iathuh ba la pyngat ia u Bah nongrum 5 sngi ba un don haka jingtohkit ki pulit bad 4 sngi pat ia u dkhot ka HANM uba la shah kem hadien ka jingshah thang ka ophis PHE Mawsynram, u Andrew Shangpliang.
Shillong, 20 Nailur:Ka Khasi Students Union, South West Khasi Hill ka District unit jong ka KSU ha lai tylli ki constituency ( Mawkyrwat, Ranikor bad Mawsynram) mynta ka kynti ki la  dawa ia la ka jong ka hok na ki 3 ngut ki MLA  Congress kiba ki paidbah ki la phah ia ki ban ia tai ha Ing Thaw-ain ba ki dei ban hiar shuki mar dor lada kim kyrshan ILP da kaba kynnoh ruh ba kitei ki 3 ngut ki MLA ki la pynkhein ia rai jong u paidbah.
Kitei ki 3 ngut ki MLA kiba kaKSU ka la kdew kti ki long u Bah Rowel Lyngdoh, U MM Danggo bad U Pynshngain N Syiem kiba don mynta bad ka sorkar ka bym treh ban pyntreikam ia ka ILP.
Ka KSU ka la pynshai ba U Bah Rowel lyngdoh MLA ka Mawkyr wat, u ioh 6024 vote (26.
13%), lada kheinlang lang bad ki wei ki seng  bym kyrshan ILP kata ka NCP kum ba la paw pyrthei ruh ioh tang 98 vote (0.
43) hynrei ki ba kyrshan ILP kata, HSPDP- 5050 (21.
90), NPP- 4459 (21.
64), UDP- 1371 (5.
95) , KHNAM- 924 (4.
01) bad ha ka jing twad jingmut na u bah Hadrian Lyngdoh u ba dei u independent candidate u la pynpaw ba ma u ruh u kyrshan ia ka ILP bad u ioh haduh 5050 vote (21.
90), Haduh myntaka KSU kam shym la don jingtip la ka LJP  ka kyrshan ne pyrshah ILP, ka seng ka la iathuh ba ka Mawkyrwat constituentcy ka don  kumba 16,794 ( 72.
84%) ki ba kyrshan ILP, hynrei ki bym kyrshan ILP ki long tang 6,122 (26.
56 %).
Ka KSU ka la ong ba u Bah Rowel u dei ban burom ban burom ia kane ka rai u paidbah lada u dei u MLA jong ka constituentcy bad u dei ban kyrshan ILP, lym kumta u dei ban hiar na ka shuki bad ban ia leh elekshon thymmai bad lada u ioh tang 50 tam na ka shispah ruh un leit biang kum u MLA.
U M.
M Danggo MLA ka Ranikor Constituentcy, u ioh 9189 vote (41.
23 %) kheinlang bad ka  NCP u ioh 136 vote (0.
61 %) kine ki ba la paw ba ki long pyrshah  ILP , katba ki ba kyrshan ILP ka long UDP- 8734 vote (41.
23%), NPP- 3000 (13.
46%), HSPDP- 238 (1.
07%),  ka seng ka la iathuh ba kam don jingtip ia ki kyrtong Independent namar ka seng ka la ong ba ka khlem ioh ia kren bad ki hynrei baroh arngut ki IND ki ioh 991 vote (4.
44%).
Ka seng ka la shim jingkhein ba ki ba kyrshan ILP ki long kumba 11,972 vote (53.
72%), ki ba pyrshah 9,325 ( 41.
84%), wat lada baroh arngut ki IND ki pyrshah ILP ruh la khambun hi ki nongkyrshan, lada ki kyrshan lei kata la kham tam bun shuh shuh, kumta u MM Danggo ruh u dei ban kyrshan ILP, ong ka KSU.
Ka KSU ka la shim jingkhien ruh ia u Bah  Pynshngain N Syiem MLA na Mawsynram , uba la ioh 6923 vote (30.
33 %), kheinlang bad ka NCP kaba kyrshan ILP ka la ioh  1737 vote (7.
61 %), kiba kyrshan ILP ki long ka UDP 6414 (28.
10%), NPP- 3131 (13.
72%) bad ka HSPDP 141 (0.
62%) bad u kyrtong shimet na Mawsynram uba ieng hapdeng u ioh haduh 4479 (19.
62%).
Hangne ruh ka seng ka la shim jingkhein ba kiba kyrshan ILP na Mawsynram ki long 9,686 (42.
44 %), kiba pyrshah ki long 8,660 (37.
94 %) bad ki bym lah rai ki long 4479 (19.
62), Ka SU haba shim jingkhein ka lap ba lada ia phiah mar shiteng hapdeng ki ba pyrshah bad kiba kyrshan ka la tam kiba kyrshan, u Bah PN Syiem u dei ban burom ia kane, bad u dei ban kyrshan ILP , ong ka KSU.
Ka KSU SWKH ka la kyrpad sha baroh 3 ngut ki MLA Congress jong ka District kibala jop ha kane ka elekshon ba la dep ba ki dei ban kyrshan ILP.
Shillong, 20 Nailur:U Justice Prafulla Chandra Pantun u la shimti kum u Chief Justice ba thymmai ka Meghalaya High Court bad la pynbam smai ha kane ka sngi Thoh dieng da u Lat KK Paul ha Raj Bhawan.
U Pantun u la ong ba ki jingiakhih ha ka synshar paidbah ka don ka hok tangba ka jingiakhih kam dei ban wanrah ia ka jingmynsaw bad ka jingduh.
“katba ka jingiakhih ka dang long jai jai, kam don jingpher hynrei lada ka wanrah ia ka jingmynsaw bad ka jingduh kam long, la ong u Chief Justice ba thymmai ka Kashari Meghalaya High Court uba bam smai hynne ka sngi kaba dei ka sngi pakhang shnong ki sengbhalang.
Ha kajuh ka por, u la ong ba u don ha kane ka jylla ba shakri ia ki paidbah ka Meghalaya bad un pyrshang ban pynsted ia ka jingbishar ia ki mukotduma kiba bun kiba sahteng.
U Prafulla ba hynriew phew snem ka rta, u la shimti ia kane ka kam hadien ba ka Justice T Meena Kumari ka la shong thait noh ar bnai mynshwa.
Shwa ia kane, u Justice Pant u dei u nongbishar ka Uttarakhand High Court.
La kha ia u ha Pithoragarh district jong ka jylla Uttar Pradesh,  bad u la pyniasoh bad ka UP Judicial Service ha u snem 1976  bad u la bat bun ki kam.
U Justice Pant u la long u Additional Judge jong ka Uttarakhand High Court ha u Jylliew 2004 bad kum u nongbishar ba pura ha u Rymphang 2008.
Shillong, 22 Nailur:U CM Jha, mynta ka sngi u la leit phai noh sha Bihar, namar ba ka pang ka lok.
Um shym la leit hajir ban shah tohkit ha ka tnad CID, wat la ka la bthah ia u ban leh kumta.
Ki pulit CID ki shu ioh ia ka email na u ha ka por 2 baje janmiet, ba u la leit phai.
U la mih na Pine wood hotel hynninn ka step por 11 baje hadien ba u la dep siew ia ka bill kaba T.
82,460.
Fabian LyngdohEmail:fabianthaiang@gmail.
comMobile:9856477068Ka Jaid bynriew Khasi-Pnar jong ngi ka don ha ka jing pisa-lynga kaba jur.
Ka jingsheptieng ia ka jingwan tyllep ki heh paid nabar kadei ka daw kaba khraw tam jong kane ka jing khih pisa.
Namarkata, ka don ka jingsngew ba ka Inner Line Permit (ILP) kadei kawei na ki lad ban khang ia kata ka jingwan tyllep ki heh paid.
Haduh katno ka ILP ka lah ban iada ia ka jaidbynriew, bad haduh katno kan pynthut ia ka roi ka par ngim pat lah ban tip.
Ha ka taiew ba la dep, ha ka jingiaphylliew jingmut bad u Deputy Commissioner, u Superintendent of Police bad u EAC ka Lower Subansiri District ka Arunachal Pradesh, bad ruh ha ka jingiasyllok bad ki Goan Burra, ki member ka Panchayat lem ruh bad ki Buliang kiba dei ki nongsynshar tynrai (traditional heads) jong ka Apatani tribe, ngi shem ba kim lah bad tip shai kumno ka ILP ka la iada ia ka jaid bynriew jong ki.
Tang kawei kaba ki lah ban iathuh shai bad kata ka long ba dei ka riti bat khyndew bad ka riti shongkha shongman jong ki kiba la iada ia ka jaid bynriew jong ki haduh mynta.
Hapdeng ki Apatani, tang ki khun shynrang ki ioh pateng ia ka khyndew bad ia ka jaid ka kynja.
U briew na kawei ka shnong um lah ban thied khyndew bad leit shong ha kawei pat ka shnong wat hapdeng para maki ruh.
Lada uwei u briew u shong kurim ia ka briew na kawei pat ka shnong u hap ban wan ialam ia ka sha ka shnong jong u hi namar ka tnga jong u kam don khyndew ha ka shnong jong ka.
U non-tribal u lah ban shong kurim ia ka kynthei Apatani tangba u dei ban ialam iaka sha ka ri lajong namar ymdon jaka ban ai ia u hangno hangno ruh.
Lada kine ki riti ki dustur jong ki ki khang lad ne em ia ka roi ka par ngim lah ban tip, kaba ngi tip ka long ba ki iada ia ki kum ka jaidbynriew ba kyrpang bad kim shah tyllep ha kiwei pat ki jaidbynriew.
Hapdeng jong ngi ki Khasi, kaba nyngkong eh ka dei ban ngin pynduh shwa ia ka jingarsap(hypocrisy), bad ia ka jingkopia bad jingsarong khlem nongrim.
Ngim dei ban sngew sarong ban ong ba ka jaidbynriew jong ngi te kaba kyrpang tam ha sla kane ka pyrthei, ba ngi don ki riti ki dustur kiba paka tam, ba ngi dei kiba hok tam, ba ka niam jong ngi te kaba janai tam, ba ngim ju mane ksuid ia u thlen, ka bih, ka shwar, ka taro, ne ba ka ktien jong ngi te kaba shongblei tam, bad kumta ter ter.
Ngi iam bynniaw ba ka jaidbynriew ka don ha thmiet ka riat namar ngim long kiba khraw mynta hynrei ngi shu put ronsing tang ia ka jingkhraw ki longshwa.
U Thomas Avebury u ong, ba uta u bym don ei ei ban sngew sarong ialade lait na ka jingkhraw ki longshwa jong u, u long kum u phan uba shongdor tang shapoh ram-ew hynrei iapstai ha ryngkew (he who has nothing to boast of, but his illustrious ancestors is like a potato the only good thing about him lies under ground).
Ia ka jaidbynriew Khasi hyndai la seng nongrim ha ki kur kiba tylli bad ba khlain.
Ki kur Khasi mynta te ki sah sa tang ka kyrteng kim don shuh ka pasoh, hynrei dang don pat ka jingsngew sarong kur.
Ia ka kam bymman te borobor leh u ne ka kur kiwei, ymdei ba leh u kur jong nga! U kur jong nga te lada u dakaid katno katno ruh ngan hap iada, lada leh dakaid u kur kiwei te ngan pynkit tin! Ka meideng, meiduh ne ka para ka pyrsa jong nga te ki lah ban shongkurim ia u Doctor Panjabi, u Professor Bengali, u Malik Bihari ne u Captain Nepali, lada leh ka kur kiwei te ngan beh shnong artad! Leh business benami ka kmie ne u knie jong nga te ka long ka kam kaba iohnong, leh benami kiwei pat te ani ka la ktah ia ka hok ka jaidbynriew! Na ei ka wan kane ka jingarsap ha kata ka jaid bynriew tip-hok tip-sot, tip-briew tip-blei? Weng noh ia kane ka jing arsap bad ka jingkopia khlem nongrim.
Don uba ong,"Ngin lei ia ka lawei lada ngi dei ban khlad noh na ka mynnor".
Tang u tymmen u bym don shuh ka lawei u kren kumta.
Ha u khynnah bad u samla bastad te un ong, “Ngi lei ia kata ka mynnor, lada kam tei ia ka mynta bad ka lawei".
Ha kane ka jaidbynriew jong ngi don ka thma hapdeng kita kiba kham ieid ia ka mynnor ban ia ka lawei, kiba ki khot ki parochial conservationists; bad kita pat kiba la kiew kyrdan palat kiba ki khot ki super elites.
Ka jingshisha ka don hapdeng kine ki ar kynhun ialehthma.
Ngi iam bynniaw ba ngi rit paid, ngi don tang kumba 100(shispah) ngut ha ka shi square kilo metre, bad ngi tieng ioh ba ngi shah tyllep ha u Bengali uba don palat ia ka 700 ngut shi square kilo metre, ne ha u Assamese uba don palat ia ka 300 ngut ha ka shi square kilo metre, ne ha u South Indian uba don palat ia ka 800 ngut ha ka shi square kilometer.
O ka ri India ka la bun briew palat! Ki super elite ki ong ia ki Khasi ban pynduna ne pynduh khun noh khnang ban riewspah bad ban ia stad de.
Ne hato ymdei ban ai jaka ia kita kiba lah bunbriew palat ban wan pyndap ia kaba suda? Ngi tieng ba ngi rit paid palat bad kata ka dei ka jingshisha.
Ki super elite ki ong, “small family is a happy family".
Mano ba la pynshisha ia kata? Ngi iohi ha ki nongkyndong ba kato ka tymmen kaba la kha 10 ngut ki khun, ka kmen bad ka shngain ba tawiar ia ka da byllai ki khun bad ki ksiew.
Haba ngi ong ba ka jaidbynriew ka don ka hok ban iaineh bad iai roi, hato kam dei ka hok ki khun Khasi-Khara ban roi ha ka jingbun paid ruh? Balei la kwah ia ngi ban pynduna bad pynduh khun tang na ka daw ba ka West Bengal, ka Bihar, ka U.
P.
, ka Kerala, ka Assam bad kiwei ki State ki la khapngiah briew? Kano kano ka jaid bynriew kan long kaba khlain bad kaba roi shaprang ha la ka ri, tang lada ka la poi ka jingbun briew ha kata kaba ki economists ki ong ka optimum level.
Kata ka mut ba ka jingbunbriew ka ia ryngkat (balance) bad ka area ka khyndew bad ka spah ba don ha ka, ryngkat bad ki lad ki lynti ban kamai katkum ka jaka (location) ba kata ka ri ka don hapdeng kiwei pat ki jaidbynriew.
Kawei na ki daw ba khraw tam ban ngin sa shah tyllep ha ki heh paid ka dei ba ngi rit paid, bad namarkata ka don ka jingthylli (vacuum) ha ka imlang ka sahlang.
Kawei na ki ain saian ka ong ba ka pyrthei ka mariang ka isih ia ka jingthylli (nature abhors vacuum), bad namarkata ka ialeh ban pyndap hangta.
Nga sngewdei ban ong ba ka pyrthei ka mariang ka shah tan ha ka jingthylli (nature is attracted to vacuum).
Kata ka jingrung kyrthep u mynder ne ka influx ka wan namar jong kane ka jingthylli.
Ka don ka jingduna ki nongtrei (labour vacuum), ka don kyrhai ka kabu ban pynroi ia ki spah mariang bad ki lad ki lynti kamai.
Kata ka jingkyrduh kam bashisha kam pat don hapdeng jong ngi ki Khasi.
Ka don tang ka jingkyrduh kam tulop bad ka jingkyrduh bai seng ban riewspah, hynrei kam pat don ka jingkyrduh kam bylla ne ka jingkyrduh kam trei bor-met.
Ka jingkyrduh-kam bashisha (unemployment) katkum ka economics ka long ba ka jingbunbriew ka la tam ia ka bor bsa jong ka khyndew (natural resources) bad ia ki lad ki lynti ban kamai.
Ka mih kata kaba ki ong ka labour market ha kaba ki nongtrei bylla (labourers) ki ia lum khrui ha ki ladshnong (squares) khnang ba ki nongai kam kin leit wer ia ki ban trei.
Ka jingthoh ka ong ba don ki nongtrei kiba hap ieng sah hangta ha ladshnong haduh ba la janmiet ka sngi ruh namar ba ymdon ba wer bylla ia ki.
Kata kein ka dei ka unemployment bashisha.
Ngi ki Khasi ngin lehrain ban ong ba la kyrduh kam, lada dang don byllai bah ka lad ia u bar ri ban die shana, ban die allu-muri, ban suh juti, ban leit shang die jain, die pylleng, die khiew, die dud, die jalebi kylleng ki shnong ki thaw jong ngi.
Dang don ruh bun ka lad ia ki khar mistri ban wan shna ia ki ing bad ki surok jong ngi.
Kum ka jaid bynriew ngim pat mad ia ka jingkyrduh bad ka lanot bashisha, namarkata ngim pat sngewthuh kiei ki lad kamai bad ki lad jingim ba don ha ka ri jong ngi.
Kito kiba wan na ki ri kiba la iakynduh mawsiang ki iohi kliaw kiei ki lad bad kamai hangne.
Kane ka dei ka jingthylli (vacuum) kaba da lei lei ngim lah ban ia pyrshah (resist).
Pyndap ia kane ka jingthylli dalade lymkumta, ka lyer na ki jaka ba jur ka pressure kan wan niom na baroh sawdong ban wan pyndap bad kan khie ka er-iong er-ngit bad kan rat artad ia ki iing ki sem, ki kur ki jaid jong ngi.
Don kiba ong, “kham lah ban don tang khyndiat ki briew kiba la stad ban ia shibun ki briew kiba shu long paidbah" (a handful of quality population) Kata ka dei kaba ki khot ka elitist rhetoric ka bym ia par pain ei ei bad ka jingshisha jong ka mariang.
Hato u Blei u la buh ia kane ka ri Khasi, bad u la ialam ia ki longshwa jong ngi sha kane ka ri tang na ka bynta kita ki little quality population? Ka snam bad u symbai jong ka jaidbynriew Hynniew Trep ka don ka hok nyngkong eh ban roi ha ka jing bun briew ha la ka jong ka ri haduh ka optimum level, bad hadien kata sa ia pyrkhat ia kata ka quality ne ia kata ka national population policy.
Ka little quality population kam lah ban pyndap ia ka jingthylli.
Ka little quality population kan long pynban maka ka ban khring ia u bar ri ban wan haduh iing shetja ne ha jingthiah syndon.
Nalor ka jingdonkam ha ka jingbunbriew, ngi dei ruh ban pdiang ba kane ka rukom longkur longjaid longing longsem jong ngi (matrilineal system) ka la iakynduh mawsiang ha kane ka pyrthei mynta.
La dei ban pyrkhat ban wanrah katto katne ki jingkylla ban kham ai bor ia ki khun shynrang bad ban pynlong ruh iaki kiba kitkhlieh.
Ngim lah ban len ba kane ka riti jong ngi ka khring bad plie lad ia ki bar ri ym tang ban wan kamai hynrei ban long paduh syndon.
Ha kawei ka jingiania u Bah Donatus Shadap, Syiem Raid Iapngar u la kren khor da ka jing sngew bitar, “kin ym ler kita ki check gate jong phi namar u dkhar u wan rung sha ri Khasi ymdei lyngba ka surok ne ka gate hynrei lyngba ka kynthei".
Ka leit long kumta ymdei namar ba ki kynthei Khasi ki long kiba lyngkar, hynrei namar ba ka jaidbynriew hi baroh kawei ha ki riti ki dustur jong ka, ka la lyngkar.
Baroh lang bad kynthei bad shynrang ngin hap ban kit pap lang na ka bynta kano kano ka apot ba ka jaid bynriew kan ngat.
Ha kawei ka shnong don hynriew tylli ki long iing kiba ioh kpa da ki Nepali, bad ka daw ka long ba kine ki hynriew ngut ki longkmie ki dei kiba la shah iehnoh ha ki longkpa Khasi.
Ha kine ki por la i kumba kane ka riti longkur longjaid ka la kylla ka khohpei ba hap kit ki kynthei, bad ha ki shynrang pat i kumba ka kylla ka license ban iaid pathar khlem jingkitkhlieh.
Don ei ei ha lyndet jong kine ki kynrum kynram ia kiba ngi dei ban iatai sani bad ban ia pynbeit.
Lymda ngi pynduh noh ka jingarsap, ka jingsarong khlem nongrim bad lymda ngim ia roi paid haduh ka optimum level bad ngim pynbeit ruh ia ka riti shongkha shongman bad longing longsem, ngin sa shah tyllep beit bad ka ILP bad ki check gate kin ym lah iada ei ei.
Shillong, 20 Nailur:U Deputy Commissioner (DC), jong ka East Khasi Hill District u Sanjay Goyal u la ong, ki bor pyniaid District lem bad ki pulit ki dang thwet jur ia ki nong ialam sengbhalang kiba pynlong ia ki jingia khih bapher bapher.
U DC u la ong ba ki sengbhalang kin hap ban bah khlieh ia ka jingduh nong jing ki mar sorkar bad kumjuh ruh ki mar paidbah kiba la julor ha kine ki jingiakhih jong ki sengbhalang bad kin hap ruh ban siew ia ka bai lut ksan.
U la ong ba dei ka iingbishar ka ban rai ban siew halor ki jinglutksan bad ka sorkar ka la khreh ban leh ia kane katkum ka kyndon jong ka ain Meghalaya Maintenance of Public Order Act.
U la iathuh ba, haduh mynta ki jingduhnong bad shah pynjulor ha kine ki khyndiat sngi ba la pynlong jingiakhih da ki sengbhalang ka la kot da ki phew lak tyngka.
U la iathuh ba wat lada la donkti da kiwei pat ki runar, hynrei ki sengbhalang kin hap ban bahkhlieh ia ka jingjulor namar ka don jingiadei bad ki jingiakhih.
U DC u la pynrem jur ia ki runar kiba la donkti ban ther maw ia ka kali Ambulance hynnin ka sngi.
U la iathuh ba ki sengbhalang kim lah ban shu lynthaw maw ia ki kali kit nongpang.
Ha ka juh ka por u la iathuh ba, ki pulit ruh kin nym lah satia ban pyndonkam ia ki kali Ambulance.
Haba kylli la ki bor pyniaid District kin pynngat ne em ia kine ki nongialam sengbhalang hapoh ka kyndon ain MPDA, u DC u la ong yn hap ban shim rai ha ka por kaba biang lada i donkam yn pynngat ha kane ka kyndon ain.
Halor ka jingbym wan trei ki nongtrei sorkar, u la ong ba ka shong ha ka sorkar ban shim ia ka rai pyrshah ia ki.
Haba kylli pat balei ki bos sorkar kim iaid, u la ong ka julong ka rukom haba ym don ba iaid ba ieng ha kum kine ki pakhang shnong.
U la iathuh ba ki bor pyniaid District ki la pynkhreh ban pahara jur ha kine ki sngi ban wan khamtam ba la jan ka Puja bad kiwei ki jingleh kmen bad tamasa bad la pan pulit shuh shuh bad lada ym ioh ruh ka la biang ia mynta u la bynrap.
Shillong,20 Nailur:U Pradip Choudhury uba shong ba sah ha Rynjah u la mynsaw jur hadien ba ki 20 tylli ki ksew lamwir ki la kynrup bat dait ia u.
Kane ka jingjia ka la jia  mynta ka step ha ka por 5:30 baje mynstep katba utei u rangbah u dang mareh step kumba ju leh man ka sngi.
“Kumba ju leh man ka sngi nga shait mareh step ha kitei ki jaka man ka step, hynrei mynta ka step uwei u ksew u la wan ban pyrsad hi sia ia nga bad sdang ban wiar,  hynre nga ruh kumba ju long man ka sngi ngam pynsngap, hynrei kyndit kyndit uwei pat u ksew u la kynrup kynsan ia nga bad hangta sdang sa kiwei pat ki ksew ban kynrup" ong u Pradip uba la shah hiar thma ha ki 20 tylli ki ksew.
U Pradip u la iathuh ruh ba um don lad da kumwei pat ban lait im ialade na katei ka jingshah hiar thma ha ki ksew hynrei dei tang ban shu hylla bad lynniar ryngkat ka pyrta briew ban iarap hakaba kawei ka kynthei ryngkat bad u dieng ha kti ka la wan ban tied ia kitei ki ksew bad ban iarap ia u.
Halor katei ka jingjia u Shekhar Das Secretary ka  Matri Sangha u la ong ba kine ki ksew lamwir ki dei kiba ju mih pyrthei tang ha ka por mynmiet bad ha ka por dang step ban wan shang surok hakaba katto katne sngi mynshuwa kawei ka kynthei bad ki khun jong ka ki la shah hiar thma ha kitei ki juh ki ksew.
U Das u la ong ba ki don haduh kumba 70 tylli eiei ki ksew lamwir kiba shang surok ha Rynjah bad u la ong ruh ba un leit ban ujor sha u DC ka East Khasi Hills ban kem noh ha ka tnad Municipal ia kitei ki ksew.
Shillong, 22 Nailur:Ki nongialam ka UDP kin iakynduh mynta ka sngi Nyngkong ban iakren ia ka jinglong jingman ha kane ka jylla.
“Ngin iakren ban wad ia ki lad ki lynti ban pynkut noh ia kane ka jinghuri hura ha ka jylla.
Ka jinglong kuman ka sorkar kan long kumba ai ding ha ka jylla", la ong u working president ka UDP u Bah Paul Lyngdoh.
U la ong ba ka jingmih ka kynrum kynram ha ka jylla ym dei ba ka jingeh ka ain kanun hynrei, ka dei ka por ban don ka jingtuklar ha ka sain pyrthei ia ka jingwan tyllep ki briew ba nabar sha kane ka jylla.
“Kane ka dei ka ishu kaba dei hok bad shongnia ban pynurlong ha kane ka por.
Ngim dei ban klet ba kane ka dei ka kam kaba la neh slem bha", la ong u Bah Paul Lyngdoh.
U la ong ba ka sorkar kam dei shuh ban ehrang hynrei ka dei ban sngap ia ka jingdawa jong ki paidbah ban pyntreikam noh ia ka Inner Line Permit (ILP) ban iada ia ki trai muluk jong kane ka jylla.
“Kumba long haduh mynta, kaba biang eh ban iada ia ka jingwan ki briew nabar ka dei ka ILP," la ong u Bah Paul.
Ha kajuh ka por, ka seng kan phah sha ka jingialang jong ka KHNAM ban long ha ka sngi Hatmajai ban iakren kumno ban pynbor ia ka sorkar ban dawa ia ka ILP.
Shillong,22 Nailur:Ka synjuk ki samla wad kam kiba la pass ia ka Grade IV  ( Association of Qualified Grade IV ha ka jingialang jong ki kaba la long ha ka sngi saitjain ki la shim ia ka rai ban leit ia kynduh bad u Lat ka jylla u K.
K Paul ban pyn sngew ha u ia ka jingeh ba ki samla wad kam ki ia kynduh namar ka jingkuman ka tnad DHS ban weng noh ia ki nongtrei ba la shu thung sop sop ha katei ka tnad.
Ki samla wad kam ki la iathh ruh ba nalor ka jingleit ia kynduh ia u Lat kin leit ruh ban ia kynduh ia u Chief Secrerary  Bah WMS Pariat ka jylla kumjuh ruh u Myntri Rangbah ka jylla u Dr.
Mukul Sangma ban pynsngew ha ki ia katei ka jingkuman ka tnad DHS bad kiwei pat ki jingeh jong ki ha kaba ia dei bad ka thung kam thung jam.
“Ngin leit ia kynduh ia u Lat ka jylla ban pynsngew ha u ia kane ka jingeh jong ngi" ong u samla S.
Pyngrope General Secretary ka Association  , ka daw ba kongsan ba ki samla wad kam ki thmu ban leit ia kynduh ia u Lat ka dei halor ka jingkuman ka tnad DHS ban weng noh ia ki nongtrei ba la shut hung ha katei ka tnad katkum ka jinglap jong ka Association lyngba ka RTI.
Katei ka Association ki samla wad kam ki la ong ba ha katei ka jingleit ia kynduh kin ia kren ruh ia ka sorkar ba ka dei ban thung kam noh ia ki 130 ngut kiwei pat ki samla ki bym pat ioh kam namarba ka jingpynjlan por ka sorkar kan kut noh ha une u bnai ban wan.
Shillong, 22 Nailur:Ka jingiakynduh jong ki APSTA bad AMPSTA ia u Director ka School Education and  Literacy (DSEL) u A.
CH Marak ha kaba iadei bad ka jingdawa jong ki ka la long kaba seisoh namar ba ki la ioh ka jingpynshai  halor ka jingdawa.
Katkum ka kyrwoh khubor ba la pyllait da u General Secretary ka APSTA u Bah FC Shullai ryngkat bad ka Kong L Tiewsoh kila ong ba u Director jong ka DSEL u la ai jingpynshai ia ki ba iaka tulop jong ki nonghikai LP school ki bym dei jong ka sorkar la dep pyllait sha baroh ki ophis SDSEO.
U Bah Shullai u la pyntip ruh sha ki nonghikai ba ka sorkar ka la mynjur ban pyntreikam ia ka CPF, Gratuity bad DCRG.
U General Secretary ruh u la kyntu ia ka komiti ba pyniaid jong ki skul ba kin iatreilang bad ba kin peit ia ki nonghikai kiba la ioh ban sei ia ka tulop sorkar.
Ha kaba iadei bad kiwei ki jingdawa kum ka Head teacher allowance bad ka indcrement yn sa iakren khambha bad u Dr RC Laloo ha ka 30 tarik Nailur.
Shillong, 22 Nailur:Ka myntri kam pohiing ka jylla ka kong Roshan Warjri ka la ong ba don kam ban nang ban iashong lang khnang ban ailad ia ka jingsuk kan ioh jaka.
Haba kren lyngkot ha ka jingiaseng duwai ban rakhe ia ka jingdap 50 snem ka Church of Jesus Christ ha kane ka sngi Saitjain ba la dep ha madan Malki.
Kane ka Balang ka la khot ia kiwei ki nongialam niam ban pyndonkam burom ia kane ka sngi.
Haba kren ha ka sngi, kaba la rakhe ruh kum ka International Day for Peace ka Kong Roshan ka la ong ba ka jingpynlong ia ka jingrakhe ia kane ka sngi ka long kaba donkam khamtam haba ka jylla bad ka ri ka don hapdeng ka jinglon g jingman kaba donkam ia ka jingsuk.
“Lada dei ban ioh ia ka jingshongsuk, la dei ia ngi ban nang ban shong lang hapdeng ki jaitbynriew bapher bapher", la ong ka Kong Roshan.
Kum ka dak ka jingpynsaphriang ia ka jingsuk, ka Kong Roshan bad u Naba Bhatterjee ki la pynher ia ka paro lieh hynrei  kine ki paro kim her bad ki shu dem noh hajan ba shong ma ki hi.
Nalor ka myntri kam pohiing, la ioh ruh ia ka jingkren na u Naba, nonghikai na UCC nalor kiwei pat ha ka jingialang kaba pyniaid da u Pastor I Ryntathiang.
Shillong, 22 Nailur:Ka Meghalaya Pradesh Congress Committe haba pynrem jur ia ki jingkren u Dr.
Jemino Mawthoh u MLA ka UDP, ka la ong ruh ba kam dei ka kam jong ka UDP ban tuklar ia ka kam shi ing shi sem jong ka seng Congress.
Ka MPCC ka la kyntu ba u Dr.
Jemino um dei ban pynleit jingmut than ia kam shiing ka Congress.
Ka Congress ka la kynthoh ia u MLA ka UDP hadien ba u la pynmih ia ski jingkren kiba u la pynpaw ba u Dr.
Mukul Sangma u dei ban hiar shuki na ka kam Myntri Rangbah.
Kane ka seng kaba ialam ia ka sorkar ka la  pynpaw ba ka dei ka seng kaba ia tylli bad kaba shaniah tylli hapoh ki jingpyniaid u Dr.
Mukul Sangma kum u Myntri Rangbah ka jylla.
Shuh shuh ka MPCC ka la pyntip ba ha kaba ia dei bad ka jingwan rung kyrthep ki mynder ha kane ka jylla na ka liang ka seng Congress kam shym la sngap bad shong kli kti hynrei haduh mynta mynne ruh ka dang thaw ia ki lad ki lynti ban  teh lakam ia katei ka jingwanrung kyrthep ki bar jylla.
Ka la kular bad pynthikna ruh ha ki paidbah ka jylla ba ka seng kan pyndonkam da ki lynti kiba biang ban teh lakam ia kane ka jingwan tuid kyrthep ki mynder.
Shillong, 22 Nailur:Ka North East Students’ Organisation ( NESO), haba pynpaw ia ka jing kyrshan ia ka Twipra Students’ Federation (TSF) ha ka jingiakhih jong ka pyrshah ia ka sorkar kaba la thmu ban plie ia ka Museum kaba don ha Ujjayanta Palace da u Vice President ka Ri ha ka 25 tarik mynta u bnai, tang da kaba shu ai kyrteng ia ka kum ka state Museum hynrei kaba pynjah pat ia ka kyrteng jong ka  Ujjayanta Palace.
Ka NESO ka la ong ba katei ka jingleh jong ka sorkar kam dei tang ka jingthmu ban pynrit shuh shuh ia ka jaitbynriew rit paid hynrei ka dei ka jingthmu ban pynduh pyndam syndon ia ka kolshor bad ki jinglong tynrai ba kyrpang jong ka jaitbynriew Twipra.
Ka NESO ka la iathuh ba ka jaitbynriew Twipra ka dei ka jaitbynriew ba la kylla rit paid na ka daw ka jingwan tuid kyrthep ki bar jylla bad ki mynder ha katei ka jylla na ki thain jong ka East Pakistan kaba ngi tip mynta ka Bangladesh.
Kiwei ki jaitbynriew kiba la wan long trai ha kane ka jylla ki la knieh lut ia ki bor synshar, ki bor ka ioh ka kot hynrei kim pat hun ha kaba ki la pyrshang ban pynduh jait syndon ia ka jinglong kaba kyrpang jong ki jaitbynriew rit paid ka Twipra, ong ka NESO.
Ka  North East Students’ Organisation ( NESO ) ka la pynrem jur ia a jingleh ka sorkar ka  Twipra da kaba dawa ba katei ka sorkar ka dei ban burom ia ka hok jinglong tynrai ba kyrpang jong katei ka jaitbynriew ka jylla.
Ka NESO ka la kyntu ia ki jylla jong ka thain shatei Lam Mihngi ba ki dei ban long husiar bha  na ka jingwan tuid kyrthep ki bar jylla sha ki jylla jong ki ioh ki shu kylla rit paid ha la ka jong ka Ri da kaba ong ba ka long lehnohei ban khylli khlieh ynda ka por ka la dier.
59ngut ki briew ki la iap hadien ka jingshah thombor kaba jur ha iew Nairobi, ka iew kaba heh bha ha kaba ki heh spah jong ka Ri Kenya ki ju tur bha sha katei ka iew ban thied ia ki jingdonkam jong ki.
Ha katei ka jingjia kaba ki lehnoh ki thombor ia kawei ka dukam heh Complex ne ka Mall ki la don bun ki paidbah ki ba la mynsaw jur kynthup ia ki pulit jong ka Ri Kenya.
U  President katei ka Ri u  Uhuru Kenyatta u la ong ba ki pulit ki kthong ia ki lehnoh kiba donkti ha katei ka kam haduh ban da ioh kem bad ban pynshitom ia kid a kaba tyngeh.
Ha katei ka jingjia ka US ruh ka la kam ba ki la don 4 ngut ki nong Amerika kiba la mynsaw jur ha katei ka jaka ba ki lehnoh ki la thombor.
Shillong,22 Nailur:Ka KHNAM da ka jingsngewkhia wat la kam shym la don tang uwei u MLA ha ka Ing Dorbar thaw-ain ka jylla ruh ka la ong ba kam lah ban shu peitkai  ia kaei kaba la jia da ka jingiohi jngai bad ka jingsheptieng ioh ba kane ka jaitbynriew ka lah ban shah tyllep ha kano kano ka por namar ka jingwan rung kyrthep ki mynder ha kane ka jylla.
Namar ka jngmutlop bad ka jingkuman ka sorkar hapoh ka jingialam u Myntri Rangbah ka jylla u Dr.
Mukul Sangma  ban pyntrei kam ia ka ILP, ka KHNAM ka khot sngewbha ia baroh ki Seng Sain pyrthei ha ka jingialang ba la khot ban pynlong ha ka 24 tarik mynta u bnai  ha Shillong Club  ha ka por 1 baje nohphai sngi.
“Lada ki sengbhalang ki lah ban long kawei balei ngi kum ki seng sain pyrthei ngim lah ban ia long kawei ban ia khun ha ka juh kane ka jingthmu bad ka juh ka thong" ong ka kyrwoh na u Bah Adilbert Nongrum MDC  ka Jaiaw ha kaba u la ong ba ha kane ka jingialang ka KHNAM ka dei tang ka nongkhot ban ia phylliew jingmut lang hapdeng ki seng sain pyrthei kiba dawa ban pyntreikam noh ia ka ILP.
Shuh shuh u Bah Adilbert MDC ka KHNAM u la ong ba ha katei ka jingialang ka KHNAM ka khmih lynti ruh ba u Bah Julius Dorphang uba long u MLA bad kum u nongialam barim ka HNLC lem ryngkat kiwei ki MLA shimet bad kiwei ki MLA jong ka seng Congress kiba sngew khia na ka bynta ka Ri ym na ka bynta ka shuki ba kin ia donlang ha kane ka sngi.
Ha ka juh ka por ka KHNAM ka la kyntu ba ki seng sain pyrthei ki dei ban shim jingkitkhlieh shuwa ban dier ka por ioh ba kane ka jylla kan long kum ka jylla Tripura ha kaba ki trai muluk ki kylla long tang kum ki rit paid.
Ka KHNAM ka  kitbok kit rwiang ryngkat bad ki jingkyrkhu kyrdoh ia ka “Khmih Shillong Group"  ha ka jing leit jong ki ban iashim bynta ha ka Audition jong ka India’s Got Talent ka ban long ha ka 26 tarik mynta u bnai ha Kolkata.
(Ms Villarich Sohtun)Shillong, 22 Nailur:Ka Synroplang Self Help Group (SSHG) Mawpat kaba la seng da kaba sdang ban lum ia ki tiar jot, ka la kiew sha uwei pat u maw jam ha ka jingiaid lynti jongka tang hapdeng 8 snem ei ei.
Kane ka kynhun kaba seng ha u snem 2005 da ki 17 ngut ki nongshong ka Mawpat, kala lah shah jied ha ka sorkar ban pyniaid ia ki bos Shillong Public Transport Service (SPTS) bad ki Shillong Supplementary Public Transport Service (SSPTS) ha u snem 2011.
U Rupang u la ioh ban iakren bad u Secretary jong ka Synroplang u Bah Juda Wahlang uba la iathuh ba la sdang nyngkong ia kane ka kynhun ha u snem 2005 da kaba shu lum ia ki tiar jot tiar pei ki bym pyndonkam shuh ki briew bad leit lum ia ki niut na man ki thliew ing kiba don ha Mawpat bad dei lyngba kine ki jingtrei jong ka kynhun ka la lah ban kiew haduh ba kan shah jied ban ioh pyniaid ia ki bos saw.
U Bah Juda haba iakren ha ophis kane ka kynhun kaba don ha Mawpat, u la iathuh ba ka sorkar ka aiti lyngba ka Public Private Partnership (PPP) ha ka Synroplang ban pyniaid ia ki bos saw bad ki maxi da kaba iasam ia ka jingioh lum bad ka sorkar mar shiteng.
“Katkum ka soskular ba ngi iateh, ka Group jong ngi bad ka sorkar, ngin hap iasam mar shiteng na ka jingioh", la ong u Bah Juda.
Hynrei kaei kaba kham phylla, ka long ba ka sorkar kan shu shim suk beit ia katei ka 50 percent katba ka Group kan hap ban peit ia ki jingdonkam baroh kum ka jingsiew ia ka bai nongtrei, ki nongniah bad kiwei ki jingdonkam, la ong u Bah Juda.
“10 percent na ka bai lum, ngin thep na ka bynta ban shna", u la ong.
U secretary ka Syngroplang u la iathuh ba ka Group ka ioh ban pyniaid 88 tylli ki bos saw heh (SPTS) bad 120 tylli ki kali rit (SSPTS).
“Katkum ka jingiateh, ngin hap ban pynthymmai man u snem bad ka sorkar", u la ong bad bynrap ba ka sorkar kan bishar lada ka rukom pyniaid ka long kaba biang, ka lah ban bteng biang ban aiti.
Ka jingpyniaid ia kine ki kali ka long ha baroh kylleng ki jaka ym tang ha sor hynrei sha khap sor ruh kum sha Mawlynrei, Umpling, Mawpat, Mawblei bad kumta ter ter lait noh tang ka shnong Mawlai bad sha ka thain Hynniewmer ba kam pyniaid ka Synroplang.
Katkum ka jingiathuh u secretary ka Group ka jingioh lum pisa haba shu khein pdeng ne antad tang na ki kali rit ka long kumba T.
1 lak ha shi sngi bad na kawei kawei ka bos heh pat ka jingmih shisngi ka long kumba T.
2200 eiei.
Haba shu khein antad, ka jingmih ha ka shi bnai na ki bos heh kan long T.
19, 36,000 katba na ki kali rit kan long T.
30 lak.
Ka rukom pyniaid ia ki kali la buh da ka por ban long 12 kynta naduh ka por 7 baje mynstep haduh ka por 7 baje mynmiet.
Hynrei namar ka jingbit jingbiang jong ki paidbah, la pyniaid palat ia kane ka por khamtam sha kito ki jaka ba donkam.
Ha kaba iadei bad ka jingiadei bad ki paidbah, u Bah Juda u la iathuh ba ka jingujor kaba kham eh ba la ju ioh pdiang, ka dei halor ka jingbym ai slip u kondoktor ia ki nongshong bad kaba ar ka dei ka jingbym don khutia bad kaba lai dei ka jingbym nang pyni akor.
“Man ba ngi ioh ia ka jingujor, ngi khot pynshai beit na u kondoktor bad lada ngi shem ba um kylla hadien ba la ai jingsneng, ngi beh beit na ka kam", la ong u Bah Juda uba bynrap, ba ka jingmut jong ki kali ba aiti ba ngin pyniaid, ka long na ka bynta ban shakri ia ki paidbah.
Ym tang katta, khnang ban lap ia ka jingleh tam ne ka rukom pyniaid ia ki kali, ka Group ka ju phah ia ki briew ban pynlong ia ka jingjurip kyndit man ka por.
“Ha ka por ba ngi leh ia ka jingjurip kyndit, lada lap ba u kondoktor ne nongniah u leh tam ia ki nongshong, ngi shim jingpynshitom beit bad lada kim kylla hadien ba la ai jingsneng,ngi beh kam syndon", la ong u Bah Juda.
Shillong, 22 Nailur:290 ngut ki samla pule jong ki kyrdan bapher bapher ki la shah pynkup burom ha ka Raid Laban Sports, Social and Cultural Organisation (RLSSCO)  kaba iatreilang bad ka sorkar ha kane ka sngi Saitjain ha Soso Tham Auditroium.
Kiba shah pynkup ki dei kiba poi shakhmat ha ki kyrdan pule kiba ioh 60 percent shajrong, nalor kito kiba dei na longing baduk bad kiba duna dkhot met ruh.
U secretary ka tnad pule puthi u bah FR Kharkongor u la shim ia ka bynta kum u kongsan ban sam ia ka khusnam bad u MLA ka South Shillong Bah Sanbor Shullai kum symbud kongsan.
Ia kiba shah jied la phiah 12 bynta bad la sam ruh da ka laptop kompitor.
Kane ka dei ka jingsam khusnam kaba shiphew jong ka seng (Raid Laban Sports, Social and Cultural Organisation (RLSSCO).
Ki samla pule bad ki khynnah skul kiba shah pynkup burom ki long na kito kiba pas ia ka eksamin ISC X, XII, CBSE X, XII, ki graduate bad post graduate.
Shillong, 22 Nailur:Ka KSU Education cell ka la ther tyngeh, ia u Myntri Rangbah Mukul Snagma bad u Symbud Myntri Rangbah Dr RC Laloo kiba la kiar ban iakynduh ia ki nonghikai bad sngap jar jar ia ki jingdawa jong ki hapoh ka lama ka Joint Action Committee of All Teachers Association of Meghalaya (JACATAM).
Haba pynpaw ia ka jingsngew lyngngoh ia ka jingleh meng ka sorkar, u secretary ka KSU education cell u Bah Donald Thabah u sngew ba ka jingbthah jong u Myntri Rangbah ban phah leit iakynduh ia ki nonghikai bad u Chief secretary ka dei tang ka kam ban pynslem kai ban pynthanda ia ka jingiakhih jong nonghikai kiba dawa ia ki hok jongki.
“Ki jingdawa jong ka JACATAM ki dei kiba shongnia namar ba ym tang ba ki iadei bad ka jingbit jingbiang jongki hynrei bad ka pule puthi ha ka jylla hi baroh kawei" la ong u samla Donald.
Ka seng ka sngew ba ki jingdawa dei ban tuklar da u Myntri Rangbah ym ban leit niat sha kiwei pat ki ophisar sorkar ki bym lah ban shim rai ei ei.
Halor ka jingdawa ia ka Inner Line Permit (ILP), ka KSU ka la ong ba ka jingpyntreikam ia ka ILP ha ka jylla kan ym ktah ei ei ia ka roi ka par.
Haba kyntait ia ka jingkynthoh ba ka ILP kan ktah ia ka roi ka par, u Bah Donald u la buh jingkylli, katno la roi naduh ba la ioh ia ka jong ka jylla Meghalaya?.
“Haba ianujor bad kiwei ki jylla, ka Meghalaya ka dang sahdien bha ha kaba iadei bad ka roi ka par", u la ong bad bynrap ba dang shen ka chairperson ka sorkar UPA ka  Sonia Gandhi ka la iaroh ia ka jylla Mizoram namar ba ka dei kawei kaba roi sted bha wat ha ka jingshisha kane ka jylla ka pyntreikam ia ka ILP".
Ha jylla Mizoram la pyntreikam ia ka ILP naduh u snem 1987 hynrei ka roi sted bha.
“Te, balei ym long ha Meghalaya haba Mizoram ka long nalor ka kham roi sted palat ia ka Meghalaya kaba khlem don ILP" u la ong.
U la ong ba ka KSU ka ieng beit ha ka nongrim ba ka ILP dei ban pyntrrikasm beit ha ka jylla ban khang lad ia ka jingwan ki briew ba nabar.
Shillong,22 Nailur:Ka kong Ampareen Lyngdoh Myntri ka tnad Labour ka la ong ba ki jingiakhih ki sengbhalang ban dawa ILP ka la pynshong syier bad ka wanrah jingma kaba khraw ia ki nong bylla kiba wan na bar jylla hynrei ha ka juh ka por kane ka jingma kam dei tang ia ki hynrei ka long pat ka jingduh nong bad kumjuh ruh ka jingma na ka bynta ki samla jong ka jylla kiba don ha kiwei pat ki bynta jong ka Ri.
Ka kong Ampareen ka la kdew ba ki samla ka jylla jong ngi nangne ki long kiba rit paid bha ha kiwei pat ki jylla ka Ri bad kane ka jingthom bor ia ki nong bylla bar jylla ha kane ka jylla ka wanrah ka jingshong syier pat ia ki samla rit ka jylla  kiba don shabar.
Ka kong Lyngdoh ka la ong ba ka sorkar kan ym ai lad ia kiba thmu ban thombor ia ki nong bylla kumba la jia ha Mawlai Umshing Mawkynroh ha kaba  ki runar ki la thom bor ia ki ar ngut ki nongbylla bar jylla ha kaba ki la pyrshang ruh ban thang im ia uwei na kid a kaba synreit da ka Petrol hynrei kitei ki 2 ngut ki la ioh phet noh.
Ha ka juh ka por ka kong Ampareen Myntri ka tnad Labour ka la ong ba ban teh la kam ia ka jingwan rung kyrthep ki bar jylla ha ka ne ka jylla, ka tnad ka la thung 10 ngut ki Labour Inspector ha kaba sa 19 ngut Inspector kin dang pynrung kam biang ha katei ka tnad ban peit ia ka jingwan tuid kyrthep ki bar jylla.
Shillong,22 Nailur:Ki nongialam jong ka Joint Action Committee of All Teachers Association of Meghalaya (JACATAM) hynnin, ka sngi ki la pynbna ia ka rai jong ki ba kin pynsangeh shwa shipor ia ki jingiakhih ba la buh ban pynlong naduh ka 24 tarik namar ka jingshim khia jong u Myntri Rangbah u Mukul Sangma uba la phah iakren bad u Chief Secretary ka jylla ha ka 30 tarik Nailur.
Hynrei ha kane ka juh ka sngi, ki nonghikai hapoh ka lama ka All Primary School Teachers Association (APSTA) kaba kyntait ban don bad ka JACATAM, kin iakynduh ia u Symbud Myntri Rangbah Dr RC Laloo.
Ki nonghikai hapoh ka lama ka JACATAM ki la kyntait ban ym iashim bynta shuh lada khot iakren u Dr Laloo hadien ba u la pyni ia ka jingleh meng bad hangamei ban khein bein ia ki nonghikai skul ha kane ka jylla.
Haba kren hynne ka sngi hadien ba la wai ka jingialang, u Chairman jong ka JACATAM u Bah ED Nongsiang u la ong ia ki jingiakhih ba la buh ban pynlong ha ka 24 tarik bad ka jingsahngeh trei khlem buh por la rai ban pynsahngeh shwa namar ba u Chief Secretary lyngba ka jingbthah u Myntri Rangbah u la khot iakren ia ki ha ka 30 tarik mynta u bnai bad batai kaei ba ka sorkar ka la pyrkhat na ka bynta jong ki nonghikai.
“Ngi la rai ban sangeh shwa ia ka jingiakhih bad ngin leit iakren ha ka 30 tarik bad ka sorkar", la ong u Bah Nongsiang bad bynrap ba kin sa peit aiu ban mih ha katei ka jingiakren bad ka sorkar.
La ong ban a ka liang jong ka JACATAM ki treh ban iakren bad u Chief Secretary namar ba ki la ioh ka jingthoh na u Myntri Rangbah ka Jylla u Mukul Sangma uba la bthah ia u ba kin iakren halor ki jingeh jong ki ba ki iakynduh.
U Bah Nongsiang u la ong ba ki nonghikai kin leit ban iakynduh ia u Chief Secretary ha katei ka sngi ha ka por 3 baje kum bala bthah da u Myntri Rangbah ka jylla, hynrei lada kane ka jingkhot iakren jong ka sorkar kam seisoh, ki nonghikai kin sashong ialang ban shim da kiwei ki lad ki lynti halor kane ka jingdawa.
“Tharai don ki jingeh ba u Myntri Rangbah u Mukul Sangma um lah ban bthah ia u Symbud Myntri Rangbah u RC Laloo ban iakynduh ia ki", la ong u Bah Nongsiang bad ong ba ki nonghikai ki khlem shah rem ha u Dr Laloo namar kin leit iakren bad u CS da ka jingbthah na u Myntri Rangbah.
Ha kaba iadei bad ka jingkynthoh ka APSTA, na ka liang jong ka JACATAM ka la ong ba ka jingialeh ka dei bad ka sorkar, ym ba kin kynthoh ne ban ialeh para nonghikai.
Hynrei u Bah Nongsiang u la ong bun ki nonghikai skul kiba dei ki dkhot ka APSTA ki don bad ka JACATAM.
Shillong, 1 Jymmang:Ka Village Employment Council (VEC) ka shnong Kyndong Wahlang kaba don hajan Sohiong, East Khasi Hills ka la shah kynnoh ba la pyndonkam bakla ia ka pisa na ka skhim Mahatma Gandhi National Rural Employment Guarantee Scheme (MGNREGS).
Ka Seng Samla Maw kneng kaba pan jingtip da ka RTI halor ka jingpyntreikam ia kane ka skhim ha katei ka shnong, ka la lap ba kane ka VEC ka la pyndonkam bakla ia ka pisa haduh T.
2 lak kaba la thmu ban shna ia ka surok shnong na kane ka skhim.
U president  ka SSM u Bah C Rani u la ong ba katkum ka jingtip ba la ioh na ka RTI, lashem ba na ka T.
9.
53 lak ba la mang ban shan ia ka surok shnong kaba jrong 100 meter, la mang T.
5.
50 lak na ka bynta ban siew bai bylla bad T.
3.
3 lak ban thied tiar.
“Hadien ba ka eksamin ia ki kot ki sla, ngi suba jur ba ka la don ka jingpyndonkam bakla ia ka pisa kaba la mang na ka bynta ban shna ia kane ka surok da ki nongkitkam ka VEC", la kynnoh u Bah Rani.
U laong ba ka Seng Samla ka la thoh sha ka VEC  la lai sien ban ai ka jingpynshai katkum ba la lap da ka RTI hynrei kim shym la ai satia.
U president ka SSM u la ong ba u Block Development Officer (BDO) ka Mawphlang Community and Rural Development Block u la pynlong ia ka jingtohkit ha u Nohprah mynshem snem.
“Hynrei kaba sngew lyngngoh, ka long ba u BDO u la kyntait ban ai ia ka kopi ia ka kaiphod jong ka jingtohkit haba la kyrpad ruh.
Khadduh ngi ioh ia ka kaiphod ka jingtohkit da kaba pan RTI kaba la pynpaw ba la pyndonkam bakla T.
1.
58 lak", la ong u Bah Rani.
Ha kajuh ka por, u la ong ba um shym la hun ia ka kaiphod ka jingtohkit namar ba ia ka pisa la pyndonkam bakla haduh palat T.
2 lak.
“Ngi la rai ban ujor da ka FIR pyrshah ia u chairman ka VEC u bah Dran Kharphuli bad u secretary u Bah Disnor War kiba pyndonkam bakla ia kaneka skhim", la ong u president ka SSM hynrei kaba lyngngoh ka long ba ki pulit kim shym la leh eiei halor ka FIR.
U la ong ba la kyrpad ruh ia ka VEC ban ai ia ki job card bad pass book jong ki nongioh bynta.
“Hadien ba la pule bniah ia ki kot ki sla, la shem ba ka pisa ba la buh ha bank ka duna haba ianujor ia ka pisa ba la kdew ha ka job card.
Kane ka pyni ba ka VEC ka la pyndonkam bakla ia ka pisa" u la ong.
Namar ka jingbym leh eiei ia ka FIR, ki dkhot jong ka shnong ki la pynlong ia ka jingiasoi paidbah ban ujor sha ka sorkar ban leh mardor ban pynshitom ia kiba donkti ban pyndonkam bakla ia ka pisa.
Shillong,1jymmang: 		Ka Dorbar paid bah ka Hima Lang rin kan long h aka 7 tarik mynta u bnai ha ka por 11 baje mynstep ha ophis Syiem ha Phlangdiloin, ong ka kyrwoh na u N.
S Syiem iong, Acting Syiem ka hima Langrin.
U Acting Syiem u la pynbna ruh ba ka don ka jingpan jingtip katkum ki kyndon ain RTI ba la pan da U Jespar Nongsiej bad u Kyrshan Lyngdoh kiba kam ba ki dei na ka shnong Phlangdiloin bad namar ba katkum ka jingtip jong kitei ki arngut ki don bun ki jingai jingtip kiba dei ban ioh jingmynjur shwa na ka Dorbar Paidbah jong ka Hima bad ki don ruh ki jingai jingtip kiba dei ia baroh ki Khlaw Khurit jong baroh ki khun ki hajar hapoh ka Hima.
Ka kyrwoh ka la kyrpad ia baroh ki khun ki hajar kiba don Ri-Khurit,Ri-Kynti,Ri-Kur bad kumta ter ter ba kin poi khnang khnang sha katei ka dorbar khnang ba ka jingai jingtip kan long lyngba ka jingtip lem  jong ki trai khyndew baroh.
Ha kajuh ka por   la bthah ruh ia baroh ki Sordar Shnong hapoh ka Hima ba kin pynbna paidbah biang hapoh ki shnong jong ki halor kane ka mat.
Shillong,1 Jymmang:Ka mih bha, ka jingiakren ha kine ki sngi, ha kiba leit ba wan, ha kiba shong taksi, ba ka la don ka jingjia shah pyniap ha ki thain Mawngap, ha kaba iwei i heprit i bym pat shym la ioh kyrteng haduh mynta i la shah khniot iap, katba u kpa jong i, u la laitim bad u don hapdeng ka jingmynsaw jur, bad la ioh jingtip ba utei u rangbah u bym pat tip kyrteng haduh mynta u don hapdeng ka jingsu mar-namar ba u la shitom jur.
Ka don ka jing iathuh ba katei ka jingjia ka la jia ha Wahumpatiah shuwa ban poi sha Kreit bad Mawreng, ka jaka sha ki thain Mawngap.
La iathuh ba u kpa u la ialam shim dawai ia i khun jong u na sha ki thain Mawngap -Marbisu, hynrei ha shiteng lynti, ula kiew da kawei ka Sumo bad ka dei ha katei ka lynti, hapdeng ka Mawngap bad ka Ladmawreng, ba ki don ki briew, kiba wan kiew sa kumba 3,4ngut ban shong ha katei ka Sumo bad ka dei ruh hangta hi, ba ki la shah ktah kti bad ba ynda la dep leh ia katei ka kam pyntriem, ba la bret noh ha katei ka jaka ha jan katei ka jingkieng.
Na ka liang u nongthohkhubor u la wad jingtip ia katei ka jingjia na ki pulit lyngba u OC ka Mawngap out Post, hynrei u OC u la ong ba ki pulit kim  shym la ioh jingtip eiei.
Ban pynthikna ia katei ka khubor, u nongthoh khubor u la ioh ban ia kren bad U Rangbah shnong jong kawei  na ki dong ha Mawngap, ha kaba u la ong ba kam don jingtip ba thikna haduh ban ong eiei ha ki kot khubor, hynrei u la kam ba kiba la shah ktah ha ka jingjia kim dei napoh shnong, bad um don jingtip la kitei kiba hap ha katei ka lanot ki dei na kano ka jaka, bad sa kawei ruh u la ong ba ka dei ka jingjia kaba hapoh khlaw- ha lynti syngkien ka bym hap shuh hapoh ka jingpeit ka shnong.
U nongthohkhubor u la ioh iakren ruh bad u bah Edward Kurbah , Secretary Hima Marbisu ban kylli shaphang katei ka jingjia , na ka liang utei u rangbah u la kubur ba u la iohsngew wur-wur-wer-wer ba ka don kum kata ka jingjia, u la ong pat ba ym iohsngew khubor eiei ban don kiba shah leh kumta kiba na ka thain Marbisu, bad u la ong ruh ba um tip la kita ki nongshah leh ki dei naei.
Shillong, 1 Jymmang:Ka Skul Rising Sun  Secondary School Maw yngkneng ka la rakhe ia ka jingdap 25 snem ne ka jubili rupa hynne ka sngi.
Ia kane ka skul la seng naduh u snem 1989 da ki 10 ngut ki rangbah bad ki longkmie ha katei ka por.
Kine ki 10 ngut ki kynthup ia u bah Krimson Kharsati, Kong Debora Japang bam kwai ha duwar u Blei, Kong Rinalyne Sari, Kong B Kharsohnoh, Bah Keston Nongpluh, Bah H Myrboh, Bah Trek Lyngdoh,  u HV Lawna, Bah KH Roy Dkhar,bad Bah Marbeit Lyngdoh.
Ia kane ka skul la sdang ha ka 15 tarik Jymmang 1989 bad 40 ngut ki khynnah skul 2 ngut ki nonghikai hynrei ha kane ka snem ba mynta, ka  jingdon jong ki khynnah ka la kiew sha ka 350 ngut naduh Klas barit haduh klas ba shiphew.
Ha kane ka sngi plie ia kane ka jingrakhe, u BDO ka Mawryngkneng u  Bah K Shangdiar u la shim ka bynta ba kongsan katba u OC ka Mawryngkneng u Lucas Sangma u la long kum u symbud kongsan.
“Kam dei ka kam kaba suk ban seng ia ka skul, kane ka jinglah kane ka skul Rising Sun Secondary School ban kiew sha kane ka kyrdan, ka pyni ia ka jingtbit bad ka jingshemphang jong ki nongpyniaid", la ong u Bah Shangdiar.
U la ong ba kiba bun ki skul ki la tlot kim lah ban iaid shakhmat namar kiba bun ki daw.
U la kyntu ia ki khynnah skul ba kim dei ban leit skul tang ban pyndep ia ka eksamin bad kata ka lut, hynrei ki dei ban pule ba ka jingtip ba ki ioh kan neh ha ka jingim jongki.
“Nga kitbok ia kane ka skul ba kan kiew shuh shuh nangne shakhmat", u la kitbok u BDO.
Shwa ia kane, u OC ka Mawryngkneng u la ong ba ka jingnang jingstad ka long kaba kongsan tam ha ka jingim jong u briew shimet ne ha ka imlang sahlang.
“Nga sngew tynnad ban ioh sngew ia ka khana jong ka skul kaba la pynmih shibun ki riew stad bapher bapher hapdeng kine ki snem ba la dep", la ong u OC.
U la ong ba ki khynnah ki dei ban don ka thong ha ka jingim haba ki leit sha ka skul ba kin longbriew manbriew.
Ha kane ka sngi, la ioh ruh ia ka jingiathuh khana lyngkot na u Principal kane ka skul u Bah D Mukhim, uba la batai ia ka jingiaid lynti jong kane ka skul haduh ba kan poi sha kane ka thong kumba ka long mynta na I jingsdang iba rit eh.
La seng nyngkong ia kane ka skul ha ka kyrdan LP skul ha u snem 1989 bad ha u snem 1995 la pynkiew sha ka kyrdan UP skul bad ha u snem 1999 la pynkiew sha ka kyrdan seconcdary skul.
Ka LP bad UP ki la ioh pynrung ha ka sorkar katba ia ka secondary ka dang long shimet  haduh mynta.
Iwei I nonghikai ha LP la iarap da ka sorkar, 4 ngut ha ka UP katba ha ka secondary dang siew  da ka managing committee.
Ki la phah ialeh eksamin haduh 12 sien ha ka matrik bad ka resol ka long kaba pynkmen namar ka jinglait bha ki khynnah.
La pynshongshit ia kane ka sngi da ka jingshad bad ka jingrwai jong ki khynnah skul, ki jingialehkai bad kiwei de.
Kiba ai jingkren ha kane ka sngi ki long u sordar ka Mawryngkneng, u MDC barim bah David Kharsati bad kiwei de.
Shillong,1 Jymmang:U Lamphang barim ka Ing Dorbar Thaw-ain ka jylla u Monindra Rava u la khlad noh na kane ka sla pyrthei , halor ka jing khlad utei u rangbah u Lamphang Ka Ing Dorbar Thaw-ain ba mynta u AT Mondal, ki dkhot ka Asembly, ki ophisar bad ki nongtrei ka Meghalaya Legislative Aseembly ki la phah ka jingsngewlem sha ki bahaing bahasem jong u.
Varanasi, 2 Jymmang:Ka BJP, mynta ka sngi, ka kyntait, ba U Narendra Modi, ula ju ong, ba ka Priyanka, ka long kum ka khun jongu.
U nongialam jong katei ka seng, U  Ravi Shankar Prasad, ula ong mynta ka sngi, ba kam ju don ka jingkren jong U Modi, ha kaba un ong, ba ka Priyanka, kan dei kum ka khun jongu bad katei ka dei ka jingkren, kaba la shu thaw thok, ong U Prasad.
Dei ban don ka jingtohkit, halor katei ka jingjia, ha kaba yn lap, la ka don ka jingbthah nangno re nangno ban leh thawnang, ia katei ka jingkren jong U Modi.
“Haba U Modi, um ju ong, ba ka Priyanka, ka long kum ka khun jongu, kumno ka mih ha ki kotkhubor" ong U Prasad.
Hynrei, ka jingkren jong U Modi, katba kum ka jing ia thuh jong U Prasad, ka long ba ka dei ka bynta jong ka khun kynthei jong ka Sonia, ba kan iada tyngeh, ia la ka kmie bad kumjuh ia la u jong u para jongka ruh.
Na ka liang jong ka Priyanka Gandhi ruh, hynnin, ka la jubab lyngkot ha ki kotkhubor, ha kaba ka kren shai, da kaba ong “Nga dei ka khun jong U Rajiv Gandhi" bad ka ong ruh ba u kpa jongka, u Rajiv Gandhi, ula aiti ia la ka jong ka jingim, na bynta jong ka Ri bad ka ong “Ngam don shuh, da uwei pat u briew, u ba ngan kham ieid, lait noh na u kpa jongnga".
Guwahati, 2 Jymmang:Ki ehrang, kiba la kieng atiar bha jong ka seng lehnoh NDFB (S), ki la leit ban hiar thma ha ki ar tylli ki District jong ka Assam, kiba hap ha ki bynta jong ka  Bodoland Territorial, ha kaba ki la siat iap ia 11ngut ki briew, ba kynthup ia lai ngut ki khynnah bad sa 3 ngut kiwei pat kiba la mynsaw jur.
Katei ka dei ka jingjia, kaba la jia hynnin ka miet.
Kitei ki ehrang, ki dei kiba hap ha ki rta kiba 20 haduh 25snem, jong ka kynhun NDFB-Songbijit, kiba don da ki tiar ialeh AK-47, ki leit rung ha ki lai tylli ki iing briew ha ka shnong Balapara jong ka Kokrajhar, ha ka step phyrngab jong ka sngi thohdieng bad ki la siat naphang, ha kaba hynniew ngut ki briew, ki la iap ha shen, ong ka khubor pulit.
Arngut ki khynnah rit bad 4ngut ki kynthei, ki dei kiba la shah siat iap, na 7ngut kitei kiba iap, ong U LR Bishnoi, IGP.
U don shuh sa uwei pat u khynnah, uba lai snem ka rta, ba la lap na katei ka jaka, mynta ka step bad sa arngut kiwei pat kiba mynsaw jur.
La iathuh da kiba ha iing jong kiba iap, ba ki ehrang, ki leit rung na kawei ka iing sha kawei pat.
Ha ka jingjia, kaba hynnin ka miet, ki don lai ngut, na kawei ka iing, ba kynthup ia arngut ki khynnah, kiba la shah siat iap bad sa uwei u khyllung, uba la mynsaw jur, ha ka jinghiar thma jong ki ehrang NDFB S, ha ka District Baksa.
Ha kawei pat ka jingjia, la iathuh ba sa 10ngut ki briew, ki la iap ha ki bynta jong ka Baksa District ha Assam, mynta ka sngi thohdieng.
Katei ka jingiap, ka dei hadien ka jinghiar thma jong ki ehrang NDFB (S), kaba ki la pyniap ia 11ngut ki briew, ha ki ar tylli ki District.
Ki bor District, ki la pynjari ia ka korphiw ha ka Baksa District bad la khot ia ki shipai, ba kin pahara ia katei ka thain.
Shillong,2 Jymmang:Ka jingiathep vote elekshon MP lok sabha ka la long  naduh ka 9 tarik u iaiong ha kane ka jylla, katba ka jingpynbna result,  kan long ha ka 16 tarik u jymmang, kaba long shi bnai shiteng  hadien ba la thep vote ba ki paid nong Meghalaya kin hap ban ap ia ka resol.
23 sngi ki la iaid, mynta sa tang 14 sngi kaba long ar taiew thik ba ki paidbah kin hap ban ap na bynta ka resol, la iohi ba ha kine ki 23 sngi ba la leit ki la don bun ngut ruh ki nongthep vote kiba la khlad noh, khlem da ap ban tip ba u kyrtong ba ki la thep u jop ne u rem.
Katba lah ban lum jingtip ia ki briew kiba la khlad noh hadien ba la dep thep vote , ki la don da ki bun spah ngut tam ha kine ki 23 sngi, bad kitei ki dei kiba la ioh jingtip lyngba ki jingpynmih khubor ha ki kot khubor bapher bapher bad sa ki jingiap, kiba kham bnai paidbah, ha ki dong bad ki shnong bapher ka Ri Khasi Jaintia.
Shillong,2 Jymmang:Ka KHNAM, ka la pynpaw ka jingsngewkhia kaba jur, halor ka jingpyn lip ding kaba bun bun kynta ha ka jylla ha kine ki sngi.
Haba ia kren bad ki nongthohkhubor mynta ka sngi, u Working President ka KHNAM u bah Adilbert Nongrum u la ong ba ka KHNAM watla kam don tang uwei  nongmih khmat ban ia said ha Ing Dorbar Thaw-ain ka jylla, hynrei kam dei pat tang ka seng sain pyrthei hynrei ka dei ruh ka seng ban khih na bynta ka jaitbyn riew, u bah Adilbert u la ong ruh ba ka KHNAM kam lah ban shsu sngap jar hynrei ka mih sha khmat ban pynpaw ka jingsngewkhia namar ba ka tei ka jingpynlip ding kaba la palat pud ka la ktah mat iong ia ka jaitbynriew bad ia ki samla pule ka jylla.
‘Ka jingpynlip bording ka la ktah iong shisha ia ka jaitbynriew baroh khamtam ki samla pule’ ong u working President ka KHNAM.
Ka KHNAM ka la wanrah ruh ki jingai jingmut ia ka sorkar jylla, ba kan den noh ia ka wah Umshing kaba la shu tuid ei sha Assam,  ka la kyntu ia ka sorkar ba ka dei ban pyntuid ia ki um ba mih na katei ka wah sha Wah Umiam.
U bah Adilbert u la ong ruh ba u Myntri Rangbah ka jylla u la dei ban pynbor beit ia ka sorkar pdeng ba kan bei tyngka na ka bynta ban siew ia ka ram jong ka NEEPCO, khnang ba k ipaidbah ka jylla kin ym long sohpdung tang namar ka jingbym lah ka tnad MeECL ban siew ia ka ram jong katei ka Kompeni.
Kumba la kynthoh  da ki kynhun bapher bapher ka KHNAM ruh ka la ther  tyngeh  ia ka Leshka Project kaba ka sorkar ka la pynlut da ki spah klur tyngka ban pynmih bording na byngta ka jylla.
Lah ban pynkynmaw la mang ba ka Leshka kan pynmih  126 MW ka bording, phewse katei ka Project kam shym la lah ban pynmih ding wat tang shi pawa ruh na ka ba la mang, ha kaba ka la lah ban pynmih tang 6MW.
Ha ka juh ka por, u working President ka KHNAM u la pynpaw ba ka KHNAM ka pyrshah jur ia ka jingthmu ka sorkar ban ai jaka rieh tngen ia ki kai khlaw ANVC ha kane ka bri u Hynniewtrep, u la kyntu ia ka ki paidbah ka West Khasi Hills ba ki dei ban mih madan ban pyrshah ia katei ka jingthmu ka sorkar.
U bah Nongrum u la ong ba lada ki kaikhlaw na ri Lum Garo kin ban shongrieh tngen kan poi ruh ka por ba ki sa kam trai ia ka jaka jong ki Khasi.
Ha kaba ia dei bad ka jingioh long nong India ki nong Tibet, kiba la wan ban shong ban sah sha kane ka Ri India , u bah Adil bert u la ong ba ka KHNAM kan ym ailad bad kan ym shong thiah thai namarba shisien ba ki la ioh ban long nongshong shnong ka India ki ioh ruh ia ka hok ban thep vote kaba mut ba ki la dei ki trai shnong.
Shillong,2 Jymmang:Ha ka 22 tarik u iaiong u Commandant, 1st MLP Bn.
, Mawiong, Shillong u la phah sha ki pulit ia kawei ka serti phiket sngi kha kaba la paw ba ka dei ka ba ioh na u SMHO, uba rejistar ia ka sngi kha bad sngi iap, ha Shillong Municipal board, katei ka sertiphiket ka dei kaba la thoh ha ka kyrteng u Manoj Kumar Ojha, bad la phah sha ki pulit ban pynshisha, hadien ba la peit bniah ki pulit ki la lap ba katei ka sertiphiket sngi kha ka dei kaba thok.
Shillong, 2 Jymmang:Ka sorkar ha kane ka sngi Thohdiengka la pynlait noh ia ka  Meghala ya State Pollution Control Board (MPSCB) na ka jingpeit ka Public Health Engineering (PHE) bad la aiti sha ka tnad Forest and Environment department.
“Ngi la pdiang ia ka jingpynlait noh ia ka MPSCB na ka PHE bad la aiti sha ka tnad Forest bad Environment", la ong u Myntri Rangbah u Mukul Sangma  hadien ba la wai ka jingialang ka kynhun myntri.
Katkum ka jingong u Myntri Rangbah, kane ka jingleh ban kynriah ia ka MPSCB sha ka tnad Forest ka la don ha ka jingpyrkhat ka sorkar la kham slem.
Ha kajuh ka por, u myntri ka tnad Forest and Environment Bah Prestone Tynsong u la ong ba ka MPSCB ka hap hapoh ka jingpeit ka PHE naduh u snem 1983.
“Ngi la rai namar ba ka sorkar ka sngew ba ka kamram jong ka Board ka long ban peit ia ki kam ba iadei bad ka mariang.
Bun ki ain ba la pyntreikam da ka MPSCB ki iahap bad iadei bad ki mat jong ka Forest and Environment", la ong u Bah Tynsong.
Ia ka kam chairman la khlieh da u ophisar ha ka kyrdan Additional Chief Engineer katba u Executive Engineer u dei u member secretary.
‘Hynrei mynta ka Board kan khlieh da u Chief Conservator of Forest (CCF)", la ong u myntri khlaw.
Shillong, 2 Jymmang:Ka jingsahngeh die ia ki syiar phareng (broi ler)ka la pynlong ia ki nongdie syiar khasi ban lah pynheh ia ka iew die syiar khasi.
Ki nongdie syiar phareng ki la rai ban sah ngeh ban die syiar phareng naduh ka 1 tarik Jymmang haduh ka 7 tarik ban pyrshah ia ka jingkiew dor ki syiar na Assam.
Na ka liang u nongthoh khubor uba iaid sha iew mynta ka sngi ha Iewduh,  la iohi ba ka iew die syiar phareng baroh ki dukan ki khang lut bad la iohi tang ia ki syiar khasi ba la wan die ba set ha ki ruh baheh baheh.
Haba iakren bad ki nongdie syiar khasi ha iew ki la ong ba ka jingsahngeh die syiar phareng ka la kham pynheh iew shuh shuh ia ki nongdie syiar khasi namar ba kiba wad syiar phareng kim ioh bad ki la hap ban thied ia ki syiar khasi.
La ong ba ka rukom die ia ki syiar khasi bad syiar phareng ka iapher namar ba ia ki syiar khasi kim ju thew kilo hynrei ki shu ia die tylli beit katba ia ki syiar phareng ki shu thew kilo.
Lah ban ong ba kane ka jingshangeh die syiar phareng ka la ka ktah ia ki paidbah kiba bam syiar khamtam haduh shi taiew.
Na ka liang u Deputy Commissioner ka East Khasi Hills ruh u la maham ba kino kino kim lah ban phah khang dukan jubor bad lada lap, yn pynshitom ia ki.
Uwei u nongdie syiar phareng uba ka khang dukan, u la ong ba ka jingsangeh ban die ia ki syiar phareng kam dei eh ba kim kiew dor hynrei namar ba kim ioh syiar kiba biang dor na Assam bad la die ha ka dor kaba rem.
Ki syiar phareng (broiler)  kiba dang rit ki la die ha ka dor kaba heh, u la ong bad bynrap, ba hadien shi taiew, lah ban ioh syiar biang.
Shillong, 2 Jymmang:Ka UDP kan khot iawer lut ia baroh ki seng sain pyrthei sha ka jing ialang ban iakren halor ka jingpynlip bording ka sorkar ban long ha kane ka sngi Hatmajai jong ka taiew ban wan.
U MLA ka Nong thymmai ba dei ruh u Working President ka UDP u Bah Jemino Maw thoh u la ong ba ka seng UDP kan khot iawer lut ia baroh ki sengsain pyrthei ban don bynta lang bad ki halor kane ka jingdawa bad ban pynshisha halor ka jingkynnoh jong u Myntri ba ka jingiakhih jong ki halor ka bording kam dei ki kam politik.
“Ngin khot lut ia baroh ki seng sain pyrthei ban iasnohkti lang kynthup naduh ka seng Congress ban pynpaw ba kane kam dei ka kam politik", la ong u Bah Mawthoh.
La ong ba ha ka jingshisha u Mukul u dei ban tip iaka jingduna na ka sorkar namar ka jingpynlip bording da ki 13 kynta ha ka shi sngi ka la ktah shibuh eh ia ki paidbah hynrei u kynnoh pynban da kumne kumtai.
La ong ba ka jingkynnoh jong u Mukul ba ka UDP ka leh Politik ka dei tang ka jingkren laplah jong u bad u ialade u dei ban kynmaw ba u dei tang u Myntri Rangbah ka Jylla ym dei u Patsha.
U Bah Mawthoh u la ong ba u Mukul u dei ban sngewthuh ia ka jingduna  na ka sorkar ba kam lah ban pynbiang ia ka jingdonkam jong ki paidbah hynrei u kynnoh pynban ba leh politik.
U la ong ba na ka liang jong ka UDP kan sa shong jingialang ha ka sngi Hatmajai jong kane ka taiew ban wan bad kin sa ai ia ka rai ha kane ka sngi.
“Ngin pyni sha ki paidbah ba kane kam dei ka kam politik kaba ktah ia u paidbah", la ong u Bah Mawthoh.
Ha kajuh ka por ngin dawa ba u Myntri ba dei peit halor kane ka tnad bording udei ban hiar shuki noh namar ka jingbym lah ka jong u ban peit ia kane ka kam.
“Ngi lah ba un hiar shuki noh namar ka jingbym lah jong u ban peit ia bit jingbiang jong kane ka kam", la ong u Bah Mawthoh.
Shillong, 2 Jymmang:Ka sorkar jylla ka la thaw ia ka iarong ban buh pisa na ka bynta ki jingdon kam jong ka MeECL kynthup ia ki lai tylli ki tnad jongka kynthup ka transmission company, distribution bad ka distribution company) khnang ban siew ia ki jingdonkam kyrkieh haba donkam.
“Ka jingthaw ia ka iarong pisa ne ka corpus fund kan pynlong ia ka MeECL ban suk ban shim haba donkam khnang ba kan lah ban treikam ha ka rukom kaba iohnong", la ong u Myntri Rangbah u Dr Mukul Sangma mynta ka sngi hadien ba la wai ka jingialang ka kynhun myntri.
Katkum ka jingong jong u Myntri Rangbah u la ong ba ki la bthah ia ka tnad bording ka jylla ban buh ia kane ka iarong pisa ban pyndonkam ha kaba pyniaid ia ki kam jong ka MeCEL ban long kaba iohnong.
“Kine ki lai tylli ki tnad kiba hap hapoh ka MeCEL ki dei ban nang ban ieng ha la ki jong ki kjat", u la ong.
U Sangma u la kyntu ia ka MeECL ban pynthikna ba kim dei ban shu ap bording nabar hynrei ki dei ban thaw ia ki lad ki lynti ban pynduna ka jingthied bording nabar.
“Ka jingpynbiang ia ka jingkhein jingdiah kan pynlong ia ka MeCEL ban ioh jingmyntoi na Financial Restructuring Plan jong ka sorkar India namar ba ka jingslem ban ioh ia ka jingkhein jingdiah ka la pynduh nong ban ioh ia ki jingiarap na ka sorkar pdeng", u la ong.
Nalor ka jingpynmih bording na ka um bad dewiong, ka sorkar ka la  bthah ruh ia ka MeCEL ban thaw ia ki lad ki lynti ban pynmih bording na kiwei ki lad kum na ka sboh, bad ka sngi bad kiwei ki bor ba lah ban ai bording.
Kane kan pynduna ia ka jingshim bording nabar bad kan pynsuk ia ka MecEL, u la ong.
Shillong,4 Jymmang:Ka Khasi Students’ Union Mawlai (KSU) Circle ha ryngkat ka jingiatrei lang bad ka Lamjingshai TI Project kan pynlong ia ka Aware ness Programme on HIV AIDS cum Free Health Camp ha Mawlai Phudmuri Nongmadan ha ka 6 tarik mynta u bnai ha ka  por 10 baje mynstep.
Ka jjngthmu ba la pynlong ia katei ka prokram  ka long ban kyrsiew ia ka Jaitbyn riew khamtam ia ki paidbah nong Mawlai, ba kin tip bad phikir shaphang ka jingsdang ban kharoi jong kane ka jingpang wat sha ki bynta jong kane ka thain.
Ka kyrwoh na u Publicity Secretary ka seng u bah D.
Sawkmie u la khot la wer  ia ki nong shong shnong ka shnong Mawlai naduh ki samla pule, ki nong shong dukan, ki  Driver Association, ki nongkit kam shnong, ki nongkit kam sengbhalang haduh ki riew paw khmat ne riew donburom ban ia poilang lang ha katei ka prokram ai jinghikai, ha kaba ki riew shem phang na katei katnad, kin wan ban ai jinghikai bad jing sumar ei.
Shillong,4jymmang: 		Ka ding kaba klang ka la bam duh ia kawei ka ing ha Pdeng shnong, Malki haduh ba ka la ingkhong khait baroh ki jingdon jingem, katei ka ingjia ka la jia ha ka por 10:30 baje mynmiet tang shiteng kynta hadien ba la kut ka kynta pynlip ding.
Ha katei ka jingjia la iathuh ba baroh ki jinglut jingsep ka la kot sha ki klur tyngka.
La suba jur ba ka daw ba ka dei ka ing ka la ing ka lah ban dei na ka jingthut ha ki bording ilektrik namarba ka la dei ruh ka ing kaba la rim bha.
Katkum ki lad khubor la iathuh ba la don kawei ka longkmie kaba la iohi ia katei ka jingjia bad ha kaba myn- nyngkong ka nangmut ba ka dei ba ki jingia  thang niut , hynrei kham hadien ka la iohi ia ka ding kaba klang, bad hangta ka la pyrta briew ban iarap.
Ki marjan marpa bad ki nongshong shnong ki jla pyrshang vkatba lah ban pynlip ia katei ka ding hynrei haba ki iohi ba kim i kot bor shuh ban ialeh ki la pyntip sha ki pulit pynlip ding.
La iathuh ruh ba katei ka ding ka la neh haduh lai kyngta namar ka jingslem palat ka kali pynlipding ba jur palat ka dheng kali, ym shym la do ba mynsaw ha katei ka jingjia.
Shuh shuh la iathuh ba ha ka por ba ka ding ka dang klang bha ha ka jingpluh katei ka ing, ki la mih ruh ki jingsawa na ki sainar ilektrik, kaba la pynlong ia ka shnong ban pyntip sha ka tnad MeECL ba ka not ia ki bording ha katei ka shnong ioh ki mih kino kino ki jingjia.
Shillong, 2 Jymmang:Ka sorkar jylla ka la thaw ia ka State Committee na ka bynta ban iasaid ia ka jingkhang tih dew iong thliew khnai ka National Green Tribunal (NGT) ha kane ka jylla.
Ka sorkar jylla ka la pynkhreh ban wanrah da ka rukom ban tih dewiong da ki buit stad saian.
Ia kane ka komiti la khlieh da u Additional chief secretary u KS Kro pha.
Kane ka komiti kan kdew lynti ia ka tnad ba dei peit ban thaw ia ki ain ban wanrah ia ka jingtih dewiong da kaba pyn donkam da ki buit saian bad hadien ba la pynkhreh yn phah sha ka NGT.
U Myntri rangbah ka jylla u Mukul Sangma u la ong ba ka jingaiti ia ka kaiphod halor ka jingwanrah ia ka jingtih dewiong da ka buit stad sain ka dei shi bynta na ka jingbthah ka NGT.
Lah ban kdew ba ha ka  17 tarik, ka hukum jong ka NGT ka la bthah ia u Chief secretary bad  u Director General of Police (DGP) ban pynthikna ba ka jingtih dewiong thliew khnai ka long kaba beain bad dei ban pynsangeh shi syndon ha ka jylla.
Ka la bthah ba ka jingshalan ia u dewiong ruh dei ban sangeh shi syndon haduh ba la pynmih da kawei pat ka hukum na ka NGT.
Ka hukum ka NGT ka la mih hadien ba ka All Dimasa Students’ Union (ADSU) ka la ujor sha ka NGT ha ka 2 tarik Iaiong da kaba kynnoh ba ka jingtih dewiong thliew khnai ka la jubor ha kane ka jylla khamtam ha rilum Jaintia Hills kaba la wanrah ia ka jingjaboh ka wah Kopili bad ka jingpynjot ia ka mariang.
U Sangma u la ong ba ka jingialang jong ka tnad kaba dei peit kan leh ia kane ban thaw ia ki kyndon kiban iaid katkum ka Mining Policy ka jylla.
“Bun bah ki kam la leh bad kaei kaba donkam mynta ka long ban thaw ia ki lad ki lynti ban plie lad ban tih dewiong ha ka jylla da ka rukom ka buit stad saian".
U la ong ba watla ka sorkar kam pat ioh ia ka jingbthah na ka NGT hynrei na ka liang ka sorkar ka la bthah ia ki tnad bym dei ban ap hynrei dei ban nang pynkhreh shaid shaid ia kikyndon khnang ban pynsuk hadien.
U la ong ba ka jingtih dewiong ka la don naduh mynshwa bad ka sorkar ka la thaw bun ki lad ki lynti ban pyntreikam kum ka Mines and Mineral Mining Policy 2012 kaba la kdew ba dei ban pyndonkam da ki buit stad saian ha ka jingtih dewiong.
Ha kawei pat ka khubor, la iathuh ba ha ka jingialang, kaba long mynta ka sngi ha Khliehriat, ki trai par dewiong, ki la mynjur ban ia trei lang bad ka sorkar bad ban dawa, ba ka National Green Tribunal, kan pynkylla noh ia ka rai jongka, na kaba ka la dep rai, ha ka 17tarik Iaiong 2014.
Haba iakren bad U Bah Justine Dkhar, MLA, uba don lang ha katei ka jingialang, ula iathuh ba ka la don ka jingai jingmut ia ki trai par dewiong, ba haba ki tih dewiong nangne shakhmat, ki dei ruh ban peit ia ka jingdonkam jong ka jingpynneh ia ka mariang, ia ki um ki wah.
“Lada khang kynsan, da ki lak ngut, kin nym don jingtrei, namar ki shaniah beit ha u dewiong" ong U ma Justine.
La sngewthuh ba ka sorkar Jylla, kan leit sha jingshong bishar jong ka Tribunal, ha ka 19tarik mynta u bnai, ha kaba la khmih lynti, ba kin dawa, ban pynkylla ia katei ka rai, kaba 17tarik, kaba rai ban sangeh ia ka jingtih dewiong ha kitei ki krem khnai bad nangta ruh, ba dei ban sangeh ban kit ne leit shalan ia utei u dewiong, uba la dep tih na kitei ki par, kiba la sei, ha ka rukom jong ki krem khnai.
Shillong,2 Jymmang:Ka jingkynran dien ki 13 Sengbhalang na ka jingdawa ia ka Inner Line Permit, ka la pynlyngngoh ngain ia ki seng riewlum.
Ha kine ki khyndiat sngi ba la dep U Rupang u la ioh ban ia kren bad u Working President ka KHNAM bah Adilbert Nongrum, halor katei ka phang ha kaba utei u nongialam ka KHNAM, u la ong ba da lei lei ruh ka KHNAM kan ym kynran dien noh bad kan ym pynjem khnap, lada ka ain ba ki sengbhalang ka dawa kam shngain na ka bynta ka jaitbynriew ,  hynrei kan ieng skhem ha ka nongrim ban dawa ILP, ha kaba u bah Nongrum u la pynthikna shuh shuh mynta ka sngi ha ka jingiakynduh bad ki nong thohkhubor ka ka KHNAM ka dawa beit ia ka ILP ba pura bad ym da kawei pat, kaba thymmai.
U Rupang u la ioh ruh ban ia kren bad uwei na ki nongialam ka seng HSPDP, ka seng riewlum kaba lal shitrhem bha ka jingiakhih ILP ha ki sngi ba la dep, ha kaba katei ka seng ka la pynlong ruh ka jingialap paidbah kylleng ki jaka shaphang ka jingdonkam ia ka ILP.
U bah Witting Mawsor u la ong ba hadien ba la iohi ba ki sengbhalang ki la kynran dien noh na ka ILP ban wad ia kita ki ain pyrkhing mynder, ka HSPDP kam dei ba ka shu sngap jar, hynrei haduh mynta ka shu ap kano kata ka kyrteng ka ain ba ki sengbhalang ki la dawa, “Haduh mynta ngi dang shu ap ia ka kyrteng kata ka ain, bad don aiu hapoh kata ka ain-hato la ka pynmyntoi ne-em ia ka jaitbynriew bad ka long ne-em kaba lah ban pdiang" ong u bah Mawsor.
Utei u rangbah u la ong ba ka HSPDP, ka ieng ha ka nongrim ba skhem ban dawa beit ia ka ILP, lada jia ba kata ka ain ba ki sengbhalang bad ka sorkar ki ia sngewthuh jingmut kam lah ban pynhun na ka bynta ka  lawei ka jaitbynriew.
“Ngi la ia ther ha ing dorbar, ngi la ialap paidbah,  ba ka ILP ka dei ka ain kaba donkam na ka bynta ban pyrkhing mynder-ngi sngewlyngngoh pat balei ki sengbhalang ki la leit ia kren pynban da kata ka Modified ILP" ong biang u bah Mawsor haba pynkynmaw ia ki sngi ba ka jingiakhih ILP ka dang phaloh bha.
U bah Witting u la ong ba hadien ba ki sengbhalang bad ka sorkar ki la poi sha ka rai ban shim ia kata ka ain kaba ki ia sngewhun baroh arliang, lehse ki lah ban wanrah sha ka Ing Dorbar bad “hangta ngin sa ia peit kaei ba donkam ban ia kren" pynkut u MLA ka Mawshynrut.
Ha ka jingiakren bad u bah Witting u la ong ba ka daw ba ka HSPDP kam pat ong eiei, kam dei ba ka shu sngapjar hynrei ka kwah ban peit ia ki ain ba ki sengbhalang ki ia kren bad ka sorkar.
Shillong, 3 Jymmang:Ka HNYF Western Region ka la pyrshah jur ia ka jingthmu ka sorkar ban buh ktem ia ki lehnoh ANVC-B hapoh ki jaka ba hap ha West Khasi Hills.
U President ka HNYF-Western Region u Bah KS Rani u la ba ka West Khasi kam deia ka jaka theh nuit ia ki kam sniew ban shu leh da ka sorkar katba ka mon.
“Ka West Khasi Hills ka long kum ka jaka theh jaboh ia ki kam sniew namar ba ka MUA-II kham mynshwa ka la thmu ban buh ia ka jaka sah ki hati khlaw ha West Khasi kaba don jingma bad kaba don jingsyier mynsiem ia ki paidbah namar ba ki hati ki dei kiba ju pynjot ia ki jingthung jingtep, kumba la jia ha Ri-Bhoi", u la ong u Bah Rani.
Man ka por ki nongrep ha Ri-Bhoi ki la iakynduh jingeh namar ka jingwan hiar thma ki hati khlaw ban pynjot ia ki jingthung jingtep bad mynta ka sorkar ka la thmu ban buh ia ki hati khlaw ha West Khasi Hills kaba long ka jingma ia ki nongrep, la ong ka HNYF-WR.
Mynta ka sorkar ka la thmu ban wanrah sa ki lehnoh ANVC-B hapoh West Khasi Hills ba pynlong jaka sah ia ki kaban long ka jingma ia ka West Khasi Hills ha kaba ki lehnoh na Garo Hills kin wan ban leh ki kam beain ba har rukom ha kane ka ri Khasi Hills.
U la kyntu ia ki sengbhalang bad ki paidbah bad ki nongialam na West Khasi Hills baroh ba kin ieng pyrshah ia kane ka jingthmu ka sorkar ban shna ktem ia ki lehnoh ANVC-B, u la bynrap.
Shillong, 4 Jymmang:Ar ngut ki khynnah samla kiba dang ha ka rta 17 bad 15 snem kila ngam jyllop katba ki dang ia hikai jngi hapoh ka dam jong ka PHE kaba don hapoh shnong Mawrusyiar.
Kine ki khynnah ki long u Endroklis Nongl ang 17 snem ka rta naka shnong Langja Kyrdum bad u Banshanbor Lyng khoi 15 snem ka rta naka shnong Phodumbah Rabrai.
Katkum ka tyllong khubor,  kitei ki khynnah samla ki dei kiba sah wai hapoh shnong Tiehsaw namar baroh ar ngut ki dang leit skul bab kidei ki khynnah skul jong ka KJP Synod sepngi kiba dang shong haka klass IX bad Klas XII.
Kane ka kala jia ha ka por kumba 12 baje myn sngi ha kaba baroh ar ngut ki dang ia hikai jngi kumta kyndit utei u Endroklis ula ngam jyllop nyngkong ha kaba u Banshanbor ula ialeh ban pyllait im hynrei um lah bad kila ngam syndon baroh arngut.
Shillong,4 Jymmang:Namar ka jingkyrduh kaba khraw ha ka shnong Ladthalaboh, Jowai , u MDC jong ka u Ma Marki Mulieh u la leit ban ujor sha u Deputy Commissioner ka West Jaintia Hills u ma P.
S Dkhar.
U MDC u la kynnoh ba ka tnad PHE ka la khein riewkaiia ki rangbah katei ka dong namar mynta la hynriew snem haba haba ki leit mih sha katei ka tnad ban ujor um ka jubab ba ki ioh na ki ka long beit ‘iai shah haduh ban da dep , ka Umngot Water Supply’ bad ki ju ong ruh ba sa tang hynriew sbnai ban dep.
Ka daw sba la pynlong ia utei u MDC ban leit ujor sha u DC ka dei namarba ka shnong Ladthalaboh ka la poi haduh u pud ba ka ioh um tang 15 minit ha ka por mynstep, u Ma Mulieh ryngkat ki nongialam dong ki la kynnoh ba ki ju ioh um tang ha kip or 7 haduh 8 baje kata ruh tang 15-20 minit mynstep bad kata ruh bun ki por ba ka um kaba mih ka dei ka bym khuid, teng teng kaba jngut bad teng teng kaba saw.
Shuh shuh ki la kynnoh ba haba ki leit sha ka tnad PHE ban dawa ba dei ban maramot noh ia ki pipe um , ka jubab pynban bay m don scheme ban maramot pipe um, iathuh kitei ki rangbah, kitei ki rangbah ki la dawa baka PHE ka dei ban pynbiang um na ka shi kynta sha ka ar kynta mynstep bad shi kynta mynmiet.
Shillong,4 Jymmang:Ha kaba nyngkong , ki nongai dawai kynbat (Khasi) ki la sngewkmen namarba la khot ia ki sha ki Workshop bad ki jingpyni nam bapher ba pher ba la pynlong da ki tnad sorkar, da ka jingmut ba ka sorkar kan ithuh noh ia ki kum ki nong sumar kiba shakri paid bah.
Ki la kyrmen ruh ba katei ka jingleit ban ia shim bynta ha kum kitei ki jing pyni nam ka dei kabu ksiar ba kin wad lad jingiarap na ki tnad sorkar khnang ba kin nang kiew ha ki kam shakri paidbah jong ki.
Hadien ba ki la leit ban ia shim bynta la bun tylli ki jingiasyllok, phewse ki shem pynban ba ka jingleit ia shim bynta jong ki ka long tang ka jingleit die ia ka buit ka sap ba ki don, bad ka jingkhot pynlong ki tnad sorkar ia kum kitei ki workshop ka dei tang ka jingthied buit na ki.
Haba ia kren bad u Rupang, uwei na ki nongai dawai kynbat Khasi u bah Donbor Malngiang uba dei ruh u dkhot ka Jaintia Indigeneous Medicine Association, (JIMA) u la ong ba hadien ba la dep ban ia shim bynta la bun tylli ki jingiasyllok bad ha ka jingiawad lad jingiarap u shym pynban ba kitei ki Workshop, ki dei tang ki thma porieh ia ki nongai dawai Kynbat ha kaba ka dei tang ka prokram ban thied buit na ki.
Ha kaba nyngkong u la ong ba u la pyrshang ban wad lad jingiarap na ki tnad sorkar bapher bapher hynrei ki la ong bay m don kum kita ki scheme ki ban iarap ia ki nongai dawai kynbat, bad don pat ki tnad ba pan ia ki kot ki sla ba la pynshisha da ka tnad ka koit ka khiah ka jylla, u la ong ba haba la leit ban pan kot pan sla na DHS, katei ka tnad ba peit ia ka koit ka khiah kam lah ban ithuh ia ki kum ki nongsumar briew.
‘Kam don jingmyntoi bangin leit sha ki Workshop ne jingpyni nam, ngi ioh tang ka ja sngi , ka bai kali –hynrei la thied lut pat ia ki jingtip jong ngi’ ong u bah Donbor.
Ha ka jingpyrshang ban kyntiew ia ka kam ba u la shakri la kumba 17 snem eiei mynta , utei u rangbah u la iathuh ba u la thaw lad ruh ban wad ram na ki bank, hynrei u la ong ba ka jingeh pat hangne ka dei namarba ki bank ruh ki pan ia ki kot ki sla ba ka tnad ka koit ka khiah kan pynshisha ba ki dei ki nongsumar briew.
Shuh shuh utei u rangbah u la iathuh ba wat shaduh shaing ruh la ju wan ban thied ia ka buit ka sap jong ki, ha kaba u la iathuh ba la ju wan sha ing jong u da ki khynnah pule ka skul bah NEHU ban peit ia kita ki dawai kynbat bad ban kylli bniah kumno u shna, ‘baroh ka dei ka jinghiar thma ia ka jabieng’ ong utei u rangbah uba la sngew kutlad kumno ban kyntiew ia ka kam shakri paidbah kaba u Blei u la ai ha u ia ka sap, namarba u la ong ba ka don jingktah ban shu pan pisa heh dor na ki paidbah ruh, bad lada ym pan ruh u shem jingeh pat kumno ban shna ia ki dawai namarba ki dawai mynta ki la rem dor bha.
Haba ai jingmut ia ki jingmyntoi ba ki nongsumar dawai kynbat kin oh synniang ha ka imlang sahlang , u bah Donbor u la ong ba ka kam jong ki kam dei ha ka jingshisha tang ka sumar briew hynrei ka dei ruh ka jingsumar mariang, namarba ki hap ban thung ban tep ban sumar ia ka jingjyrngam ka khlaw ka btap khnang ba u kynbat un im bad ba kin lah ban pyndonkam.
Shillong, 3 Jymmang:U Sordar jong ka shnong Thadrang kaba hap hapoh jong ka Hima Khyriem Syiemship u Bah B Lyngdoh u la kynnoh ba ki briew na ka shnong Khyndewso ha u bnai ba la dep kila pyndon kam da ki dynamite ban shoh dohkha ha Wah-Umkhen ha kaba ki dohkha ha katei ka wah kila  iap ei.
Ha kaba iadei bad kane, na ka liang u Sordar u la buh ia ka jingkyrpad ia ki seng bhalang jong ka them Ri-Bhoi ba kin shimkhia ia kane ka kam, da kaba kin shim da kino kino ki lad ki lynti ban wad ia ka daw jong katei ka jingleh dusmon bad ban pynshitom ruh ia kito kiba donkti.
Ha kajuh ka por, u Sordar u kyrpad ruh ia ki bor ka aiñ bad ia ki bor sorkar ba dei peit ia ka jingbha jong ki mrad bad ki doh um, ba kin pynlong ia ka jingjurip bad ban pynshitom da kaba tyngeh ia kito kiba donkti ban dusmon ia ki dohwah katba kum ka aiñ.
U Sordar jong ka shnong Thadrang u la ong ba kane ka jingsiat dynamait bad ka jingpyndon kam da ki dawai ban pyniap ia kid oh um dohwah ha katei ka jaka ym dei tang ba ka ktah ia ka jingiap jong ki dohkha hynrei ka ktah ruh ia ki briew kiba pyndon kam ia katei ka um.
U Sordar ka Raid Thadrang, lem bad ki katto katne ngut ki riew rangbah kiba dei ki dkhot jong ka Raid, ki la leit ban jurip ia katei ka Wah kaba la shah shoh doh ban lap ia ka jingshisha ha ka 20tarik Ïaïong, 2014, bad ha katei ka jingjurip, ka long kaba isangsot ba ki dohkha ki la iap naduh kiba heh haduh kiba rit bad kiba la shah kyntait sharud jong katei ka wah, kynthup ruh ia ki Shnat Wah Umtyrkhang bad Umraliang.
Tura,4 Jymmang:Ka Meghalaya board of School Education (MBOSE) kan pynbna paidbah ia ka Resol jong ka  Meghalaya HSSLC Examinations 2014 – Klas XII  na bynta ka Science, Commerce & Vocational Streams lashai ka sngi ka 5 tarik u jymmang ha ka por 10 baje mynstep.
Ia ka resol lah ruh ban ioh lyngba ka website , www.
ExamResults.
net, Education.
net/,  www.
Meghalaya Education.
net.
Ki samla pule ki lah ruh ban ioh ia ka Resol jong ki da kaba shu thoh da ka SMS sha u nombar 56263, na bynta ka Science  thoh SMS – MBOSE12SROLL NUMBER phah sha u 56263, na bynta ka Commerceki dei ban thoh  SMS – MBOSE12C ROLL NUMBER phah sha u 56263, na bynta ka Arts thoh SMS – MBOSE12AROLL NUMBER phah  sha u 56263.
Ban ioh ia ka resol ha ka Email , ki samla pule ki dei ban rejistar ha ka www.
ExamResults.
net.
Shillong 3 Jymmang:Ki Rangbah shnong ka thain Rimen Mairang ki la bitar jur ia ka jingtrei torti ia ka jingslem bad ka jingsuki ban trei ia ka surok NEC na Mairang sha Ranigodown kaba hap hapoh Mairang PWD Division.
Kane ka jingslem ka dei tang ha ki bynta ba hap hapoh ka jingpeit ka PWD Division Mairang naduh Mawshut, Nongkhlaw, haduh Dongki Ingding.
“Ka jingtrei ia kane ka surok ka long kaba suki bad ka torti bha", la ong u sordar ka Mawshut u Bah Etilan Marthong bad bynrap, balei ki leh suki hato kim ioh Bill na ka PWD ne kim don pisa bai nongtrei ne bai thied tiar ne kim biang ki trei haduh ba ki la pynjynjar bad suhsat ia ki paidbah nongleit nongwan ha kane ka surok.
Ha ka jingshisha, ka sorkar ka la leh bha bad ka la mang pisa ia kane ka surok ban shna ban myntoi jong ki paidbah jong kane ka thain bad kiwei kiba iaid.
Ka sorkar ka la ai kontrak ruh bun na ka thain Mairang ba kin trei ia kane ka kam.
Ki nongialam shnong ka thain ki la ong ba ka PWD Mairang ka dei ban peit bad pyntip ruh sha ki bor ba halor kum u SE ka Nongstoin, CE ka PWD Shillong haduh u myntri ka PWD ba kin leh eiei noh ban lait ki paidbah na kane ka jingeh.
Lah ban kdew ba ia kane ka surok la sdang naduh u snem 2011 bad ka dei ba la mang pisa da ka North Eastern Council (NEC) haduh T.
100 klur bad dei ban pyndep hapoh ar snem.
Ha ka jingshisha ia ki bynta ba hapoh ka thain Ri-Bhoi  la jan dep lut hynrei dei tang ha ka bynta ba hap ha ka thain Mairang ba khlem pat lah ban pyndep.
Ki nongialam shnong ki la pynpaw ia ka jingbynniaw ia kane ka suki bad ka sniew ka surok bad ki la buh jingkylli balei ia kane kajuh ka surok la iaid bha sha ka thain Ri-Bhoi katba ia ki bynta ba hap ha Mairang PWD Division ka suki bad kiba la dep ruh ka sniew noh.
Ha ka jingshisha, ki trai shnong kiba ioh kontrak ki dei ban shim khia ban pyndep wut wut ban trei bha ruh hynrei watla iaid lai snem hynrei tang kumba sanphew percent ruh khlem pat dep satia ha ka Mairang PWD Division.
Shillong, 04 Jymmang:Ka KSU ka la kyntu ia ki paidbah trai shnong ka jylla ba kin long kiba husiar ioh wan tuid ki Muslim sha kane ka jylla namar ka jingiakynad ha Assam.
Kumba 32 ngut ki Muslim ki la shah pyniap ha ki suba lehnoh NDFB (S) jong ki Bodo ha ka thain Baksa bad Krokajhar, ka Assam.
Ki Muslim kiba shah pyniap ki dei suba khar Bangladesh bad na ka liang ka KSU ka la kyntu ban peitngor ioh kin wan phetwir na kitei ki jaka sah sha kane ka jylla.
Ka KSU ka la long kaba pynkhreh ban pyr khing bha ïa ka jingwan rung ki briew hapoh ka jylla namar khlem pep, kitei ki khar Muslim ki lah ban wan phet rieh sha kane ka jaka.
U Bah Auguster Jyr wa, General Secretary ka KSU u la ong ba ka seng ka la pynkhreh bha ban bthah ïa ki Unit, Circle bad ki District jong ka KSU kiba don ha khappud bad ka jylla Assam ba kin peitngor bad pyrkhing bha ïa ka jingwan rung ki briew kiba nabar khnang ban nym ailad ia kitei ki suba khar Bangladesh ban wan rung hapoh ka jylla.
U la kyntu ruh ïa ka sorkar jylla ba ka dei ban bthah ïa ki bor pulit ba kin pyrkhing bha ha Byrnihat bad kiwei ki jaka ia ka jingrung jingmih kiba nabar khnang ba kitei ki suba khar Bangladesh kiba sah ha Kokrajhar, Assam kin nym wan riehtngen hapoh ka jylla.
Shuh shuh u la pynpaw ba ki briew kiba sah ha Kokrajhar bad Baksa District ki dei hi kiba wan na Bangladesh.
Shillong, 5 Jymmang:Ka elekshon MP 2014, ka dei shisha ka jingjia kaba pynphylla bad kaba pynkylla ia ka jingiadei jong ka seng Congress bad ki nong thoh khubor.
Ha kine ki khyn diat taiew ba ladep, ka seng Indian National Congress, ka la kyn maw ban phah ia ka lain ban pyniasnoh bad ka website jongka sha U Rupang bad katei ka seng, kaba hyndai tam, ha kane ka kynti, ka phah ia ka jingthoh sha ka email jong U Rupang, da kaba ong “Dear Rupang News" bad ha katei ka jingthoh, kaba la phah  mynta ka sngi, ka dei halor ka jingiadei bad ka Snoopgate, kaba dei ha Gujarat, ha kaba la kynnoh ba ka seng BJP, ka don jingthmu ban kiar ialade na katei ka jingjia.
Ka Congress, ka kam, ba U Narendra Modi bad U Amit Shah, ki dei ban kit khlieh halor katei ka jingjia baroh kawei bad ba U Modi, u dei ban jubab.
Katei ka dei ka sobjek, kaba iar, hynrei, na bynta ki kotkhubor, ka long ka jingjia kaba sngew phylla, ba ka dei ha ka elekshon 2014, ba ki poi ki jingthoh kiba pher beit beit na ophis jong ka All India Congress Committee.
“Oh ban da sdang noh sa ka Meghalaya Congress Commitee ban leh kumtei, kan jin da la long ka jingmyntoi ia u paidlang ka jylla" ong uwei u rangbah.
Shillong, 4 Jymmang:Ka HNLC mynta ka sngi, ka dawa ia ki pulit, ba kin pyllait mardor ia U bah Lamphrang Kharbani nongialam jong ka HANM.
Lada jia ba ki pulit kim pyllait noh, ka HNLC, ka la rai ban pynlong ia ka jingpa khang ophis kaba saw sngi kynthih.
Ka Central Command jong ka HNLC, ka pynrem jur ia ka jingshah kem jong U bah Lam phrang Kharbani lem bad kiwei de ki paralok jongu, ha ki pulit, ha ka 2tarik Jymmang 2014.
Ka seng, ka ong ruh, ba ka jingkynnoh jong ki pulit, ka long ka bym don jingshisha haei haei ruh.
Ha kaba iadei bad ki letter head, la iathuh ba ki dei kiba la rim bad kiba la ioh kurup, da ki pulit, ha ka 21tarik Naiwieng 2013 na Jakrem bad la ong namar kata, ba kane ka dei tang ka buit jong ki pulit ban pynjah burom ia utei u nongialam jong ka seng HANM bad ka dei ruh ka jingpyndik, da kine ki ru kom kem briew, kiba man ka por.
Ka HNLC, ka buh ia ka jingkylli, ba kumno kan lah ban long, ba u nongia lam jong ka seng bhalang, un rah ia ki shithi dawa pisa jong ka HNLC, kham tam, haba ialade ruh, u dei uba shah buddien bha ha ki pulit, ha ka leit ka wan jong u?Ka HNLC, ka kynnoh, ba ki don bun ki samla, kiba la shah kem, ha kano ka dur, tang namar ka jing shu suba, ba ki dei kiba don jingiadei bad ka HNLC.
Ka seng, ka pynshai ruh, ba kum kawei na ki seng, ka don ka jingiadei bad shibun ki kynhun seng lane ki kynhun sengbhalang bad katei pat kam iahap ban shu kem noh ia baroh ki nongialam jong ki Sengbhalang.
Ka HNLC, ka ong shuh shuh, ba ka ANVC (B), ka don shibun ka jingiadei jongka bad kiba bun ki nongialam sain pyrthei jong ka Jylla, hynrei ka seng, ka kylli, ba katno sien, la ju kem, ia kitei ki riew sain pyrthei, da ki pulit?Ka seng, ka ong shuh shuh, ba ki pulit, hapoh ka jingpeit jong u Bah Vivek Syiem, ka la ai jingiada kyrpang, ia ki jaitbynriew Nepali, ha ki khyndiat por ba ladep bad katei hi kajuh ka tnat pulit, kam shym la ai jingiada satia ia ki trai shnong ha Langpih bad ha Block I & Block II.
Ka seng, ka kynnoh ruh ba U Bah Vivek Syiem, u dei uba leh ia shibun, ki kam, kiba long pyrshah ia ka jaitbynriew Hynniewtrep, da kaba kem ia shibun ki khun samla jong ka jaitbynriew.
Ka HNLC, ka pynsngew ruh, ba kin sa don shuh shuh sa shibun kiwei pat ki nongialam sengbhalang, ki ban shah kem.
Halor kane ka phang, ka HNLC, ka dawa ba de ban pyllait noh mardor ia utei u nongialam jong ka seng HANM bad lada jia ba ym shym la pyllait noh mardor ia utei u nongialam, ka seng, kala rai ban khang ia baroh ki ophis sorkar, naduh ka 8,9, 12 bad 13tarik Jymmang bad la maham ruh ia baroh ki nongtrei sorkar, ba ki dei ban kohnguh ia ki kyndon jong ka seng bad lada jia ba don kiba ialeh pyrshah, kin hap ban kitkhlieh hi, ia la ka jong ka jingim, ong U bah Sainkupar Nongtraw, Publicity Secretery ka HNLC.
Shillong,5 Jymmang:Ka Khasi Stu dents’Union Sengkmie kan pynlong ia ka General Executive Council(GEC) jong ka ha ka 15 tarik u Jymmang 2014 ha ka por 11 Baje mynstep ha Khasi National Dorbar Hall,Mawkhar.
Ka seng ka la pyntip sha ki  Pre sident bad General Secretary jong ki Unit/Circle/District ban ia poi khnang khnang sha kane ka jing ialang.
La  kyrpad ia phi ki nongialam jong ki Unit/Circle/District ban shim ia kane kum ka jingpyntip, katkum ka kyrwoh na u General Secretary ka KSU u bah Auguster Jyrwa.
Shillong,4 Jymmang:Ha ka sngi thoh dieng jong ka taiew ba la dep, ki pulit SWAT ki la kem ia u President ka HANM u bah Lamphrang Kharbani, halor ka jing kynnoh ba u dei uwei na ki nongiarap ban pynioh pisa bad ban pynbit pyn biang ia ka jingdonkam ka HNLC.
Ia u bah Kharbani ki pulit ki la kem na ka shnong Rangthong, South West Khasi hills  katba u dang thmu ban wan phai sha Shillong.
Ryngkat bad u bah Kharbani ki pulit ki la kem ruh ia saw ngut kiwei pat halor katei ka juh ka jingkynnoh.
Ka tyllong khubor ba la iohlum na ki pulit la iathuh ba shuwa ban kem ia u, ki pulit ki la buddien bha ia ka iaid ka ieng utei u nongialam ka HANM, ‘ Ngi don ki bor syntiat kiba biang, kiba la pynthikna ba dang ha kine ki sngi u bah Lamphrang Kharbani u la leit sha Bangladesh ban ia kynduh ia ki nongialam ba hakhmat ka HNLC’ ong ki heh pulit.
Ki pulit ki la kam ruh ba uwei na ki ba shah kem udei u dkhot barim ka HNLC.
Baroh kiba shah kem la leit rah sha ka Ingbishar ha kane ka sngi saitjain ba la dep, ha kaba ka Ing bishar ka la ai bor ia ki pulit ban tohkit haduh 5 sngi ia u nongialam ka HANM bad kiwei pat kiba la shah kem.
‘Baroh kiba la shah kem ki dei kiba don ka jingiadei ba jan bad ka HNLC, ngi la ioh ruh ban kurup ia ki shithi dawa pisa ka HNLC na ki’ iathuh ki bor pulit.
Hadien ba la shah kem ka khubor pulit ka la iathuh ba ia u bah Kharbani ryngkat kiwei pat kiba la shah kem la buh ha Mawkyrwat PS hynrei la thmu ban pynkit noh sha Shillong mynta ka sngi u blei.
Lah ban pynkyngmaw ba kane ka dei ka sien kaba lai ba u President ka HANM u la shah kem, kham mynshuwa la kem ia u halor ki jingkynnoh ba u la donkti ha ki kam khaii tiar siat, u dei ruh u kyrtong shimet uba la iakhun ha kane ka elekshon MDC ba dang shu dep na Langrin Konstitwensi.
Shillong,5 Jymmang:U Superitendent of Police , East Khasi Hills district u bah M.
Khar krang, u la phah ia u O/C ka Sadar PS ban rejistar case pyrshah ia u bah Sainkupar nongtraw, Publicity Secretary ka HNLC, halor ka kyrwoh khubor kaba u la pyllait paidbah kaba u la byrngem ia u SP ( City) u bah Vivek Syiem.
U SP u la ong ba katei ka jingpyllait khubor ka HNLC ka dei tang ka jingleh tad-dor ka HNLC tang ban ioh pyni paidbah.
Shillong,4 Jymmang:Dang ha ki khyndiat sngi u Rupang u la ioh jingtip ba ka la don ka jingshah pyniap jong iwei i khynnah ha ki thain Mawngap  bad ka la don ka jingpyrshang ban pyniap ia u kpa ba ialam shim dawai ia ka khun jong u na Mawngap hyn rei u la laitim.
Halor katei ka khu bor u Rupang u la bud dien biang, ha kaba la ioh jingtip ba katei ka jingjia ka dei kaba shisha, ha kaba u wei u rangbah uba  ki tyl long khubor, ki la pynthi kna ba u dei na ki thain Mylliem, u la leit ialam shim dawai ia ka khun kynthei jong u kaba dang 2 snem karta, ban leit shim dawai na Mawngap, hynrei la iathuh ba haba u la poi ha Mawngap ka doktor ba ki thmu ban shim dawai kam don kumta ki la wan phai noh da kawei ka kali Sumo, hynrei ha shiteng lynti ki la don sa saw ngut ki briew kiba la pynsangeh kali bad ka kali ka la ieng.
La iathuh ba haba la poi ha wah Umpatiah, (Kreit) shuwa ban poi Mawreng, la ong ba ki briew ba don ha kata ka kali ba ki shong ki la khniot iap ia ka khun jong u bad ka la don ka jingiakhun kaba jur bad uta u kpa uba ksaid na bynta la ka jingim, bad ha kata ka por la don ki briew kiba wan lap, bad ki runar ki la pyllait noh ia u.
Ki paidbah kiba ioh sngew ia katei ka jingjia ki la shim ba ka dei ka jingshah pyniap ‘menshohnoh’.
Shuh shuh la iathuh ba hadien ba utei u rangbah u la laitim, la pynkit ia u sha ka jaka sumar bad kham hadien la pynkit sha Civil Hospital, namar ba u la shitom jur, ki lad khubor ki la iathuh ba utei u rangbah mynta u la kham tip briew.
Shillong, Jymmang:Ka jingpynlip bor ding ka lah ban kham duna hadien ba ka sorkar Meg halaya ka la siew T30 klur sha ka NEEPCO bad hadien kai bnai kan sa siew biang sa T.
20 klur.
Da kane ka jingsiew ka sorkar Meghalaya ia ka ram ka NEEPCO ka lah ban ai bording biang shen.
Ia kane ka jingsiew la pyndep ha ka jingialang ka NEEPCO bad ka MeCEL ka tnad bording ka osrkar jylla bad ka tnad bording ka sorkar pdeng kaba long ha ka 2 tarik u Jymmang.
U Commissioner & secretary  ka tnad bording u Bah Jopthiaw Lyngdoh u la iathuh ba ka tnad bording kan siew shwa T.
30 klur ia mynta bad hadien lai bnai kan sa siew sa T.
20 klur sha ka NEEPCO.
La sngewthuh ba ka tnad bording kan sa siew sa T.
30 klur hynne ka sngi nyngkong.
Ka MeCEL ka shah ram haduh T.
379 klur sha ka NEEPCO bad namar ba kam lah siew ka NEEPCO ka la sahngeh ai bording la kumba mynta shi snem eiei.
Namar kane ka daw ka MeCEL ka la hap ban pynlip light haduh 10 haduh 11 kynta ha ka shi sngi.
Shillong,5 Jymmang:Ka Saw Balang U.
P School, Sohphoh ka la pynlong ia ka jinghikai shna syntiew ha katarik mynta ka sngi ha poh ka jaka jong ka skul na duh ka por 10 baje mynstep hadudh 4 baje janmiet.
Ia katei ka prokram ai jinghikai la bei tyngka da ka  Office jong u District Planning Officer, West Jaintia Hills lyngba ka V.
A.
F 2012-13.
La pyniaid ia ka jinghikai da U Secretary ka Managing Committee, Saw Balang UP School, Soh phoh u bah E.
G.
War.
Ki khynnah skul ki la wan ban ia shim bynta ha katei ka training.
Ha shwa ban sdang ka training, la ioh ia ka jingialang kaba lyngkot.
I Resource Person Smt.
Phuhlin Talang I la ai ia ki kyntien sngewnguh sngewburom ia ki nonghikai kiba la wan rah ia kaba kum kane ka programme ban pynrung hapoh ki skul.
I la kyntu ruh ia ki khynnah skul ban shim khia ia kaba kum kane ka programme bad ban burom bad niewkor ruh ia ki nonghikai jong ki.
I la kyntu ba ki khynnah skul kidei ban don ka discipline khnang ba kin poi sha ka thong jong ka jingjop.
Kiwei pat kijba la ai jingkren ki long u Bah C.
Jeengaphs, uwei na ki nonghikai skul, u bah H.
R.
Kharbudnah headmaster uba long ruh ha ka juh ka poru kongsan.
Shillong, 5 Jymmang:Ka Animal Husbandry & Veterinary kam don bynta ha ka ioh ka duh jong ka khaii syiar namar kadei ka kam jong ki shimet.
Ka tnad ri jingri ka lah ban tuklar tang lada don kino kino ki  jingpang.
Haba iakren ba ki heh katei ka tnad Veterinary la iathuh ba kim lah ba don bynta ne ban tuklar ha ka kam jong ki lait noh tang ki farm ka sorkar ba la buh dor da ki Department.
“Ngim lah ban tuklar ha ka kam khaii pateng syiar ki riew shimet lait tang lada don kino kino ki jingpang", la ong uwei na ki heh jong ka tnad Veterinary.
Ki la ong ruh ba kim lah ban buh dor ia ki syiar jong ki nongkhaii  kiba thied syiar bym dei na ka farm sorkar namar ia ka dor ka mur la peit da u DC ha ka District.
Lah ban kdew ba ka All Meghalaya Poultry Suppliers and Retailers Association (AMPSRA)  ka la rai ba sahngeh die syiar naduh ka 1 tarik u Jymmang haduh 7 tarik.
Katba ka Meghalaya Poultry Farmers Welfare Association (MPFWA) ka la pyrshah ia ka rai ka AMPSRA ban khang dukan die dohsyiar.
Kam mynshwa u DC u la maham ba kim bit ban phah khang dukan jubor ia no iano ruh bad u la bthah ia ki pulit ban peitngor ban nym shah ia ki dkhot katei ka seng ban khang jubor ia ki dukan bad lada don baleh kumta u la bthah ba ki dei ban leit ujor sha ki pulit.
U Vinod Kambli ula pyndep ia ka jing ia thoh shong kurim jongu bad la ka jong ka kurim, ka An drea Hewitt ha ka jingpy niaid jong ka Balang Catholic ha St Peter’s Church ha  Bandra ha ka Sngi Saitjain ba ladep.
U Vinod bad ka Andrea, ki la pyndep ia ka jingiathoh shongkurim jongki ha kashari, ha ka taiew ba ladep, hynrei ha ka sngi saitjain ba ladep, ki la rai ban pyndep don burom ha ka jingpyniaid jong ka balang.
Ha katei ka sngi, ki la pynbaptis ruh ia u khun jongki, U  Jesus Christiano.
Katei ka jingiathoh, ka dei kaba kyrkieh bha, ha kaba ym shym la pynkhreh satia ia kiba shah khot sngewbha ruh bad kumta tang kito kiba iajan eh, kiba leit sha katei ka jingiathoh shongkurim.
Kito kiba don ha katei ka jingiathoh ki long U  Ashutosh Rana bad ka kurim jongu, ka Renuka Shahane, ki nongak phlim, ha kaba u Vinod, u ong “Ki long kum ki dkhot jong ka iing ka sem jongngi".
Ka dei ka jingkhot jong u mynsiem U Blei, kaba la pynlong ia U Vinod, ba un ia poi kha ha ka jingpyniaid jong ka balang.
Ha u naiwieng ba ladep, U Vinod, u ioh ia ka jingpang shadem, ha kaba ula shitom jur bad ba la kit ia u mar mar sha Hospital bad ha katei ka jingpang, ka la ktah ia ka jinglong mynsiem jongu, ha kaba ula rai ban ia poi kha noh, ha ka jingpyniaid jong ka niam Khristan.
Shillong, 5 Jymmang:Ka tnad pla tyngka ka sorkar jylla ka la kam ba kam ba ka sorkar kam shym la thung eiei shuh ia ki politishian (political appointees) ia mynta ha ki tnad sorkar.
U Deputy Secretary ka tnad pla tyngka ka sorkar jylla,u ND Areng  haba jubab ia ka RTI ba la pan da ka National Khasi Union (NKU)  ka la kam ba ka sorkar kam shym la thung eiei ia ki politishian ha kano kano ka tnad.
“Ngi la lyngngoh ban ioh ia ka jubab na u Deputy Secretary.
Ym lah satia ban pdiang ia kane ka jubab bym don shuh ki politishian ba thung ha ki tnad sorkar jylla", la ong u general secretary ka NKU u  Bah Samborlang Lyngdoh haba iakren bad ki nongthoh khubor hynne ka sngi Lah u Blei.
U la ong ba ka jylla Meghalaya ka la iohnam kum kawei na ki jylla ba bun tam ba ki politishian ban thung ha ki tnad sorkar.
“Ka sorkar ka pynlut kai ia ka pisa u paidbah bun bun klur ban siew sha ki politishian ba la thung ha ki tnad bapher bapher.
Ha ka jingshisha ia kane ka pisa, lah ban pyndonkam ha ka jingdonkam jong ki paidbah bad ka jylla bad ban thaw kam thaw jam ia ki samla ba la nang la stad", la ong u Bah Lyngdoh.
Ha kajuh ka por, u la ong ba ka seng kan bteng ban buddien ia kane ka kam ban dawa na ka sorkar ba ka dei ban ai ka jingtip kaba biang ia ka jingthung ia ki politishian ha ki tnad sorkar.
Ha ka jingpan RTI halor ka Targetted Public Distribution System (TDPS) ha kane ka jylla, ka NKU ka la lap ba la don 49 tylli ki karkhana tylliat jingbam.
Kaktum ka RTI, u Bah Lyngdoh u la ba 28 tylli ki karkhana tylliat jingbam ki don ha Shillong bad 12 tylli ha Ri-Bhoi district.
“Haduh 2269 metric ton u kew la ai sha ka sorkar jylla man u bnai hynrei ym don uwei ruh ki dukan sam reshon kiba sam ia u kew", u la ong.
Ia u kew la ai na ka bynta ban tylliat ha ki karkhana ba dei jong ki nongbuh stok ne stockist.
Lah ban kdew ba la kynnoh ba ki karkhana ki don tang ha ki kot sada hynrei kim shym la tylliat eiei ia ki jingbam.
Da kaba shim kabu na ka jingbym don ba pyndonkam ia u kew,  lah ban don ka jingpyndonkam bakla ia ka bhah.
U la iathuh ba ku khaw baduk (BPL) ha ka jylla la ai 39,480 quintal man u bnai, u khaw AAY la ai 24,570 quintal  bad khaw APL la ai 44,380 quintal  man u bnai da ka sorkar pdeng.
Katkum ka RTI, u Bah Lyngdoh u la ong ba ka shini la ai 16,987 quintal na ka bynta u bnai Iaiong bad u Jymmang.
Shillong,5jymmang:Ki nongialam ka HANM ki la lum ia ka jingialang kyrkieh jong ki mynta ka sngi ban pyrkhat halor ka jingshah kem u President rangbah ka seng u bah Lamphrang Khar bani.
Hadien ba la wai ka jingialang, haba ia kren bad u nongthohkhubor  u General Secretary ka HANM u bah Damon-Dkhar u la ong ba ka seng ka la kyntait war ia ka jingkyn noh  ki pulit ba u President u la leit sha Bangladesh ban ia kynduh ia ki nongialam ka HNLC, ‘dang ha ka 1 tarik, ngi dang ia donlang ha ka jingialang kaba long ha Assembly Hotel, bad ha ka sngi kaba bud u la shah kem-ngim lah ban pdiang ba u leit sha Bangla’ ong u GS ka HANM uba la pynshai ruh ba ka HANM kam don jingiadei eiei bad ka HNLC.
Halor ki jingkynnoh pat ba u President u don jingiadei bad ka HNLC ka HANM ia mynta ka la  ong ba kam pat lah eiei namarba kim pat ioh ia kren bad u, ‘hadien ba u la mih na phatok, ngin bishar la katei ka jingkynnoh ka dei ne-em kaba shisha’ bynrap biang u bah Damon.
U la ong ruh ba ka seng baroh kawei ka la lyngngoh hadien ba ki la ioh jingtip ba u President jong ki u la shah kem.
Ia u bah Kharbani, ki pulit ki la kem ha ka 2 tarik mynta u bnai na Rangthong, SWKH katba u dang wan phai sha Shillong, la kem ruh ryngkat ki saw ngut kiwei pat ba kynthup ia u bah Mighter Marwein uwei na ki nongkhaii dewiong , bad u wei pat u dkhot barim ka HNLC.
Shillong,5jymmang:Kum shibynta na ka jingrakhe  Lyngkhuh Snem Ba-Arphewsan ka Seng Biria u Khasi SBUK  ryngkat bad ka jingïa snoh-kti lang jong ka Royal Wahingdoh Football Club (RWFC), kan pynlong ia ka Úakob Rwai Biria" ha ka 2 tarik u nailar ha U  Soso Tham Auditorium, naduh ka por 4.
00baje  janmiet.
Ha kane ka jingïa kob, baroh – shynrang, kynthei, khynnah, samla, rangbah, tymmen, baduk, bariewspah, baheh kyrdan, barit kyrdan, babhabriew, basniewbriew, bajrong, balyngkot, ki lah ban wan ïakob rwai biria katba mon.
Ki bhah ïa ki nongjop ki long 6000 tyngka + Trophy ïa u ne ka Lahduh 4000 tyngka + Trophy ïa iba long ba-ar, bad 2000 tyngka + Trophy ïa iba long ba-lai.
Úa ki kyndon & registration forms bad tickets lah ban ïoh na: (1) Khasi Books Stall, Synod Market Complex, Mawkhar (2) Apollo 11 Bakery, Mawkhar (3) J.
S.
Store, Jaiaw Langsning (4) Meikha Shop, T.
S.
S Road, Mawlai (5) Akashi Books Depot, Laitumkhrah, bad na ki katto katne ki dukan ha ki District bapher ka ri Khasi-Jaintia, ne tohkit na u SBUK No.
9863023736 Lane 9863069359.
Ha kane ka Tamasa Rupa, yn don ruh ki skit pynstang snier da ki dkhot jong ka SBUK.
Shuh Shuh, ka ticket kaba donbok tam ha kane ka Miet Biria kan ïoh 1000 tyngka bad ki tiar Snem Rupa ka  SBUK.
Ka SBUK kan pynlong ruh ïa ka “Inter-College Comedy Competition" ha ka 16 tarik u nailar  2014, ha kajuh ka jaka, naduh ka por 11 baje mynstep.
Ki buskit ki long: 1st Prize – Shiphew Hajar Tyngka + Trophy; 2nd Prize – Hynriew Hajar Tyngka + Trophy; bad 3rd Prize – Saw Hajar Tyngka + Trophy.
Yn ai ruh mar Ar Hajar Tyngka marwei ïa u Tyngshop (Actor) bad ka Puron (Actress) batbit tam.
Ki samla pule kiba kwah ban ïashim bynta ki lah ban ïoh ïa ki jingtip kiba bniah na ki Principal jong ki College jong ki, ne tohkit na kitei ki No.
SBUK ba la ai haneng.
La sngewdei ban pynphriang khubor kham kloi ïa kane ka jingpynbna, khnang ba kito kiba kwah ban ïashim bynta kin ïoh por kylluid ban shut la ki talen.
Shillong, 5 Jymmang:Wat la ka la don ka jingiakren hapdeng ka sorkar U Mukul Sangma bad ki Sengbhalang, ha ka 29tarik Iaiong ba ladep, ba dei ban pyllait noh ia ki 3ngut ki dkhot jong ki sengbhalang,kiba shah set ha ki kyndon jong ka Meghalaya Prevention Detention Act (MPDA); hynrei mynta la shitaiew eiei ruh, la iohi, kumba ka sorkar kam pat pyni dak eiei ruh em.
Halor katei ka phang, ki 13 tylli ki sengbhalang, kiba ia kynduh mynta ka sngi, ki la ai por shi taiew ia ka sorkar Jylla, ba kan pyllait noh ia ki dkhot kiba shah set ha ki kyndon MPDA bad khlem kano kano ka jingteh kyndon.
U bah Joe Marwein, President FKJGP, haba iakren bad U Rupang mynta ka sngi, u iathuh ba katei ka jingbuh sngi, kan treikam noh naduh mynta hi ka sngi bad kumta kan kut ha ka Lah Sngi U Blei ka ban wan.
Halor ka jingiakren pat bad ka sorkar, halor ka ain thymmai ban khanglad ia ki mynder ri, la iathuh da U bah Joe, ba haduh mynta, kam pat don ka jing ia pynbeit ban dang iakren biang noh shen,halor katei ka ain thymmai.
U bah Joe, u ong ba kin dang peit ia ki ain, kiba ka sorkar kan pynkhreh, ha ki sngi ki ban wan, ha shwa ba kin ia kynduh biang.
Ha ka jingbatai, u bah Joe, ula ong “Kan long ia syriem hi ia ka Inner Line Permit, tangba ka iapher tang ka kyrteng, hynrei kan long hi ka rukom treikam jong ka Permit, ha kaba uba mut ban rung sha ka Jylla, un hap ban shim shuwa ia ka permit ha shwa ba un rung na kano kano ka jaka, kaba u dei ban rung sha u pud u sam jong ka Meghalaya".
Na ka liang jong kito kiba shah kem, ki kynthup ia U bah  Redyon Stone Nongrum, uba  bat kum U General Secretery ka Lawsohtun Unit jong ka KSU, nanga sa U bah Johny sohkhlet, uba dei hi u dkhot ka KSU na Lawsohtun bad nangta sa U Bah Everson Syngkon, u dkhot ka seng HNYF na Jaintia Hills.
Haba iakren bad U bah Auguster Jyrwa, General Secretery ka KSU, ula iathuh ba kitei ki dkhot jong ka KSU, ki don ha ka jingshah set phatok ha Williamnagar bad ki dei kiba la shah kem, naduh U Naiwieng jong u snem ba ladep, katba u dkhot jong ka HNYF, u shah set phatok ha Jowai.
Haba la kylli, da U Rupang, shaphang kitei kiba shah set, U bah Auguster, ula ong “Ki ia shait ia khlain" bad U bah Jyrwa, ula kyntait ruh, ba kitei ki dkhot ka KSU, kim don kti eiei ruh em, ha kaba kawang petrol bom, ha kawei ka dukan sha ha Bishnupur, kaba la pyniap ia uwei u dkhar die sha ha katei ka jaka, ha ki por iakhih Inner Liner Permit.
Shillong,5 Jymmang:Ka Resol Klass XII jong ka Science bad Commerce la pynbna mynta ka sngi, bad la iohi hadien ka Resol ba ki khynnah pule ka St.
Anthony’s Higher Secondary School ki la la ioh ban bat lut ia ka kyrdan ba shakhmat ha baroh artylli ki stream, ha ka subjek Science baroh ki kyrdan 1st Ten la ioh lut da ka St.
Anthony’s katba ha ka Commerce pat ki la don kiwei pat ki skul ruh kiba la ioh rung kyrteng hynrei kham bun na katei ka juh hi ka skul.
Kine harum ki Resol jong ki 1st Ten Merit ListScience stream1: 221347 Anindita Das Choudhury (E,Ae,Ph,Ch,Bio) 461* St.
Anthony’s Higher Secondary School, Shillong2 : 221266 Abhishek Das (E,Ae,CAP,Ch,M,Ph) 457*St.
Anthony’s Higher Secondary School, Shillong3 :221410 Sneha Khatri (E,Ae,Ph,Ch,M,Bio) 454*St.
Anthony’s Higher Secondary School, Shillong4 : 221284 Debojit Paul (B,Ph,Ch,M,Bio) 451*St.
Anthony’s Higher Secondary School, Shillong5:  221351 Ankita Nandi (E,Ae,Bio,Ch,M,Ph) 446*St.
Anthony’s Higher Secondary School, Shillong6:  221336 Shubham Regmi (E,Ae,Ph,Ch,Bio,M) 445*St.
Anthony’s Higher Secondary School, Shillong221412 Subhra Ghosh (E,Ae,Bio,Ch,M,Ph) 445*St.
Anthony’s Higher Secondary School, Shillong7:  221393 Monisha Bhattacharjee (E,Ae,Ph,Ch,Bio) 442*St.
Anthony’s Higher Secondary School, Shillong8 : 221413 Suchismita Choudhury (E,Ae,Ph,Ch,M,Bio) 436*St.
Anthony’s Higher Secondary School, Shillong9 : 221292 Farel William Viret Kharchandy (E,Ae,Ph,Ch,CAP) 432*St.
Anthony’s Higher Secondary School, Shillong10:  221307 Matbiangthew Shadap (E,K,Ph,Ch,CAP) 429*St.
Anthony’s Higher Secondary School, ShillongCommerce stream1:331268 Sanchayita Das (E,Ae,Ec,Ac,Bs) 438*St.
Anthony’s Higher Secondary School, Shillong2 : 331131 Abhinab Bharali (E,Ae,Ec,Ac,Bs) 434*St.
Anthony’s Higher Secondary School, Shillong3:  331132 Akash Kariwala (E,Ae,Ec,Ac,Bs) 430*St.
Anthony’s Higher Secondary School, Shillong4:  331159 Frederick Sawkmie Marbaniang (E,K,Ec,CAP,Bs) 425*St.
Anthony’s Higher Secondary School, Shillong5:  331090 Juhi Paul (En,Ac,Bs) 423*Seven Set Annexe Higher Secondary School, Shillong6: 331246 Manimore Makri (E,Ae,CAP,Bs) 413*St.
Anthony’s Higher Secondary School, Shillong7: 331271 Sharmistha Deb (B,CAP,Ac,Bs) 412*St.
Anthony’s Higher Secondary School, Shillong8 :331135 Ashish Kariwala (Ae,Ec,Ac,Bs) 411*St.
Anthony’s Higher Secondary School, Shillong9 :331196 Shubham Kumar Jalewa (E,Ec,Ac,Bs) 405*St.
Anthony’s Higher Secondary School, Shillong10 :330548 Shama Barali (E,Ec,Bs) 403*St.
Edmund’s College (Higher Secondary Section), Shillong.
Shillong,5 JymmangNa ka 3145 ngut ki khynnah pule kiba la iakhun na ka eksam klas XII ha ka subjek Science, tang 2369 ngut kiba pass, na ka subjek Commerce pat ki la don haduh 2443 ngut kiba la iakhun katba ki ba pass pat ki long tang 1659 ngut bad haba ia khein kyllum kiba la pass baroh ki kot sha ka 75.
33 ha ka science bad 67.
91 ha ka Commerce.
Haba phai sha ka subjek Science ka South Garo Hills ka la ioh ban thaw rikod ha kaba baroh ki khynnah kiba la ia khun ki la pass lut baroh kata 100%, ka Wests Khasi Hills ka la poi sha ka 88.
19%, ka North Garo Hills 78.
95%, ka East Jaintia hills na ka 24 ngut ki khynnah ba la iakhun tang 3 ngut kiba la pass.
Ka East Khasi Hills kaba la khein kum ka ktem ka jaka pule ka la poi sha ka 77.
27% ha kaba ki khynnah baroh kiba la iakhun ki long 2077 ngut katba kiba la pass pat ki long tang 1605 ngut.
Ha ka subjek Commerce, ka East Jaintia Hills ka la long ka nam tam na baroh ki District ha kaba ki khynnah baroh kiba la pass ki la kot sha ka 87.
93%,  ka East Garo hills ka la ioh  85.
71% , ka   Ri Bhoi 78.
48%, ka East Khasi Hills kaba la pyniakhun haduh 1825 ngut ki khynnah tang 1261 ngut ki la pass, bad haba ia khein kyllum kiba pass ki kot sha ka 69.
10%.
Haba phai pat sha ka jinglah jong ki skul ban leh bha mynta u snem, la iohi ba ka skul St.
Anthony’s Higher Secondary School ka la lah ban sei ki kynsai pule ba kynsai kiba la wan shakhmat ha baroh ar tylli kitei ki Stream Science bad Commerce, ka Anindita Das Choudhary ka la ioh ban bat ia ka kyrdan ba nyngkong eh ha ka subjek Science katba ka Sanchayita Das ha ka Commerce, baroh ar ngut ki dei ki khynnah pule katei ka College.
Haba pynpaw ka jingkmen halor ka jinglah ki khynnah pule ka skul ban leh bha ha ki ar tylli kitei ki Stream mynta u snem, u Vice  Principal ka St.
Anthony’s College u Surjit Tigga u la ong ba ka dei ruh tang ka jingtrei shitom ki khynnah jong u, ym tang ba dei na ka skul kaba biang, u la iathuh ba ha ka sngi balang ka skul kan pynkup burom ia baroh ki khynnah kiba la pass bha ha kane ka eksam mynta u snem.
Na ka liang jong kitei ki ar ngut ki khynnah ba la wan hakhmat pat ki la ai nguh ia u Blei uba la ialam lynti ia ki haduh ba ki la lah ban poi sha katei ka thong lyngba ka jingtrei shitom kaba ki la durut miet bad sngi ban pynkhreh na bynta katei ka eksam.
Shillong,6Jymmang:Uwei u khynnah ba dang san bnai u la mynsaw jur ha ka jing shah thlieh pyrthat,  kiwei pat kiba la myn saw ha katei ka jingjia ki long ka kmie utei u khynnah, ka mei khynnah bad kawei pat ka kynthei, u pyrkhat u la thlieh ia kitei ki saw ngut ha ka por ba ki dang iaid ha ka surok bah ha  Mukhla kaba hap hapoh ka Thadlaskein Block, West Jaintia Hills mynta ka sngi ha ka por 12:42 baje mynsngi.
Ka 108 Emergency Service Ambulance helped ka la iarap ban pynkit ia u  Bah Hep Dkhar ba dang san bnai, ka kong  Jenita Dkhar (21), ka Dhywill Dkhar (13) bad Waibha Sari (21) sha ka  Dr.
Norman Tunnel Hospital, Jowai.
Shillong,6 Jymmang:Namar ka jingsoh sat na ka jingsniew palat ka surok NH-44, bad namarba ka sorkar kam shym la leh eiei ia ka jingdawa jong ki ban maramot noh ia ka surok ka Narpuh  Elaka ka la shim da ka rai ba tyngeh ha kaba ka la khot syndon da ka pa khang shnong kaba haduh 3 sngi lynter kata naduh ka 12 haduh ka 14 tarik mynta u bnai.
Ka Elaka Narpuh ka la khot ia katei ka pakhang shnong, naduh ka por 5 baje mynstep jong ka 12 tarik haduh ka 5 baje mynstep ka 15 tarik mynta u bnai.
Ka kyrwoh na u bah Manbha Kyndoh Daloi ka Elaka bad na u Secretary ka Elaka u bah C.
Lamare ki la maham jur ia ki riew shim kabu ha kitei ki kynta pakhang shnong.
Ki la pyntip ruh ba ha katei ka sngi  yn pyllait tang ia ki nongthoh khubor, Ambulance kit nongpang.
Shillong, 6 Jymmang:La iohi ba ha kine ki sngi ka ain MPDA ka dei kaba ha khmat eh, hadien ba ki pulit ki la kem briew, ban wad jingtip shuh shuh shaphang ka Meghalaya Protection and Detention Act  (MPDA).
U Rupang mynta ka sngi u la iakren bad kawei na ki nongiasaid ain ka Dr.
Fenela L.
Nong lait.
Haba ia kren bad ka Dr.
Fenela ka la ong ba ka ain MPDA dei kaba pyn ngat ia u nongleh kam sniew hadien ba la dep toh kit bad pynshisha ba u leh shisha ia kata ka kam pyntriem kaba wanrah jingma ia ka imlang sah lang.
Katei ka  nongiasaid ain ka la ong ruh ba ka ain MPDA ka dei ka ain ban iada ia u nongkam sniew khnang ba un ym lah ban leh ia kiwei pat ki kam pyntriem kiba kham khraw.
Ka la ong ba katei ka ain ka dei kaba la pynngat ia u briew uba leh ia kino kino ki kam pyntriem kiba shyrkhei kiba long pyrshah bad kiba ktah ia ka imlang sahlang.
Ki kam kiba hap ban pynngat ha ka MPDA ki dei ki kam kiba thmu ban shim ia ka jingim briew, bad kiwei pat ki kam kaba ktah lang ia kiwei pat ki briew ne ia ka imlang sahlang, ong ka Dr.
Fenela.
Hadien ba u briew u la shah pynngat MPDA ka don sa ka Consideration of charter bad ia katei ka kam yn rah sha ka Ingbishar ha kaba la ailad ia ki nongiasaid ain ban iasaid na ka bynta ban weng noh ia katto katne tylli ki ain ba la pynsnoh rynjain ha uta u briew , kiba dei tang ki jingkynnoh ba khlem nongrim.
Shillong, 6 Jymmang:Mih biang ka khu bor na ka Indian National Congress, mynta ka sngi ruh, ha kaba ka ong  Dear Rupang News bad ka jingthoh ha kane ka sien kaba mynta, ka long ba ka seng Congress, ka la kynthoh ba U Narendra Modi, ha ka jingkren jongu, ha ka jingkanbas elekshon ha UP, ula pynsngew ba un weng noh ia ki riew sain pyrthei, kiba donkti ha ki kam runar bapher.
Ka Congress, nangta ka batai shaphang U  Brij Bhushan Saran Singh, uba dei u kandidet jong ka seng BJP, na  Kaiserganj, ha Uttar Pradesh bad la iathuh ba utei u dei uba la buhrieh ia ki shipai jong U Dwood Ibrahim, ha u snem 1992, ha kaba la lap da ka jingtohkit jong ka CBI bad ba ki la pyniap ia 3ngut ki briew ha ka JJ Hospital ha Mumbai.
Bad u dei uba pynshit ia ki kam pyntriem bapher bapher bad u dei ruh uba donkti ha 40tylli ki kam pyntriem bapher pyrshah ia u.
La jied ia un, na ka tiket jong ka  Samajwadi, ha u snem 2009 bad la ialam da U Amit Shah, sha ka seng BJP, ia utei u riew runar.
“Dei kum une  briew, ba u Modi, u kwah ban ialam sha Parliament?" ong katei ka kyrwoh jong ka seng Congress.
Shillong, 22 Nailur:Ka Civil Society Women’s Organization (CSWO) bad ka Khasi Women Welfare and Development Association (KWWADA) ki la rai ban leit shong kyrain hakhmat ka phyllaw ka Additional Secretariat ha ka 25 tarik mynta u bnai Nailur ban pyrshah ia ka jingkuman ka sorkar ban pyntreikam ia ka Inner Line Permit (ILP) ha ka jylla kumba la ai jingmut da ka High Level Committee ba la thaw da ka sorkar.
Kane ka jingshong kyrain kan long naduh ka por 11 baje mynstep haduh 3 baje janmiet bad ia kane la shim ha ka jingiakynduh ha iing ka president ka CSWO ba la wan iashim bynta lang ki nongialam ka KWWADA.
Ka President ka CSWO ka Kong Agnes Kharshiing ka la ong ba ka jingialang ka pan jingkyrshan ruh na ki nongialam shnong, ki Seng Kynthei, ki nongialam niam bad ki samla kiba sngew ba ka jingsngap mynthi ka sorkar ia ka ILP kam iahap.
“Ka jingkuman ka sorkar ka mut ba ka dei ka jingsynshar donbor kaba long pyrshah ha ka synshar paidbah", la ong ka Kong Agnes bad bynrap ba ka jingshong kyrain ka long kaba donkam ban pynlamwir ia ka sain pyrthei kaba synshar donbor ban pynsngewthuh ba ka bor ka dei ha ki paidbah.
Haba ia wer lang ia baroh kiba don mynsiem halor kane ban wan iashim bynta lang, ka Kong Agnes ka la ong ba, la ia tip ia ka jingsniew ka rukom synshar, kaba long ka jingma ia ka imlang sahlang bad ka pateng ban wan, ka jingkiew dor ki marbam kaba ktah ia u duk u suk, ka jingduh ia ki jaka jong ki trai muluk, ka jingbym ioh kam jong ki samla, ka jingpyndonkam bakla ia ka bor da kiba shong ha ka bor, ka jingwan hiar thma ki kompeni thok, bad kiwei kiba ktah ia ka jylla, ngi sngew ba ka jingkuman ka sorkar ka dei ka jingshah thombor kaba shyrkhei jong ka synshar paidbah bad ngim lah ban ai lad ba kan bteng",.
Ha kaba iadei bad ka jingkhang lad u DC, ka Kong Agnes ka la ong ba ka riti synshar ka ri ka Article 19 (1), ka la ong ba baroh ki nongshong shnong ki lah ban iakhih da ka lynti kaba jai jai.
“Ngi la shim ia kane ka rai ban shong kyrain kum ka dak ka jingpyrshah ha ka 25 tarik Nailur bad ki shakri sorkar kim don hok ban khang" ka la bynrap.
Peshawar, 22 Nailur:Ar ngut ki kheinduh Taliban ki la pynbthei bom mynta ka sngi ha ing mane jong ka All Saint Church ha kaba 70 ngut ki la iap bad 120 ngut ki la mynsaw ha katei ka jingjia kynthup ki kynthei bad khynnah.
Kane ka jingjia ka la jia ha ki bynta jong ka Pakistan ha kaba ki la don tang khyndiat ngut ki Kristan kiba shong ba sah ha katei ka jaka.
Palat 120 ngut ki la mynsaw jur ha kane ka jingshah  pynbthei bom ha All Saint Church ha  Kohati Gate thain jong ka  Peshawar.
U Commissioner katei ka nongbah Sahibzada Muhammad Anis.
u  u la ong ba kitei ki khein duh ki la pynbthei bom mynta ka sngi katba ki paidbah ki dang wan ka jingiaseng Mass jong ki.
U Myntri ka koit ka khiah ka Khyber-Pakhtunkhwa u  Shaukat Yusufzai  u la pynbna ba 70 ngut ki la iap ha katei ka jingjia bad kiba la iap ki kynthup ia ki kynthei bad khynnah katba 120 ngut ki la mynsaw.
Ha katei ka jingshah pynbthei bom 4 ngut ki khynnah kiba dang ha ka rtra kaba 3 haduh 8 snem ki la iap bad kumjuh ruh uwei u pulit Muslim.
U Anis u la iathuh ba kumba  600 ne 700 ngut ki briew ki don hapoh katei ka ing mane ha ka por ba la shah pynbthei bom ha ki 2 ngut ki khein duh ka Taliban.
Katei ak jingjia ka dei ka jingjia kaba la sngewtriem bad ka ba la jur bha ha kaba ki ing building kiba don marjan bad katei ka Ing mzane ruh ka la jot la pra phum.
Ka kynhun Jandullah group, ka seng kaba mih na ka  Tehrik-e-Taliban Pakistan,  ka la kam ba dei ma ka kaba la donkti ban leh ia kateika kam pyntriem ha kaba ka la ong ba ka ka la leh ia katei ka kam ban pyrshah ia ka US.
U Ahmed Marwat,  spokesman jong katei ka kynhun  u la pyllait khubor ba  " Haduh mynta lada ka US kam sangeh ia ki kam jong ka, ngin dang iai bteng ia ki kam pyntriem pyrshah ia ki bym dei ki Muslims" ong u Marwat.
Kham mynshuwa, Ka Jandullah ka kam ba ka la leh ia ka kam pyntriem ban pyniap ia 10 ngut ki nongkiew kiewlum k na ri phareng ha Gilgit-Baltistan bad ka jingthombor ia ka Inter-Services Intelligence kaba don ha  Sukkur.
U heh ba dei peit ia ka kynhun  law bom  (Bomb squad) u Shafqat Mahmood u la ong ba hakatei ka jingjia la pyndonkam da ar ngut ki nongpynbthei bom kiba la kheinduh bad ki bym shym la bynud ia la ka jong ka jingim.
Ha  ka met jong ki  ki kit mar 6 kilo ki kynja bom pynbthei.
Ki paidbah kiba la iohi ia katei ka jingjia ki la ong ba ki la iohi ba ia ki lyngkhot met kiba phret ia ki met jong ki briew, bad ki jain kiba bit snam kumjuh ruh ki juti kiba phriang ha katei ka ajaka bthei bom.
Lah ban kdew ba shuwa kane ki la don bun ki jingjia pyntriem ia ki kristan bad kiwei pat ki bym dei Muslims ba la leh da ki kynhun lehnoh Taliban kum ka kput ba ki shim ia ka US.
Shillong, 23 Nailur:Ka General Assembly ka Presbyterian Church of India ha ka jylla ka pynrem jur ia ki kheinduh jong ka kynhun lehnoh ha Pakistan kaba la thombor bad pyn iap ia 85 ngut ki Kristan kiba don hapoh ka ing mane  kaba don ha Peshwar , Pakistan ha kane ka sngi u Blei.
Halor katei ka jingjia ba sngewtriem kaba la jia ha ka sngi u Blei u Administrative Secretary ka PCI u Rev VL Lauiahranleh u la ong ba ka sorkar Pakistan ka dei ba ai ka jingshngain ia ki Kristan kiba long ki rit paid ha  katei ka ri khnang ba ki ba kum kine kin ym jia shuh nangne shakhmat bad ka la ong ruh ba kane ka jingjia ka wanrah ka jingshong syier ia jingim ki kristan ha katei ka Ri kaba bun na ki nongshong shnong ki dei ki Muslim.
