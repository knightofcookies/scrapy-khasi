Shillong:Ha ka jingia khun ia ka semi final jong ka sngi bakhatduh hynnin ka sngi, ka Meghalaya ka la lah ban ioh ia ka jing jop da kaba pyn liem noh ia ka Mizoram da hynriew wicket kaba dang donkam ban ioh sa tang 28 run ban poi sha ka thong.
Ka jinglehkai ba la ialeh ha Mangaldai, Assam, hynnin ka sngi, la iohi ba ka Mizoram ka la beh ia ka thong kaba 153 run ia kaba ka Meghalaya ka la pyn kut ia ka jingkamai jong ka inning kaba ar jong ka da 125/4.
Ha katei ka inning kaba ar jong ka u Kishan Lyngdoh u la kamai 34 run bad dang iaineh bad kum juh ruh u Jaskirat Singh Sachdeva u ioh 19 run.
Hynnin ka step u Kishan bad u Jaskirat ki la bteng ia ka jinglehkai tang kumba shiteng kynta ei ei.
Ha kane ka samoi ialeh jong ka Ranji Trophy, u Kishan u la ioh saw tylli ki half century bad ha kaba kut jong kane ka jing iakhun u la ioh 53 run, katba u Jaskirat u ioh 31 run.
Kum ban pynkyn maw, ka Mizoram ka la tied shuwa nyngkong bad kamai 144 run ia kaba ka Meghalaya ka la jubab da 145 run.
Ha ka inning kaba ar, ka Mizoram ka la shah pynkut noh tang 153 run da ka jingbol bha u Aryan Borah bad u Akash Kumar Chou dhury kiba la ioh poin da 10/107 bad 8/69.
Ha ka jingsam ia ki prais u Aryan u la ioh ia ka nam player of the Match.
Ka jingioh jop jong ka Meghalaya hynnin ka sngi kan long kum u mawnongrim ha ka jinglehkai cricket jong ka jylla, ha kaba ha ka sien kaba nyngkong ka jylla kan ioh ban iakhun ha ka final jong ka plate group bad kumjuh ruh kan ioh ban shah jied sha ka elite group jong ka Ranji Trophy jong ka samoi ialeh ka ban wan.
U Secretary jong ka MCA u Gideon Khar kongor u la pynpaw ka jingsngew sarong ba ki kynhun jong ka jylla naduh ka U-16 bad ka U-19 ki la shah jied lypa na ka bynta ka samoi ialeh ban wan bad kyrmen nalor kane ka kynhun ka U-23 ruh kan ioh ia ka lad ban shah jied bad da kumne yn lah ban kyntiew ia ka jinglehkai cricket ha kane ka jylla.
Ka jingiakhun ia ka final kan sdang naduh ka 17 tarik Jymmang ha kaba ka Meghalaya kan iakhun ia ka Hyderabad bad ia ka jaka ialeh yn sa pyntip ha ka jingialeh ia ka round robin stage.
“Em phi ni nga pat biang bha kein kumta sngewtynnat…" La ban ktien biang ka RiiaHadien ba la pynkhreh lut nadong shadong, ka Riia ka mih bad khot noh ia ki baroh ban ia bam lang ha kajuh ka por.
Marsien sngew u Bahnah u la ong“Adee ngam pat thngan phi Thei… Dang katta myntan dang shu dep dihsha mynta sa ka ja…" u kren bad ka rkhie“"Em phi lah dei por bam te… Mynta la hynniew baje…" La ong i Kmie ka RiiaBahnah um lait ang shuh kumta hi u shu kyrngah khlieh noh haba ki baroh ki la ieng u ruh toin u bud.
Kumta haba la poi ha kamra bam u Kpa ka Riia u phah duwai biang ha u Bahnah ia ka ja.
Hangta u Bahnah u la duwai biang jai kum u rangbah bad ki ktien ba khia thew.
Wut wut ki ia bam iadih lang hangta dang kloi la dep shuwa duh u Bahnah.
“Ade lah da kdang seh Bahnah.
?" La buh jingkylli ka Riia.
“Hooid, nga la biang kumto arsien khat.
" La jubab u Bahnah“Bahnah ngi shait kloi hi kumne, stet bad ktien stet bad kam…’ La iathuh ka Deisy" He he ! O kumta …!" La ong u Kpa ka Riia“Hooid, Pa nga ju kloi hi… Ngam nang ban bam suki…" La ong u BahnahKumta ki la hun noh… U Bahnah u nang leit shong noh marwei sha kamra shong kai.
Katba dang shong hangta u sdang ban ringdur ba lada U Blei u plie lad ia u, khlem pep un sa long trai ha kane ka iing.
“Lada ngan ioh lain ngan sa shim beit ia ka Riia.
Kine ki briew kiba ibha bad khuid mynsiem…" La kren wei briew u Bahnah ha la mynsiem…Hadien katto katne minit haba la dep bam sa u Kpa ka Riia u wan shong lang bad u Bahnah sha kamra shongkai.
Katba ka Deisy ka nang iarap pynkhlieng tiar shuwa bad ka Riia.
Katba dang iashongkai hangta u Kpa ka Riia u la ioh ban tip shibun kiei kiei na u Bahnah shaphang ka shnong ka thaw bad wat ia ka iing ka sem.
“Nga sngewtynnat bha iaphi ba phi shai ka ktien ka thylliej bad phi pariah parai…" La ong u Kpa ka RiiaU Bahnah u la rkhie bad ong “Yn leh kumno phi Pa, haba la ai sap U nongthaw ban pariah parai, ngam nang ban shu shong sngap man, man…"U Kpa ka Riia ruh u la rkhie iapler ba sngew dei palat ka jingong u Bahnah.
Hamar kata ka por wan rung ka Deisy ban shongkai lang hangta.
“Ni kine te lah iarkhie iaryiah mo…" La ong ka Deisy“Bahnah phi ba bang ktien bha…" La ong u Kpa ka RiiaKa Deisy ka la shu rkhie noh.
Ynda la wan lang sa ka Riia, ki sdang ban iathuhkhana sa ia kane katai bad sa tang shiteng kynta hadien ki khreh ban ia mih noh nangta.
“Riia, ngi ia leit noh mo, la miet palat ym long shuh…" La ong ka Deisy“Em, pat miet ym lei lei… Tangba sa da wan biang kein…" La ong ka Riia“Hooid kein, wan beit haba lait por mo, wat sngew nongwei wat lehrain…" Pynbud ktien sa i Kmie bad u Kpa ka Riia.
“Hooid, to…ngin sa wan biang …" La mynjur ka Deisy“Shongsuk ho baroh…" La kren u Bahnah“Hooid to, Bahnah…" Ki ia ong baroh barohHaba la mih nangta, ki ar ngut shipara, lynter lynti ki iakren shaphang ka jingbha bad jingsbun ka iing ka Riia.
Kane ka la khring shibun ia ka jingmut jingpyrkhat khamtam ka jong u Bahnah.
Ynda la poi ha iing u Bahnah u la pynpaw ha la ka hynmen ba pleng ka Riia ka dei ka briew ba sngew rit watla ka long kaba riewspah.
“Pleng ka Riia ka riewspah katto ruh, hynrei ka sngew rit pat.
Ban dei nga te tharai la sngew baheh bha…" La ong u Bahnah“Ni tang phi kein bad ka duk bad ka sngew heh…" La bein ka Deisy“Shano ei, leit long kumta, phim iohi ia nga ki sngewtynnat bha ba nga pariah parai u Kpa ka Riia lei te u la khroh ba ngan wan kai man ka por.
" La phai ktien u Bahnah“Sa leit kein mo kin sngew tynnat…" La ong pat ka Deisy“Hooid, ngan leit noh man ka por…" La ong u BahnahKatba bym pat thiah, u Bahnah u la kynmaw sa ia ka Linda.
U la sdang ban iathuh khana pat sa ia ka Linda ha la ka hynmen.
“Tip ka Linda pat ki long kumno ha iing ha sem jong ki…?" La kylli u Bahnah“Ki ia bha hi… " la jubab ka Deisy“Ngin leit kai noh sa sha Mylliem mo ha iing ka Linda.
" La pynpaw u Bahnah“Ap ngin sa leit ba phin ithuh…" La mynjur ka Deisy“Hooid kein nga kwah ban leit sa sha Mylliem sha iing i Linda…" La mynjur u BahnahKumta ka jingmut jingpyrkhat u Bahnah mynta ka la kwah ban iohi sa ia ka iing ka Linda bad ban iashem bad ki kmie ki Kpa jong ka.
Ha la mynsiem u Bahnah u la pyrkhat ban ioh ianujor ia ka iing ka Riia bad ka iing ka Linda.
“Ynda la iohi sa ia ka iing ka Linda ngan sa rai pat iano ngan snoh skhem…" La kren wei briew u BahnahHaba ka por ka la miet palat ki sdang ban iathiah noh.
“Nga te ngan thiah noh, pynlip noh ka lait" la ong ka Deisy“To" la thie u Bahnah bad u pynlip noh ka lait.
Shillong:Hadien ka jingioh jop ha baroh ki jingiakhun ha ka round robin stage, ka Meghalaya kan ioh ban iakhun ia ka semi final ha ka lympung jong ka U-23 men’s Col CK Nayudu Trophy plate group pyr shah ia ka Mizoram ka ban ialeh mynta ka sngi ha madan MCA, Polo.
Ha kane ka lympung, ka Mizoram ka la ai ka jingiakhun kaba tyngeh ia ka Me gha laya haba kine ki kynhun ki la iakhun ha ka group stage ha Na diad, Guja rat myn u bnai ba la dep hynrei la iohi ba ka Meghalaya ka la lah da ka said ban ioh ia ka jingjop ia katei ka kynhun da lai wicket.
Na ka bynta kane ka jing iakhun ia ka final, ka U-23 men’s selection committee jong ka Meghalaya Cricket Association ka la jied ia 15 ngut ki nongiashim bynta ha kane ka jing iakhun bad katto katne ngut ki nongialeh ba la shu buh pynkhreh.
Kane ka jingiakhun kan sdang mynta ka sngi naduh ka por 8:30 mynstep bad ki nongwan jngoh ki lah ban shong ei ban peit ia katei ka jingiakhun.
Ka kynhun jong ka Megha laya ha kane ka jingia khun ia ka semi final pyshah ia ka Mizoram ki kynthup ia u Abhi shek Kumar, Ab hishek Gupta, Agreas Cham Cham Sangma, Badonnam J Mylliemngap, Bipin Kumar Ray, Joy deepan Deb, Kevin Sanjeev Christo pher (C), Kush Agarwal, Manish Sharma (VC), Mrityun jay Bharali (WK), Nishanta Chakra borty, PM San thosh, Sudhir Sahani, Swastic Chettri, Wankit lang Nongpluh.
Ki nong ialeh ba la shu buh pyn khreh ki long u Aman Kumar, Frickey Sangma, Sachin Kumar.
Support staff: Neetesh Sharma (head coach), Synrap sing Riahtam (assistant coach), Emidao Dhar (physio), Skhembor Khong btep (trainer), Chuba R Marak (manager).
Shillong:Ha ka jinglehkai hynnin ka sngi la iohi ba u Abhishek Kumar u la ioh ban pyn khyllem 6/4 katba u PM Santhosh u ioh 4/29 bad kine shi paralok ki la ioh ban pyllait tang 33 run ia ka Mizoram ha ki 10.
4 overs.
Ha dien kane, ka Me ghalaya ka la ioh ban kamai 230 run ha ka inning kaba nyngkong jong ka bad ha ka pali tied bol biang jong ka Mizoram ka la ioh shuwa tang 18/1 ha ka inning kaba ar da kaba buddien ia ka Meghalaya da 179 run.
Ka Mizoram ka ba la jied ban tied shuwa hadien ba ka la jop ia ka toss, ka la shah wiang naphang, haba tang hapoh ka 11 over ka la shah pynkut da ka jingioh kamai tang 33 run.
Uba la tied bun na kane ka kynhun u dei u C Vanlalhruaia uba la ioh 21 run, hynrei barohi ki nongtied ka Mizoram ki la shu ioh ban tied tang hapoh ka 10 run, kynthup ia hynriew ngut ki bym shym la kamai ei ei.
Ha ka jingka wa ng bol pat, ka Mizoram ka la sdang kawang bol bha haba la iohi ba tang ha ka jingkamai kaba 69 run ka Megha laya ka la hap haduh san ngut ki wicket.
Hynrei da ka jingrung madan noh u Joydee pan Deb uba la ioh (61 run na ki 104 bol) bad u Manish Sharma uba la ioh (23 run na ki 23 bol), ka Meghalaya ka la sdang ban neh ka jinghap wicket.
U Deb bad u Santhosh ki la iakamai 73 run na ka bynta u wicket uba hynniew bad kine shi paralok ki la ioh ban thlieh mar khatar tylli ki 4.
U San thosh u la shah weng noh pat ha ka jingkamai kaba 59 na ki 94 bol.
Da ka jing duna sa kumba 197 run ka Mizo ram ka la sdang ia ka jingbeh thong jong ka haduh shuwa ban pynkut noh ia ka jngleh kai hynnin ka sngi.
La iohi ba ka jingiakhun kam long kaba suk ia ka Mizoram hynrei watla katta ka dang duh shuwa tang uwei u wicket hynnin ka sngi, bad kan bteng biang ia ka jingkamai mynta ka sngi da ka jingbeh ia katei ka thong kaba heh.
Mumbai: Ka kali jong u nongthoh khubor, ba pawnam, U  Nikhil Wagle, ka la shah lun maw, hynnin ka sngi thohdieng, ha ki shit party jong ka seng BJP bad katei ka dei, katba u dang leit sha Pune, na bynta ban shim bynta ha kawei ka jingialang.
Ki iit jong katei ka kali, ki la pharia lut, haba ki dkhot jong ka seng BJP, ki la tur beit beit bad lynthaw ia katei ka kali bad khalah sa ka sia iong.
Katei ka jingpynpait iit bad tur ki dkhot jong ka seng BJP, ka dei halor ka jingkynthoh jong U Wagle, kaba long pyrshah ia U  Narendra Modi bad U LK Advani, hadien ba la jied ia U Advani, ba un ioh ia ka khusnam  Bharat Ratna.
Katei ka jingjia, ka la pynpoi ruh sha ka jing ia pyni bor, kaba shipor, hapdeng ki dkhot jong ka seng  Maha Vikas Aghadi (MVA) bad ki dkhot jong ka seng BJP, kaba la pynlong ia ki pulit, ba kin leit tehlakam ia katei ka jingiakynad.
Kham hadien, haba kren ha ka jaka jingialang, U Wagle, u ong “Nga la map ia kito kiba thombor ianga.
Nga la shah thombor, la hynriew sien, kham mynshwa ruh bad kane ka dei kaba hynniew".
“Naduh U Shivaji Maharaj haduh U Shahuji Maharaj haduh U Dr Babasaheb Ambedkar, katei ka dei ka rukom im jongngi bad ngi don ha ka rukom im jong ki riewblei" ula ong shuh shuh.
U Wagle, ula wer ia ki paidbah, ba kin kyrshan ia ka seng  MVA ha Maharashtra, ha ka elekshon, ka ban sa wan.
La ujor ejahar pyrshah ia U Wagle, da u nongialam ka seng BJP, U Sunil Deodhar, namar ba u kren pyrshah ia U Modi bad ia U Advani bad la iathuh, ba la pynngat ia u Wagle, ha ki kyndon  153A (promoting enmity between different groups), 500 (defamation) bad 505 (statements conducing to public mischief) of the Indian Penal Code (IPC) ha Vishrambaug police station.
Shillong: Ka dorbar Shnong Lumshyiap, seng samla seng longkmie ha ryngkat ka jingiatreilang bad ki pulit ki la lap noh ia ka kmie kaba bret ia u khunlung ha ka kali niut ba la song bha hapoh plastic.
Kane ka jinglap ia katei ka kmie ka dei ruh hadien ba la kut noh ki 24 kynta ba ka dorbar Shnong ka la ai por.
U nongthoh khubor haba ïakren bad u bah Phira Khongphai, uba dei Rangbah Shnong ka Lumshyiap ha ka jingiadonlang ki dkhot ka executive dorbar u la ïathuh ba ka executive dorbar ryngkat ka jingiatreilang bad ki pulit ki la lap noh ia ka kmie kaba bret ia i khunlung bad ka dang don hapdeng ka arta ba 21 ne 22 snem.
U la ïathuh katei ka kmie ba bret ia i khunlung kadei ba la lap napdeng ki 8 tylli ki ïing ba ka Shnong ka la phah ban leh test bad mynta katei ka khynnah kaba dei na ka Jaitbynriew Garo kadei kaba trei ïing briew ha Lumshyiap bad ia katei ka khynnah la rah noh da ki pulit bad mynta ka don hapdeng ka jingshah sumar ha hospital.
“Na ka liang ka shnong hi, hadien ba la lap ba kadei ka khynnah ka ba sah iing briew bad kadei ka briew ba nabar ym ka trai shnong ngi ju phah noh ia ki sha ka jaka ba ki sah namar ka jingjah burom jong ka shnong ka la long ba palat", la ong u rangbah Shnong.
U la iathuh ruh ba kane ka dei ka jingjia ka bym pat jia mynno mynno ruh bad ka dei ka sien ka ba nyngkong eh, “Kum ka shnong hi ngi sngew synei na ka bynta katei ka samla ba leh ia kane ka kam, hynrei ngim banse ban phah noh shwa sha ka shnong ba ka sah".
Ia ka met ba dang sah jong i khunlung hadien ba la dep ia ka post mortem ki pulit ki la tep don burom noh mynhynnin ka 10 tarik u Rymphang 2024, ha ka jaka ba la ai da ka dorbar Shnong ha Lumshyiap.
Kum ban pynkynnaw hangne ba ha ka step jong ka 8 tarik Rymphang 2024 ki briew kiba wan lum niut ha Lumshyiap ki la lap ia ka met i khunlung, ba dang shu kha bad ba la song bha hapoh ka plastic na ka kali kit niut.
Shillong:Ka kynhun myntri mynta ka sngi kala rai ban pynhiar ia ka rai jong ka sorkar mynshwa, ban ai jingbit ia ka jingshna iing ha kaba iadei bad ka jingjrong.
Haba kren hadien ba la wai ka jingialang, u myntri rangbah u Conrad K Sangma, u la ong ia ka Meghalaya Building Byelaw la mynjur ban pynkylla katkum ki kyndon ba la buh ka sorkar India khnang ban pynsuk ban wan ka skhim.
U la ong ba ka jingpynkylla ka long ban ai lad ruh ia kiba don jaka barit ba kin pyndonkam kham bha kaba khang bad pyrkhing mynshwa na khmat bad nadien ka iing.
U la ong ba ka jingjrong ka jingtei kaba 50 degree ka jinglong sharing yn ym ai jingbit ban shna iing ba kan wanrah jingma katba ia ka jaka kaba long sharing 40 degree yn sa pyrkhing ha ki jingheh bad jingjrong.
U myntri rangbah u la ong ba ka jingtei kaba 27 metre shapoh ka jingjrong, ym donkam ban pan jingbit na ka MUDA mynshwa ka long 40 metre.
Ka MUDA kan ai tang ia kiba palat 27 metre.
La mynjur ruh ia ka Shillong Mobility Policy 2024 bad kane ka polisi ka long ban pynlong ia ka nongbah kaba bit ba biang ha ka leit ka wan.
Kum ka nuksa, yn pynwandur ia ka 20 minit city ha kaba kiba marjan kin ioh ia kaei kaei tang hapoh 20 minit ban shim por ban leit ban wan.
Shi bynta na bynta kane, u myntri rangbah u la ong ba la tei ia ki 3/4 tylli ki jaka ieng kali.
Ka polisi ka long ban ai ia ka phang bad ka kam kan iai tyllun na ka por sha ka por.
Ia ka jingbei pisa na bynta kane kan long lyngba ka Special Capital Investment for Urban ka sorkar India.
U la ong ba ka sorkar India ka la mang 15 hajar klur ia ki jingtei ha jaka sor bad ka sorkar jylla ka phah jingtyrwa 619 klur tyngka bad ka la ioh jingmynjur 500 klur eiei bad sa 100 klur yn sa ioh hadien ba la leh ia kine ki jingpynkylla bad ka la khmih lynti ban ioh 697 klur tyngka.
Kiwei ki jylla ki ioh tang 500 kum ka Assam, UP kiba heh ruh bad ka pyni ba ka jingioh bun ka Meghalaya ka dei namar ba ka la leh bha ia ki kam.
Kane ka pisa kan pyndonkam ia ki wah kiba la don kylla ha ka jylla, ki jingtei bapher bapher.
Kane ka skhim ka dei kaba la sdang la katto katne snem da ka sorkar India ban ai ia ki jylla.
“Na kane ka skhim mynta ka snem ngin ioh kumba 2000 namar ba ngi lah ban pyntreikam bha", la ong u Conrad.
Shillong:U Myntri Rangbah ka Jylla Conrad K Sangma ula mih ban kyrshan ïa u Lat ka Jylla Phagu Chau han, u ban sa ai jingkren Lamphrang ïa ka Dorbar Mang tyngka da ka Ktien Hindi ha ka 16 tarik Rymphang.
Kane ka jingkyrshan ka la wan hadien ba mih ka jingbyrngem jong ka Liang Pyrshah Voice of the People Party (VPP) ban nym ïashimbynta ha ka jingkren u Lat lada u kren da ka ktien Hindi khlem da buh ïa u nongpynkylla ktien.
Haba kylli, u Conrad Sangma ula kren shai ba ka Rule ka shah ïano ïano ruh ban kren Hindi, halor ka kyndon ba ki dei ban ai ïa ka jingthoh ba la pynkylla sha ka ktien phareng, bad kane ka dei kaba ju leh.
“Namar kata, kam don nongrim satia ban pyrshah namar ngi la bud katkum ki rules," ong u Myntri Rangbah haba bynrap ba u Lamphang ka Ïingdorbar ula pyntip sha ki ba ula pynbiang la ka long lyngba ka Artificial Intelliigence (AI) ne da kano kano ka jingpynbeit, ha kaba ki MLA ki lah ban sngap ïa ka jingkren ha ka ktien Phareng lada ki kren da kiwei kiwei ki ktien.
Kumta ban pynlong ishu ïa kane hi ka dei ka bym don jingmut, ula ong haba pynkynmaw ba, ki don ruh ki khep ki khep ba ki MLA kila kren da ki ktien bapher bapher ha Ïingdorbar Thaw Aiñ.
Haba pynpaw ba u Lat ka Jylla u don ha ka jingduna ban kren phareng bad kumta un sa kren da ka Hindi, u Myntri Rangbah ula ong ba kam don satia kano kano ka jingleh bakla ha kane.
“Nga sngew ba kaei kaba kham kongsan ka dei ki symboh kiba don ha ka jingkren u Lat bad kaba kham kongsan shuh shuh, ka dei ka jingïakren kaba ngin sa ïakren ba kumno ngin shim rai bad ïatai ïa ki ishu kiba kongsan jong ka Jylla, nga sngew ba ngi dei ban pynleit jingmut ïa kane ha kane ka Dorbar," ula ong.
Shillong:U Deputy CEM ka KHADC u Bah PN Syiem mynhynnin ka sngi Thohdieng ula pyllait paidbah ïa ka Theme song jong ka Monolith Festival bad ïa ka media Campaign Vehicle ne ka kali ka ban leit pynbna shaphang kane ka Festival, ha ka jingïalang kaba la long ha District Council.
Haba kren ha ka jingïalang ula ong ba ka Festival kadei ban pyninam ïa ka jinglong tynrai u Khasi ha ka rwai ka siaw, ka tem ka put, ka bam bad ka riam tynrai.
Ula ong ba ka Council kan sa shong pyrkhat ban pynlong man la ka por ïa ka Monolith Festival ha Khasi Heritage Village, Mawphlang bad yn pynkhreh ruh ia ka Bill ba kan dei ka kamram ia ka Executive Committee jong ka Council ba kin pynlong beit ia kane ka Festival man la u snem.
Ha kane ka jingpyllait ïa Theme Song bad ïa ka Kali ai jingpynbna, la ïadonlang ki Executive Member kiba kynthup ïa u Bah Gigur Myrthong, Bah Victor Ranee, Bah Teibor Pathaw, Kong Grace Mary Kharpuri, Kong Macdalyn Sawkmie Malong, Bah Rangkynsai Kharbuki, Bah Fantin Lakadong Bah Carness Sohshiang bad kiwei kiwei ha kaba la ïadonlang ruh ki ophisar jong ka Council.
Ka Monolith Festival kan sdang ha ka 22, 23 bad 24 tarik u Rymphang mynta u snem bad ïa kane ka tamasa yn pynlong da ka KHADC ryngkat ka jingiatreilang bad ka tnad Tourism, ka Meghalaya Age Limited jong ka sorkar jylla.
La pynlong ïa ka Monolith Festival nyngkong eh ha u snem 2013 bad ha ka sien ka baar ha u snem 2016 bad kane kaba mynta ka kynti kan dei ha ka sien kaba lai.
Shillong:U Myntri Rangbah ka jylla u Conrad K Sangma, ha ka sngi Palei, u la plie ia ka Jackfruit Processing Unit ha Gul pani Nokat, Rongara, ha ka jingiadonlang u Myntri ka pule puthi u Rakkam A Sangma uba long ruh u MLA ka Rongara-Siju, bad u MLA ka Baghmara u Kartush R Marak, u MLA ka Amlarem uba long ruh u Chief Advisor jong ka sorkar u Bah Lahkmen Rymbui bad u CEM ka GHADC u Albi nush Marak.
Haba kren ha ka jingialang u Conrad K Sangma, u la pynpaw ia ka jingkmen ban plie ia ka Jackfruit Processing Unit ha ka thain bad ong ba kane kan ym kut tang ia u sohphan, hynrei ka sorkar ka don ia ka jingthmu ruh ban plie ia ki processing unit na ka bynta kiwei kiwei ruh ki jait soh, ki jhur ki jhep bad kiwei pat ki mar rep, ki jhur ki soh ha kylleng ka Jylla.
U la pyntip ruh ba ka Meghalaya ka don kyrhai ia ki soh bad ki jhur, hynrei ki paidbah kim shym la ioh pat ban kheit ia u soh jong ka jingiohnong na kitei ki jait soh bad jhur kiba la shu kylla long lehnohei noh.
“Ngi la sdang ia kiba bun ki prokram da kaba iaid da ka mishon khnang ba ki nongrep kin lah ban kamai arshah ha ka ioh ka kot ka jongki bad bun ki mishon kum ka Lakadong Mission, Ginger Mission, Jackfruit Mission ki la kyntiew ia ka ioh ka kot jong ki paidbah ha ki thain nongkyndong" ula ong.
U la ong ba la tei ia ka Jackfruit Processing Unit ha ka jinglut kaba kot 2 Klur tyngka bad la pyniaid ia ka lyngba ka bording solar kaba kot 100 KW bad kane ka la plie lad ban ioh ia ka bording kaba khuid bad ban pynneh iaka mariang.
“Kane ka Processing Unit ka dei kawei na ki Processing Unit kaba bha tam hapoh ka jylla bad kadei kaba la paw ha ka Architecture Review ba kadei ka Top 15 Sustainable Design ha ka pyrthei bad kane ka Unit kan kylla long ruh kum ka community hall ne ka jaka sah na ka bynta ki nongshong shnong lada jia ba wan lynshop ka bor mariang.
Ula pyntip ba kumba T.
1.
5 lakh haduh T.
2 lakh u Sohphan, yn thied na ki paidbah man la ka sngi, ha kaba yn sa saindur bad song bha ia ki hadien ba la shna ia ki kum ki jackfruit chips, jackfruit flour, jackfruit jam bad kiwei kiwei bad kumba 150 ngut ki kynthei kin ioh jinghikai bad iohkam bad lyngba kane ka project yn pynmih haduh kumba 20 jait ki jingbam na u Sohphan ka Meghalaya.
“Nga dap da ka jingkmen ban pyntip sha phi ba ngi la ioh lypa iaka order ne ki nongthied na ri Russia bad naka dewbah Europe ba ki kwah ban thied iaki jait jingbam kiba pynmih na u Sohphan bad kane ka long ka jingkmen bad ka jingsngewsarong ia ngi baroh" ula ong.
U Myntri Rangbah ula iathuh ba kane ka unit kaba la pyniaid da ka Rongara Agro Food Processing Cooperative Society ka dei kaba la longtrai da ka shnong ka thaw.
“Ngi don ia ka thong ba kane ka Processing Unit kan wanrah ia ka jingkylla naka bynta ki 5000 ngut ki nongrep bad ban aikam aijam ia ki samla ha kylleng ka rilum Garo" ong u Myntri Rangbah.
U la pyntip ruh ba ki don 440 tylli ki Integrated Village Cooperative Societies bad 28 tylli ki Organic Farmer Producer Organisations bad T.
78.
5 Klur ka jingshongdor jongki jingtei kiba latei ha kylleng ka jylla, ha kaba iadei bad ka kam rep kam riang bad ka sorkar ka iengskhem ban kyntiew iaka jingiohnong ki nongrep ha kajylla.
“Palat 160 tylli ki micro-processing centers kiba kynthup ia ki Processing Units jong u Sying, Kwai, ki shynrai, sohphan, sohmarit, kait bad kiwei kiwei la dep ban tei" ula ong.
U Myntri Rangbah ula pynpaw ruh ia ki katto katne ki kam pynroi na ka bynta ka South Garo Hills bad kaba kham kongsan kadei ka Ranikor-Rongara-Baghmara Road kaba lah jan dep shna lut, ka jingtei ia ka projek kam pynroi ha Baghmara bad ka jingsdang ia ka Science bad Commerce Stream ha Captain Williamson Sangma College, Baghmara kaban ai jingmyntoi ia ki samla pule jong ka South Garo Hills.
Katba u Rakkam A Sangma, u la ong lyngba ka jingdon jong ka Processing Unit, ba ym tang ka dor jong u sohphan kan kiew hynrei wat ia ka dor jong kiwei kiwei ki jait soh ruh kin kiew lang bad kane kan kyntiew ia ka ioh ka kot jong ki paidbah ka thain.
Ula ban jur ruh, ba ka don ka jingjur jong ka jingsangeh leit skul ki khynnah ha ka district bad ula kyntu ia ki kmie ki kpa bad ia ki khynnah ba ki dei ban shimkhia bha ia kapule puthi bad ula banjur ruh ha kaba iadei bad ki lad ki lynti jong ka South Garo Hills ban kyntiew ha kaba iadei bad ka kam jngohkai bad ka donkam ia kiba bun ki kam pynroi na ka bynta ban kyntiew ia ka kam jngohkai.
Shillong:Ka jingkharoi ki nongtuh hapoh iew poh hat, ka la nangjur katba nangmih ki sngi, ha ka ba mynta ka step jong ka 9 tarik u Rymphang 2024, ki pulit Syiem kiba ju pahara ha iewduh, ki la ioh ban bat ia 2 ngut ki briew kiba la rah ia ki wait ba la dep song hapoh ka kot khubor ia kaba la suba ba ki dei hi ki nongtuh.
Ka jingioh ban bat ia kine ki nongtuh ka dei hadien ba ki paidbah nongshongiew ki iohi bad lap ba kine ki briew ki rah ia ki wait ba la song bha ha ka kot khubor, khnang ban lait na ka jingiohi.
Hadien ka jingiohbat ia kine ki 2 ngut ki nongtuh, ka la mih ka jingiania ka ba jur hapdeng ki pulit bad kine ki nongtuh 2 ngut, ha kaba ki la pyneh ruh ba kim dei ki nongtuh, hynrei ki shu wan kai sha iew.
Khlem da pynslem ki pulit Syiem, ki la rah noh ia kine ki arngut ki suba nongtuh nong kloh pla sha Lumdiengjri police station ban pynlong ka jingtohkit.
Shillong:Ka North East Indira Gandhi Regional Institute of Health and Medical Science (NEI GRIHMS) hynne ka sngi kala pynsangeh shwa ïa ka eksam thungkam Nursing Officer lyngba ka Nursing Officer Recruitment Common Eligibility Test (NORCET).
Ïa kane ka rai la pynbna da u Director ka NEIGRIHMS u Dr.
Nalin Mehta ha ka jingïalang bad ka seng Hynñiewtrep Youth Council (HYC) hapoh ka kamra treikam jong kane ka Hospital.
Haba pyntip ïa kane, u President ka HYC Bah Roy Kupar Synrem ula ïathuh ba ka jingpynsangeh noh ïa ka jingthung kam ïa ki Nursing Officer lyngba ka NORCET kadei namar ka wanrah ïa ka jingduh nong ïa ki samla trai Ri trai muluk.
Ula pyntip ba dang shen, ki la don 222 ngut ki samla kiba la thep kam Nursing Officer bad na kine, 201 ngut ki dei ki shynrang bad 21 ngut kidei ki kynthei hynrei ki don tang 14 ngut napoh Meghalaya kiba ïoh kam.
Halor ka jingïohkam bun ki shynrang, u Bah Roy ula ïathuh ba ka seng ka la dawa ïa u Director ban pynbeit thymmai ïa kane ka bynta bad dawa ba dei ban thung 80% ki nos da ki kynthei bad tang 20 % ki shynrang ha NEIGRIHMS.
U pyntip ba ka Seng ka la dawa ïa u Director ba un pynbeit ïa kane bad pynthikna ka kam dei ban don ka jingthungkam ïa ki nos kat bym pat lah leh eiei ïa kane ka bynta.
U Bah Roy ula ïathuh ba ha ka jingïalang, ka Seng ka la ïakren ruh bad u Director halor ka jingaiwai pateng ne Outsourcing ïa ki kam bapher bapher kum ka kam Security, Ward Boy, Ward Girl, Cleaner bad kiwei kiwei.
Ula ïathuh ba ka seng ka la kren shai ha u Director ba ka NEIGRIHMS kadei ban ai wai shaki Agency lane ki Outsourcing Agency napoh Meghalaya ïa kine ki kam ba lait hapoh ka Institute.
“Ha kane ka jingkynduh, ki la don ki mat kiba la urlong bad ki don ki mat ki bym pat urlong namar ka donkam ïa ka jingmynjur na ka Ministry jong ka Sorkar Pdeng," ula ong.
Haba ïadei bad ka bhah kam kyrpang, Bah Roy ula ong ba ka Seng kala dawa na ka NEIGRIHMS ban thung 80 percent ïa ki trai jylla ha ki ba hab ha ka Group B bad C bad na ka liang u Director ula pyntip sha ka Seng ba ka Hospital ka bud ïa ka Office Memorandum kata ban pynrung 44 percent ïa ki trai Jylla.
“Haba ïadei bad ki mat kiba u Director um pat lah ban ai jingmynjur, ka HYC kan sa phah da ka shithi sha ka Ministry ka Sorkar Pdeng," ula ong.
Shillong:Ha ka jingiakhun semi final jong ka lympung Ranji Trophy ka ban sdang naduh mynta ka sngi ha Mangaldi, Assam, ka Meghalaya kan iakhun pyrshah ia ka Mizoram ha ha jingialeh na ka plate group.
Ha kane ka lym pung, ka Megha laya ka la lah ban pyndep ia ka round robin match da kaba jop ha ki lai tylli ki jingiakhun bad rem ar tylli, da kaba ioh ban ieng ha ka kyrdan kaba ar, hadien ka Hyderabad bud pat sa ka Mizoram.
Ka Mizoram ka ba ju long ka nongjop, ka la jop teng ia ka Meghalaya ha ka jingiakhun ha la iing da 191 run, hynrei watla katta yn ym lah ban batai lypa hadien ba kine ki ar kynhun ki la lah ban poi ha kane ka kyrdan jingiakhun bad ym pep ka jingiakhun kan long kaba itynnad ha ka jingiaknieh ban poi sha ka finalKa kynhun hi kan don hapoh ka jing ialam jong u Kishan Lyngdoh uba la ioh ia ka kyrdan kaba hyn riew ha ka ri baroh kawei ha kane ka samoi da kaba ioh ban kamai 572 run na ki phra tylli ki inning kaba kynthup ia kawei ka century bad 3 tylli ki half century.
U Akash Kumar Chou dhury u bym shym la ioh ban iashim bynta ha ki ar tylli ki jingiakhun kiba ha khmat namar ka jing shitom, u la ioh pat ban shim haduh 23 ngut ki wicket tang ha ki lai tylli ki jingiakhun ha dien ba u la ioh ban wanphai biang sha ka jinglehkai bad kumne u la ioh ia ka kyrdan kaba 13 ha ka ri hi baroh kawei.
Kitei ki rang ialeh kin ioh biang ban iashim bynta ha kane ka semi final bad lehse u Aryan Borah ruh u lah ban ioh rung madan hadien ba u la bol bha ha ki jinglehkai ba la dep pyrshah ia ka Sikkim da kaba ioh ban shim 12 ngut ki wicket ha kane hi ka samoi jong ka lympung Ranji Trophy.
Ki rangialeh jong ka Meghalaya ki ban iashim bynta ha kane ka semi final ki kynthup ia u Akash Kumar Chou dhury, Anish Charak, Arien B Sangma, Aryan Borah, Chengkam Sang ma, Dippu Sangma, Jaskirat Singh Sach deva, Kishan Lyngdoh (Captain), Pringsang Sang ma, Ram Gurung, Riboklang Hynniewta, Raj Biswa, Sanvert Kurkalang, Swarajeet Das, Yogesh Tiwari.
Ki nongialeh ki ba la pynkhreh lypa ki long u Rounak Nong rum, Adarsh Joshi, Bi jon Dey, Himan C Phu kan, Manish K Rai, Lerry G Sangma.
Ki Support staff ki kynthup ia u Goutam Shome (head coach), Moisten Ch Marak (assistant coach), Vikash S Chauhan (trainer), Suro jit Biswas (physio), Dister Marbaniang (ma nager).
Shillong:Ka Tnat Kam Poh iing ka la rai ban pyn sangeh ia ka Free Movement Regime (FMR) lane kaba iarung ia mih laitluid hapdeng ka India bad Myanmar ban pynthikna ia ka jing shngain ha ka ri bad ban bat ia ka jinglong jingman ha ka imlang sahlang ha ki jylla ka thain shatei lammihngi jong ka India kiba don khappud bad ka Myanmar.
U Myntri Sorkar Pdeng ba dei khmih ia ki tnat Kam Pohiing bad Cooperation, Amit Shah, ha ka post jong u ha ka ‘X’ u la ong, “Ka dei ka jingkut jingmut jong u Myntri Rangbah Duh Narendra Modi ban pynskhem ia u pud u sam jong ngi –Ka Tnat Kam PohIing, ka la rai ban pynkut noh ia ka Free Movement Regime (FMR) hapdeng ka India bad Myanmar ban pynthikna ia ka jingshngain ha ka ri bad ban bat ia ka jinglong jingman ha ka imlang sahlang ha ki jylla ka thain shatei lammihngi jong ka India kiba don khappud bad ka Myanmar.
Namar ka tnat kam bar ri, ka dang pynkut noh ia kane, ka Tnat Kam Pohiing ka la ai jingmut ban pynsangeh mardor ia ka FMR.
".
Shillong:Ka nongbah Shillong, ka la mlien bha ban mad ia ka jingsahkut kali man ka sngi bad ka jingpyniaid kali ka dei kawei kaba ktha khlieh bha namar ba ym tang ba khim ki surok, hynrei ka jingbun palat ki kali kiba mih man ka sngi.
Kawei ka jingeh ruh ka dei namar ba ki nongniah kali kim long dissiplin haba ki niah kali bad ki tur rak rak bad knieh jaka wat ha ka surok ba khim bad kane ka la wanrah ka jingsahkut kali bad ka buh jingma ia ka leit ka wan jong ki briew.
Katkum ka jingtip na ka tnad pulit, kumba 300 ngut tam ki pulit ki don ha surok ha kylleng ka nongbah Shillong ban pyniaid beit ia ki kali naduh 7baje mynstep haduh 9baje janmiet bad teng teng haduh 10baje janmiet ruh.
Ki don lai bynta, kawei ka kynhun pulit ka dei naduh 7am haduh 1pm bad naduh 2pm haduh 7pm bad kiba don ruh ha ka por mynmiet katkum ka jingdonkam ki jaka.
Shwa ban sdang ki skul mynta u bnai, ki pulit ki la pynkhreh bha ban pynbiang ia ki pulit kylleng ki jaka khamtam ha ka thain Laitumkhrah, Dhankheti kiba bun ki skul, bad ki khynnah skul ruh.
Ha Dhankheti kaba ju pyniaid shiliang ha ka por long skul, kan neh ka jingpyntreikam kumba ju long, nalor ki pulit ban don ha kitei ki jaka.
Kin don ruh ki jaka ban ym shah iaid kali bad ban iaid shiliang.
Ki pulit ki la kyrmen ruh ba ka jingpyniaid ia ki bos STEMS ban leit shaw leit on ia ki khynnah skul, kan kham iarap ban pyllait na ka jingsahkut blok shibun.
Ka jingeh ban pyniaid kali, ka dei namar ka jingmih bun ki kali man ka sngi katba ka surok pat ka neh kumjuh.
Tang ha East Khasi Hills, man ka sngi kiba rejister kali thymmai ki don 200 eiei bad kumba 3 lak tylli ki kali ha kane ka district.
Ki pulit ki kyrmen ba lada lah ban pynkynriah ia ki ophis sorkar kum ka Secretariat sha sor Shillong Thymmai kaba don haduh kumba 3 hajar ngut ki nongtrei, kan pynkham aram ia ka jingkhapngiah kali ha ka nongbah.
Guwahati:Ha ka sngi balang u Myntri sorkar jong ka jylla Assam, u ba dei peit ia ka kam iada khappud bad ka roi ka par, u Atul Bora, u la kam ba ka sorkar kan ym ai satia ia ka khyndew sha ka jylla Meghalaya kiba dei jong ka Assam.
“Ka sorkar jong ngi ha ka jingialam jong u Himanta Biswa Sharma kan ym ai ia ka khyndew sha ka Meghalaya bad ngin ym shet kylla ia ka jing kwah jong u paidbah",la ong u Borah hapoh ïingdorbar thawaiñ jong ka jylla Assam.
U Akhil Gogoi u MLA jong ka Rajjor Dal u la ong ba ka sorkar Assam ka la ai ia ka jaka sha jylla Meghalaya bad Arunachal Pradesh kum shibynta ban ia pynbeit noh ia u pud u sam hapdeng kine ki jylla ba Marjan.
U Borah u la iathuh ba ka jingleit jurip ia kine ki jaka ka dang iaid bad kam long ruh kaba shai kano ka jylla ka ban ioh ia kine ki jaka ba don ka jing ia kajia.
“Ngi dang pyrshang ban pynbeit ia kine ki jaka ba ia kajia" la iathuh u Borah.
Haba iadei bad ka jing kynnoh jong u Gogoi ba ka Assam ka la ai ia ka jaka sha kiwei ki jylla, u myntri sorkar u la ong ba ym don ba lah ban pynhun ia u Akhil Gogoi, u la pynthut ia ka jingpyniaid dorbar naduh ba u la wan ban shong dorbar.
Kane ka la pynmih ia ka jingiahylla bad kawang ktien ba mar kylliang hapdeng ka liang pyrshah bad liang synshar.
Hato ka sorkar ka dei ka nongai jaka? Mano ba la ai bor? la kylli u Gogoi.
U nongialam jong ka liang pyrshah, u Debabrata Saikia u la kdew ba ka independent commission ha u snem 1893 ka la kyntait ia ka jingkam jong ka Meghalaya, haba iadei bad kine ki jaka ba ia kajia.
Kumta kam don satia ka jing kylli, ban ai ia ka jaka jong ka Assam, ka sorkar ka dei ban pyrkhat ia ka polisi jong ka ban ai ia ka jaka sha ka Meghalaya, ia kiwei ki jylla pat ka lah ban ia pher.
U Borah u la iathuh ba kine ki artylli ki jylla ki la iaid shakhmat ban wad jingtip na ki nong shong shnong ha ryngkat ki bor synshar na baroh ar tylli ki jylla.
Na ki 36 tylli ki jaka ba ia ka jia, 18 tylli ki jaka ba ia kajia la dep ban pynbeit ka mut ba ka jylla Assam, ka la ai ia ka jaka sha ka jylla ba marjan la ong u MLA ka AIUDF u Aminul Islam.
Ka jylla Assam bad Meghalaya ka don ia ka jingiakajia pud bala slem bha ha ki 12 tylli ki jaka ha shilynter jong ka khapud ba jrong 884.
9 KM, kine ki ar jylla ha u bnai Lber 2022 ki la iasoi soskular ha ka jingdon lang jong u Myntri ki Tnad kam-pohïing jong ka ri u Amit Shah ban pynbeit noh ia ki hynriew tylli ki jaka ba ia ka jia.
Na ki 36.
79 Sq kilometer ki jaka ba ia kajia, ha ki hynriew tylli ki jaka ha ka wat ba nyngkong jong ka jingiapynbeit ka Assam ka ioh18.
46 Sq kilometer bad ka jylla Meghalaya ka ioh 18.
33 Sq kilometer, iathu u Borah.
U Myntri u la iathuh ruh ba ka jylla Assam bad Meghalaya ki don ka jingiakajia khapud kumba 36.
79 sq kilometre ha kaba ka jylla Assam ka la ai 18.
33 square kilometre sha ka jylla ba marjan.
Shillong:Ka Joint Action Committee (JAC) ha ka sngi Palei ka la leit ban pynkynmaw ïa u Deputy CEM ka KHADC u Bah PN Syiem halor ka jing dawa ban weng noh ïa u Bashemphang Thabah na ka khet Lyngdohship Hi ma Sohïong.
Ka la kyrpad ruh na u ban ai copy ïa ka Inquiry Report halor ka jingtohkit pyrshah ïa u Bashem phang Thabah halor ka jingdawa jong ka JAC.
Ka JAC ka la dawa ban pynlong da ka Election ban jied ïa u Lyngdoh ba pura jong ka Hima Sohïong.
Ha ka jingïakynduh bad u Deputy CEM ka la ong ba kum ki Khun ki Hajar ka Hima Sohïong ka kwah ruh ban pynkynmaw ba na ka liang ka Joint Action Committee naduh u snem 2019 ka la dep ban ujor pyrshah ïa u Bashemphang Thabah halor ki kam be-aiñ be-riti jong u bad ka la dawa ban Suspend bad ban Remove (weng) noh ïa u na ka khet Lyngdohship Hima Sohïong.
Ka la ong ba kane ka jingdawa ka la ïai bteng ter ter haduh mynta ha kaba ka JAC ka la kynduh bun bun sien bad aiti da ka shithi jingdawa ha ka KHADC bad kala ïai buddien ïa kane ka kam na ki por sha ki por.
Ba ka JAC lyngba ka shithi dawa kaba Dated 17/09/2019 bad kaba No: JAC/Soh/12/2021-22/01 Date: 01/12/2021 bad kiwei kiwei pat ki shithi ka la ka dawa ban wengnoh ïa u Bashemphang Thabah na ka khet Lyngdohship jong ka Hima Sohiong katkum ka Section 6(1)(a), 6(1)(b), 6(1)(c) 6(1)(f), 6(1)(h), 6(1)(i), bad 6(1)(k) jong ka aiñ THE UNITED KHASI JAINTIA HILLS AUTONOMOUS DISTRICT (APPOINTMENT AND SUCCESSION OF CHIEFS AND HEADMEN) ACTS, 1959.
Ka JAC ka la ïathuh ba ïa kane ka kam, na ka liang ka Executive Committee kaba rim ka la shim khia hadien ka jingdawa kaba jur na ka liang ki khun ki hajar ka Hima Sohïong ha kaba kila tur paidbah sha KHADC hapoh ka jingïalam jong ka JAC.
Bad ka KHAC ka la sospon noh ïa u Bashemphang Thabah bad ka thung ïa u Bah A.
E.
Gatphoh ban tohkit halor ka mat jingdawa jong ka JAC.
Ka la ïathuh ruh ba na ka liang ka JAC ka la ïoh jingtip ba ïa ka Inquiry Report la dep ban phah sha ka Executive Committee jong ka KHADC.
“Kumta, ngi dawa hakhmat jong phi ba phin sngewbha ban pynsted noh ïa kane ka kam bad ban weng noh mardor ïa u Bashemphang Thabah na ka khet Lyngdohship Hima Sohïong uba dang don mynta hapoh ka jing shah Suspend.
Lada na ka liang ka KHADC ka dang ïai pynslem ban weng (remove) noh ïa u Bashemphang Thabah na ka khet Lyngdohship jong ka Hima Sohïong, na ka liang ka JAC ha ryngkat ki khun ki hajar jong ka Hima Sohïong kan hap ban wan tur paidbah biang sa shisien sha KHADC ha kano kano ka por bad ha kum kata ka por, na ka liang ha KHADC ka dei ban shim ïa ka jingkitkhlieh halor ka jingpynslem bad ka jingkuman jong ka," ïathuh u Bah Purningstar Shabong Chairman ka JAC haba ïakren bad ki lad pathai khubor hadien ka jingïakynduh bad u Deputy CEM.
Haba ïathuh ba na ka liang u Inquiry Officer ba donburom ula dep ban phah sha ka Executive Committee ïa ka Inquiry Report halor ka jingtohkit pyrshah ïa u Bashemphang Thabah kat kum ka jingdawa jong ka JAC, kumta la kyrpad ïa u Deputy CEM ban ai copy lang sha ka JAC ïa katei ka Inquiry Report khnang ba na ka liang ka JAC kan ïoh jingtip ban peit bniah.
“Hadien ba la dep ban weng noh ïa u Bashemphang Thabah, ngi dawa nakhmat ka KHADC ba kan pynkloi noh ïa ka Election ban jied ïa u Lyngdoh ba pura jong ka Hima Sohïong khnang ba ka shynshar khadar hapoh ka Hima Sohïong kan ïaid beit ïaid ryntih noh nangne shakhmat.
Ka jing ïaid beit ïaid ryntih ha ka shynshar khadar trai Ri trai muluk hapoh ka Hima Sohïong ka dei ka jingthmu bad ka jingangnud jong ka JAC bad ki Khun ki Hajar jong ka Hima Sohiong hi baroh kawei," u la ong.
Kumta u la pynpaw ïa ka jingkyrmen skhem ba ka KHADC kan shah shkor ïa kane ka jingkyrpad bad ka jingdawa jong ka JAC bad ka la kyrpad ruh ïa ka tnat Elaka ban shimkhia ïa kane ka kam kaba long ka kam ïap kam im jong ka Hima Sohïong hi baroh kawei.
Guwahati:Kumba 83,000 hektar ka jaka jong ka jylla Assam ka la shah klun ei ha ki saw tylli ki jylla ba marjan jong ka thaiñ shatei lammihngi, la ïathuh u myntri ba dei peit ia ka tnad border protection Development u Atul Bora ha ka jubab ba da ka jingthoh ia ka jingkylli jong u MLA ka BJP u Bidya Singh Engleng.
U Myntri jong ka sorkar Assam u la iathuh ba haduh 82,751.
86 hektar ka jaka kaba dei jong ka jylla Assam ha ki 16 tylli ki district ka la hap noh ha ka jingpyniaid jong ki saw tylli ki jylla ba marjan.
Kine ki jaka jong ka jylla la klun ei da ki jylla jong ka Arunachal Pradesh,Nagaland, Meghalaya bad Mizoram.
Na ka 82,751.
86 hektar ka jaka, kumba 59,490.
21 hektar ka hap ha ka jing peit jong ka jylla Nagaland.
Ka jylla Meghalaya ka ioh ban kumba 3441.
86 hektar ka jaka jong ka jylla Assam ka long kaba heh na kine ki saw tylli ki jylla.
Ka jylla Arunachal Pradesh bad Mizoram ka la ioh ban klun kumba 16,144.
01 hektar bad 3675.
78 hektar.
Ki 17 tylli ki districts jong ka jylla Assam kiba ki jaka ki la shah klun ki kynthup Sonitpur, Biswanath, Lakhimpur, Dhemaji, Tinsukia, Dibrugarh, Charaideo, Jorhat, Sivasagar, Golaghat, Goalpara, Cachar, Kamrup, South Salmara-Mankachar, West Karbi Anglong, Hailakandi bad ka Karimganj.
Shillong:Kiba bun na ki seng Hindu ha jylla Assam,ha ka sngi balang ki la khot ia ki Kristan ha jylla Assam ba kin weng noh ia ki dur Jisu bad ka Mary na ki skul ban sahngeh noh ruh ia ka jing pynlong jing duwai ha ki assembly, namar ba bun ki khynnah skul ki dei ki hindu.
Haba ai jingkren ha ki lad pathai khubor ha Guwahati ha ka sngi balang, u President jong ka Kutumba Surakshya Parishad President u Satya Ranjan Borah u la ong, “Kine ki jaka ai jinghikai jong ki Kristan sha ki temple ban lehniam.
Ngin ym ailad.
Ngin ai por 10 haduh 15 sngi bad hadien jong kane ngin leh ia kaei ba ngi dei ban leh bad ki dei ban kitkhlieh lada jia kino kino ki jingjia ba sngewsih.
Ngin ym ieh, lada ka khynnah skul ba 10 snem kam lah ban ong Jai Sri Ram hapoh skul, kumno kin batai ia u Jisu bad ka Mari hapoh skul".
“Ngi mana ia ki ba kim dei ban phong ia ki jain jong ki riewniam, kum ki phadar, ki sister,ki dei ban riam kumba riam lem kiwei, ki dei ban weng noh ia ka dur jong u Jisu, ka Maria bad u dieng phna na ki skul bad ki dei ban weng noh ruh ia ka ïingmane na ki skul bad ka jing pynlong jing duwai ha ki skul" ki la ong shuh shuh.
“Lada kim ioh sngew ia ka jingmaham, ngin leh ia kaei ba ngi dei ban leh ngim lah ban shah ia ka jing pynkylla ia ka jaka pule sha ki jaka mane blei bad ngin leit sha supreme court ruh lada donkam" ki la ong shuh shuh.
Ki la pynkheiñ ia ka Article 14, Article 15 bad ka Article ba 21 haba iadei bad ka jing ia ryngkat lang ha ki jaka ai jinghikai, jingsumar sha ki paidbah.
Katkum ka Article 28, yn ym shah ia kino kino ki skul ba kin kyntiew ia ki jingialap niam, ha ka kyndon aiu jong ka riti synshar ba ki ailad ban riam kumtei ha ki skul.
Ka India ka dei ka ri jong ka jinglong iaryngkat lang bad kynthup lang lyngba ka sanatan Dharma, hynrei ki don pat ki ba nabar kiba pyrshang ban pynkylla bad pynkheiñ ia ka dor jong ka Riti synshar jong ka ri bad pynbudnam ia ka jing Riewspah jong ka kolshor.
Kane ka long kaba pangnud ban iohi ia ka jing pynkylla niam ha ki skul sha ki jaka mane blei da kaba khlem peit ia ka riti synshar katkum ka Article 51 (A).
Tang ban kyntiew bad pyniar ia ka niam Kristan, ki jaka pule ba la pyniaid da ki missionary ki khlen peit ia ka kamram kum u nong shong shnong jong ka india kaei ba u dei ban leh.
Ka rai jong ka ïingbishar jong ka supreme court pyrshah ia ka mukotduma WP(c) No 25006 jong u snem 2017 (A) ka batai ba ki skul jong ki riew shimet kiba donkam ban ioh jingithuh na ka sorkar, kim dei ban kyntiew tang ia kawei ka niam pyrshah ia kawei pat.
Ka jingleh jong kine ki skul tang ban kyntiew tang ia kawei ka niam, ka ktah shikatdei ia ka riti synshar jong ka ri kaba la pynlong ia ka ri ban long laitluid ban Mane Blei.
“Ngi la iohi ia ki jinghikai haba iadei bad ka niam Kristan ha ki skul, ki kolej,hapoh jong ka ri, kum ka riam jong ki phadar ki sister,ka ka jingbuh ia ka dur jisu bad Maria ha ki skul, ki diengphna bad ka jingdon jong ki ïingmane ha ki skul hato kam dei ka jingpyrshang ban lehniam.
Kane kam dei tang ka jingleh pyrshah ia ka kolshor jong ka India, hynrei ka dei ka jing ia sylla ban pxnlehraiñ bad pynduh noh ia ka jing shisha jong ka Bharat.
Ngi pyrshah jur ia ka jingleh jong ki missionari kiba dei ki Kristan ban pynkylla niam ha ka kyrteng jong ka jaka ai jinghikai,ngi buh jing kyrpad ia u myntri rangbah duh jong ka ri, ka kynhun myntri ba kin peit bniah haba iadei bad kane ban iada ia ka nongrim jong ka india" ki la ong.
Ha kane ka jingiakren bad ki kotkhubor, la iadon lang ruh u Sujit Pathak, organising secretary, Bharat Rakshya Manch; Hitu Bhatt, president, Jagrata Prahari; Gunajit Das, Sriram Sewa Vahini; Manoj Deka, Sanatan Hindu Army; Lima Mahanta, Biswa Hindu Mahasangha; Sunil Singh, Hindu Surakshya Sena; Radha Devi, vice president, Kutumba Surakshya Parishad and Dipankar Nath, Kutumba Surakshya Parishad.
Shillong:Ka North Eastern Council (NEC) kala ai jingmynjur ïa T.
11 klur ban shna pynbha bad pynwandur thymmai ïa ka Ïewduh, kaba dei ka Ïew kyntang ba la rim duh jong u paid Khasi hapoh ka Jylla.
Haba ïakren bad ki nongthoh khubor hynnin ka sngi Palei, u Secretary ka NEC K Moses Chalai ula ong, “Ngin sa pynbha bad pynkylla dur thymmai ïa ka bara Bazaar (Ïewduh).
Ngi la ai jingmynjur bad ka pisa ka dei kaban dang pyllait".
Ka NEC ka dang shong mynta ban bishar bniah ïa ka Detailed Project Report (DPR) ban pynbha bad pynwandur thymmai ïa kane ka Ïew.
Ula ong ba ka jingpynlut ïa kane ka project ka long kumba T.
11 klur.
U Chalai u pyntip ba ka pisa ka dei kaba lah ban pyllait hapoh kine ki ar-lai bnai ban wan bad ka Sorkar Jylla ka dei ban pyntreikam noh mar mar ïa ka.
Shillong:Ha ka jingiakhun semi final jong ka lympung Ranji Trophy ka ban sdang naduh mynta ka sngi ha Mangaldi, Assam, ka Meghalaya kan iakhun pyrshah ia ka Mizoram ha ha jingialeh na ka plate group.
Ha kane ka lympung, ka Meghalaya ka la lah ban pyndep ia ka round robin match da kaba jop ha ki lai tylli ki jingiakhun bad rem ar tylli, da kaba ioh ban ieng ha ka kyrdan kaba ar, hadien ka Hyderabad bud pat sa ka Mizoram.
Ka Mizoram kaba ju long ka nong jop, ka la jop teng ia ka Meghalaya ha ka jingiakhun ha la iing da 191 run, hynrei watla katta yn ym lah ban batai lypa hadien ba kine ki ar kynhun ki la lah ban poi ha kane ka kyrdan jingiakhun bad ym pep ka jingiakhun kan long kaba itynnad ha ka jingiaknieh ban poi sha ka finalKa kynhun hi kan don hapoh ka jingialam jong u Kishan Lyngdoh uba la ioh ia ka kyrdan kaba hynriew ha ka ri baroh kawei ha kane ka samoi da kaba ioh ban kamai 572 run na ki phra tylli ki inning kaba kynthup ia kawei ka century bad 3 tylli ki half century.
U Akash Kumar Chou dhury u bym shym la ioh ban iashim bynta ha ki ar tylli ki jing iakhun kiba hakhmat namar ka jingshitom, u la ioh pat ban shim haduh 23 ngut ki wicket tang ha ki lai tylli ki jingiakhun ha dien ba u la ioh ban wanphai biang sha ka jinglehkai bad kumne u la ioh ia ka kyrdan kaba 13 ha ka ri hi baroh kawei.
Kitei ki rang ialeh kin ioh biang ban iashim bynta ha kane ka semi final bad lehse u Aryan Borah ruh u lah ban ioh rung madan hadien ba u la bol bha ha ki jinglehkai ba la dep pyrshah ia ka Sikkim da kaba ioh ban shim 12 ngut ki wicket ha kane hi ka samoi jong ka lympung Ranji Trophy.
Ki rangialeh jong ka Meghalaya ki ban iashim bynta ha kane ka semi final ki kynthup ia u Akash Kumar Chou dhury, Anish Charak, Arien B Sangma, Aryan Borah, Chengkam Sang ma, Dippu Sangma, Jas kirat Singh Sachdeva, Kishan Lyngdoh (Captain), Pringsang Sang ma, Ram Gurung, Riboklang Hynniewta, Raj Biswa, Sanvert Kurkalang, Swarajeet Das, Yogesh Tiwari.
Ki nongialeh kiba la pynkhreh lypa ki long u Rounak Nong rum, Adarsh Joshi, Bijon Dey, Himan C Phukan, Manish K Rai, Lerry G Sangma.
Ki Support staff ki kynthup ia u Goutam Shome (head coach), Moisten Ch Marak (assistant coach), Vikash S Chauhan (trainer), Surojit Biswas (physio), Dister Marbaniang (manager).
Shillong: Mynta ka step jong ka sngi palei ka 8 tarik u Rymphang 2024, ki nonglum niut na ki thliew iing, ki ba ju lum ia ki niut man ka step, ki la lap ia ka met jong iwei i khunlung i ba dang shu kha napoh ka synduk juti kaba la song bad tap da ka plastic.
Kane ka jingjia ka dei kaba la jia ha ka shnong Lymshyiap dong Shanmari.
Hadien ba ki nonglum ñiut, ki la lap ia ka met iap jong i khunlung mar mar ki la pyntip noh sha ki bor jong ka shnong Lumshyiap bad ka shnong ka la pyntip sha ki bor pulit.
Ha ka jingiakren bad u Rangbah Shnong, u bah Phira lyngba ka phone, u la ong, ba ka jinglap ia ine i khunlung ka dei ha kapor kumba 8 baje eiei katba ki nonglum niut ki dang kynther bad theh ia ki niut.
“Ka shnong haduh mynta ha ryngkat ki bor pulit ki dang rung sha ki katto kattne ki thliew iing ki ba la dep ban ai ia ki niut ban leh ia ka Medical Check Up, ban lap mano ba bret ia i tei i khunlung", la ong u bah Phira.
U bah Phira u la iathuh ruh ba i ne i khunlung i dei i khun shynrang bad i ba dang shu kha, namar i dang syaid bad ka snam ruh ka dangbit ha ka met.
Shuh shuh u bah Phira u la ong, ba ka shnong hi kan pyrshang kumno ban leh, khnang ban lap ia ki trai jong i ne i khunlung kiba la leh ia kane ka kam sniew.
Shillong:Ka kyrtong MP ka NPP na Shillong Parliamentary konstitwensi ka kong Ampareen Lyngdoh kala ong mynta ka sngi, ba ka la shim jingkhein antad ba lada ki konstitwensi ki bym don MLA jong ka NPP, kin ai tang 8 hajar vote, ryngkat ki vote jong ki konstitwensi kiba la don MLA, ka la biang ba kan rah ia ka thong.
Ia kane, ka kong Ampareen ka la kren ha ka jingiakynduh jongka ia ki nongkitkam ka NPP Sohiong Block ha phyllaw ka iing jong u MLA barim ka Sohiong u bah Samlin Malngiang.
Ka la ong ba lada kan ioh 8 hajar na ki konstitwensi bym don MLA ka NPP bad lada ioh 10 hajar vote na ki konstitwensi kiba don MLA ka NPP, la ioh 3.
20 lak vote eiei na ki 36 tylli ki konstitwensi bad kan rah suk ia ka jingjop.
“Nga la khein kai, katno vote nga donkam na kawei pa kawei ka konstitwensi ba nga donkam ban ioh ban jop ia ka MP, bad na jaka ba don MLA lada ai tang mar 10 hajar vote ka la biang bad ha ki jaka bym don MLA, lada ar tang mar 8 hajar vote, ngin poi 3.
20 lak ne 3.
25 lak vote", la ong ka kong Ampareen.
Ka la ong ba na Sohiong konstitwensi kaba ioh u kyrtong ka NPP bah Samlin ha ka MLA elekshon 13 hajar, kan bha ba kin pyntam sa 2 hajar vote kan long 15 hajar vote khnang ban shngain ka jingjop.
Ka donkam ruh ban phikir bha iaka mashin EVM ha ka port hep vote ban lait na ka jingleh buit tuh ki briew.
“Nga la iaid kumba 1000 km eiei ha kine ki shi bnai ha ki 67 tylli ki shnong, nga la sah miet sha West Khasi Hills, Ri-Bhoi bad don kiba ong balei ka sahmiet hynrei kane ka long ba kan tip bad sngewthuh ia ki jingeh jong ki paidbah", la ong ka kong Ampareen.
Haba pynpaw ba lada kan jop kum ka MP, kan pyrkhat shwa ban ai skhim ia kiba pynjop bad ia kiba khlem pynjop, kan sa leh hadien.
“Ynda la wan ka bhah ha nga, ia kiba pynjop ngan sam, kiba khlem pynjop, ap shiphang", ka la ong bad bynrap, “Ha ka jingshisha ngam kwah kren skhim, nga kwah ban kren jaitbynriew ha Parliament ym ha surok, ngam tieng ngan kren beit".
ka bniat Hati sha khlaw lah khein jop lypa ka mut by crooked means te in jop tangba don’t underestimate the power of the people mo.
Phi lah kren kum biden ko kong.
Shillong:U nongialam ka NPP uba dei ruh u MLA barim ka Sohiong ubah Samlin Malngiang u la ong, mynhynnin ka sngi, ba ka kyrtong MP ka NPP ka kong Ampareen Lyngdoh ka dei kaba la biang nadong shadong.
Haba kren ha ka jingialang ki nongialam ka NPP Sohiong Block mynhynnin ka sngi ha Umsaw, u bah Samlin u la ong ba ka kong Ampareen ka dei ka kyrtong kaba biang bad ka la ih haka kam shakri paidbah naduh ka jingshemphang, ka jingpawnam, ka jingnang jingstad, ka longiing longsem ruh bad dei na kane ka daw, ba ka NPP kala rai ban ai tiket.
Ha kajuh ka por, u la ong ba ki rynsan social media shu pynshit iaki paidbah hynrei ka NPP ka trei jar jar, bad ula kyntu ia ki ban ym ngeit than palat ia ka social media, namar ba ka long tang ka cinema hyndai ba shu pynbud tang shu shad ki actor ba triem, la shu pynbud.
“Nga leit sha kylleng ki jaka sha Bhoi, da ki spah ngut ki nongkitkam kiba trei hynrei phi pat bym tip, namar bym ju iohi ha social media, bad phi la shu iohi tang ia kiwei ki party, uba dong tang 10 ngut ruh, hana la khlain, kane kam long", u la ong.
U la bynrap, “Wat ju ngeit than ia ki Social Media, ka social media ka long kum ki cinema hyndai, lada shad u aktor ba triem bha, ngi shu ia pynbud lang ia ki, shu pynbud kam itynnad.
Wat ju ngeit than ia ka social media ba ialam bakla", la ong ubah Samlin.
U bah Samlin u la ong ba ha ka elekshon MLA ka jingialehkai ka long para marwei hapdeng ka UDP bad ka NPP hynrei ha kane ka MP elekshon, bun kiba ialeh bad ka 13 hajar vote ka NPP ha Sohiong kan tylli ban tam katba kiwei kin sa pra.
Ula ther ruh ia kiwei ki party ba shu heh tang ka jinghylla, khlem ki kam.
U la ong ba ka daw ba shah rem u kyrtong ka UDP ha ka elekshon 2019 ha ka Congress ka dei namar ba um ju biang por.
U la ong ba ka la don ka jingkhein jem ha kato ka elekshon ba u kyrtong ka UDP u Dr.
Jemino Mawthoh un jop suk namar ba ka MDA-1 ka don 24 ngut ki MLA ha Khasi-Jaintia katba ka Congress ka don tang 10 ngut hynrei ka result ka long da kumwei.
U la ong ba ha kane ka kynti kam long shuh kumta namar ba ka kyrtong ka NPP ka dei kaba biang por.
Ki don kiba kynthoh ia ka NPP namar ba ka dei kaba ialam ia ka sorkar bad ka leh bad trei da ki kam.
Shillong:U Myntri Rangbah ka Jylla ula pynpaw ba u don ïa ka jingangnud ban pynkylla ïa ka Shillong kum ka ‘Nongbah ki nongïaid kjat suda’ (Walkable City) haba pyntip ba ka Sorkar Jylla ka la rai ban pynsangeh shuwa ïa ka jingshna ïa ka Skywalk hapoh ka Nongbah.
Ka project Sky walk ka dei kaba la tyrwa kum shibynta na ki sienjam ban weng ïa ka jingkhapngiah jong ka Nongbah.
“Ngi la don jing thmu ban buh ïa ka skywalk ha kawei na ki jaka hynrei la ai jingmut ïa ngi ban nym pat pyntrei ïa ka kam namar kan nang pynjur shuh shuh ïa ka jingdheng kali katba ka kam ka dang ïaid," ong u Myntri Rangbah haba kren ha ka jingïalang ba long hynne ka sngi Balang.
“Katba ngim pat ïoh ïa ki lad ki lynti ban pynïeng ïa ki kali ban pynduna ia ka jingkhapngiah, ka jingshna ïa ka skywalk, ha kane ka por hi la hap ban pynsangeh shuwa namar ka jingdheng kali ha kine ki shisnem shiteng ban wan kan sa nang jur lada ngi sdang noh ïa ka jingtei (skywalk) ha kine ki jaka bala ithuh," ula ong.
U Myntri Rangbah ula pynpaw ïa ka jingangnud ban pynkylla ïa ka Shillong kum ka “Nongbah ki nongïaid kjat suda" bad ong “Nga ngeit ba ka Shillong ka lah ban long ka Nongbah ki nongïaid kjat namar ki shnong ki thaw kim dei kiba jngai bad kumta lada ngi don ïa ki lynti ïaid kjat kiba lah ban shakri ïa ki paidbah ka Jylla, nga tharai bun ki paidbah ka Shillong kin jied ban pynïeng ïa la ki kali ha ki jaka pynïeng kali bad sa ïaid kjat noh".
U Conrad ula pyntip ba ka Sorkar ka la dep shna map kumba 15 Km haduh 18 Km ha baroh kawei ka Nongbah Shillong khnang ban ïoh pynïasoh ïa ki lynti ïaid kjat.
“Nga la khot ïa ki stad ki jhad bad kum kine kiei kiei ki la jia mynta," ula bynrap.
Ha kajuh ka por, u Myntri Rangbah ula pyntip ba ka Sorkar ka la don jingthmu ruh ban nang pynbun ïa ki jaka pynïeng kali, ki ban ai jaka lem ïa ki nongshong dukan madan, ban weng ïa jingkhapngiah ka nongbah.
Kine kin sa mih ha ki jaka jong ka Sorkar kiba la shu iehshrah la bun bun snem.
Nalor kane, u Myntri Rangbah ula ong ba ka Sorkar ka la shem ba ka jingkhapngiah ha ki thaiñ Police Bazaar bad Ïewduh ka la jia na ka jingbym lah pynïaid bha ïa ki bos bad ki taxi bad kane ruh ka dei ka jingtynjuh kaba khraw namar ba kam don satia kiwei pat ki jaka ïa ki bos bad ki taxi ba kin pynïeng.
“Kumta, ka lynti hi ban lah weng ïa ki jingkhapngiah ha kine ki jaka ka dei tang ban wanrah ïa ki jaka kaba ki bos bad ki taxi ki lah ban ïeng bad ap briew," ula bynrap.
U pyntip ba ka Sorkar ka la ïakren mynta bad ka Sorkar India ban pynphai noh ïa ki jaka ba long trai da ka Contonment Board sha ka Sorkar bad ïa kine ki jaka yn pynkylla kum ki parking zone bad waiting zone ïa ki bos bad ki taxi.
Shillong:U President ka NPP East Khasi Hills uba dei ruh u MLA ka Sohra u bah Gavin M Mylliemngap u la ong ba ki paidbah ki dei ban ai lem ia ka kti ka mon kti ka diang, ban pynjop ia ka kyrtong MP ka NPP ka kong Ampareen Lyngdoh na Shillong Parliamentary constituency.
Haba kren mynhynnin ka sngi ha ka jingialang bad ki nongkitkam ka NPP Block Sohiong ha Umsaw, u bah Gavin u la ong ba ka iing jong ka kong Ampareen ka dei kaba shakri paidbah la 50 snem eiei mynta naduh u kpa jongka, u late bah Peter G Marbaniang.
U la ong ba katba shaba leit ka don ka jingkyrmen bad kito kiba kynthoh iaka NPP laiphew jait, ka dei tang namar ba ki shu kwah ban kynthoh.
U la ong ba ka NPP ka pdiang ia ki jingkynthoh kiba tei hynrei don ki jingkynthoh tang ban shu kynthoh tang namar ba la jan ka elekshon MP.
“Ki jingkynthoh kiba lai phew jait laiphaew skit pyrshah ia ka NPP.
Hooid, ki don ki jingkynnoh ar jait, don ki jingkynthoh kiban iatei hynrei ngi iohi lyngba ki lad social media, ki jingkynthoh tang ban ioh kynthoh ia ka sorkar kaba ialam ka NPP, phi ki paidbah wat nym sngap ia kum kito ki jingkynthoh hynrei iaid beit shakhmat", la ong u bah Gavin.
Ka sorkar ka la leh ia kiba bun ki kam ha kane ka san snem ba la dep hynrei kam long kaba suk ban leh lut tang khyndiat por ia ki jingeh ba la san phew snem.
“Phim lah ban khmih lynti ba ki jingeh kiba la kynton ha kine ki 50 snem ba la dep, ba phin shu lah ban pynbeit noh ia ki jingeh ha I por ba khyndiat.
Ngi hap long kiba iai shah, ngi la pyrshang ban trei borbah ha kine ki san snem ba la dep, bad kyrmen skhem ba hapohka jingialam u Myntri Rangbah u Conrad K Sangma yn lah ban pynjanai ban kyntiew ia ka jylla nangne shakhmat", la ong u bah Gavin.
Ka NPP ka dei kaba la ioh ia ka kyrdan national party bad ka kong Ampareen kan ieng ban iasaid ynda ka la jop kum ka MP.
Shillong:Ka Voice of the People Party (VPP) ka ai ïa ka jingïaroh ïa u Shongknor jong ka Dorbar Thawaiñ jong ka Meghalaya bad ïa ka Sorkar MDA-2 namar ba khatduh khatwai ki la sngewthuh ba ka Meghalaya kam dei ka jylla kaba kren Hindi.
Ka jingmynjur jong ki ban buh ïa u dubasia (Translator) ha Dorbar Thawaiñ ha ka sngi ba u Lat un kren ka dei ka jingpynskhem ïa ka nongrim bad jingdawa jong ka VPP.
Lah ban pynkynmaw hangne ba ha ka sien shong dorbar mang tyngka ha u snem 2023, u Shongknor bad ka Sorkar Jylla ki la shu da rapjot bad pynbor ïa ki paidbah jong ka jylla ban sngap ïa ka jingkren jong u Lat ha ka ktien kaba kim sngewthuh kaba ym dei ruh ka ktien ba la ithuh (official language) jong ka jylla.
Ka VPP ka ai khublei ïa ka jingshlur bad ka nongrim baskhem jong ki MLA ka seng halor kane ka kam bad ka ai ïa ka jingkyrkhu kyrdoh ïa ki ha ka jingpyrshang jongki ban shakri ym tang ïa ki paidbah jong ki constituency jongki hynrei ruh ïa ka jylla baroh kawei kynthup ïa ki constituency jong kito kiba don ha ka liang synshar, ong ka kyrwoh na u Nongaiktien ka VPP u Dr.
Batskhem Myrboh.
Shillong:Ka Sorkar Jylla ka la thung mynta ïa u SC Sadhu kum u Deputy Commissioner ka East Khasi Hills District, u ban shimti ïa ka kam na ka Kong R.
M Kurbah.
Ka notification ka Tnat Personnel & AR (A) ba pynmih ha ka 6 tarik Rymphang, la pyntip ba ïa ka kong RM Kurbah la pynkynriah bad thung mynta kum ka Secretary ka Tnat Community & Rural Development, Fisheries, Water Resources, AH& Veterinary Deptt bad kumjuh ruh kum ka Director ka C&RD.
La pyntip ba ïa ka kam Deputy Commissioner ka East Khasi Hills la thung mynta da u SC Sadhu uba la shah pynkynriah na ka kam Secretary ka Tnat C&RD bad Forest & Environment bad kiwei kiwei.
Ha kajuh ka por, ka Sorkar kala pynkynriah kam ruh ïa ki 17 ngut ki Ophisar MCS kiba bat ïa ki kam Additional Deputy Commissioner jong ki District bapher bapher ka Jylla.
Shillong:Kiba ha iing hasem ha ryngkat ki ummat bad ka jingsngewsih kthang, ki la leit ontep donburom ia ka met ka ba dangsah jong u bah Marshall Marweiñ, mynta ka nohphai sngi ka 7 tarik u Rymphang 2024, ha u lum jingtep ka balang Catholic Mawiong Umjapung.
U bah Marshall Marweiñ u ba la don kumba 30 snem karta bad u ba la don 2 ngut ki khun kynthei, u la shah tap im ha ka niut, myn ha ka sngi saitjain katba u dang leit tam ia ki tiar jot ha marten.
Ha shwa ban leit rah ia kamet jong u bah Marshall ha u lum jingtep, la leh donburom khatduh, ha iingsah ka ba don ha Mawiong Umjapung da u Phadar rangbah ka Mawiong, ha ryngkat ka jingiadonlang kiba haiing hasem, ki kha ki man, ki lok ki jor, ki marjan marpa bad kiwei kiwei de ki ba la iawan sngewbha.
Haba iadei bad kane ka jingjia, ka la pynshaiong ngaiñ ia ki bahaiing hasem jong u bah Marshall namar kynsan kynsan u bah Marshall u la shu jah rngai hadien ba la twa ka synrum katba u dang tam ia ki tiar jot ha marten.
Hadien ka jingiawad ka ba la dap 4 sngi lynter, da ka jingtreishitom ki nongtrei ka Municipal, ki pulit SRDF bad ki nongtam niut ha ryngkat ki bahaiing, hynnin ka sngi baar, ka 6 tarik u Rymphang 2024, ki la lap noh ia kamet jong u bah Marshall napoh u niut ha kaba ka la ingkhong ruh malu mala.
Islamabad: Ha shwa ka elekshon ha Pakistan, mynta ka sngi, la don ar tylli ki jingbthei kiba jur bha, ha Balochistan, kaba dei ka jylla kaba shathie jong ka Pakistan bad ha katei ka jingbthei, arphew ar ngut ki la iap ei bad katei ka la pynmih ia ka jingsyier kiba bun, kaba lah ban pynthut ia ka elekshon, ka ban long ha ka Sngi Palei, ha katei ka Ri.
Ka jingleit thep vote jong ka Pakistan, ka dei ha ka por, ba U Imran Khan, myntri rangbah duh barim ka Pakistan, u don ha ka jingshah set phatok bad nangta sa ki jing ia umsnam, kiba bun ha kine ki khyndiat bnai ba ladep, na ki kam pyntriem jong ki ehrang bapher.
Katei ka jingshah ther bom, ka dei ar sien, ha kaba ha ka sien ba nyngkong, la pynbthei bom, ha ka jaka treikam u kyrtong shimet  ha Pishin District bad katei ka la pyniap ia 12ngut, katba kaba ar, ka jia ha  Qilla Saifullah, kaba don ha khappud bad ka Afghanistan, hajan ka ophis jong ka  Jamiat Ulema Islam (JUI), ka seng sain pyrthei, kaba trei halor ka nongrim jong ka niam.
Shillong: Ha ka taiew ba ladep, la thung kam nonghikai ia ki 458ngut ha Tura; nangta hynnin ka sngi, ba ar, U Myntri Rangbah ka Jylla Conrad K Sangma ha ka sngi Ba-ar, ula sam bad aiti ïa ki shithi thungkam sha ki 346 ngut ki nonghikai skul LP bad pyllait paidbah ruh ïa ki Teaching Learning Material Kit ba la tip kum ka ‘Jadui Pitara’ ba la mang sha ki Khynnah rit ba dang rung skul nyngkong.
Ïa kine ki shithi thungkam la aiti ha ka jingïalang kaba long ha State Convention Centre, Shillong ha ka jingïadonlang u Myntri ka tnat pule puthi u Rakkam A Sangma.
Haba ai jingkren ha ka jingïalang, u Myntri Rangbah ula ong ba kane ka prokram kam dei satia kaba kut tang ha ka jingsam ïa ki shithi thungkam sha ki Nonghikai skul LP ba dang shu ïoh kam hynrei ka dei ruh ka sngi ban pyntip ïa ka thong bad ka jingangnud jong ka Sorkar Jylla.
“Ngi baroh ngi dei shibynta jong ka kynhun mynta, ngi lah ban leh ïa ki kam bapher bapher ha ki kyrdan bapher bapher hynrei ngi don hangne ban kynjoh ïa kajuh ka thong kata ban pyntyllun shakhmat ïa ka Jylla," ula ong.
U Myntri Rangbah ula ong ba ka jingkynshew ha ka pule puthi ka dei ka jingkynshew kaba heh duh.
Ula kyntu ïa ki nonghikai ba dang shu ïoh kam ba kin sdang ïa ka kam da ka jingpyrkhat kaba bha kata ba kum ki nonghikai ki dei ym tang ban ai jinghikai hynrei ban saiñdur ruh ïa ka jingim jong ki Khynnah hapoh ka jingkhmih jong ki.
U Rakkam haba ai jingkren, ula ong ba ka kam hikai ka dei ka kam ba don burom tam bad ong, “Haba phi ai ka jingshakri da ka jingaiti lut, phi don ïa ka bor ban wanrah ïa ka jingkylla, kumta ngi phah ïa ki da ka jingngeit skhem ba phin tynrong lem ïa ka thong bad jingbahkhlieh bad ka Sorkar".
Myntri ula maham ruh pyrshah ïa ka kam ai kam pateng (proxy) da ki nonghikai ïa kiwei pat ki briew ha ka jaka jong ki namar kane kan ktah jur ïa ka pule puthi jong ki Khynnah.
Ha kane ka sngi, u Myntri Rangbah bad ki kynrem ki lyndan kila pyllait paidbah ruh ïa ka Teaching Learning Materials Kit ba la tip kum ka ‘Jadui Pitara’ ba la mang sha ki khynnah rit ki ba dang rung skul thymmai.
Kumba 35000 ngut ki khynnah kin ïoh ïa kine ki tiar pule lyngba ki nonghikai skul LP tang mar syn sdang long skul.
Kine ki tiar ki kynthup ïa ki activity sheets, worksheets, flashcards, posters, game board bad kiwei kiwei.
Shillong: Ha ki elekshon kiba la leit noh, la iohi ba ki kyrtong ne ki seng sain pyrthei bapher bapher ki la pyndonkam bakla ia ki khynnah rit da kaba phah rwai ne phah shad ia ki ha rynsan, khnang ba kin lah ban khring briew sha ka jingialang jong ki.
Hynrei mynta ka kynti ka Election Commission of India, ka la pynmih da ka jingmaham kaba tyngeh ba kino kino ki seng ne ki kyrtong kim lah ban pyndonkam ia ki khynnah rit ha ka jingialap elekshon ne ha ki Rally elekshon jong ki.
Ka la khang pyrshah ba kim bit ban pyndonkam ia ki khynnah kum ki nongsam kot lyngkdop, ki nongtah Poster ne ban ia pyrta shongshit elekshon.
La bthah ia baroh ki seng sainpyrthei ba ki dei ban bud beit bud ryntih katkum ka Child Labour Prohibition and Regulation Act 1986 ia kaba la pynbeit thymmai lyngba ka Child Labour Prohibition Regulation Amendment Act 2016.
La ai bor ha ki District Election Officers and Returning Officers ba kin peit bha ia kane bad lada lap ba ka don ka jingpynkhein ia katei ka ain ha ki jaka ba ki peit kin ngat ha ka jingshah pynshitom.
Shillong: U Myntri ba dei ban peit ia ka kam pohing, u bah Lakmen Rymbui haba ia kren bad ki lad pathai khubor u la ong ba ka Ri India bad ka jylla Meghalaya kam dei ka ri jong ki pulit ,yn ym lah ban shu kem iano iano ruh tang ba ki la kynnoh.
Kane ka long hadien ba na ka liang jong ka party BJP ka dawa ruh  ia u myntri kam poh ing ba um dei ban iarap ia ki briew kiba don ha ka bor bad ban kem mardor ia u myntri kam bording u James K Sangma halor ka jingkynnoh ban khaii dewiong beain.
U la ong ba tang ba la don ka jing kynnoh, yn ym lah ban kem ia ki, hynrei ki don da ki kyndon ain ban iaid halor kane bad ngin ym lah ban iada iano iano ruh.
U la ong ruh ba halor ka jingkynnoh jong ka party BJP.
um kwah kren ei ei,  hynrei kaei kaba u pynsngew ka long ba ka jylla jong ngi kam dei ka jylla jong ki pulit bad ka jingtrei kam jong ka ain kan long kat kum ka kyndon bad hap ban leh kat kum ki kyndon jong ka ain.
Shillong: Katkum ka khubor, la iathuh ba hapoh 24 kynta ki la don 4 ngut kiba khladnoh kiba dei kiba ioh ia u khñiang jingpang coronavirus, bad ki dei kiba khlad noh da kawei pat ka jingpang kaba ki don ha ka met.
Kine baroh 4 ngut ki dei na East Khasi Hills kiba kynthup 3 ngut ki kynthei bad iwei I shynrang.
Iwei na kine kiba khlad noh I dei iba dang 18 snem ka rta.
Ka Indu Dev Sahni 40 sne ka rta kaba na Jhalupara, Beat House ka la ud haka jingring mynsiem ha ïing lade hynnin ka sngi, la kit ia ka sha Nazareth Hospital ha ka por kumba 11:40 da miet bad ka la khlad noh shiteng lynti shuwa ban poi ha jaka sumar.
Mar ia poi ha ka jaka sumar, la test ia ka bad la shem ba ka don ia u COVID-19.
Ka Iohhun Khongkrom, 18 snem ka rta kaba na Pynursla ka la leit ban sumar ha Ganesh Das Hospital naduh ka 28 tarik u bnai Nailur haduh ka 10 tarik u Risaw ha shuwa ban rah noh ia I sha NEIGRIHMS.
La test ia ka da u Rapid Antigen Test ha Ganesh Das Hospital bad ka report kaba ioh ka long negative.
Dei tad hdien ba ka la poi ha NEIGRIHMS la test ia ka da ka CBNAAT bad la lap ba ka long positive.
Ka la khlad noh hynnin ka sngi ha ka por kumba 2 baje mynsngi namar ka jingpang septic shock ha ryngkat bad ka severe sepsis, acute kidney injury bad u COVID-19.
Ka Ginalin Kurkalang 33 snem ka rta kaba na 5 mer, Upper Shillong ka la shah sumar ha Dr H.
Gordon Roberts Hospital namar ba kam lah ban ring mynsiem.
Ka la khlad noh hynnin ka step na ka jingpang acute respiratory distress syndrome, acute renal failure and Type 1 diabetes ha ryngkat bad u COVID-19.
U Morning Niangti 80 snem ka rta uba na Qualapatty u la shah sumar ha Dr H.
Gordon Roberts Hospital naduh ka 9 tarik Risaw bd u la khlad hynnin ka sngi namar ka jingpang pneumonia with acute respiratory distress syndrome, septic shock and Type 2 diabetes ha ryngkat bad u COVID-19.
Jowai: Mynta ka step kumba ha ka por 4:30 eiei ar ngut ki mynsiem kiba dei ki shi kmie shi khun ki la duh ei ia la ka jingim.
namar ba ki la ngam jyllop ha ka Wah Umngot ha shnongpdeng katba ki dang tong dohkha da ka lieng bad ha ka por ba ki thmu ban kam sha shilliang ka wah namar ka jingkhlaiñ ka um ka la rah ia ka lieng bad ia ki briew kiba shong haka.
Kitei ki ar ngut kiba la ngam jyllop dei kiba la tip kyrteng kum ka kong Julias Lamba (27) bad u khun jong ka uba kyrteng u Tariang Lamba (8 snem).
La iathuh ba ki don saw ngut ha katei ka lieng kynda katba ar ngut na ki ki la lait im.
Kat haduh ba la thohnia kane ka khubor ym pat lap satia ia ka met jong ki bad ki nongshong shnong ka shnong pdeng ki dang wad ia ki.
Ka jing ia thoh, ka la shu pulom ei bad ka daw ka long ba ka tnga trai, ka leit pyn kulmar ia ka jing ia thoh jong u tnga jongka, ia kawei pat ka briew.
Katei ka dei ka jingjia ha Zambia.
U Abraham Muyunda, ula shu thok ia ka tnga lajong, ba u hap ban leit sar noh shabar, na ka bynta ban leit trei kam, hynrei u leit pynban ban leit iathoh, ia kawei pat ka briew.
Ka tnga jongu, kaba shalak, ka wad jingtip mar mar, halor katei ka jingleit jongu bad ka la ioh ia ka jingtip kaba thikna, ba um shym leit trei, hynrei, u leit iathoh bad kawei pat ka briew.
Mar kumta, ha ka sngi iathoh, ka leit hi dalade sha iingmane bad leit pyn sangeh ia ka jingthoh shong kurim jong u tnga jongka, ong ka khubor ka   Zambian Observer.
Katei ka tnga, leit rung beit ha iing bad ka hylla artad bad ong “Kane ka jing iathoh kam lah ban jia, une u dei u tnga jongnga".
Ka jingrung katei ka briew ha iingmane, ka la pyn kyndit ia kiba bun, kiba don ha katei ka iingmane bad u tnga jongka ruh, ula kyndit thret, ba ka leit lap ia ka buit sianti jongu bad ha katei ka por, ula shu ieng shan tmoh marwei ha iingmane, khlem da ang shi kyntien ruh.
Katei ka kynthei, kaba tap ialade da ka mask, ka leit beit beit sha u Phadar, uba pyn iathoh bad ka ong  “Une u dei u tnga jongnga, ngim shym pat la ia phet satia, ngi ia ieid ia thoin bha, ngim ju ia mai satia … Ngam tip, na kano ka daw ba ka jia kumne" ong katei ka briew bad u khun shynrang, uba ka la ioh na utei u tnga jongka.
La iathuh ba katei ka jing iathoh, ka jia ha ka iingmane Catholic ha Chainda, kaba dei ha ka nongbah Lusaka.
Ki pulit ki la shimti ia utei u nong leit kurim bad ka jing iakren, ka dang iaid ban lap ia baroh ki jingshisha, ong ka khubor.
New Delhi: U Vallabhai Kathiria, uba dei u Chairman ka Rashtriya Kamdhenu Aayog (RKA), ula pynmih paidbah ia u chip, uba lah ban tyngkhap ha ki mobile bad u ban pynjah ia ka radiation kaba mih na ki mobile network bad ki ban iada ruh ia ki jingpang jing shitom ia u briew, na kaba pyn donkam mobile.
Ha ka jing pyllait paidbah, ia utei u chip, U Kathiria, u iathuh ba utei u chip, u dei uba la shna na ka eit masi bad u dei uba pynduh ia ka radiation bad u dei uba la pyn thikna ba u trei kam bha, ha kaba yn pynduh ia ka jingtrei ka radiation ha ki mobile phone bad kumjuh ban iada na ki jingpang, kiba lah ban mih na kaba ktah ia ki mobile phone.
U Kathiria, u ong shuh shuh “Ka eit masi, kan iada ia baroh, ka dei kaba pynduh ia ka radiation bad ka dei kaba ka jingstad saian ruh ka la pdiang".
Utei u chip, u dei uba la ai kyrteng  Gausatva Kavach, ha kaba la shna da ka karkhana ha Rajkot, ka  Shrijee Gaushala.
La seng ia katei ka karkhana ha u snem 2019 bad katei ka karkhana, ka don ia ka thong ban sumar bha ia ki masi bad ia ki jingmih na ka met jongki.
Ka Aayog, ka dei kaba don ha ka tnat ri dohkha bad ri jingri ka sorkar India, ka dang iaid shakhmat ban pynshlur ia ki paidbah, ba kin pyn donkam da ki tiar kiba shna na ka eit masi, ha ka lehniam Diwali bad ba kin nym pyn donkam shuh ia ki tiar kiba na China.
Ha ka shiphew tarik u Risaw 2020, kaba dei ruh ka lyngkhuh sngikha kaba laiphew-phra ka jong nga, nga la ioh ban sngap ia ka live stream jong ka Mass Bakhuid, ka Mass na ka bynta ka jingrakhie ia ka lyngkhuh jong ka jingdap shi snem jong ka jingkhlad noh jong I Late Most Reverent Archbishop Dominic Jala.
Te, katba nga dang sngap, ynda la poi sha ka programme jong ka jingrakhie ba lyngkot kaba la long hadien ba la kut jong ka Mass Bakhuid, I Master jong ka Ceremony I la pynbna ba ngi la poi sha ka bynta kaba kongsan tam jong ka jingrakhie.
I la pynbna ba kum ka jingsngewnguh let ia u Blei n aka bynta ia kiei kiei kiba I Lyngdoh Sad baieid jong ngi bam kwai ha Dwar U Blei, I la leh lane la long n aka bynta ka Balang, sha ka imlang sahlang bad sha ka jingim ba shi met ki jong ngi, ka Jylla Niam Bah jong ka Shillong ka la shim i aka synjam ha ka ban pyllong ia buskit ka ban dei ha ka kyrteng kaba khraw ka jong i Lyngdoh Sad i jong ngi, bam kwai ha Dwar U Blei.
Ka Balang ka la rai ban ai kyrteng ia kane ka Buskit da ka Archbishop Dominic Jala Mmemorial Award.
Te, haba I Phadar Bernard Laloo Badonburom, I la pynbna ba I nongpdiang ba nyngkong ia ka First Archbishop Dominic Jala Memorial Award I dei I briew iba don ia ka jingduna ha ki bor iohi, katno ka la long shisha ka sngi kaba shlei da ka jingkmen ia nga, haba nga la iohsngew ia kane ka khubor.
U nongpdiang uba nyngkong ia kane ka buskit, u la long u Raju Maring, uba dei na ka shnong Mawphrew, Ri-Bhoi District.
U Raju u dei hi uwei na ki paralok ki jong nga.
Ka Selection Committee jong kane  ka Buskit, ka la jied ia u ban ioh pdiang ia kane ka Buskit, ka long ba u la leh bha ha ka MBOSE SSLC Examination 2020.
U la pyndep ia ka Class x na Jyoti Sroat Inclusive School, Bethany Society, Laitumkhrah, Shillong.
Ka jingkmen ka jong nga kam dei eh ba namar ia ka buskit la ioh da u paralok u jong nga ne namar ba la ioh da u briew u bym iohi.
Hynrei ka jingkmen ka jong nga ka long halor ka jingiatyngkhuh jong ka jingjia ha kaba ia dei bad ka jingpyllong ia kane ka buskit.
Nga tharai ba ki President jong ki kynhun bapher bapher  jong ka Archdiocese ka jong ngi, ka Catholic Association, SACYM, Ka Synjuk ki Seng Kynthei bad Ka Synjuk Ki Seng Rangbah, kin nym sngew ei ei lada nga kubur ba u Nongpyllong ia kane ka Buskit u la dei hi u Lyngdoh Sad baieid I jong ngi, bam kwai ha Dwar U Blei.
Te, lada kine ki nongialam ki ia hap bad ka jingshem ka jong nga, ba u Nongpyllong ia kane ka Buskit u la dei hi u Most Reverent Archbishop Dominic Jala hi, te, ka jingjia kaba la jia ha ka shiphew tarik u Risaw, 2020, ha kaba ia dei bad ka buskit ka la long shisha ka jingjia kaba sngew tynnad, kaba iai sah jingkynmaw bad ka bym poi pyrkhat da leilei ruh.
Nga tharai phin llyngngoh ba u mut aiu shisha une u Bah Benister Kharpor haba u ong kumne.
Nga ong ba ka jingjia ka la long ka bym poi pyrkhat satia.
Ka daw ka long kumne kein: U Nongpyllong ia ka Buskit u la long u Lyngdoh Sad baieid jong ngi, bam kwai ha Dwar U Blei, bad katba u dang im une u riew khraw jong U Blei, u la long shisha u briew uba kwah wat ha ka ban ia long paralok bad ki briew kiba tlot tam, kata ka mut u ju kwah ha ka ban ia dei paralok wat bad ki briew kiba don ki jingduna ha ki dkhot met.
Te, namarkata, nga shem ba ka jingiatyngkhuh ha ka jingjia kaba ia dei bad ka buskit kaba la jia ha ka shiphew tarik u Risaw, 2020, ka la long shisha kata ka jingjia ka ban rah i aka burom ka jong I Lyngdoh Sad badonburom bad baieid jong ngi, bam kwai ha Dwar U Blei, bad ka ban nang iai btin lynti shuh shuh ia ngi baroh ki paid U Blei namar ka nuksa ba kynsai ka jong I Lyngdoh Sad I jong ngi.
Te, ka jingiatyngkhuh kaba la jia ha kaba ia dei bad ka buskit ka la long kumne kein: U Nongpyllong ia kane ka Buskit u la long da U Lyngdoh Sad jong ngi Bam Kwai Ha Dwar U Blei, u Nongsharai uba la kheinkor wat ia ki briew kiba tlot tam ha ka imlang ka sahlang ka jong ngi, bad u nongioh pdiang uba nyngkong eh ia kane ka First Archbishop Dominic Jala Memorial Award ruh u la long u briew u bym iohi hi.
Te, namarkata, nga shem ba “what a coincidence!" lane ka jingia ka bym poi pyrkhat bad kaba ai mynsiem da shisha.
Te, Paralok baieid jong ngi, nga dap shisha da ka mynsiem jingsngewnguh bad jingiaroh ia I Late Most Rev.
Archbishop Dominic Jala baieid jong ngi na ka bynta ka jinglen lade ka jong I na ka bynta ka jingpynioh ka jong I ia kiei kiei kiba bha ha ka imlang sahlang ka jong ngi.
Ka Meghalaya Liberation Association of Visually Impaired (M.
LAVI) ka kwah ban pynpaw ia ka jingsngewnguh bad ka jingiaroh ka jong ngi ia ka SACYM, Catholic Association, Ka Synjuk ki Seng Kynthei bad ka Synjuk ki Seng Long Kpa na ka bynta ka jingpynkup burom jong ka Balang ka jong ngi ia u Raju Maring u khynnah u bym iohi, uba dei na ka shnong Mawphrew, Ri-Bhoi District da ka First Archbishop Dominic Jala Memorial Award, kaba la long ha ka 10 tarik, Risaw, 2020.
Ka Selection Committee jong kane ka Award ka la jied ia u Raju Maring, u khynnah uba la leh bha ha ka MBOSE SSLC EXAMINATION 2020.
U Raju Maring, u la pyndep ia ka Class X mynta u snem 2020, na Jyoti Sroat Inclusive School, Bethany Society, Laitumkhrah, Shillong.
Ka Seng ka jong ngi, ka kwah ban pynpaw ha kine ki Synjuk jong ka Balang Catholic ka jong ngi, ba ka synjam ba la shim da kine ki Synjuk jong ka Balang ka la long shisha ka jingai mynsiem kaba khraw ia ki briew kum ma ngi.
Ka jingithuh lane ka jingkheinkor jong ka Imlang Sahlang ka jong ngi ia ngi, kan kyntiew shisha ia ka roi ka pa jong ka Ri ha ki liang baroh.
Ka Seng ka jong ngi ka kwah ban kit bok kit rwiang ia kine ki synjuk khnang ba ki kam shakri ki jong ki na ka bynta ka Imlang Sahlang kin nang iaid shaphrang.
I Bah Benister KharporGeneral Secretary,Meghalaya Liberation Association of Visually Impaired (M.
LAVI)Contact No.
: 7005481120E-Mail Id: k.
m.
l.
benister@gmail.
com.
Shillong:Ha kawei ka jingjia kaba sangsot, shi kynhun ki hati ki la pynjulor ia ki 12 tylli ki ïing ha Kalapara ha South West Khasi Hills, kaba hap hapoh ka Ranikor sub division.
Katkum ka jing iathuh jong ki nong shong shnong jong kane ka shnong, kine ki shi kynhun jong ki hati ki la leit ban hiar sha kane ka shnong ha ka por kumba 2 baje mynstep bad ki la pynjulor lut naphang ia ki jing thung jingtep bad ia ki iingbriew.
La iathuh ba watla kine ki hati ki la pynjulor ia bun ki iing, hynrei ym shym ladon kano kano ka jingjia kaba sngewsih bad ki briew kiba shong ha kane ka iing ki la phet rieh noh bad ki la lait na ka jingma jing mynsaw.
Shillong: U Myntri ba dei peit ia ka tnad PHE bad uba dei ruh u MLA jong ka South West Khasi Hills District U Bah Renikton L Tong khar, haba kynthoh myn hynnin ka sngi, ula ong “Kat kum ka jingpyr khat jongnga kan ym long kaba don jingma namar ba kam pat don ka jingtih ia u Uranium hynrei lada ka don kum kata ka jing lait jong ka erbih, kumba ki la kynnoh, kumta ki briew stad wad bniah kiba biang ki kor ki bor ki dei ban leit ban wad ia  jing shisha".
Haba iakren bad ki lad pathai khubor na ka liang u bah Renikton u la ong “Ym pat lah ban ong  ba ka don ka erbih ha kane ka thain namar ba ka jingma kan don lada ka la don  ka Nan ban pyntuid ia ki jaboh (Telling pond), hynrei mynta haba ym pat don ka jingtih ia une u Uranium (Minning),  ka nan pyntuid jaboh ne ka Telling pond ruh kan ym don, hynrei mynshuwa haba ki tih (drilling) ia u Uranium ha ki por mynshuwa  ka long tang hangto hynrei kam dei ba ki sei".
U la ong ruh ba ka long kaba jynjar ban tip ia ka jingma jong u Uranium, lada shu peit tang da ki khmat suda namar ba u long kum u maw u ba ju don ha kylleng, hynrei tang da la thew ia ka erbih  (radiation)  ba ka don shisha kum kata te lah ban sngewthuh ia ka jingma.
U la ong ruh ba na ka liang jong ka Deputy Commissioner ka South West Khasi hills, ka la phah ia ki pulit bad ia ki briew ka sorkar, ha kaba ki la ai ia ka kaiphot ba kam don kata ka jingma na ka erbih, kum ba ki la kynnoh namar ba ki  dieng ki siej ki mih ki plung bha ha kane ka jaka, hynrei ban tip ia kane, ka long tang ki briew stad wad bniah hi ki ban pynshisha ia kane bad lada ki briew stad wad bniah ki leit bad ki lap ba ka don kata ka jinglait ka erbih, na ka liang ka sorkar jylla bad ka UCIL ka dei ban pynbha ia kata.
Halor kane na ka liang u Bah Renikton u la ong ba un sa ia kren bad u Myntri rangbah  ba lada ka don shisha kum ka ta ka jingjia ka Sorkar jylla ka dei ban shim khia.
Na ka liang ka Party HSPDP ka  kwah ban don ka jingtohkit jong ki stad wad bniah ban tip ia ka jingshisha halor ka jinglait ka erbih ha kane ka thain bad ynda ki la dep ka jingtohkit kin ai da ka kaiphot ban pynshai ia ki nongshong shnong ka ne ka thain khnang ban pynlait na ka jingshong syier bad ka jingkulmar jingmut.
Nongpoh:Myn hynnin ka sngi ki nongialam ka nong ialam ka Hynniewtrep Achik National Movement (HANM) Ri Bhoi District, ki la leit ban kynduh ia u District Transport Officer (DTO), na ka bynta ban iakren halor ka jingdon ki bar jylla na Assam, kiba trei kum ki Dalal hapoh ka ophis u DTO.
Halor katei ka jingleit kynduh ia u DTO ka Ri Bhoi, u Bah Pateng Myrsing, President ka HANM, Ri Bhoi, u la iathuh ba ka seng ka la ioh jingtip halor ka jingdon kitei ki briew na Assam kiba ju trei kum ki Dalal ha katei ka ophis u DTO, ha kaba ki ioh beit ban rungsuk shapoh ka jylla bad ban trei kum ki Dalal ha katei ka jaka, khlem da iaid lyngba ka Screening Centre kaba don ha Byrnihat.
Haba iadei bad katei ka jingiohlad ki briew na Assam ban wan trei kum ki Dalal ha katei ka ophis treikam ka tnat Transport, na ka liang ka seng ka ong ba kam lah ban pdiang, namar ka lah ban wanrah jingma pat ia kiba bun bad khamtam eh haba kaba kum kane ka por kaba baroh ki briew ki tieng ki syier na ka jingsaphriang ka Khlam COVID-19.
Shillong: U Myntri uba dei ban peit ia ka tnad kam pohing u bah Lakmen Rymbui, myn hynnin ka sngi u la buh ia ka jingkyrpad ba na ka liang ka sorkar jylla ka buh ia ka jing kyrpad ia ki paidbah ba kim dei ban shim ia ka ain ha ka la kti tang na ka daw ba ki don ia ka  jingtharai sniew men ai ksuid.
Haba iakren bad ki lad pathai khubor na ka liang u bah Lakmen u la ong “Ka jingtharai sniew nong ai ksuid kam dei kaba thymmai tang ha kine ki khyndiat bnai la iohi ia ka jingjia ba sngewsih ha ki thain Mawkynrew bad mynta ha ki thain West Khasi Hills District,hynrei na ka  liang jong nga, nga kyrpad ia ki briew ba kim dei ban shim ia ka ain ha ki kti, hynrei ki dei ban pyntip sa ki pulit lada ka don kum kata ka jingjia.
"U la ong ruh ba ki briew mynta ki la shai bad kum kane ka jingjia ka la duna bha, hynrei kaba donkam mynta ka long ba na ka liang jong ka bor shnong ba ki dei ban don ka jinghikai ia ki nongshong shnong jong ki halor kane ka bynta ban lait na kino kino ki jingjia ba sngewsih.
U la kyntu ruh ba lada don  kano kano ka jingtharai sniew ia kino kino ki briew ruh ki briew kim dei ban shim ia ka ain ha la ki kti, hynrei ki dei ban  pynshisha bad ki dei ruh ban aiti ha ka kti jong ka ain ia kine ki briew kiba ki don ka jingtharai sniew ba ki leh byrtong.
Kum ban shu pynkynmaw ha ka 7  tarik u Risaw 2020 u wei u briew u ba la tip kyrteng kum u Moris Marngar 70 snem ka rta, u la shah pyniap da ka ba tep im ha la ki jong ki pyrsa ha ka shnong  Nongdisong ha West Khasi Hills na ka daw ba ki don ka jingtharai sniew ba udei u nongaiksuid bad u nongleh byrtong.
Na ka liang u bah Lakmen u la iathuh ba haduh mynta, ki la don kiba la shah kem bad mynta kane ka Case ka dang don hapdeng ka jingtohkit.
U bah Lakmen u la ong ba ha kaba iadei bad kane ka jingkynnoh nongaiksuid lane nongleh byrtong, ki bun ki briew ki ba la ngat ha kum kine ki jingjia ki ba sngewsih, hynrei ka ain kum ka IPC bad ka CRPC ka la don lypa ban khang lad ia kum kine ki  jingjia bad na ka liang ka sorkar kam don kam ban thaw da kawei pat ki ain na ka bynta kine.
Nga dei u Khun Katholik jong ka Balang Laitkor, Laitkor Parish, Shillong.
Nga kyrteng u Bah Benister Kharpor.
Nga dei u khun phrangsngi jong I Bah Krisno Mawrie, bam kwai ha dwar U Blei bad jong I Kong Lakyntiew Kharpor.
Ngi don hynriew ngut shib para, Iwei I para kynthei bad hynriew ngut ki shynrang.
Nga shu kwah ban iathuh ia lade ha phi ia kane kawei bad kata ka long ba nga dei u briew uba matlah.
Na ka daw jong ka jingpang shit, Nga la duh noh ia ka bor ioihi ka jong nga ha ka por ba nga dang dap saw snem ka yrta.
Te, kat haduh kane ka khyllipmat, nga ia don bynta bad ar tylli ki Seng, kata kawei ka Seng kaba ngi la seng hi ryngkat bad da katto katne ki paralok ki jong nga, bad ia kane ka Seng ngi la jer kyrteng da ka “Meghalaya Liberation Association of Visually Impaired, (M.
LAVI).
Ia mynta hi, nga long kum u General Secretary jong kane ka Seng, bad kawei pat ka Seng, ka dei ka Organization For Inclusive Development (OFID), kaba la seng da u paralok jong nga hi, u Bah Thomas Tajo, uba na Arunachal Pradesh.
Ha kane ka seng, nga long kum u President jong ka Meghalaya Unit.
KA JINGIADEI KA JONG NGA BAD I LYNGDOH SAD DOMINIC JALA KHARBHIHParalok Baieid, , da ka jingkmen kaba khraw, nga kwah ban shim ia kane ka kabu ksiar kabu rupa ba ngan iathuh khyndiat khynsoit ha phi, shaphang ka jingiadei ka jong nga bad I Lyngdoh Sad baieid bad ba khraw jong ngi, bam kwai ha Dwar U Blei.
La kyntang Lyngdoh Sad ia I ha ka ar tarik u Iaiong, u snem arhajar, kaba dei ruh ka snem jong ka jingrakhie jong ka Balang ka Jong ngi ia ka Jubilee kaba khraw, namar ba dei ha une u snem, ba ka Balang ka la rakhie ia ka jingdap arhajar snem pura jong ka jingwan jong ka jingpynim ka Jong U Blei sha kane ka pyrthei.
Kane ka Sngi jong ka jingkyntang Lyngdoh Sad ia I Lyngdoh Sad Dominic Jala Kharbhih Badonburom, baieid bad ba khraw jong ka Balang Jong ngi,ka la long ka sngi kaba khraw ha ka jingim ka jong nga.
Nga ha la marwei, nga la shim bynta da ka jingshit rhem ha ka Jingknia Mass Bakhuid.
Nga sngew ba U Mynsiem Jong U Blei U la wan hiar halor jong nga bad naduh kato ka sngi, Nga la shit rhem ha la ka jingngeit wat la nga la dei ban iaid bad ia kynduh shibun ki bor jong ki jingdum ha ka lynti iaid jong ka jingim ka jong nga.
Sa kawei shuh shuh kaba ai mynsiem ia nga, ka long ba ha ka Procession Eucharist jong ka snem arhajar, ka snem kaba ka Balang Katholik ka rakhie ruh ia ka Jubilee, jong ka jingdap arhajar snem jong ka Balang, U Lyngdoh Sad jong ngi, U la pynkhreh ia ka jaka bakyrpang na ka bynta ki briew kiba don ki jingduna ha ki dkhot met kiba pher bapher, khnang ba ki briew kum ma ngi ngin ioh ha ka ban shim bynta shit rhem ryngkat lang bad kiwei de ki para ba ngeit.
Paralok Baieid, nga kwah ban iathuh ia phi ngam shem poi pyrkhat ba I Lyngdoh Sad I jong ngi in long pynban ym tang u Kpa Mynsiem jong ka jingim ka jong nga, hynrei, I la la kylla long pynban wat haduh kum u paralok uba ieid theh mynsiem u jong nga naduh kato hi ka snem.
Nga kwah ban iathuh khana ha phi ki paralok ki jong nga, ia Iwei I jingjia ba sngew myllung haduh kata kata na ka bynta ka jingim ka jong nga.
Ha U Nohprah u snem arhajar, ka tarik la ngam bakla ka la dei ha hynriew tarik, Ka Bethany Society ryngkat bad ki Christian Brothers jong ka St.
Edmund’s ka la pyllong ia ka Advance Christmas Celebration ha Divine Flame Hostel for the Girls, Bethany Society, Laitumkhrah Shillong.
U Kongsan jong kane ka jingrakhie I la Long da I Most rev.
Archbishop Dominic Jala.
Te, hashwa ba ka programme kan sdang, ngi ki nongshim bynta ngi la ia shong sha ka jaka ba la mang.
Ha kane ka Jingrakhie nga la shim bynta kum uwei na ki dkhot jong ka choir.
Te, katba ngi dang ap ia ka Jingrakhie ba kan sdang noh, I la wan shong Iwei I briew ha syndah ka jong nga.
Te, namar ba nga dei uba matlah, nga la shu thain beit beit ha ka ryndang ka jong ita I briew, bad nga la shem ba I kyllain da ka shor kaba syiad.
Nga nang mut ba ita I briew I dei iwei na ki paralok ki jong nga.
Nga la kylli, “mano lih une?" Kat kum ka jingsngew thuh ka jong nga, da ka jingphuh samrkhie jingblei, I la jubab ia nga, “Paralok, Ma Nga phi I Archbishop.
" Kynsan kynsan! Ryngkat bad ka jingsngew lehrain bad ha kajuh ka por ryngkat bad ka jingsngew khyllew bad ka jingkmen bym lah batai shuh, ga la jubab ia i, “Ani! MapBishop! Ngam tip ba dei ma phi! Nga mut ba dei na iwei na ki paralok ki jong nga.
" I la jubab, “Nga la tipia kaei ka ban sa jia.
Nga sngew hun haba nga ioh ia ka lad ban ia don bynta lang bad phi ha ka jingim ka jong nga.
" Nga la ioh ban ia khana ia parom bad I, la kumba shiphew minit ei ei.
Te, shwa ban sdang ka Jingrakhie, I la ong ia nga “Ngin dang ia kynduh mo paralok nangne sha khmat.
" Te, naduh kata ka por Im ju klet shuh i aka kyrteng ka jong nga.
Ka jingiadei paralok ka jong ngi ruh ka la nang san kat nang iaid kip or ki sngi, bad wat haduh ka sngi jong ka jingkhlad ba kyndit noh ka jong I, ruh.
Nga la ia don bynta bad I ha ki bun ki programme jong ka Balang.
Wat la I la long kat u Lyngdoh Sad ruh im ju don jingthud satia ban iarap ia ngi ha ka ban pynpoi ia ngi sha ki rynsan jong ki program.
La jia ha u Risaw, ka snem arhajar hynriew, ha ka por jong ka jinglong Lyngdoh Rangbah jong I Rev.
Fr.
Edmund Gumbs, ba Ka Laitkor Parish ka la rakhie ia ka Procession Eucharist ha ka Balang jong ka shnong Umphyrnai.
Ha kane ka Jingleh niam, ka Balang Katholik Umphyrnai ka la ioh ruh ha ka ban bynkyntang ruh ia ka Iingmane ba thymmai ka jong ka, bad la pynkyntang ia kane ka Iingmane ba thymmai ka jong kane ka balang da I Lyngdoh Sad Dominic Jala Hi.
I Paralok jong iba kyrteng I Cornelius Lyngdoh uba dei u khun jong ka Balang Umphyrnai hi ryngkat bad nga ngi la long shisha kiba donbok ban gin ioh ha ka ban ai iwei I jingrwai ha kane ka jingleh niam.
Haba la dei ka pali ka jong ngi ban gin ai ia ita I jingrwai ha kata ka por, ngi la kiew sha rynsan.
Te, namar ba ma ngi baroh arngut ngi la long kiba matlah, ngimshem la tip satia shano ki don ki Microphone.
Khlem da ap iano iano ruh, I Lyngdoh Sad Baieid jong ngi, I la ieng na ka jaka shong ka jong I, bad da ka jingkmen, I la iarap ha ka ban pynbeit lem ia ngi.
Ha kane ka sngi, U Bah lambor Malngiang, uba la long u MLA jong kane ka thain ha kato ka por ruh u la wan don ryngkat lang ha kane ka Procession Eucharist.
Ki bahaiing bahasem ki jong ngi, ki la iathuh ia ngi arngut, ba haba ki la iohi ia kane ka jingjia hapdeng ka jong ngi bad I Lyngdoh Sad I jong ngi, ki para ba ngeit baroh ki la jaw ummat hi brup.
Ka Shillong Archdiocese Catholic Youth Movement (SACYM), la rakhie ia ka International Day of Persons With Disabilities ha ka san tarik u Nohprah 2015, ha Savio Hall, Laitumkhrah.
Hooid, ia kane ka sngi la ju rakhie ha ka lai tarik u Nohprah man u snem.
Te, na ka daw bym lah kiar, ka SACYM ka la pyllong noh ia kane ka jingrakhie ha ka san tarik u Nohprah ha une u snem.
U Bah John Lanong, uba dei u Magician uba khraw jong ka Shillong, bad Ka Band kaba kyrteng Light After Dark ki lawan ha ka ban pynbyrngia ha kane ka sngi.
Ka SACYM ka la khot sngewbha ia I Lyngdoh Sad Dominic Jala badonburom ban long kum u Kongsan ha kane ka sngi.
Te, nga ruh da ka jingkmen, nga la shim ka kabu ha ka ban ai ia ka jingkren kaba lyngkot ka jong nga ha kaba ia dei bad kane ka sngi.
Ha ka jingkren ka jong nga, kum uwei u briew na pdeng kiba duna ha ki dkhot met, nga la pynpaw ia ka jingsngewnguh bad jingiaroh kaba khraw ha kaba ia dei bad ka synjam ba la shim da ka SACYM.
Ha kane ka jingkren ka jong nga, nga la pyrshang ruh ha ka ban ai jingmut ia ka SACYM ba kumno ba kin lah ha ka ban ia trei lang bad ki briew kum ma ngi.
Te, I Lyngdoh Sad Baieid Jong ngi, I la ai mynsiem shikatdei eh ia nga wat ha kane ka programme ruh.
Nga la ioh ha ka ban ia kynduh biang ia I, ha ka shi tarik u jylliew, jong u snem arhajar khatkhyndai.
Kane ka jingiakynduh ka la long ha lynti.
Ha kane ka sngi, ka Meghalaya Federation of Persons With Disabilities, ka la pyllong ia ka General Meeting kaba ar ka jong ka ha jan ka Law College, Dhankheti, Shillong.
Te, ynda ka Jingialang ka la wai, ma nga bad katto katne ki paralok, Ngi la wan noh sha Laitumkhrah.
Te ynda ngi la poi ha St.
Edmund’s Gate, kaba don ha Lady Veronica Lane, Dongktih, Laitumkhrah, ngi la ia sangeh noh shwa namar ba ngi la ia kynduh sa ia ki arngut ki paralok kiba dang ia ieng kai hangto.
Te, katba nga dang ia kren bad kita ki paralok hangta, I Lyngdoh Sad iba la wan tang marwei hi, da ka kjat na ka liang ka Iew Laitumkhrah, tang shu poi hajan jong nga, I la kdup ia nga thrait, bad I lakylli, “Kumno paralok jongnga?" Nga da ka jingkmen, nga la shu sngap hi jar shiphang.
Katno nga la shlei da ka jingkmen ha kata ka khyllipmat, namar la bun bun snem ba gim ia shym la ia kynduh shuh.
Da ka jingkmen, nga jubab, “Nga khlain Bishop.
" Te, ngi la ia kren kumba katto katne por.
Te, hadien kata, I la ong ia nga ba in leit noh sha Iing.
Ha kato ka sngi shisha ka la long biang sa kawei pat ka sngi kaba khraw jong ka jingim ka jong nga.
Nga la don ka jingthmu ba ngan ia kynduh biang ia I ha Iing Bishop.
Te, hynrei, ha ka lyngkhuh snem kaba laiphew-hynniew jong ka Sgngikha ka jong nga, kata ha ka shiphew tarik u Risaw 2019, phewse, I la ieh jyndad noh pynban ia ngi ki khun ka Jylla Niam Bah jong ka Shillong bad ka Jylla NiamNongstoin (Nongstoin Diocese).
Ngam shem poi pyrkhat ba ka jingiakynduh ka jong ngi ka ba la jia ha ka shi tarik u Jylliew, 2019 kan long pynban ka jingiakynduh kaba khatduh hapdeng jong ngi arngut.
Ha ka shiphew tarik u Risaw 2020, kaba dei ruh ka lyngkhuh sngikha kaba laiphew-phra ka jong nga, nga la ioh ban sngap ia ka live stream jong ka Mass Bakhuid, ka Mass na ka bynta ka jingrakhie ia ka lyngkhuh jong ka jingdap shi snem jong ka jingkhlad noh jong I Late Most Reverent Archbishop Dominic Jala.
Te, katba nga dang sngap, ynda la poi sha ka programme jong ka jingrakhie ba lyngkot kaba la long hadien ba la kut jong ka Mass Bakhuid, I Master jong ka Ceremony I la pynbna ba ngi la poi sha ka bynta kaba kongsan tam jong ka jingrakhie.
I la pynbna ba kum ka jingsngewnguh let ia u Blei n aka bynta ia kiei kiei kiba I Lyngdoh Sad baieid jong ngi bam kwai ha Dwar U Blei, I la leh lane la long n aka bynta ka Balang, sha ka imlang sahlang bad sha ka jingim ba shi met ki jong ngi, ka Jylla Niam Bah jong ka Shillong ka la shim ia ka synjam ha ka ban pyllong ia ka buskit ka ban dei ha ka kyrteng kaba khraw ka jong i Lyngdoh Sad i jong ngi, bam kwai ha Dwar U Blei.
Ka Balang ka la rai ban ai kyrteng ia kane ka Buskit da ka Archbishop Dominic Jala Mmemorial Award.
Te, haba I Phadar Bernard Laloo Badonburom, I la pynbna ba I nongpdiang ba nyngkong ia ka First Archbishop Dominic Jala Memorial Award I dei I briew iba don ia ka jingduna ha ki bor iohi, Katno ka la long shisha ka sngi kaba shlei da ka jingkmen ia nga haba nga la iohsngew ia kane ka khubor.
U nongpdiang uba nyngkong ia kane ka buskit, u la long u Raju Maring, uba dei na ka shnong Mawphrew, Ri-Bhoi District.
U Raju u dei hi uwei na ki paralok ki jong nga.
Ka Selection Committee jong kane ka Buskit, ka la jied ia u ban ioh pdiang ia kane ka Buskit, ka long ba u la leh bha ha ka MBOSE SSLC Examination 2020.
U la pyndep ia ka Class x na Jyoti Sroat Inclusive School, Bethany Society, Laitumkhrah, Shillong.
Ka jingkmen ka jong nga kam dei eh ba namar ia ka buskit la ioh da u paralok u jong nga ne namar ba la ioh da u briew u bym iohi.
Hynrei ka jingkmen ka jong nga ka long halor ka jingiatyngkhuh jong ka jingjia ha kaba ia dei bad ka jingpyllong ia kane ka buskit.
Nga tharai ba ki President jong ki kynhun bapher bapher jong ka Archdiocese ka jong ngi, kata ka Catholic Association, SACYM, Ka Synjuk ki Seng Kynthei bad Ka Synjuk Ki Seng Rangbah, kin nym sngew ei ei lada nga kubur ba u Nongpyllong ia kane ka Buskit u la dei hi u Lyngdoh Sad baieid I jong ngi, bam kwai ha Dwar U Blei.
Te, lada kine ki nongialam ki ia hap bad ka jingshem ka jong nga, ba u Nongpyllong ia kane ka Buskit u la dei hi u Most Reverent Archbishop Dominic Jala hi, te, ka jingjia kaba la jia ha ka shiphew tarik u Risaw, 2020, ha kaba ia dei bad ka buskit ka la long shisha ka jingjia kaba sngew tynnad, kaba iai sah jingkynmaw bad ka bym poi pyrkhat da leilei ruh.
Nga tharai phin llyngngoh ba u mut aiu shisha une u Bah Benister Kharpor haba u ong kumne.
Nga ong ba ka jinjia ka la long ka bym poi pyrkhat satia.
Ka daw ka long kumne kein: U Nongpyllong ia ka Buskit u la long u Lyngdoh Sad baieid jong ngi, bam kwai ha Dwar U Blei, bad katba u dang im une u riew khraw jong U Blei, u la long shisha u briew uba kwah wat ha ka ban ia long paralok bad ki briew kiba tlot tam, kata ka mut u ju kwah ha ka ban ia dei paralok wat bad ki briew kiba don ki jingduna ha ki dkhot met.
Te, namarkata, nga shem ba ka jingiatyngkhuh ha ka jingjia kaba ia dei bad ka buskit kaba la jia ha ka shiphew tarik u Risaw, 2020, ka la long shisha kata ka jingjia ka ban rah i aka burom ka jong I Lyngdoh Sad badonburom bad baieid jong ngi, bam kwai ha Dwar U Blei, bad ka ban nang iai btin lynti shuh shuh ia ngi baroh ki paid U Blei namar ka nuksa ba kynsai ka jong I Lyngdoh Sad I jong ngi.
Te, ka jingiatyngkhuh kaba la jia ha kaba ia dei bad ka buskit ka la long kumne kein: U Nongpyllong ia kane ka Buskit u la long da U Lyngdoh Sad jong ngi Bam Kwai Ha Dwar U Blei, u Nongsharai uba la kheinkor wat ia ki briew kiba tlot tam ha ka imlang ka sahlang ka jong ngi, bad u nongioh pdiang uba nyngkong eh ia kane ka First Archbishop Dominic Jala Memorial Award ruh u la long u briew u bym iohi hi.
Te, namarkata, nga shem ba “what a coincidence!" lane ka jingia ka bym poi pyrkhat bad kaba ai mynsiem da shisha.
Te, namarkata, nga dap shisha da ka mynsiem jong ka jingsngewnguh bad ka jingiaroh ia I Late Most Rev.
Archbishop Dominic Jala baieid jong ngi na ka bynta ka jinglen lade ka jong I na ka bynta ka jingpynioh ia ka jingpynim Jong U Blei namar ka mynsiem ka jong nga.
Nga kit ram shisha kum u khun khristan Katholik, namar la bun bun sien, da shisha ngam shym la ri kyndong hapoh ka dohnud ka jong nga ia ki mawkordor kiba I Nongsharai jong ngi I la ju phah sha nga.
Te, hynrei, da ka jingshaniah ha U Blei, nga kyrmen ba in nym sangeh ha ka ban ia said lem na ka bynta ka jingim ka jong nga ha U Blei, khnang ba ngan lah ha ka ban im sngi ha ka mon ka jong U Kynrad U Jong ngi.
Da U Bah Benister Kharpor,Contact No.
: 7005481120E-Mail Id: k.
l.
m.
kharpor10@gmail.
com.
Da u Bah Philip MarweinRangblang: Bun tylli ki shnong kiba hap hapoh ka thain War San Lyngdoh jong ka South West Khasi Hills ki dang shong ha jingdum namar ba ki khlem pat ioh ding ilektrik na ka MeECL wat hadien 48 snem jong ka jingioh jylla ba pura jong ka Meghalaya.
Katkum ka jingiathuh jong u Bah Hopeful Kharsyiem u ba dang shu wanphai na ka jingleit jngoh ia ki shnong jong kane ka thain kaba hap ha Hima Langrin, bun na ki shnong ki shong dum ha baroh ki snem lynter naduh ba ioh la ka jong ka jylla.
Ki shnong ki ba khlem ioh ding ilektrik ki haduh mynta ki dei ka Mawiawlang, Nongtnger rim, Nongtnger thymmai, Nongbah Jynrin, Mawthabah, Nongmalang, Malangmyndia, Langurlieh, Domiasiat bad dang bun kiwei kiwei.
Bun ki rangbah jong kane ka thain ruh ki kubur ia kane ka jingshong dum jong bun ki nongshongshnong jong kane ka thain.
Katkum ka jingiathuh u Bah Hopeful Kharsyiemlieh bad katto katne ki Rangbah jong kitei ki shnong, ki long ba ha ka snem 2010 la thung ia ki Post ilektrik bad la pynpur ia ki sainar ilektrik bad la buh ruh ia ki katto katne ki Transformer bad ka ding ilektrik ruh ka la poi hynrei hadien lai bnai ka ding ka la jah jlang khlem poi shuh haduh mynta.
La phah ia ki shithi ujor (complaint) bunsien sha ki Engineer MeECL Mawkyrwat hynrei khlem don ba shah shkor, ka ding ilektrik ka la shu jah kyndam haduh mynta.
Ki nongialam bad ki paidbah jong kane ka thain ki da kyrpad jur ia ki bor MeECL, khamtam ia u CMD bad u Chief Engineer jong ka Distribution, ban pynpoi ding ilektrik noh sha kine ki shnong bad kiwei ki shnong jong kane ka thain kaba riewspah bha ha ka par Uranium.
Shillong: Ha ka jylla mynta ka sngi ki la don 67 kiba ioh thymmai ia u khñiang jingpang COVID-19.
Ha East Khasi Hills ki don 45 ngut kiba kynthup 8 ngut na ka armed forces, 22 ngut ki high risk, 2 ngut ki ILI case, iwei I SARI case, 7 ngut na Madanryting cluster, iwei na Nongmynsong cluster, 2 ngut na khyndailad cluster bad 2 ngut na Quallapatty cluster.
Ha West Garo Hills ki don 10 ngut kiba kynthuo 2 ngjt ki high risk contact bad iwei iba wanphai na shabar.
Ha Ri Bhoi District ki don 5 ngut kiba kynthup 4 ngut ki high risk contact bad iwei iba wanphai na shabar.
Ha South Garo Hills ki don 2 ngut kiba dei ki health workers.
Ha North Garo Hills ki don 2 ngut kiba dei ki high risk.
Ha West Jaintia Hills k don iwei iba dei I high risk, ha East Jaintia Hills I don iwei iba dei iba wanphai na shabar bad ha South West Garo Hills I don iwei iba dei I high risk.
Kiba la koit mynta ka sngi ha ka jylla ki don haduh 133 ngut ha kaba ha East Khasi Hills ki don 95 ngut kiba kynthup 61 ngut ki high risk, 3 ngut ki health worker, iwei iba wanphai na shabar, 4 ngut na Barapathar cluster, iwei na Golflink cluster, iwei na Jaiaw cluster, 2 ngutna Jail Road cluster, 2 ngut na Lumpyngad cluster, iwei na Mawlai Mawroh cluster, 4 ngut na Mawprem cluster, 5 ngut na Nongmynsong cluster, 5 ngut na Oakland Road cluster, iwei i pulit, iwei na Quallapatty cluster, iwei iba wanphai na shabar, 2 ngut na Rilbong cluster bad iwei na Umpling cluster.
Ha West Garo Hills ki don 19 ngut kiba koit kiba kynthup 2 ngut na ka Armed Forces, iwei i health worker, 16 ngut ki high risk bad iwei iba wanphai na shabar.
Ha East Jaintia Hills ki don 11 ngut kiba kynthup 10 ngut ki high risk bad iwei iba wanphai na shabar.
Ha Ri Bhoi District ki don 3 ngut kiba kynthup iwei i high risk bad 2 ngut kiba waphai na shabar.
Ha South West Garo Hills ki don 2 ngut kiba kynthup iwei I high risk bad iwei na Mahendraganj cluster.
Ha East Garo Hills ki don 2 ngut kiba dei ki high risk bad ha West Jaintia Hills i don iwei iba dei iba wanphai na shabar.
Shillong: Ka Mawsmai-Nongthymmai Elaka mynta ka sngi ka la pynbna ba la shah ia ki nongwankai kiba na ka jylla ban leit jngoh ia ki jaka ba itynnad jong kane ka shnong naduh ka 16 tarik mynta u bnai.
Ka Mawsmai ka dei ka jaka ba don ka Kshaid Nohsngithiang ba don nam, ka Krem Pubon ba itynnad, ka Thangkharang Park, Eco Park bad ka jaka shang pynngad ba dang plie thymmai ia kaba la tip kum ka Kshaid Khmat Kharai ne ka Double Drive.
Ia kane ka rai ban plie ia kine ki jaka shang pynngad la shim hadien ka jingpynbna da ka Sorkar Jylla ban plie noh ia baroh ki jaka shangkai ha ka jylla naduh ka 16 tarik u Risaw ryngkat da kaba bud ryntih ia ki kyndon ban ym ialum lymbung shi jaka.
Ka Mawsmai-Nongthymmai Elaka ka la kyntu ruh ia ki nongwankai na ka jylla ba kin bat ia ka jingryntih, ban ym ialum lymbung, ban bat ia ka akor burom bad khamtam eh ba kim bit ban bret jaboh jabain, bilor ne plastic ha kine ki jaka shangkai.
Ka la pynbna ruh ba la shah ia ki iingbasa kiba don hapoh ka jylli jong ka shnong kum ki hotel bad guest house ha kane ka jaka ba kin plie noh naduh katei ka sngi khnang ba ki nongwankai kin lah ban sah.
Baroh long:- 100 KgTable – IIKa jingai jingbam katkum ka jingai dudHaduh 2 litters ka dud – 1 Kg u bynta na ka Table – INaduh 2-4 “ “ – 2 “ “Naduh 4-6 “ “ – 3 “ “Naduh 6-8 “ “ – 4 “ “Naduh 8-10 “ “ – 5 “ “Naduh 10-12 “ “ – 6 “ “Naduh 12-14 “ “ – 7 “ “Naduh 14-16 “ “ – 8 “ “Naduh 16-18 “ “ – 9 “ “Naduh 18-20 “ “ – 10 “ “Khnang ba ngin sngewthuh bha shaphang ka rep, ka donkam ia ngi ban sngewthuh katto-katne ia ki bynta jong u jingthung bad ia ka jingtrei jong ki.
U jingthung, ngi dei ban kynmaw, u long u jingthaw uba im; bad ka jingtrei jong u ka long kaba phylla katta katta.
Ban batai bha ia ka rukom jingtrei baphylla jong u ha kane ka kot kaba rit ka long ka bym lah.
Don bun ruh ki jingtrei ha ka met jong u kiba ki riewstad haduh mynta kim pat lah ban sngewthuh lut.
Kumta ngan shu batai lyngkot katba lah ia ka jingtrei jong u jingthung bad ia ka jingtrei ki bynta jong u.
Haba shu kren lyngkot, u jingthung u long tang ma u uba lah ban shan jingbam ialade na ka l’er.
U briew lane u mrad um lah ban leh ia kata.
U briew u ioh ia ka jingbam jong u da kaba bam ia ki mrad lane ia ki jingthung.
U mrad baroh ruh u ioh ia ka jingbam jong u da kaba bam ia ki para mrad lane da kaba bam ia ki jingthung.
Hynrei u jingthung u ioh shibun eh ia ka ingbam jong u na ka l’er.
Don tang khyndiat eh na ka jingbam jong u jingthung kaba wan na ka khyndew.
Bad kane kaba wan na ka khyndew ruh ka long kaba u ioh ym da kaba pyniap ia kiwei pat.
H’oid don katto katne ki jingthung kiba im ha ka kamai jong kiwei pat ki jingthung.
Ia kiba kum kita ki jingthung la khot ki mangkariang (parasite).
Ngin batai kham bha ia kine ha ki lynnong kiba bud.
U jingthung u don la kumno-kumno ar tylli ki bynta kiba kongsan: (1) u thied, bad (2) ka met.
Ki Thied :U thied jong u jingthung u trei bun jaid ki kam.
Kaba nyngkong, u pynskhem ia u jingthung, kumta ba un ym kyllon wat lada beh la l’er ia u.
Kaba ar pat ka kam kaba kongsan jong u thied ka long ban ring um bad jingbam na ka khyndew na ka bynta u jingthung.
Ki thied kiba kham bit ban pynskhem ia u dieng lane uno-uno u jingthung ki long kito kiba ngam jylliew bad kiba don uwei u thiedbah bad bun ki tnat sriem ia ki tnat dieng, kiba ngi ju shem ha u jingthung uba heh met.
Ia kine ki jaid thied la khot ki “tap root" (kynnoh tap rut) ha ka ktien phareng.
Kine ki thied ki lah ban kyrshan bha ia u dieng na ka jingbeh ka l’er.
Shilong: U Director of Health Services jong ka Jylla, u Dr Aman War mynta ka sngi, kata ka 13 tarik u Risaw 2020, u la iathuh ba ha ka jylla ki la don 67 ngut kiba pang na u COVID-19, bad haduh mynta kiba dang shah sumar na une u khñiang jingpang ha ka jylla ki la don haduh 2,367 ngut.
Ha East Khasi Hills District kiba pang mynta ka sngi ki don 45 ngut kiba kynthup 8 ngut na ka Armed Forces bad 37 ngut ki riewpaidbah, ha Ri Bhoi District ki don 5 ngut, ha West Garo Hills ki don 10 ngut, ha North Garo Hills ki don 2 ngut ngut, ha South Garo Hills ki don 2 ngut, ha East Jaintia Hills i don tang iwei, ha South West Garo Hills I don iwei bad ha West Jaintia Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 133 ngut.
Na kine, ha East Khasi Hills ki don 45 ngut, ha Ri Bhoi District ki don 3 ngut, ha West Garo Hills ki don 10 ngut, ha East Jaintia Khasi Hills ki don 11 ngut, ha East Garo Hills ki don 2 ngut, ha South West Garo Hills ki don 2 ngut bad ha West Jaintia Hills I don tang iwei.
La iathuh ba na kine ki 2,367 ngut kiba dang pang ha ka jylla, ha East Khasi Hills ki don 1,649 ngut kiba kynthup 35 ngut ki armed forces bad 1,614 ngut ki riewpaidbah, ha West Khasi Hills District ki don 6 ngut, ha South West Khasi Hills ki don 25 ngut, ha Ri Bhoi district ki don 327 ngut kiba kynthup 49 ngut ki Amred Forces bad 278 ngut ki riewpaidbah, ha West Jaintia Hills district ki don 80 ngut, ha East Jaintia Hills district ki don 12 ngut, ha West Garo Hills district ki don 169 ngut kiba kynthup 35 ngut ki armed forces bad 134 ngut ki riewpaidbah, ha South West Garo Hills district ki don 22 ngut, ha South Garo hills ki don 37 ngut, ha East Garo Hills district ki don 18 ngut bad ha North Garo Hills district ki don 22 ngut.
Baroh kiba la koit ha ka jylla ki la don haduh 5,406 ngut.
La iathuh ba i la don sa iwei iba khlad noh mynta ka sngi iba na East Khasi Hills ha kaba kiba la khlad baroh ki la don haduh mynta 65 ngut.
U Cristiano Ronaldo, u nongialehkai ba snar jong ka Juventus bad ka Portugal, ula ioh ia ka jingpang khlam corona virus bad kumta, un nym ioh ban ialehkai pyrshah ia ka Sweden, ha ka jing ialehkai jong ka  Portugal, ha ka Nations League, ka ban long lashai ka Sngi Balang.
“La pyllait noh ia u Cristiano Ronaldo, na ka kam ialehkai jong u ha ka National team, namar ba u ioh covid 19, kumta un nym ialehkai pyrshah ia ka Sweden.
U nong ialehkai ka Portugal, u shait  khlain, um don dak jingpang satia bad u don ha ka jingshong kyrpang" ong ka khubor jong ka Portugal.
Shillong: Ka Federation of Khasi Jaintia & Garo People (FKJGP) Upper shillong Circle kum shi bynta ban pynkhlain bad ban pyn janai shuh shuh ia ka jing treikam jong ka seng, ha ka 12tarik Risaw 2020, ka la lum da ka jingialang kaba kyrpang ia ki nongialam jong lai tylli ki Unit jong ka Seng kiba kynthup ia ka FKJGP Mawnianglah Unit, FKJGP Mawrashe Unit & FKJGP Mawkhan Unit, ha katei ka jing ialang la ioh ban pyn thymmai ia ki Nongkitkam jong kitei ki Lai tylli ki Unit hapoh ka shatri jong ka FKJGP Lai Shnong Area Unit.
Ha katei ka sngi nalor ki dkhot kiba la don lypa hapoh jong ka seng la pdiang sngewbha ruh ia kiba bun ki khun samla jong kitei ki lai Shnong (Mawnianglah, Mawrashe & Mawkhan) kiba la wan shakmat ban pyniasoh pura bad ka FKJGP ban ia tynrong lem ia ka lyngkor na ka bynta ka khia ka shon jong ka Dong ka Thain bad ka Jaitbynriew hi baroh kawei.
Ia ka jingialang ha katei ka sngi la pyniaid da u Samla Arphin Marbaniang, Asst.
General Secretary FKJGP Upper Shillong Circle ha kaba la wan ruh ban ia sakhi lang ia katei ka jingialang kaba iphuh iphieng da ki Nongialam jong ka Seng Kmie kynthup ruh ia ki Longkmie jong kitei ki Lai Shnong.
Haba kren ka ka jingialang ha katei ka sngi na ka liang jong u samla Kitboklang Nongphlang, President FKJGP Upper Shillong Circle uba long ruh ha kajuh ka por u Chief Organizing Secretary FKJGP Sengkmie u la pynkynmaw ia ki lynti iaid jong ka Seng ha kaba kum ki Nongialam bad kum ki dkhot jong ka Seng ki la hap ban mad ia shibun ki jingeh bad ki jing shah pyn tyrha wat ban shong ha ing byndi ha ka jingialeh na ka bynta ka dawbah jong ka jaitbynriew.
U la ai khublei kyrpang ia baroh ki khun samla jong kitei ki Lai shnong kiba la jied ia ka lynti ban shakri ia ka shnong ka thaw bad ia ka jaitbynriew hi baroh kawei lyngba ka Seng FKJGP kaba long ka seng kaba la rangbah pura ha ka jingshakri mynta la palat 30 snem kynthih, na ka liang jong utei u samla Nongialam ula kyntu ia ki dkhot jong ka FKJGP Lai Shnong Area Unit ba kin long kiba la khreh ha kano kano ka por ba ka jaitbynriew ka donkam ia ka jing len lade na ka bynta ka daw bah jong ka jaitbynriew.
Haba shim ia ka bynta kaba kongsan tam ban pyntian smai ia baroh ki Dkhot jong ka FKJGP Lai Shnong Area Unit u Bah Dundee Cliff Khongsit, General Secretary FKJGP Central Body u la pynpaw ia ka jing bynniaw ba kiba bun ki khun samla ha kine ki sngi kiba mynta kila sdang ban kyrni ha ki jingdih pynbuaid kum u Drugs bad kiwei kiwei, ha kaba u la ong ruh ba lada kum khun samla dap shynrang jong ka jaitbynriew ngim long kiba khlain bad kiba iohi jngai ki Mynder kin sa iohlad ban shim kabu ha kiba bun ki liang.
Na ka liang jong utei u Rangbah Nongialam ula pynkynmaw ba ka jing shah knieh noh ia ka kamai kajih bad ia u Lakam ha ka khaii ka pateng ha ki briew kiba nabar kadei ruh kawei na ki jingeh kiba hakhmat eh jong ka jaitbynriew, ha kaba u la kyntu ia ki nongialam bad ki Dkhot jong ka FKJGP Lai Shnong Area Unit ban long ki nong kyrsiew thiah bad ki nong ap phira ban pynher krad ia ki mynder kiba la pyrshang ban knieh noh iaka hok longtrai jong ki trai ri trai muluk.
Kyntang iawai na ka liang jong utei u Nongialam ba rangbah jong ka FKJGP ula kyntu ruh ia ki Dkhot jong ka FKJGP ba kidei ban long shitylli khlem da ailad ia kiba pyrshang ban biah phongrai ban pharia ia ka jaitbynriew.
Ki Nongkitkam ba pura jong ka FKJGP Lai Shnong Area Unit:President: Hopewell Kharkongor, Vice President: Pynshai Kurkalang, General – Secretary: Shahbok Langstieh, Asst.
Genl Secy: Kyrshan Langstieh, Education Secy: Kenny Star Kurkalang, Agriculture Secy: Jombar Syiem, Asst.
Agri.
Secy: Westing Kurkalang, Sports Secy: Arwell Nongkhlaw, Organising Secy: Shemphang Langstieh, Asst.
Orgn.
Secy: Jesting Kurkalang, Social Secy: Rapbor Tariang, Cultural Secy: Sharailang Kharnaior, Information Secy: Tarius Mawphniang bad sa kiwei ki dkhot jong ka Executive Committee.
Kan don ka jingphaidien kaba khraw, ong ka ktien u Blei, hadien ba la kut ka por jingaiei, u Blei u la buh ka por jingryngkang ia ki Israel 1875 snem (70 AD – 1945 AD).
Hapoh kine ki 1875 ki snem bad haduh mynta, u Blei u la ai ka lad ka jingpyniasuk ia ki Jentil, kane ka lad jingpyniasuk bad u Blei ka dang iaid satang katto katne snem.
Namar ba ka la kut noh ka por jingryngkang ki Israel ka por jing pynsaphred ia ki sha kylleng ka pyrthei.
U Blei u la lum pat ia ki Israel naduh u 1978 AD da ka jingpynbna da ka UNO ba ki Israel ki la ioh ia la ka jong ka Ri.
Kumta ki Israel ki la don ha la ka Ri 72 snem mynta.
La pyndep ia ka ktien ba u Blei u la kren – “Ha khmih ki sngi ki wan ong u Trai ba Ngan pynphai pat ia ka jinglong mraw u paidlang jong nga, ki Israel bad ki Judah: Ngan pynphai pat ia ki SHA KA RI KABA NGA LA AI HA KI KPA JONG KI, BAD KIN IOH IA KA" Jeremaiah 30:3.
U Blei u la dep pynphai pat, bad ki la ioh ia la ka Ri ha u snem 1948 AD, bad ka la dap 72 snem mynta.
U Blei u la pynphai pat ia ki Israel sha la ka jong ka Ri na ka bynta ban pynkhreh thma, u ong “Pha long u Sdie iapom jong nga, ki tiar ialeh thma jong nga" Pule Jeremaiah 51:20-23.
Kaei kaba ngi iohi hangne ka long ba hapoh ka por ka jingryngkang jong ki Israel, ka don pat ka jingpyniasuk u Blei bad ki Jentil.
Ha ka shithi u Paul sha ki Nong Rom – “Hynrei pleng da kata ka jingryngkang jong ki Israel, kata, ka jingpynim ka la jia ha ki Jentil" (baroh ki hima pythei ki dei ki Jentil, ma ngi ruh).
“Ka jingryngkang ki Israel, ka long ka jingmanbha ia ka pyrthei.
Kata ka jingduh jong ki Israel, ka long ka jingmanbha ia ki Jentil" Nong Rom 11:11-12.
Kaei ka daw? Ka daw ka jingkyntait noh ki Israel (Jiw) ia u Jisu Khrist, hynrei ki Jentil ki pdiang ia u Jisu Khrist hapoh kine ki por 2000 snem tam mynta.
Kumta kata ka por jingpyniasuk hapdeng u Blei bad ki Jentil ka la jan ban kut noh mynta.
“Tad ynda kata ka jingdap jong ki Jentil kan da ioh wan hapoh" Nong Rom 11:25.
(ka mut tad ynda kut ka ia ki Jentil), u Blei u ong ia ki Jentil – “Ma phi ruh (Jentil) mynno mynno phi la ju long ki bymkohnguh ia u Blei, hynrei mynta phi la ioh jingisynei da kata ka jingbymkohnguh jong ki Israel …….
da kata ka jingleh isynei sha phi (sha ki Jentil) yn leh isynei kein ia ki Israel ruh" Nong Rom 11:31.
Ka mut tang shu la kut ka ia jingpyniasuk hapdeng u Blei bad ki Jentil, u Blei un sdang pat ia ka jingpyniasuk bad ki Israel.
U Blei u la kren u ong – “Kane ka long ka jutang jong nga ha ki Israel, ynda ngan kit noh ia ki pop jong ki" Nong Rom 11:27.
Ka dak mynta ka la paw, ba ka ia ki Jentil kan kut noh.
Yn sdang pat ka ia ki Jiw ne Israel.
Tang shu kut ka ia jingpyniasuk u Blei bad ki Jentil (hima pyrthei), kan wan ka jingphaidien bakhraw baroh kiba ngeit, kan long ka por ba shyrkhei.
Ka ktien u Blei ka ong – “Naba kata, kan ym wan lymda jia shwa ka jingphaidien" 2 Thessoloni 2:3.
Kaei kata? Bun kin hap noh na ka jingngeit, kin phaidien, ha shwa ba yn pynpaw ia u briew ka pop, uta kein uban sa shong ha ka Temple ha Jerusalem bad un leh blei ialade.
2 Thessoloni 2:3-4.
Uta u dei u ksuid bad u soitan uba ka kyrteng jong u mynshwa dei u Lucifer.
Kin long ki por kiba shitom, “Kane ka pateng bynriew kan ym leit noh, khlem da pyndep ia kine kiei kiei baroh" Mathaios 24:34.
Kan sa long, ka jingphaidien bakhraw!.
Shillong: Ka KSU Bangalore Unit, kan sam khusnam ia ki khynnah ba pass bha kiba na Meghalaya kiba pule ha jylla Karnataka ha ka 31tarik Risaw 2020 ha Shillong.
Kiba la pyndep ia la ki jong ki jong ki jingpule (pass) ha u snem 2019 naduh class 10 shajrong.
Ki percentage ki long.
Ia ki marksheet kiba kot ia kitei ki percentage kin sngewbha ban pynpoi ha ha kine ki numbers harum(WHATSAPP) 8974256738 Lane 9383201603Ka seng ka shim ia kane ka lad namar ka jingthmu jong ka kum ka seng ki samla pule hi ka long ban kyntiew ia ka pule puthi, ong ka kyrwoh na U bah  Rymphang Nongsiej, President KSU Bangalore unit.
Shillong: Ka TULBA Umsning, ka dap da ka jingsngew khia mynsiem namar ka jingbun palat ia ki kam pyniap pyntriem ia ki Kynthei, ki Khyllung, ki Tymmen bad ki San.
Kawei ka jingjia ba sngewtriem, ba shyrkhei bad kaba shu pynmih ñiangkhriat, ka dei ha kaba la shim noh ia ka jingim jong uwei u rangbah briew (Senior Citizen) ia uba la tip kyrteng da U (L)  Engloma Khiangte, uba dei na ka Shnong Umran Ñiangbyrnai Ri Bhoi District.
Ka daw ka long ba tang na ka bynta 500 tyngka ka pisa ba la phah thied jingthied na dukan bad tang na ka daw ba ym khlem pynphai shuh ia ka pisa kaba tam 400 tyngka.
Ka daw ruh ka long ba na ka liang ka dukan ruh kim don khutia ban pynphai satia ia ka pisa ba tam.
Kane ka jingjia ka la jia ha sngi u Blei 11tarik Risaw 2020, ha ka por kumba 6:30 baje janmiet eiei, ha kaba uba leh ia kane ka kam ba poh daka ba u ialam bad rah jubor ia une u rangbah briew sha ka par maw (stone quarry) bad leh ia kane ka kam pohjait da kaba shim syndon ia ka jingim jongu.
Halor katei ka jingjia, ka seng ka pynrem jur ia u ne u riew bymman u riew thrang snam u Delimon Shadap u ba dei na ka shnong Shyntor (mawhati) bad u ba wan poi kha ha ka shnong Umran niangbyrnai bad ka seng ka kyntu jur iaka ain bad ia ki bor ba halor ba ki dei ban leh iaka ba don kam bad  daka ba tyngeh khnang ba kum kine ki jait briew ne kum kine ki briew bym man kiba leh ia ki kam ki bym don shuh ka mynsiem tipbriew ne sngewlem ki don da ka mynsiem ksuid bad thrang snam kin nym lah ban suh thied ha ka bri u hyntrep jing ngi.
Ka seng ka phah ruh iaka jing sngew lem sha i khun jong une u rangbah bad sha kiba ha ing jong u ba kim dei ban sngew ba ki long marwei hynrei  ka seng kan iai don ryngkat bad ka ing ka sem  jong ki ha kano kano haka por baki donkam iaka seng.
U Bah Wanbantei Bremley Lyngdoh, uwei na ki riew ieid mariang, uba la pule bniah ia ka kam sumar mariang na ka skul bah ha London, u pynpaw ia ka jingsngewkhia kaba jur halor ka jingtuid ka um jaboh Uranium sha ka thain Domiasiat, kumba la paw ha ki kotkhubor ha ki khyndiat taiew ba ladep.
Ha ka jingiakren bad U Rupang, U bah Bremley, u pyn kynmaw ba ula leit jngoh ia katei ka thain Nongbah Jynrin, ha u snem 2005 bad kumjuh ha u snem 2009 bad utei u samla rangbah, u iathuh ba ha ka jingleit nyngkong jongu ha u snem 2005, u la kyndit ban iohi halor ka jingtrei jong ka tnat Atomic Energy ha katei ka thain, ha kaba ki la shu iehnoh khongreng ia katei ka jaka, kaba ki la dep tih ia u mar Uranium bad ka jingkhang, ka dei hadien ba U bah BB Lyngdoh, myntri rangbah ka Jylla (ha katei ka por), ula phah khang ia katei ka jingtih Uranium.
“Nga tharai ki khang ha u snem 1993, ia kito ki AMD, i phah khang I Mama Bring bad ula shu ia ieh la ka ieh ki tiar, ki lyngka, ki khiew ki jain, ki but … phah khot biang ha 95,96, ki sa shna kein ia ki dam 4 tylli" ong U bah Bremley.
U bah Bremley, u iathuh shuh shuh, ba haba u leit biang sa shisien ha u snem 2009 bad ha katei ka por, u iathuh ba kiba bun ki kynroh kiba la sdang twa, namar ba la shu shna torti ia katei ka jaka tep ia ka jaboh Uranium bad u iathuh shuh shuh ba kam don ka jing maramot kaba biang bad kumta katba nang iaid ka por, ka la nang twa katei ka pung set jaboh Uranium bad mynta, ka la jur shuh shuh ka jingtwa bad ka jing orpait jong katei ka jaka set ia katei ka jaboh.
“Nga ong mo ia U Conrad, khie leit peit khlie leit seal ia kitei ki tank, hynrei u ong ba nga ioh report na ki briew jongngi, ba kim lei lei bad nga ong, kumno phi ong kumta nga ong peit ba ki don ki crack bad nga ong ngan leit peit bad ngan sa iathuh ia me, ngan sa ring phlim.
Te nga leit shisha, tangba mynta pat ki la dep pyndap lut baroh khoit.
Ki la phah ki AMD, nga tharai last week, ki shu pyndap malu mala" ong shuh shuh U bah Bremley Lyngdoh.
La iathuh shuh shuh U bah Bremley, ba ula leit test ia ka jinglong ka radio active ha katei ka jaka bad ula hiar ruh sha kawei ka wad duid, kaba hiar sha Ranikor, ha kaba ula lap ba ka jingkhlain jong katei ka radiation, ka long 360 counts per minit.
“Te ka lah dei hi kein ia ki dohkha ba kin iap" bad U Bah Bremley, u iathuh ba lada ka radiation, ka la palat ia ka 100 counts per minit, kumta ka la pynlong ia u briew, ba un ioh pang kansar, hynrei lyngba katei ka jinglap jongu, kaba 360 counts, ka la long ka jingma kaba khraw haduh saw shah.
U Bah Lyngdoh, u iathuh shuh shuh ba ka tnat Pollution Controll Board, kam don tiar satia ban test ia ka radiation, kaba don ha katei ka jaka bad kumjuh ha katei ka um bad kumta, katei ka um, kaba don radiation, ka la long bih bad kiba dih ia katei ka um, kaba tuid sha Ranikor bad sha kiwei ki shnong, kin lah ban ioh pang beit.
Kaba U bah Bremley, u dawa namarkata, ka long ba kan don ka jing tohkit kaba laitluid halor ka jinglong bih katei ka um bad katei ka pung kaba la pynlang ia ka jaboh Uranium ha Nongbah Jynrin bad dei ban test ia ka khyndew, kaba don ha katei ka jaka, namar ba lada ka khyndew, ka long radio active, kumta ki jingthung jingtep, kin kylla bih ia ki briew, ki mrad bad ki mrad ba im sha katei ka thain.
U Bah Bremley hi u iathuh ba ki don lai jait ki jingma kiba ktah na ka radio active bad ka jingktah ka radiation ka long “Ka um, ka lyer bad ka khyndew".
Utei u samla rangbah, ula ong biang “Lada kine ki myntri sorkar, ki kyntait ia ka jingma na ka radiation, kumta ai kin dih ia ka um na katei ka wan bad ngin sa ia peit, ia kaei ka ban jia bad katno phin shan slem".
“Ai kin dih shi taiew, ar taiew bad ngin sa ia peit ia kaei ka ban jia" ong shuh U Bah Bremley bad utei u samla rangbah, u ong shuh shuh ba ka jingtrei kam jong katei ka bih, ka long haduh 5 Kilometre sawdong na ka jaka ba ka don ka jingtih ia u maw Uranium, ha ka jingiakren bad U Rupang.
Donkam da ki international uranium experts ban leh iaka jingdonkam  um ia ki lei San snem ba kin balain ia  u paidbah.
Lait na ka jingleit iakynduh iaki doktor ne ka jingpyndonkam ne dih dawai khah khah manla kapor naka bynta ki jingshitom kiba phi iakynduh, ki dang don shibun ki lynti kiba philah ban leh hi naka bynta ka jingkoit jingkhiah jongka met.
Ki don shibun ki jingmyntoi phi ioh da kaba kilan met, bam ki jingbam ba tei iaka met, ialehkai, iohthiah bha bad ka jingiaid kjat kadei kawei naki jingmyntoi bad kaba kongsan napdeng kine.
Ka jinglah ban iaid 50-60 minit haka shisngikadei kaba bha tam naka bynta ka jingkoit jingkhiah jongka met.
Hangne ka jingthoh ka kdew shai iaki jingmyntoi nakaba iaid kjat bad kaei ka daw kaba lah ban ai mynsiem ban iaid.
KIEI KI JINGMYNTOI PHI IOH HABA IAID KJAT?2.
KA JINGIAID KA IARAP HALOR KA JINGHIAR KA JINGKHIA:— Ka jingkhia ka met kadei kawei kaba lah ban pynduh mynsiem ha manla ki kam kiba phi kwah ban leh.
Bunsien phi thrang ban leh bunjait ki kam haka jingim, hynrei ka jingkhia ka met kam ailad iaphi ban leh.
Phim dei ban khuslai, pynmlien ban iaid kjat la kumno kumno 30 haduh 60 minit haka shisngi, kane ka jingmlien ka lah ban thang daki spah calories bad iarap kyntiew halor ka jinghiar ka jingkhia jongka met bad ka kyntiew halor ka jinglah ban pynurlong iaki kam kiba phi angnud ban leh.
Shillong:U EM incharge ka tnad Building jong ka Khasi Hills Autonomous District Council (KHADC), myn hynnin ka sngi u la iathuh ba ha kane ka tnad mynta la thaw ia ka tnad trei kam kaba la tip kum ka Khasi Hills and Structure Regulatory Authority (KHSRA) ka ban peit kyrpang ia ka jingshna ïing ha ki jaka kiba hap hapoh u pud u sam jong ka KHADC.
Haba ia kren bad ki lad pathai khubor u Bah Paul Lyngdoh, u la iathuh ba u mawmer ba thymmai ha ka jingtrei kam jong ka tnad Building Bye Laws, la  pynkhambor ha ka tnad ban pynkhreh ia ki building bye laws ha kaba iadei bad ki jaka kiba hap hapoh u pud u sam jong ka KHADC.
U bah Paul, u la ong ruh ba ha ka 1 tarik u bnai jymmang 2019 ka sorkar jylla ka la dep ban pyntip paidbah ia ki jingtrei kam jong ki building bye laws da kaba la kdew ba kin don ar tylli ki bor ba dei peit  bad kata ka long ka MUDA kan peit ia ki jaka ba hap ha Municipal bad ki ADC kin peit ha ki jaka ba hap hapoh u pud u sam jong ki Autonomous District Council.
La iathuh ruh ba hadien ka jingioh ban peit bniah ia kane ka kam kane ka tnad ka la wanrah ia ka mat ha khmat jong ka Executive Committee ha kaba iadei ban ai bor noh ia ki ADC, katkum ba la pynkham bor ha ka ban don noh la ki jong ki building bye laws bad ban don ruh ia ka tnad trei kam la ka jong ia kaba la tip kum ka KHSRA.
U Bah Paul u la ong ruh ba ka jingdonkam ia kane ka KHSRA ka long ba ha ki snem kiba la dep ka mih bun ka jingbym hun bad ka jingiakhih paidbah bad kumjuh ka jingpyn kulmar jingmut hapdeng ki paidbah ha kaba iadei bad ka jingshna ia ki ïing naduh na sor, khapsor bad wat sha nongkyndong ruh.
U la iathuh ba ynda la ioh ban pule bniah bha ia kane ka kam, la shem ba kaei ba donkam ka long ban wad nangno ban pynshong aiñ lane ka jingdonkam ia kane ka KHSRA la ka jong bad da ka pynshong nongrim na ka Meghalaya Town bad Country Planning Act 1973 la shim ia ka rai  ba ki jaka ba hap hapoh ki ADC kiba mynta bun ki la nang roi ha ka jingkiew jong ka jingdon ki briew la iohi ia ka jingdonkam ban don noh ia kane ka KHSRA.
Ia kane ka kam la dep ban iatai sani bha hapoh ka EC bad hadien ka jingiatai, la ioh ban pynbna paidbah ha ka 8 tarik mynta u bnai ia kaba u Chairman, u dei u Bah Paul Lyngdoh uba dei u EM ba peit ia ka tnad Building Bye Laws bad ki dkhot ki kynthup Superitending Engineer, Engineer wing ka KHADC, u Asistant Executive Engineer bad u Architect, Engineering wing ka KHADC.
Shillong: U Myntri rang bah ka jylla, u Conrad K Sangma, myn hynnin ka sngi, haba ia kren bad ki lad pathai khubor u la ong ba  lada don kino kino ki bym hun ia ka jingpynshai jong ka sorkar jylla ha kaba ia dei bad ka jing pynlut ha kane ka jingiakhun pyrshah ia ka COVID-19, ki lah ban pan da ka RTI.
U myntri rang bah ka jylla u la ong ba bun ki jingpynlut ki long na ka bynta ban pynkhlain ia ki jaka ai jingsumar ha baroh ki District jong ka jylla bad kine kim dei ba tang na ka bynta ka jingpang COVID-19, hynrei ki dei kiba donkam bad ia kine ruh la khein lang ha ka jingpynlut ha ka COVID-19.
U la ong ruh ba ka jingthied ia ki Ventilator  ki long kiba don kam bad kine kin don ha ki jaka ai jingsumar shirta, ka jingthied ia ki kali Ambulance kane ruh la pynrung ha ka jinglut ha ka COVID-19 bad kine ruh kin sah na ka bynta ka jingmyntoi jong ki paidbah ha kaba kit ia kiba pang ba shitom.
U Myntri rangbah u la ong ruh ba ka sorkar jylla ka la ai jingiarap ruh ia ki nongbylla, na ka bynta kito ki sngi kiba ki duh bylla bad kane kala kot sha ka T.
51 klur ha kaba kiwei ki jylla kim shym la leh kumba leh ka jylla Meghalaya.
U la ong ruh ba ka sorkar ka la buh ia ki Corona Care Centre,ha kaba ka sorkar kam shem la lah ban pynbiang ia ki kum ha ki Five Star Hotel, hynrei ka sorkar ka la ialeh katba ka lah ban pynbiang.
U la ong ruh ba lada ki don kino kino kiba dang kwah ban ioh jingshai shuh shuh ki lah ban pan da ka RTI, ha kaba kin sa ioh lut ia ka jinglut jingsep baroh ha kaba ia dei bad kane ka jingiakhun pyrshah ia ka khlam COVID-19.
U la ong ruh ba kane ka jingiakhun pyrshah ia ka khlam Covid -19 kam dei tang ka jingia khun jong ka sorkar marwei, hynrei hap ban ia treilang da baroh ki nongshong shnong kane ka jylla.
Haba ia dei bad ka jingbuh dor jong ka sorkar mynta ia ki bai test, kane ka long katkum ka dor iew, kam don jingioh nong ia ka sorkar, hynrei ka sorkar ka pynlait ruh ia kito ki long iing kiba duk kiba don ia ka BPL Card.
U Myntri rangbah u la ong ba lada ka sorkar kam thied ia ki jingdonkam kin sa kynnoh ba ka sorkar kam shem thied; katba haba ka sorkar ka thied ruh ki kynnoh  balei ka lut, hynrei na ka liang jong ka sorkar kan ialeh ia kaei kaei kaba bha tam na ka bynta u paidbah.
good job Meghalaya Government.
Hynnin ka sngi, U Donald Trump, ula sdang biang ia ka jingialang paidbah jongu, na ka bynta ban kanbas ia ka elekshon President, ka ban sa long shen ha katei ka Ri.
Ha katei ka jingiaid kanbas ha Orlando, U Trump, ula kawang ia la ka jong ka mask kaba u deng ban iada na u khniang jingpang corona virus bad u da tyrwa ruh ban doh ieid ia ki rangbah bad ki thei bhabriew, kum ka jing pynshisha, ba ula lait na ka khlam corona virus.
Ha katei ka jingkren jong U Trump, ki la bun na ki nong kyrshan jongu, kiba hap ia rkhie pashait, ha kaba u ong ba ula khlain bor bha ha kine ki sngi, hadien ka jingshah sumar na katei ka jingpang corona virus.
Ka White House, hynnin ka sngi, ka la pynthikna ba U Trump, ula lait na katei ka jingpang corona virus bad kata ka long hadien 11 sngi, ba ula ioh ia katei ka jingpang khlam.
Shi sngi shwa kata, kaba long ha ka Sngi U Blei, u Dr Sean Conley, uba dei u doktor jong U President Trump, ula pyn thikna ba u trump, um don jingpang shuh, lane ula long negative.
Shillng: Ka FKJGP Langpih Area Unit ka dap daka jingsngew kyndit kaba khraw ban tip ba ka sorkar Assam ha ka 11tarik Risaw, 2020 kaba dei ka sngi u Blei ka wan ban peit ban jngoh ia kawei ka jaka kaba ha madansohstap (mawlaisyiem) ka shnong kaba don ha pdeng ka shnong Mawlan B bad ka shnong ktiehthawiar lada iaid naka surok nongstoin -langpih.
Katkum ka jingtip ba thikna jong ka seng, kane ka jingwan jngoh jong ki heh sorkar Assam ia katei ka jaka ka long halor ka nongrim ba ki kam ba katei ka jaka ka long ka jaka kaba ki la dep thied naduh ki por ba mynshwa da ka bor sorkar jong ka Assam.
Na ka liang ka seng ka dawa jur iaka sorkar Assam ba kam dei ban iai wan tuklar bad mushlia ia ki jaka puta ban kam trai kum ka nong kynti jong ki.
Na ka liang ka seng ka dawa jur ia ka sorkar Meghalaya ba kam dei ban aili jem ia ka Assam ba kan leh katba mon bad haka juh ka por la kyntu ruh iaki paidbah Nongshong ban long kiba skhem kum ki trai shnong ban ym tieng ia ki bor ba nabar.
38 tylli ki kynhun thaw phlim bollywood, ki la leit ujor sha Kashari, ia ar tylli ki news channel, halor ki jing kynnoh ba ki la kren jot than ia ka kynhun ki nongthaw phlim.
Kitei ki 38 kynhun, ki kynthup ia ka  Karan Johar’s Dharma Productions, Ajay Devgn Films, nangta ka kynhun U  Salman Khan, U Aamir Khan bad U Shah Rukh Khan.
Kitei ki la ujor ha  Delhi High Court pyrshah ia ka  Republic TV bad ka Times Now bad kumjuh ia ki ediktor jongki, halor ki jingkynnoh kiba pyn jah burom ia ka kynhun ki nong pynmih phlim.
Katei ka jing ujor, ka dei pyrshah ia U Arnab Goswami, U Editor In Chief jong ka Republic TV bad nangta ia U Pradeep Bhandari, Consulting Editor jong ka Republic TV bad nangta ia ka Times Now Group Editor, ka Navika Kumar.
Ki nong ujor, ki leit rah ia ki kyndon jong ka  Programme Code, katba kum ka Cable Television Network Rules, 1994 bad ki dawa ba dei ban weng noh ia baroh ki jingkren pynjah burom ia ka kynhun jong ka  Bollywood.
Kiba leit sha High Court, ki kynthup ruh ia ka  Film & Television Producers Guild of India (PGI), Cine & TV Artistes’ Association (CINTAA), Indian Film and TV Producers Council (IFTPC), Screenwriters Association (SWA), Aamir Khan Productions, Ad-Labs Films, Ajay Devgn Films, Andolan Films, Anil Kapoor Film and Communication Network, Arbaaz Khan Productions, Ashutosh Gowariker Productions, BSK Network and Entertainment, Cape of Good Films, Clean Slate Filmz, Dharma Productions, Emmay Entertainment & Motion Pictures, Excel Entertainment, Filmkraft Productions, Hope Production, Kabir Khan Films, Luv Films, Macguffin Pictures, Nadiadwala Grandson Entertainment, One India Stories, R S Entertainment (Ramesh Sippy Entertainment), Rakeysh Omprakash Mehra Pictures, Red Chillies Entertainment, Reel Life Productions, Reliance Big Entertainment, Rohit Shetty Picturez, Roy Kapur Films, Salman Khan Films, Sikhya Entertainment, Sohail Khan Productions, Tiger Baby Digital, Vinod Chopra Films, Vishal Bhardwaj Pictures and Yashraj Films.
Kitei ki nong ujor, ki pyni ba kitei ki telebishon, ki tohkit hi dalade pyrshah ia ki kynhun bollywood, da kaba ki kynnoh ruh ba ki dei, kiba donkti ha ki kam beain ba har rukom bad la kynnoh ba kitei ki ar tylli ki channel, ki pynbudnam ia ki kynhun bollywood, kum ki nong khaii droks, ki nong pyniap briew bad kiwei kiba pynjah burom ha khmat u paidlang ka Ri India baroh kawei.
Shillong: U Bah H.
G Lyngdoh, U Superintendent of Police jong ka West Khasi Hills u la ithuh ba ki pulit ki la kem sa ia 5 ngut kiba na kajuh ka ïing bad u Bah Boris Marngar uba shah tep im ha la ki jong ki pyrsa ha ka 7 tarik Risaw 2020 ha ka shnong Nongdisong.
Ha ka sngi saitjaiñ, ki pulit ki la iohkem shuwa ia ki laingut ki pyrsa jong u Bah Boris bad hadien ba na kiba haiing ki la angewthuh ba kin sa shah kem 10 ngut na ki, ki la phet rieh noh katba sa 5 ngut la ioh ban kem mynta ka sngi bad baroh kiba shah kem ki dei na ka shnong Nongdisong.
U bah Boris, uba dei na Mawliehbah Mawnar u la shah rahbor ha ka miet jong ka 6 tarik Nailur 2020 napoh iingsah jong u, bad la iaalm ia u sha ka ïing jong ka pyrsa, ka kong Sildaris Marngar ha shuwa ban leit tep im ia u ha kawei ka jaka ba la tip kum ka Pordidoh.
Halor kane ka jingjia, la ioh jingtip nyngkong eh na u Rangbah Shnong jong kane ka shnong, u Bah Klanding Sohlangpiaw, bad u la iathuh ba une u lanot u la shah kynnoh ba udei u nongaiksuid hadien ba ka pyrsa jong u, ka la shitom mynta la lai bnai bad hadien ba ki la ioh jingtip ba u Bah Boris u la jah na ïing, u Rangbah Shnong u la leit ban ujor da ka ehjahar ha ka 10 tarik Risaw 2020.
Ha ka jingiakren bad u Bah H.
G Lyngdoh, u la iathuh ba baroh na ka longiing jong u Bah Boris kidei kiba donkti bad sylla lang ban ia tep im ia u Bah Boris.
Na ka liang ki pulit ki ladep ban leit shimti ia ka metiap jong u Bah Boris na ka jaka ba la tep ia u hadien ka jingpyni lynti jong ki pyrsa jong u.
Shillong: Namar ka jingdon kiba ioh pang corona virus, kumta ka  District Magistrate, East Khasi Hills District, ka la pynmih hukum mynta ka sngi ban khang dam ia ki iing jong ka kong  Aibilin Kharumnuid, kong Betsinia Kharumnuid bad U Bah Bijoy Kharumnuid ha ka shnong Ur Masi U Joh.
La khang ia ki nongshong shnong, ba kin ia rung ia mih ha kitei ki iing bad la bthah ia U  Block Development Officer, Mawryngkneng C&RD Block, ba un peit ia ka jingbud ia ki kyndon ain ba la pynbeit da ka sorkar.
Shillong:U Myntri rangbah ka jylla u Conrad K Sangma ha ba ia kren bad ki lad pathai khubor u la ong ba ka jingkynnoh ba don ka jingkhaii beain ia u dewiong ka long ka bym don nongrim, haba don ki trok ki ba kit  ia u  dewiong ki dei ki ba la biang ki kot ki sla.
U Myntri Rangbah u la ong ba na ka liang ka sorkar ka shim khia bha ba kan ym don kano kano ka jingkhaii beain  ia u dewiong bad ki trok kiba kit ia u dewiong ki dei beit tang kito kiba la biang ki kot ki sla.
U la ong ba kat kum ka jingsngew jongu, ka long ba haba ki briew ki iohi ba ki trok ki iaid sharum shaneng, ki shu pyrkhat beit ba ki dei ki trok kit dewiong bad lada ki iohi ba ka dei ka trok kit dewiong ki la pyrkhat beit ba u dei u dewiong ba khaii beain bad kane ka jingpyrkhat ka dei ban pynkylla.
Na ka liang ka sorkar ka shim khia bha ia kane ka bynta ha kaba  la don ka jingialang bad ki tnad pulit, ki Deputy Commissioner, ka tnad transport, ki tnad marpoh kyndew ban pyntikna ba ka jingkhaii beain ia u dewiong kam dei ban don ha ka jylla.
Shen ka sorkar kan  sa buh da ki Integrated Check Gate ha kaba ha kine ki gate yn buh da ki kor ki bor kiba dei kat kum kane ka juk mynta kum ba la bthah da ka Supreme Court bad ka NGT khnang ban lah ban pyntikna shuh shuh ba kan ym don ka  jingkhaii beain ia u dewiong na kane ka jylla.
Shillong: U Myntri Rangbah ka jylla U Conrad K Sangma, u iathuh ba ha ka jingialang Cabinet ka ba la long mynta ka sngi la shim ia ka rai ban pynjari da ka Administrator Rule ha Garo Hills Autonomous District Council.
Haba ia kren bad ki lad pathai khubor u la ong ba ka Cabinet ka la rai ka pynsangeh ia ka general election na ka bynta ka GHADC bad ia ka tarik ban pynlong ia kane ka election yn sa rai hadien kat kum ka jinglong jingman jong ka khlam Covid-19 ha ka jylla.
U la iathuh ruh ba ka cabinet ka la rai ban aiti ia u lat ka jylla ban pynjari da ka Administrator Rule ha GHADC.
U myntri rangbah, u la ong ruh ba  kat kum ka Sixth Schedule, kane ka jingpynjari  Administrator Rule kan long  kum ba 6 bnai.
U Myntri rang bah u la ong ba kane ka jingpynsangeh ia ka election ka long hadien ba la shim ia ka rai na ka tnad ka koit ka khiah, namar ka jingbun ka jingkiew  jong ki briew kiba ioh ia ka jingpang Covid-19 ha ka jylla.
Shillong: Ha ka jylla mynta ka sngi, ki la don haduh 88 ngut kiba ioh thymmai ia u khñiang jingpang coronavirus ha ka jylla.
50 ngut ha East Khasi Hills, 26 ngut ha West Jaintia Hills, 10 ngut na West Garo Hills, iwei na Ri Bhoi District bad iwei na East Jaintia Hills.
Ha East Khasi Hills kiba don 50 ngut ki kynthup iwei na ka Armed forces, 18 ngut ki high risk, iwei I SARI cass, 9 ngut ki pulit home guard, 6 ngut na Jaiaw cluster, iwei na Laban cluster, 5 ngut na Madanryting cluster, iwei na Mawlai Mawdatbaki cluster, iwei na Mawlai Mawroh cluster, iwei na Mawlai Motsyiar, iwei na Mawlai Nongpdeng cluster, iwei na Mawprem cluster, 3 ngut ki pulit bad iwei na Rilbong cluster.
Ha West Jaintia Hills ki don 26 ngut kiba dei ki high risk contact, ha West Garo Hills ki don 10 ngut kiba dei ki high risk contact, iwei na Ri Bhoi iba dei na ka Armed Forces bad iwei na East Jaintia Hills iba dei i SARI case.
Kiba la koit mynta ka sngi ha ka jylla ki la don haduh 131 ngut.
Na kine ki don 131 ngut ha East Khasi Hills ki don 86 ngut kiba kynthup 9 ngut na ka Armed forces/Para-military Forces, 47 ngut ki high risk, 5 ngut na Anjalee cluster, 2 ngut na Bishnupur cluster, 8 ngut na IGP cluster, 7 ngut na Laban cluster, 3 ngut na Oakland cluster, iwei na Pynthorumkhrah cluster, iwei na Raj Bhavan cluster, 2 ngut na Rilbong Cluster bad iwei iba wanphai na shabar.
Ha South West Garo Hills ki don 11 ngut kiba kynthup 4 ngut ki high risk bad 7 ngut na Mahendraganj cluster.
Ha South West Khasi Hills ki don 11 ngut kiba kynthup 4 ngut ki health worker, 6 ngut ki high risk bad iwei iba wanphai na shabar.
Ha Ri Bhoi District ki don 7 ngut kiba kynthup 3 ngut ki high risk, iwei i ILI case, 2 ngut na Lumpyngad cluster bad iwei iba wanphai na shabar.
Ha North Garo Hills ki don 6 ngut kiba dei baroh na Mendipathar cluster.
Ha East Jaintia Hills ki don 5 ngut kiba kynthup iwei i high risk contact, 3 ngut na JUD Cement factory cluster bad 2 ngut kiba waphai na shabar.
Ha West Garo Hills ki don 4 ngut kiba kynthup 3 ngut ki high risk contact bad iwei iba wanphai na shabar.
Ha West Jaintia Hills i don tang iwei iba dei iba wanphai na shabar.
Shillong: U Bah Ernest Mawrie, President ka seng BJP, ula thung mynta ka sngi, ia U Ashok Singhania, kum U Chairman ka Traders Cell jong ka seng BJP, Meghalaya, na ka bynta u snem trei kam 2020-2023.
Shillong: Ki dkhot jong ka seng Hynniewtrep Youth Council ki la wan ban ia kynduh ia u myntri ba dei peit ia ka tnad khlaw u James K Sangma ban dawa ban thung da ka kynhun tohkit stad wad bniah ban tohkit halor ki jingkiew ka erbih (radiation) ka ba mih na ki jaka (tank) ki ba buh ia u jaboh Uranium.
Haba iakren bad ki lad pathai khubor, na ka liang u nongialam rangbah ka seng u Robertjune Kharjarin u la iathuh ba kane ka jingwan ia kynduh jong ki, ka long hadien ba ki dkhot ka HYC Umdohlum Circle bad South west Khasi Hill District ha ryngkat u Myntri ka Nongbah jynrin ki la wan ban jurip ia ki jaka ha kaba la lap ba nalor ki 4 tylli ki jaka buh ia u jaboh jong u Uranium la lap shuh shuh sa 2 tylli.
U bah Robertjune u la iathuh ba kat kum ka jingioathuh jong u Myntri ka Nongbah Jynrin ki don haduh 7 tylli kum kine ki jaka buh ia kine ki jaboh uranium  bad  kine 2 tylli ki jaka buh Uranium kiba la lap da ka HYC ki la long ki ba la jot rathai bad ki la kham palat ka jingjot ban ia kito ki ba la lap hashuwa bad kawei na ki la shuh ieh kum to khlem da tap ia kane ka jaka buh ia ki jaboh Uranium.
U la ong ruh ba hadien, na ka liang u Dr Bremley B Lyngdoh  ki la wan ban jurip ia ki jingbun ka erbih (radiation)   kumba la sngewthuh ba ka ne ka erbih ka lah ban wanrah ia ka jingma ym tang ia ka Nongbah jynrin hynrei ia ka Nongstoin, Mawkyrwat haduh Mawkyrwat.
Na ka liang ka seng ka la  dawa  ban thung da ka kynhun tohkit jong ki stad wad bniah ym ban shuh phah da ki kynhun  pulit bad ki magistrate namar ba ki magistrate bad pulit kim don ki tiar ba biang ba kin tip ba ia ka jinglong jingman jong kane ka jaka.
U la ong ruh ba ym dei ruh ban phah da ki briew jong ki UCIL, namar ba kine ki briew ki dei ki ba kwah ban tih ia u  Uranium kumta ia ka kaiphoh ba pynmih da ka UCIL kan ym lah ban ngeit lane ba pdiang.
Na ka liang ka seng ka la kyntu ruh na ka sorkar jylla ba ki dei ban leit tap pynbha biang ia kitei ki jaka ka ba ki nar ki la sarang bad ki la pait bad ba kin tap ia ki to ki jaka ki ba buh ia u jaboh jong u Uranium  khlem da tap.
U la ong “Ka  jingwan jong ki ban pynsngew ha u myntri ka tnad khlaw bad pynneh mariang ka long namar  ka dei ka sorkar ka ba ai jingbit   ia ki briew jong ka atomic energy ban tih ia ka tei ka jaka bad mynta ka dei ka sorkar ka ba hap ban pynbha ia kane bad kane baroh ba bun ka er bih ha kane ka thain ka dei na ka jingtrei torti jong ki, ha kaba ka wan rah ia ka jingeh ha kane ka pateng jong ngi.
"Na ka liang jong u myntri ka tnad khlaw bad pynneh mariang u James K Sangma u la kular ba un sa wan rah ia kane ka phang ha ka cabinet bad un sa shim khia ia kane ka phang.
Na ka liang jong ka HYC ka la ong ba lada ka sorkar jylla kam shin khia ia kane ka bynta na ka liang jong ki kin sa ujor sha ka Ministry of Environment bad sha ka National Green Tribunal.
Shillong: Kiba ioh pang covid thymmai mynta ka sngi, ki long 88ngut bad ka East Khasi Hills, ka don 50ngut, ha kaba ki riew paidbah, ki don 49ngut.
Ka West Jaintia Hills, ka kiew bha, da 26 ngut kiba ioh pang thymmai bad ka West Garo Hills, ka don 10ngut kiba ioh pang thymmai.
Kiba la jem na ka jingpang, ki long 131 ngut bad na kitei ki kynthup ia 86 ngut na East Khasi Hills bad kitei ki kynthup ia 77ngut ki riew paidbah.
Kiba dang don ha ka jingpang, haduh mynta, ki long 2,34 ngut bad kiba la jem na ka jingpang, ki long 5,273 bad da ka jingdon uwei uba iap mynta ka sngi, kumta baroh kiba iap, ki la poi sha ka 64 ngut.
Shillong: Ka dorbar synrai jong ka dorbar Jylla, kan sdang naduh ka 5tarik Naiwieng 2020.
Katei ka dorbar kan shong trei kam na ka bynta san sngi kynthih.
La mang ia ki mat jingiakren, ha kaba nalor ka sngi sdang ia ka dorbar, yn ailad ia ka sorkar Jylla, ba kan wan rah ia ki mat trei kam jongka, na ka bynta ar sngi bad nangta ia ki dkhot jong ka iing ba kin wan rah ia ki mat trei kam jongki, na ka bynta ar sngi lane kiba la tip kum ki Private Members Business.
Na ka jingiakynduh jong nga dalade ia uba ioh covid19 positive ngi la hap ban test RT-PCR bad ynda test ioh positive pynban ha kiwei kiba don ha iing katba ka test jong nga shimet ka paw negative.
Kumta naduh ba test ha ka 3 tarik October 2020 bad ha ba la ioh ia ka jubap na ka test ha ka miet 4 bad 5 tarik October 2020, baroh shi iing katkum ki kyndon Ain sorkar ngi la shong khop (home quarantine) marwei marwei ha la ki jong ki jong ki karma hapoh iing.
Ngi ainguh ia u trai kynrad nongbuh nongthaw ba ngi baroh kynthup kiba la ioh ia ka covid19 positive ha iing ngi don ha ka met kaba shait ba khlain.
Ha kane ka jing shong khop kaba la palat 11 sngi bad kaba dang bteng sa ar taiew ha iing hapoh karma ym lah shisha khlem da pynpaw ba ka jingdon ka internet ka la iarap ban pynlut ia ka por bad ka sngi ha kaba ngi ioh ban ia kren ia kiba wan ia kynduh ki paidbah ki nongsynshar naduh shnong raid haduh hima lyngba ka internet khlem da ia kynduh marmet markhmat.
Ngi ioh lad ban hikai ia lade kumno ban pyndonkam ia ki jingstad kor internet wat hapdeng ka jing shong dam khop hapoh karma ha kaba la ioh ban ia shim bynta ha kiba bun ki meeting lyngba ka kor jingstad internet lynba ka whatsApp, zoom, skype bad webex.
Kat ba ka dawai (vaccine) kam pat don ngin hap iai kynduh ia kum kane ka jingeh namar kumba mih khubor lehse – lehse u dawai covid 19 lah ban mih tad bad ioh ki paidbah haduh u ba kut u snem 2021.
Kumta ngi kyntu ia ki nongmihkhmat ki nongsynshar naduh Kur, Shnong, Raid haduh Hima kynthup ruh ki nongpathai khubor baroh ban shim khia ban pyndonkam ia kitei ki rukom iakynduh paidbah ha kaba lah ban ia kren lane ban pynlong jingialang lyngba ka internet khlem da ia kynduh markhmat kum shibynta ban iada ia kiwei bad ban iada ia lade na kane ka khlam Covid19.
Ngi iohi ba ki bor sorkar ki la pynshlur ia ki school/college/university ban pyniaid ia ki kam hikai lyngba ka jingstad internet, hynrei ka long kaba jwat namar ba kane ka kor jingstad interned ka tlot palat tang shu mih shabar u pud ka sor shillong.
Ngi ai khublei kyrpang ia ki shipai covid19 khamtam ki nurse, ki doctor, ki nongsynshar shnong, ki officer, district bad baroh kiba aiti ialade mon sngewbha na ka bynta ka jingiada jong ngi ki paidbah bad ka sorkar ka la dei ban pynkhat kyrpang na ka bynta jong ngi ha kaba ia khun ia kane ka khlam covid19 khlem sangeh mynta la jan palat phra bnai.
Kane ka khlam covid19 ka la pynlong ia ngi hapoh Ri India baroh kawei ban iohi haduh katno ngi dang sah dien ha kaba iadei bad kane ka phang namar ki paw bun ki jingduna ha kiba bun ki liang khamtam ha kaba ia dei bad ka jingbym biang ki kor ki bor internet bad khamtam ha ka liang ka koit ka khiah sha ki thain kyndong.
Ngi kynmaw ha u bnai April 2020 kumno ba ngi la lah lyngba ka kor internet ban iarap ia ki nongrep ha ryngkat ka tnad Agriculture kiba na thain Mawkynrew kiba rep soh strawberry kumba 500 packet ba kin lah ban die tang hapoh khyndiat kynta lyngba ka jingpynsaphriang lyngba ka whatsApp hapoh sor shillong.
Kumjuh la lah ruh ban iarap katba lah ei ia ki nongrep kajor na ki thain Mawlyndep ha ka juh ka rukom.
Ngi iohi ruh kumno ba ki bor district ki DC ki BDO ki la lah ban pathai khubor sha ki nongsynshar shnong lyngba ki WhatsApp group khamtam ha kaba iadei bad ka jingkhang shnong ha kito ki bnai ba la dep.
Mynta lei lei ka Sorkar India ka la pynbeit thymmai ia ka Ain Transport – ha kaba ki paidbah kim donkam shuh ban rah ki kot ki dulir kali bad la shah da ka Ain ia ki bor pulit ki bor DTO ban peit lane ban khmih tang lyngba ka internet lane ka (softcopy), hashen kane kan sa treikam hapoh Jylla.
Ki Minister, MLA , MDC, MP ki Syiem, ki Nongsynshar naduh Dorbar Shnong, Dorbar Raid haduh Dorbar Hima la dei ban hikai pynshlur ia ki paidbah ka jylla ba kin pyndonkam kin ia kren lane pynlong jingialang jingiakynduh lyngba ki jingstad ki kor internet kum ka whatsApp, zoom, skype, lane webex kaba lah ban pynlong lyngba ki MOBILE lane ki kor computer ne laptop.
Kin dang bun ki jingkylla ha ka jingim jong ngi kum ki paidbah ki ban sa nang wan namar ka khlam Covid19, ka Election mynta hapoh USA ka long lyngba ka internet – dang shen ka Election Commission Ri India ka la pan jingmut na ki seng sain pyrthei halor ki rukom kanbas namar ki kyndon “social distancing" ngi la dei ban lah ban pynlong ia ka Dorbar Shnong ka Dorbar Raid lane ka Dorbar Hima lyngba ka internet kane kam slem shuh.
Kumta ngi kyrpad jur ia u Chief Minister ka jylla Meghalaya, u Deputy Chief Minister Sorkar Jylla Meghalaya ki bor District Council, kynthup u Speaker ka jylla Meghalaya ban shim khia ban thaw ki lad da kaba thung ia ka Committee Sorkar lane ka Assembly Committee kaba kyrpang ban bishar kumno ban pynkhlain shuh shuh ia ki kor pyniaid internet hapoh ka jylla kum shibynta ban nang ioh ban kyntiew ia ka jylla ha baroh ki liang lyngba ka jingstad ka kor internet ha kum kane ka por ba don kane ka khlam Covid19.
Khublei,Bah John F Kharshiing,Chairman, Grand Council of Chiefs of Meghalaya,Adviser & Spokesperson, Federation of Khasi States.
Shillong:Ka Meghalaya hynnin ka sngi ka la pynkut noh ia ka jingiakhun da kaba khur ia ka jingjop kaba san sien san wat pyrshah sa bad ka Nagaland ha ka lympung jong ka U-23 men’s Col CK Nayudu Trophy da kaba jop da 134 run ba la ialeh ha madan MCA, Polo.
Ha ka jingpyrshang ban beh ia ka thong kaba 328 run ban ioh ia ka jingjop, ka Nagaland ka la shah pynkut noh tang da 193 run.
Da kaba bteng ia ka inning kaba ar na ka 78/6, ka Meghalaya hyn nin ka sngi ka la kamai shuh sa tang 28 run ha shuwa ba kan hap lut ki nongtied jong ka, kata da 106 run ha ki 31.
5 over.
U Nishanta Chakraborty uba la tied century ha ka inning kaba nyngkong, hynnin pat, ha shuwa ban pynkut ia ka inning kaba ar u la lah ban kot sha ka 57 run bad dang iaineh haduh kaba kut jong ka pali tied ka kynhun.
