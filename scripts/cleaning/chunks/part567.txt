Na ka liang u Lambokstarwell Marngar u la ong ruh ba ka tnat pulit ka dei ban pynshai halor ka jing kam ba ka KSU ka sdang ia ka jing klumar.
Shillong: Phra ngut ki briew kiba donkti ki la shah kem, halor ka jingdon kti jongki ban pynmih jing kulmar ha Ichamati,  hynnin ka nohsngi, ong U myntri rangbah ka Jylla, ha ka jingkren jongu, kaba la pyllait da ka video.
U myntri rangbah, u pynbna ruh ban siew T.
2lak, sha uba iap na katei ka jingjia ha Ichamati bad u myntri rangbah, u phah ia ka jingsngew lem ruh sha ka longiing, kaba la duh noh ia u dkhot jong ka iing ha katei ka jingjia.
Ha ka video, u myntri rangbah, u iathuh ruh ba ki shipai jong ka sorkar India, kin sa wan poi sha ka nongbah Shillong bad ka sorkar, ka la nang pynkhlain ruh ia ka jingtrei kam jong ki pulit ha ka Sohra Civil Sub Division.
Shillong: Ka ophis jong ka District Magistrate, East Khasi Hills District, ka la pynjari biang ia ka korphiw, kaba sdang naduh ka por 12baje mynta ka nohsngi bad haduh ban da pynbna da kumwei pat.
Ka kyrwoh, ka ong ba ki bor District, ki iohi, ba kan lah ban don ka jingthut ka suk ka sain ha ka nongbah bad kaba lah ban ktah ia ki jingim briew, kumta la pynjari biang noh ia ka korphiw ha ki bynta jong ka Jaiaw, Mawkhar, Umsohsun, Riatsamthiah, Wahingdoh, Mission, Mawprem, Lumdiengjri, Lamavilla, Qualapatty, Wahthapbru, Sunny Hills, Cantonment, Boucher Road, Mawlong Hat (lait noh ki jaka sha palat Umshyrpi).
Kito ki jaka ki kynthup ruh ia ka Police Bazar, Jail Road, Keatinge Road, Polo.
Ka jingleit on thang ia I bah Lurshai Hynniewta khun Jong I Kong Ridalin Hynniewta I ba la khlad kyndit noh ha ka jingjia ha Ichamati,iba trei kum u nongpyniaid bàd iba long ruh u dkhot jong ka Sohra – Shillong Sumo Association kan long ha ka 02/3/2020 ha u lum jingthang Seng Khasi Sohra ha ka por 2:00 baje noh phai sngi.
Shillong: Ka elekshon MDC shiteng samoi ha Langrin konstitwensi ka la sakhi ia ka jingwan iashim bynta kaba 81.
9 percent kaba la long naduh 7am haduh 4pm myn hynnin ka sngi.
Ka Deputy Commissioner ka South West Khasi Hills District ka kong Iswanda Laloo kaba dei ruh ka returning ophisar na ka bynta ka ilekshon shiteng samoi sha ka 26-Langrin MDC konstitwensi kala iathuh ba ka ilekshon kala iaid beit bad kiba poi thep vote ki long 81.
9%.
Ki don baroh 24060 ngut kiba la wan iashim bynta ha kane ka jingjied kynthup 11966 ki shynrang (80.
3%) bad 12094 kynthei (83.
7%).
Ka Deputy Commissioner kala iathuh ba ka ilekshon kala iaid beit khlem don kano kano ka jingthut.
Ka jingniew vote kan long ha ka 3 tarik u Lber bnai ban wan.
Ki kyrtong kiba ia khun ha kane ka ilekshon ki long lai ngut, u Bah Pius Marwein na ka UDP uba long u MLA, u bah Jotin Khardewsaw na ka Congress bad u bah Kitborlang Nongrem na ka NPP.
Shillong: Ka East Khasi Hills Cricket Association ( EKHCA) kan pynlong ia ka lympung ialehkai kriket na ka bynta ki khynnah kiba hapoh 12 snem bad hapoh 15 snem ka rta ha u Lber mynta u snem.
Ka lympung ialehkai Under- 12 kan dei tang na ka bynta ki shynrang, katba ka Under- 15 kan long na ka bynta ki shynrang bad kynthei.
Kino kino ki kynhun ne skul kiba kwah ban iashim bynta ki lah ban phah ia ka bai rung kaba T.
500 hashwa ia ka 7 tarik u Lber.
Ia ki jingtip ba kham bniah ki lah ban iakynduh ia u Bah Aaron Diengdoh ( 9485449298).
Kiba ioh pang Corona ha South Korea, ki la poi sha ka 594ngut bad katei ka dei ka jingkhein kaba heh tam ha ka shisngi, naduh ba ka la sdang katei ka jingpang ha ka 20tarik Kyllalyngkot 2020 bad haduh mynta kiba ioh pang Corona ha South Korea, ki la poi sha ka 2,931ngut.
Na kitei kiba ioh pang thymmai, ki don 476ngut na ka nongbah Daegu, kaba don shathie jong ka South Korea bad 60ngut na ka North Geyongsang, ong ka  Korea Centers for Disease Control and Prevention (KCDC) said.
Kiba iap haduh mynta ki don 16ngut.
Ha China, kiba iap haduh mynta ki don 2,800ngut bad 79,000 ngut kiba ioh pang.
Shillong:  Ka jingkamai ka Vandana Mahajan da 6 wicket ka la pynlong ia ka Meghalaya ban pynliem ia ka Jammu & Kashmir ha ka jingiakhun ka Women’s Senior One-Day Trophy ba long ha Puducherry.
Ka Meghalaya kaba ap ktem nyngkong ka la pynsangeh ia ki thei ka Jammu bad Kashmir tang ha ka 29 bad duh 2 wicket.
Ka Mahajan ka kamai 6/5, ka Debasmita Dutta ka kamai 2/8, Riticia Nongbet 1/7 bad ka Pinky Chanda 1/7 bad ka J&K ka liem noh baroh tang ha ka 29 ha ka 17.
3 over.
Shillong: U myntri rangbah ka jylla u Conrad K.
Sangma myn hynnin ka sngi u la plie paidbah ia ka ‘Ribbit Lake Resort’ kum shi bynta ban sdang ia ka ‘Spring Festival 2020-Lake Side Fiesta’ ha Langkawet Pynursla ha ka jing ia don lang da u symbud myntri u Prestone Tynsong, u MLA ka Nongstoin u M.
Byrsat bad u MLA ka Jirang u S.
Sohtun, MDC Grace Kharpuri bad u R.
Lalrodingi jong ka NEC lem bad kiwei kiwei de.
Haba kren ha ka kane ka sngi u myntri rangbah ka jylla u Conrad K Sangma u la ong ba kadei ka thong ba kongsan jong ka sorkar Meghalaya ban kyntiew ia ka kam jngoh kai hapoh ka ka jylla na ka bynta ban kyntiew ia ka iom kam ioh jam ki samla jng ka jylla.
‘Ka kam jongoh kai pyrthei hapoh ka jylla kan dei ka lad ban kyniew ia ka ioh ka kot ka jylla bad ruh ia ka roi ka par na ka bynta ka jylla" u la bynrap.
U la ong ruh ba ka sorkar Meghalaya lyngba ka kam jngoh kai pyrthei ka kwah ban pyn sah kynmaw ia ki jaka ba pawnam ka jylla da ka ba hikai ia ki paidbah ka jylla ban burom ia ki jaka jngoh kai hapoh ka jylla.
U Conrad K Sangma u la ong ruh ba sorkar Meghalaya ka la ioh kumba 700 klur tyngka na ka New Development Bank na ka bynta ban kyntiew ia ka kam jngoh kai ha ki jaka kyndong ha kumba 500 tylli ki shnong hapoh ka jylla bad lyngba kane ka sorkar kan tei ruh ia ki jaka sah ki ba wan jngoh kai ia ka jylla.
Na ka liang u symbud myntri ka jylla u Prestone Tynsong u la ong ba ka jylla ka ioh nong kumba 30 percent ia ka jing ioh jing kot ka jylla.
U la ong ruh ba ka jylla kan dang pyrshang shuh shuh na ka bynta ban kyntiew ia ka jing ioh kam ki samla ha ka tnat jngoh kai pyrthei hapoh ka jylla.
U director ka tnat jngoh kai pyrthei ka jylla u C.
V.
Diengdoh u la ong ba ka kam jngoh kai pyrthei hapoh ka jylla nalro ka pynioh ioh nong ia ka jylla ka hikai ruh ia ki paidbah ka jylla ban sumar ia ka mariang bad ia ka riti dustur jong ka jylla.
Nongstoiñ:   Ka MLA jong ka Boko, Kamrup Assam ka Nandita Das mynta ka sngi kala wan ban jurip hi da lade ia ka jinglong jingman hapoh ka thaiñ Langpih kata hadien ba kala don ka jingiakajia tang ka daw ba ka ki pulit Assam ki la shah khang lad noh ha ki pulit ka Meghalaya halor ka jingthmu wan buh ktem ha ka shnong Umwali.
Ia katei ka MLA la wan ban synran lang ruh da ki pulit Assam bad katei ka MLA kala leit ban jngoh ruh ia kawei jaka ha jan ka wah Umlon jong ka shnong Umwali ia kaba ka Assam ka la thmu ban tei bad pynieng ia ka ktem pulit.
Katei ka MLA kala leit ruh ban iakynduh kyrpang ia ki paidbah kiba na Assam kiba shong ba sah hapoh ka shnong Lawbah bad wanphai pat sha Ïew Langpih.
Haba iakren bad ki nongthoh khubor jong ka West Khasi Hills, ka Nandita Das ka la iathuh ba ka jingwan jong ka sha Langpih ka long ban wan peit bad jngoh ia ka jinglong jingman ha katei ka thaiñ namar kumba kala paw ha kine ki taiew bala dep kala don ka kynrum kynram kaba la wanrah ruh iaka jingbym shong suk shong shngaiñ jong ki paidbah.
Ha kaba iadei bad ka jingshah khang lad ki pulit Assam ban buh ia ka ktem ka jong ki ha Umwali katei ka MLA kala ong ba kiba bun ki shnong ha ka thaiñ Langpih kidei kiba dang hap hapoh u pud u sam jong ka Jylla Assam bad kala pynskhem ruh da kaba kdew sorbe jong ka Map ka Ri India.
Shuh shuh katei ka MLA kala ong ruh ba na ka liang jong ka sorkar Assam kan hap ban thaw bad pynieng beit ia ka ktem pulit ha Umwali bad kiwei kiwei kim donhok ban tuklar namar ka dei ka jaka jong ka Assam bad ia katei ka ktem la mang pisa ruh lyngba ka sorkar Assam.
Ha kajuh kapor katei ka MLA kala pynpaw ruh ba kam kwah ba kin mih kino kino ki jingiasngewpher jaitbynriew kumta kala kyntu ruh ia ki Myntri Rangbah jong ki ar tylli ki Jylla ba kidei ban iakren na ka bynta ban ia pynbeit noh ia ki jingiakajia pud khang ba ki paidbah ka Assam kin ioh ia ki jaka jong la jong bad kumjuh ki paidbah ka Meghalaya ruh kin ioh ia ki jaka jong la jong.
Ka Sorkar Meghalaya ka dei ban kylli iaka Sorkar pdeng balei ba khlem pyntreikam iaka kyndon jongka  Instrument of Accession kaba la ia mynjur baki shnong khasi baroh kiba ju hap hapoh ki hima khasi ki lah ban wan iasnoh lang biang bad kita ki hima.
Ban jin dala burom ia kane ka jingiateh kular kan nym jin dala mih ka kynrum kynram khappud katne katne.
Shillong:  Ka eksamin matrik ne Secondary School Leaving Certificate (SSLC) kan sdang ha ka 4 tarik haduh 16 tarik Lber ha ki 143 tylli ki jaka ialeh ne centre kynthup 83 ha Khasi Hills bad 60 ha Garo Hills katba ka klas XII ne ka Higher Secondary School Leaving Certificate (HSSLC) kan 2 tarik haduh 25 tarik Lber ha ki 103 tylli ki jaka ialeh eksamin ha baroh kawei ka jylla kynthup 64 ha Khasi Hills bad 39 tylli ha Garo Hills.
U Joint Director ka Meghalaya Board of School Education (MBoSE) bah M Marbaniang haba kren sha ki lad pathai khubor myn hynnin ka sngi, u la iathuh ba kiba ialeh ia ka matrik mynta u snem ka long 51334 ngut kynthup 22922 ki shynrang bad 28412 ngut ki kynthei.
Ki don baroh 1753 tylli ki skul baroh ha ka jylla Meghalaya kiba ialeh ia ka eksamin matrik.
Kiba ialeh ia ka eksamin HSSLC pat ki don 30697 ngut kynthup 24867 ngut ki Arts, 3615 ngut ha ka Science, 2203 ngut ha ka Commerce, bad 12 ha ka Vocational.
Kine ki kynthup na ki 369 tylli skul bad kolej kiba ialeh ia ka HSSLC ha ka jylla.
U bah Marbaniang u la iathuh ba ka Board ka la ioh bha ia ka jingkyrshan ki bor synshar district, na ki pulit ban pahara bha ha man ki jaka ialeh ia ki eksamin ha baroh 11 tylli ki district ban pynthikna ban nym mih kano kano ka jingthut.
“Ki don ki Local Committee la buh ha man ki jaka ba don ialeh eksamin khnang ba kito ki jaka kin long kiba khuid, ba lait na kano kano ka jingleh bymman", la ong u Joint Director ka MBoSE.
Shwa ban ai jaka ialeh ia ki eksamin, la pynbeit bad peit bniah bha.
U la iathuh ha kine ki snem kumba 14 snem eiei, kam don shuh kano kano ka jingthut ne ka jinglait tuh ki jingkylli namar ba ka Board ka la pynkhreh bha bad shim ia ki lad ki lynti kiba pyrkhing bad ka la ai ka jingbthah kaba pyrkhing ia kiba buh, ia kiba shim ruh ia ki jingkylli.
“Ha sor ngi la shah ban shim ia ki jingkylli shi kynta shiteng na police station shwa ban sdang ka eksamin namar ba jur ka jingsahkut kali katba ha jaka nongkyndong la shah ban shim shi kynta", la ong u bah Marbaniang.
U la ong ba ki jaka ba kham don jingma ban mih ki kam thurmur ki dei ha West Garo Hills kumba ju jia kum ha Phulbari, Monabari, Rajabala, Bipari bad kiwei hynrei ha kine ki snem namar ka jingiatreilang naduh ki pulit Flying Squad, ka la khang lad ia ka jingleh thurmur.
Ha kajuh ka por, u la iathuh ba ki skul kiba la iasoh ne ithuh ka MBoSE, lada kim lah ban pynlait ne pynpas ia ki khynnah 50 percent lai snem kynthih, yn nym ithuh shuh ia ki.
Shillong: U myntri kam pohing ka jylla u Lakmen Rymbui, hynnin ka miet u la pynrem ia ka jing shah thombor ki dkhot ka Khasi Student Union (KSU) ha Ichamati bad ki bar jylla.
Na ka liang u myntri kam pohing u la ong ba u la bthah ba ka jing tohkit kan sdang noh shait shait halor ka jing ia kynad hapdeng ki Khasi bad ki bar jylla ha Ichamati na ka bynta ban lap ia ka jing shisha.
Naka bynta ban tehlakam ia ka jing ia kynad hapoh ka jylla khmatam ha Sohra, Shella, Ichamati bad Shillong u Lamkmen Rymbui u la ong ba ka sorkar kan pynjari da ka curfew naduh mynta ka miet.
Naka bynta ban tehlakam ia ka jing saphriang khubor lamler bad ban pynshit briew ka sorkar ka la pynduh ruh ia ka SMS bad ia ka ‘Internet’ na ka bynta 48 kynta.
Pynrem ka CoMSO halor ka jing shah thombor ki dkhot ka KSU ha ki bar jyllaKa Confederation of Meghalaya Social Organisation (CoMSO) myn hynnin ka miet lyngba ka kyrwoh ka pynrem jur ia ka jing shah thombor ki dkhot ka KSU ha ki bar jylla ha Ichamati ha ka ba uwei u dkhot ka KSU u la khlad noh.
Na ka Liang jong ka CoMSO nyngkong eh ka dap da ka jingsngew sih ban iohi ba ki poiwir ki la thombor bad pyniap ruh ia khun Hynniewtrep ha Ichamati.
Kane ka long kaei kaei ka ba ngim lah ban pdiang.
“Para ri kynmaw ho, la kha ia ngi kum u Hynniewtrep nyngkong ka seng ka wan hadien bad ngi don kam ka jing ia tylli para mangi ban iada ia la ka jaidbynriew hynniewtrep na ka kti ki poiwir" la bynrap ka kyrwoh.
Ka CoMSO kynhun ka phah ruh ka jingsngew lem ia kiba ha ing ha sem jong u samla Lurshai Hynniewta uba la aiti noh ia la ka jingim na bynta ka dawbah ka jaidbynriew.
Kyntang iawai, ngi kwah ban pynkynmaw ba u bsein ynda la syaid u puh kylla ia uba la ai jaka sah ia u.
Ngin hap shim jing kitkhlieh ba kum kine ki bsein kin nym bit shuh ban ioh jaka ha ka bri u hynniewtrep.
Nongpoh: U Bah A.
L Hek, Myntri ka tnat ka koit ka khiah hapoh ka sorkar jylla, myn hynnin ka sngi u la hiar sha shnong Umtrew ha Ri Bhoi, na ka bynta ban buh ia u Mawnongrim ban tei ia kawei ka Hospital kaba don kaba don 50 Jingthiah, kaba la tip kum ka AYUSH hospital & Wellness Centre ia kaba yn sa tei hapoh ka shnong Umtrew.
Ia katei ka Hospital, kaba la buh mawnongrim myn hynnin ka sngi, ka dei kaba la pynmang pisa lyngba ka Ministry of AYUSH National AYUSH Mission, ha ka jingpynmamg tyngka kaba la poi haduh T.
12 klur.
Kiba la donlang ha kaba ia utei u Mawnongrim, ki kynthup ia u Bah Jason Sawkmie Mawlong, MLA ka Umsning, ka Kong M.
Sawkmie Mawlong, MDC, u Dr.
A.
Warr, Director of Health Services (MI)& I/C Director of AYUSH, u Dr.
D.
K Raswai, Homoeopathic Physician cum State Nodal Officer, AYUSH, u Dr.
M.
Mawrie, DM&HO, u Bah S.
Diengdoh Rangbah shnong ka Umtrew, ki riew rangbah lem bad ki paidbah na ka shnong Umtrew.
Khyndiat halor katei ka jaka sumar, la ong ba ka thong ka jong katei ka jaka sumar, ka long ban pynleit jingmut ha ka ban pynkoit ia ki nongpang lyngba ki jingsumar bad ki dawai kiba kham pher, kaba kynthup kum ki Ayurveda, Yoga, Naturopathy, Unani, Siddha and Homoeopathy lem bad kiwei.
Na ka liang u Myntri ka Sorkar Jylla, u la pynpaw ia ka jingkmen kaba khraw halor ka jingioh ban buh Mawnongrim ha ka ban tei ia katei ka jaka sumar, kaba dei ruh kaba la slem bha ba ka jylla ka la angnud ban ioh ia kaba kum katei ka jaka sumar bad khamtam eh ia ka Ministry of AYUSH National Ayush Mission, kiba la iarap bad shimkhia lang ha kaba pynurlong ia katei ka jingangnud kaba la slem.
Shuh shuh, u la ong ruh ba wat na ka liang ka sorkar jylla ka angnud eh ha ka ban pynbun ia ki jaka sumar pang hapoh ka jylla, khnang ba kan long ka jingmyntoi ia ki paidbah hapoh ka jylla hi baroh kawei bad khamtam eh ia kiba kum kitei ki jait jaka sumar, kiba iasyriem kum ki jaka sumar tynrai.
Shillong: U myntri rangbah ka jylla u Conrad K Sangma hadien ba wai ka jing ialang ba kyrkieh mynta ka miet u la kyntu ia ki paidbah ka jylla khmat ki nong ialam sengbhalang ba kin kiar na ka jing ia umsnam bad ban duwai na ka bynta ban wanrah ka jing shong shngain hapoh ka jylla.
Ka sorkar Megha laya mynta ka miet ka la ia shong jing ialang kyrkieh ha ka jing ialam u myntri rangbah ka jylla u Conrad K Sangma, myntri kam pohing Lakmen Rymbui, ACS R.
V.
Suchiang, EKH DC Matsiewdor War bad SP ka EKH Claudia A.
Lyngwa na ka bynta ban pyrkhat kumno ban tehlakam ia ka jing ia klumar ka ba la mih ha Ichamati hapdeng ki Khasi bad ki bar jylla.
Ha kane ka jing ia kynad uwei u dkhot KSU Sohra u la khlad noh bad bun pat kiba la mynsaw kynthup ia u pulit.
Haba kren hadien ka jing ialang na ka liang u Conrad K Sangma u la ong ba ka sorkar ka dang pyrkhat lad lynti kumno ban tehlakam ia ka jing ia kynnad.
U la ong ba ha ka jing ialang ka sorkar ka la rai ban pynjari da ka korphiw ha 6 tylli ki district ha rilum khasi bad jaintia.
“Ngi la rai ban pyjari korphiw naduh 10 baje mynta miet haduh 8 baje mynstep bad ngin sa bishar bniah bha lada donkam pynjari biang ne em" u la bynrap.
U myntri rangbah u la ong ruh ba ka jing khang ia ka internet kadei ban tehlakam ia ka jing saphriang khubor lamler lane ban pynshit paidbah halor kane ka jing ia kynnnad.
U myntri rangbah u la ong ruh ba ka sorkar kan nym shong thait ban tohkit ia kiba donkti pynklumar bad kan pynshitom da ka ba tyngeh ia ki briew ba donti shim ka jing im briew.
M.
M.
ThaiangBun ki paralok bad kum juh na ka   Sengbhalang kiba wad jingtip shaphang“U PUD U SAM HAPDENG KA JAINTIA HILLS MEGHALAYA BAD KA MIKIR HILLS (KARBI_ANGLONG) ASSAM" ba yn tip ia ka jingshisha ha ka jingiadei u pud u sam hapdeng ka Jaintia Hills District Meghalaya bad ka Mikir Hills Assam, kaba la tip mynta Karbi-Anglong District Assam).
Nga thoh ia kane ka jingthoh kumba ka long.
Ha ka snem 1950,ka Sorkar Assam ka la pynmih hukum ban thaw sa kawei ka District bathymmai hapoh jong ka.
Ha ka snem 1950 bad kat kum ka Notification No.
TAD/R/31/50 dated 3.
10.
1950 ba ka la thung ia ka Commission ban tohkit halor ka jingthmu ban shim ne kdiahnoh ia ki katto katne ki jaka na ka District Khasi bad Jaintia Hills bad ban shna ne thaw ia ka District Mikiir bad North Cachar Hills.
Kane ka Commission kaba don hynriew (6) ngut ki dkhot bad uwei u long u ma Larsing Khyriem MLA ka Rilum Jaintia ban tohkit bad report shaphang kane ka jingthmu bad ban shim noh ia ki ar tylli ki bynta jong ka Rilum Jaintia (Jowai Sub-Division ha kata ka por) kata ia ka thain Labang-Nongphyllut, Elaka u Doloi Nongphyllut, ia ka thain Pangam-raliang, Elaka u Doloi Raliang,Mooliar Umlaphiah, Elaka u Doloi Shiliangmyntang, ka thain Khanduli, Elaka u Doloi Shiliangmyntang ia kaba ki briew ki k ham iatip mynta kum ka Block I bad ia kawei pat ka thain Nongtung-Khyrwang, Elaka u Doloi Nartiang ia kaba ki briew ki kham iatip mynta kum ka Block II.
Haba peit na ki Dulir( Records) kane ka Commission ka la ia kynduh bun bun sien ban ia pyrkhat halor kane ka kam bad la don ka jingiatainia kaba jur hapdeng jong ki halor ka jingthmu ban wengnoh ia ka thain Block I bad thain Block II na ka Jowai Sub-Division bad ban pyniasoh ia ki sha ka District Mikir Hills( Karbi-Anglong ba mynta).
Kane ka Commission ka la shim sakhi ruh na ki paidbah Mikir (Karbi), hynrei pat ym shym la shim sakhi na ki Pnar na ki Khasi kiba shong ha ka thain Labang-Nongphyllut Pangam-raliang, Nangtung, ki Khyrwang kiba dei ki trai shnong trai muluk jong kine ki artylli ki Block(BlockI & Block II).
Ka Sorkar Assam ka la ioh ia ka jingujor na ki trai shnong jong kine ki artylli ki Block ia kane ka jingthmu jong ka ban kdiah jubor na ka Rilum Khasi bad Jaintia bad ym shym la khot ia ki ban ai sakhi.
U ma Larsing Khyriem MLA, u la pyrshah jur ia kane ka jingthmu jong ka Sorkar Assam ban kdiah ia kine ki Block na ka Rilum Khasi bad Jaintia pynban ka sur jong u marwei hapdeng ki hynriew (6) ngut ki dkhot ka Commission ka la shu long kum ka jingpyrta ha Rikhlaw bad ka Commission ka la rai bad recommend sha ka sorkar Assam ban wengnoh ia kine ki artylli ki Block na ka Jowai Sub-Division bad pyniasoh jubor ia ki sha Mikir Hills District( Karbi-Anglong ba mynta).
Halor kane ka rai u ma Larsing Khyriem u la pynpaw madan ia ka jingpyrshah jong u da kaba ai ia ka jingthoh ujor “ NOTE OF DISSENT"Ka Sorkar Assam wat lada ka la ioh ia ki jingthoh ujor na ki trai shnong trai muluk jong ka thain Block I bad Block II bad ka jingthoh ujor jong u ma Larsing Khyriem MLA kam shym la shah skhor eiei bad ha ka snem 1951, ka la pynmih hukum ba ka la pdiang ia katai ka recommendation jong ka Commission kat kum ka Notification No.
TAD/R/31/50/148 dated 13 April 1951 ba la wengnoh ia ka Block I bad Block II na ka United Khasi& Jaintia Hills.
Ban pynskhem shuh shuh ka Sorkar Assam ka la pynmih sa kawei ka hukum Notification No.
TAD/R/31//50/149 ba la pyniasoh noh ia ka Block I bad Block II sha ka Mikir Hills District bad ia u Pud u Sam jong ka Mikir Hills District la pynbna kat kum ka hukum sorkar Notification No.
TAD/R/31/50/151 dated 13.
4.
1951.
Shen hadien kane ka hukum ka la mih ka jingiakhih bad jingpyrshah kaba jur ia kane ka jingleh thombor bad ka jingleh bym khein briew jong ka Sorkar Assam da ki paidbah trai shnong trai muluk jong ka Block I bad Block II bad bun ki Nongialam bad ki riewkhmat jong ka thain Labang-Nongphyllut bad Pangam-Raliang kum ki jong u ma Trod Thaiang, ma Johny Lyngdoh, ma Sbut Larom (Lamin), ma Bulet Lekhaden, ma Elevon Lyngdoh Nongsubi, ma Muhon Lamare, ma Sah Khyrwang, ma Bung Tamaha bad kiwei ki la shah kem bad set ia ki sha Baithalangso bad Nowgong Jail,pynban kine ki Rangbah kim shym la pyndem ialade bad katba kine ki dangsah hapoh Jail, ka jingiakhih pat ka la nangjur nangjur hapoh ka jingialam jong ki khun Samla shynrang bad Kynthei jong ka thain Block I.
Ka Sorkar Assam haba ka la iohi ia kane ka jingiakhih kaba katba nangmih ka sngi ka la nangjur kam banse ban ai hukum ban ia pyrkhat biang ( Re-examine) ia u pud ka Jaintia Hills uba iadei bad ka Block I bad ka la pynmih ia ka hukum Notification No.
RSR/296/51/130 dated 13.
3.
1957 da kaba khot ia ka jingujor bad ka jingmut kaba thymmai bad ka la kubur ba ka la leh bakla ban shu pyniasoh jubor ia kine ki Block hapdeng ka jingujor bad jingbym mynjur jong ki trai muluk ki trai jaka jong ka Block I bad Block II.
Yn dang btengBalei ym don ba kylli pat iaka sorkar pdeng balei kam shym burom iaki kyndon ka Instrument of Accession 1947 kaba ong ba ki shnong khasi baroh ba la pyniasoh bad ki District rithor dei ban ai kad ba kin wan iasoh biang bad la ki Hima ??.
Shillong: Ki pulit jong ka East Khasi Hills, ha ka kyrwoh hynnin ka miet, ki iathuh ba ka KSU, ka la pynlong jingialang hynnin ha ka por 3baje nohsngi ha Ichamati bad mar ia wai ka jingialang, ka la mih ka jing ia ktah kti hapdeng ki dkhot ka KSU bad ki bar Jylla ha katei ka thain.
Katei ka jing ia kynad, ka la ialam sha ka jingthang ia u skum kba, uba don ha katei ka jaka bad ki don ruh ki dkhot ka KSU, kiba mut ban thang ia kawei ka iing.
Hangta ka la mih ka jing ialeh pyrshah jong ki bar Jylla bad ki la lun maw ia kawei ka bos, kaba kit ia ki dkhot jong ka KSU.
Ka don ruh kawei ka taksi, kaba leit shaw ia ki nongialam jong ka KSU na Ichamati kaba la julor bad ka kali jong ka kong J Umdor, MCS ruh ka la julor ha katei ka jingjia.
Saw ngut ki dkhot jong ka KSU, ki la mynsaw bad la phah sumar ia kitei ha ka PHC ha Ichamati bad sa arngut ha Sohra PHC.
La iathuh ba U Bah Lurshai Hynniewta (35), uba dei u khun jong U Bah Serkin Nongkynrih, uba na Khliehshnong, Sohra, ula khlad noh ha ka jingshah sumar.
Rest in peace bro……….
Shillong: Ka Deputy Commissioner, East Khasi Hills District, ka la pynjari da ka korphiw kaba trei kam naduh ka por 10baje mynta ka miet, haduh ka por 8baje lashai ka step.
Ka korphiw, ka trei kam ha baroh ki jaka jong ka Municipal, baroh ki jaka jong ka Cantonment, baroh ki jaka jong ka Mawlai Block, baroh ki jaka jong ka Mawpat Block, ki bynta jong ka Upper Shillong, na Umshyrpi sha 7mer bad nangta sha Madanrting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong, Siejiong.
Shillong:Ka Hynniewtrep Iewduh Association ki la pynrem jur halor ka jing kyntait jong u acting Syiem ka Hima Mylliem u Ainam Sing Syiem ban ia kynduh ia ki  hynnin ka sngi ka 27 tarik u Rymphang 2020 ha ophis trei kam u Syiem ha Hima Mylliem,Mawkhar.
Ha ba ia kren bad ki lad pathai khubor na ka liang u General Secretary ka HIA u bah Korbar L Nonglait, u la ia thuh ba ka jing leit ia kynduh jong ki ia u acting Syiem ka Hima Mylliem ka long ban pan  jingshai halor ka jing tei beain ia ki mala kaba jrong ha Basa sohsaw ka “Proposed Construction of Whole sale Market"da ka skim ba la ioh na KHADC.
U la iathuh ruh ba ka jingai skim jong ka KHADC ban shna bha ia ka ne ka jaka ha basa sohsaw ka long ban pynsuk ia ki nongrep, kiba wan ban pynhap mar ha iewduh ym ban ai jingmyntoi ia ki myntri jong u Syiem da kaba shna ia ki dukan ha kine ki jaka.
La iathuh ruh ba na ka liang u acting Syiem ka Hima mylliem u la dep ban shna kumba 30 tylli ki dukan.
U la ong ruh ba ka jingkyntait jong u Syiem ban ia kynduh bad ka bym treh ban ai ia ka jingpynshai ia ki seng HIA ka pynpaw ba ka don ka jing pyndonkam bakla ia kane ka skim ha ka ba u Syiem u ialeh ban burieh ia ka eiei ka ba sha lyndet.
U la pynpaw ruh ba u Syiem u dei ban sngap ia ki jingeh jngshon jong ki paidbah ka Hima bad haba ki khlem leit ha ing ha sem jong u, hynrei ki la leit ban pynpaw ia ka jing eh ha ka dorbar hynrei u Syiem u la kyntait mardor ban ia kynduh ia ki.
U la ithuh ruh ba iakane ka kam ha u bnai Nailar 2019 na ka bor ka District Council ki la pynsangeh noh ïa kane ka kam mynta namar ba ki lap ba kane ka jingtei ka long ka ba shongsynjor bad ka ba shongsyier.
Hynrei ki la  pan biang ia ka NOC na u secretary ka District Council ban shna pynskhem ia ka ne ka jaka hynrei ki la pyndep ruh ia kine ki dukan 30 tylli ha ka tei ka bsa sohsaw.
U la ong ruh ba ka KHADC, hato ka ai ia ki skim na ka bynta u paid bah ne na ka bynta ka jing myntoi u Syiem bad ki myntri jong u ne.
Na ka liang jong ka HIA ka pyrshah jur ia ka jingshna beain ia ka ne ka jaka da u Acting Syiem bad ia ka jing shynshar donbor jong u ha ka ba u la kyntait wat ban sngap ia ki jingeh jong ki paidbah ka Hima.
Shillong: Mynta ka nohsngi, ha ka por  3 baje ka la mih ka huri hura ha Ichamati hadien ba la wai ka jing ialang paidbah ba la pynlong da ka Khasi Student Union (KSU).
La iathuh ba ka jingialang, ba la pynlong, ka long ban iakren halor ka jing pyrshah jong ki ar seng, ia ka CAA bad dawa ban pyntrei kam noh ia ka ILP.
Ki lad pathai khubor ki iathuh ba ka jing ia kynnad hapdeng ki Khasi bad ki bar jylla ha Ichamati ka la sdang hadien ba kawei ka ing ka la shah wiang dieng da ki briew bym ithuh.
Mar sien kut ka jing ialang ka KSU bad ka FKJGP ki bar jylla ki la wan mih ryngkat bad ki tiar pyn mynsaw kynthup ki maw, ki wait lem bad ki dieng.
Ka la don ruh ka jing ia pyni bor hapdeng ki Khasi bad ki bar jylla bad dei hangne ki pulit ka thanat Sohra ki la wan ban tuklar ban pyn jai jai noh ia ka jing ia kynad.
Ha ka jing ia tynjuh bor ki la don katto katne ngut ki riew paidbah lem bad ki dkhot ka KSU ki ba la mynsaw.
Ki lad pathai khubor ki la iathuh ruh ba uwei pulit  jong ka Sohra thanat bad U Sordar jong ka Umwai ki la mynsaw ha ka jing shah kawang maw bad ki bar jylla.
Nalor ka jing mynsaw briew ka la don ruh ka jing shah thang ki kali bad pynjulor ruh ia ki bos ki ba ieng ha surok bah ha Ichamati.
U general secretary ka KSU u Donald V Thabah, u la ong ba haduh mynta ym pat lah ban tip bnaih katno ngut ki ba mynsaw, hynrei u la ong ba u Sordar jong ka Umwai u la shah kit sha nongbah SHillong na ka bynta ban shah sumar ba u la mynsaw jur.
Shillong: Ka la don ka jing ia kynad kaba jur mynta ka sngi ha Ichamati, ha kaba ka don ka jing ia ktah hapdeng ki bar Jylla bad ki dkhot ka KSU bad la iathuh ba ki la don bun ki kali kiba shah thang, ki iing ki sem bad ki don ruh bun ki dkhot jong ka KSU, kiba la shah shoh bad mynsaw ha katei ka jingjia.
Ki dkhot jong ka KSU, ki kam ba uwei u dkhot jongki, uba kyrteng U bah Lurshai Hynniewta, ula khlad ha katei ka jingjia.
Ka jingwad jingtip bniah, ka dang iaid shakhmat.
Haba U Rupang, ula iakren bad ka kong Matsiewdor War, Deputy Commissioner, East Khasi Hills District, kam pat batai eiei halor katei ka jingjia bad ka iathuh ba ka jingwad jingtip jongki, ka dang iaid shakhmat.
Haba la kylli, shaphang u dkhot jong ka KSU, uba iap, kumba la kam da katei ka seng, ka DC, kam shym pat la pyn thikna satia.
Ka jingpang corona, ka la bam ia 2,744ngut ki briew ha China bad ki don sa 82,000ngut kiba ioh ia katei ka jingpang ha kylleng ka pyrthei bad 78,947 ngut tang ha China.
Kiba dang shu ioh ia katei ka jingpang ha China, ki don 328ngut, katba kum ka khubor, kaba la ioh mynta ka sngi.
Kiba dang shu iap ha China, ki long 41ngut ha ka jylla Hubei bad nangta sa 28ngut ha Wuhan.
Shillong:  Ka Meghalaya ka la pynliem da 6 wicket ia ki thei ka Bihar ha ka jingiakhun ka Senior One-Day Trophy ba long ha Puducherry myn hynnin ka sngi.
Ka Meghalaya kaba ap ktem nyngkong ka la ailad ia ka Bihar ban kamai tang 183/9 ha ka 50 over katba ka Meghalaya kala lah ban beh tang ha ka 48.
2 over da kaba kamai 184/4.
Ka Debasmita Dutta ka kamai 3/31 katba ka Daiaka Warjri (2/22), Ajima Sangma (2/35), Pinky Chanda (1/29) bad ka Riticia Nongbet (1/31).
Shillong:   Ka tnad jngohkai ka jylla kan pynlong ia ka Tamasa jngohkai pyrthei kaba tip kum ka Juk Meghalaya ne Meghalayan Age kaban long khyndai sngi naduh ka 7 haduh 15 tarik Lber 2020 ha Thadlaskein, Lad Mukhla ka West Jaintia Hills.
Ka jinglut na ka bynta kane ka tamasa kan kot sha ka T.
4.
3 klur ba la ioh ban pynbit pynbiang da ka kompeni E-Factor Entertainment Private Limited kaba don ka ophis ha New Delhi.
Kane ka tamasa ka long ban pynpaw ia ka spah ka jylla khamtam ka jinglap ki stad ia ka rta jong ki maw ha kane ka jylla, naduh 3000 snem, bad ki la ai nam ruh ia kane ka rta ka pyrthei kum ka Juk Meghalaya ne ka Meghalayan Age naduh ka 3000 snem mynshwa shaduh kine ki sngi.
“Ka jingmut jong kane ka tamasa ka long ban kyntiew ia ka kam jngohkai pyrthei ha kane ka jylla, ban kyntiew ia ka ioh ka kot jong ki paidbah", la ong u myntri rangbah ka jylla u Conrad K Sangma haba kren sha ki lad pathai khubor.
U la ong ba yn sa wan sakhi ki paidbah na kylleng ki ri ka pyrthei bad kumjuh ki myntri sorkar pdeng, nalor ki kompeni pathai khubor kum ka BBC, Instagram, Facebook, YouTube bad kiwei.
U Conrad uba peit ruh ia ka tnad jngohkai, u la ong ba kane ka tamasa kan dei kaba baroh shi pyrthei kin wan sakhi ban mad ia ka jingitynnad ka jylla.
Ha kajuh ka por, u la ong ba ia kito ki briew kiba wan na jaka ba don ka jingpang Coronavirus, yn pyrkhing bha bad ka sorkar jylla kan bud ia ki kyndon ki jingbthah ba la pynmih da ka sorkar pdeng halor kane.
“Ngin bud ia ki kyndon jingbthah ba la pynmih da ka sorkar pdeng, ki stad ka koit ka khiah bad ngin nym shah ia kito ki briew ban wan na ki jaka ba don ka jingpang Coronavirus", la ong u myntri rangbah.
U Myntri Rangbah u la kyntait ba ka jingpynlong ia ki tamasa kam mut ban shu pynlut phut ia ka pisa hynrei ka long na ka bynta ban kyntiew ia ka ka ioh ka kot jong u paidbah.
“Tang namar ba hiran pisa kam mut ba ngin shu sangeh noh ia kano kano ka kam.
Kam mut ba ngin sangeh noh ia ka Meghalaya Games tang namar ba kyrduh pisa namar ba kan plié ia ka lawei jong ki khun samla ka jylla.
Wat hapdeng ki jingeh jingkyrduh pisa, ka sorkar kan iakhun ban jop ia kine ki jingeh", u la ong.
U la ong, “Kan nym don ka jingma ban duh tulop ki nongtrei sorkar, ngi siew thikna mynta bad ngin siew thikna ruh, kam don kano kano ka jingeh, watla ka jingkyrduh pisa ka jia ym ha kane ka jylla hynrei wat ha kylleng ka pyrthei".
Ha kajuh ka por, u la ong ba ha ka sngi, ka sorkar kan pynlong ruh ia ka jingiathir kaban iashim bynta ki heh sorkar jylla na ka dong mihngi bad kumjuh ki heh sorkar pdeng.
U myntri rangbah u la ong ba kan don ka jingiathir ha ka sngi kut ban iadon bynta ki myntri sorkar pdeng naduh u myntri ka DoNER u Dr Jitendra Singh, u myntri kam jngohkai u Prahlad Singh Patel, u myntri tnad ialehkai u Kiren Rijiju, u myntri ka tnad Jan Shakti u Rattan Lal Kataria, bad la khot sngewbha ruh ia baroh ki myntri rangbah ka dong mihngi nalor kiwei ki heh sorkar.
Nongpoh: Haba iai buddien halor ka jingeh ki paidbah hapoh ka sor Nongpoh, kiba la ju mad ia ka jingeh halor ka jingshlei um ba khah khah khamtam ha kip or Lyiur, namar ka jingbym biang ki Nala pyniaid um, u Bah Mayral Born Syiem, MLA ka Nongpoh, myn hynnin ka sngi u la leit biang ban jurip ia kiba bun ki jaka ba dang sahteng, kaba ka NHAI kam pat lah ban pyndep hapoh ka Sor Nongpoh.
Hadien katei ka jingleit jurip, u MLA ka Nongpoh, u la khot ruh da ka jingialang ha Conference Hall ka DRDA ha Nongpoh, na ka bynta ban ia thir bad pyrkhat sani kumno ban pynsted noh ia ka kam ban pynheh ia ki Nala um bad ha katei ka jingialang la wan ban iashimbynta u EAC ka Ri Bhoi, u Bah K.
Thabah, u Project Director ka NHAI, u S.
K Burma, u Chairman ka Nongpoh Town Committee, u Bah C.
B Syiem bad kynthup ruh ki ophisar na PHE, MeECL lem bad kiwei.
Haba kren sha ki lad pathaikhubor, u Bah Mayral Born Syiem, u la ong ba ka nongrim kaba la pynlong ia u ba un iai buddien bad ban leir jurip ia kitei ki nala Um, ka dei hadien ba u la iohi ia ka jingeh kaba la iakynduh da ki paidbah ha Nongpoh, ha kaba tang shu poi ka por Lyiur, ki paidbah ki la iakynduh ia shibun ki jingeh bad kata ka long halor ka jingshlei um kaba khah khah.
Shuh shuh, u la ong ruh ba ka NHAI ka la dep ban mang haduh T.
6 klur tam ba kynthup ban pynheh ia ki nala Um bad ruh ban shna ia ka jingkieng iaid kjat ha Sor Nongpoh bad khnang ban pynsted ia ka kam la pynlong ka jingjurip ban tip thikna ba ka Kompani ba la aikam da ka NHAI kan ioh ban iaid shaprang ban pyndep noh ïa kam katkum ka por ba la buh.
Kumta kum u Nongmihkhmat ka Nongpoh, u la kyrpad ruh naduh ki nongialam Shnong, ki trai jaka bad ruh ki paidbah ba kin ai ka jingiatrei lang, namar ka thong hi ka long ban weng ia ka jingeh ba ki paidbah ki ju kynduh na ka jingshlei um ba man la u snem ha sor Nongpoh.
Shillong:  Ka kynhun Meghalaya Democratic Alliance (MDA) kaba synshar ha ka jylla, kan pynbna ia u kyrtong MP sha Rajya Sabha ha ka sngi Nyngkong ban wan.
Ia kane la iathuh da u myntri rangbah u Conrad Sangma hadien ba la wai ka jingialang ka MDA myn hynnin ka janmiet ha Pinewood Hotel.
U Conrad ula iathuh ba la thaw ruh ia ka sub-committee kaba khlieh da u symbud myntri rangbah u bah Prestone Tynsong bad ki dkhot kin dei uwei na kawei pa kawei ka party ba don ha kane ka kynhun nalor MLA shimet.
“Ki don shibun ki jingiatyrwa ia u kyrtong hynrei kam pat long ba ngin pynpaw bad ka sub-committee kan sa leh ia kaba donkam bad ngin sa pynbna ha ka sngi Nyngkong", la ong u Conrad.
U Conrad ula ong ba baroh ki kwah ban long kawei ka sur ka MDA ha kaba iadei bad kane ka elekshon MP sha Rajya Sabha.
Watla ka paw ha kine ki sngi, ba u president ka NPP u Dr WR Kharlukhi un iakhun kum u kyrtong hynrei na ka liang u Conrad um kwah ban pynthikna halor kane hadien ba la wai ka jingialang ka MDA.
Ka elekshon jied MP sha Rajya Sabha kan long 26 tarik Lber ban wan bad ka Meghalaya ka don tang kawei ka jaka.
Shillong:  Ki MDC ka Bhartiya Janata Party (BJP) hapoh ka Jaintia Hills Autonomous District Council (JHADC) myn hynnin ka sngi ki la dawa ia u Thombor Shiwat ba u dei ban hiar shuki noh kum u CEM ka JHADC.
Ka jing dawa ki MDC ka BJP ban hiar shuki noh ia u Thombor Shiwat ka dei halor ka jing kren klumar jong u da ka ba ong ba lada ki MDC kim ioh tulop kim banse hap mih ban iakhih.
Ki MDC ka BJP ki la kynnoh ba u Thombor Shiwat u la kren ia kine ki kyntien haka 26 tarik rymphang 2020 ha ka por ba ki nong kitkam ka JHADCSA ki la leit ban ia kynduh ha ka ophis treikam jong u halor ka jing sah kut tulop naduh u Nailur 2019.
Haba dei bad kine ki kyntien ki MDC ka BJP ki buh jing kylli ha u, bad no ki MDC kin iakhih pyrshah lada kim ioh ia ka tulop haba ia ka JHADC la pyniaid hi da ki MDC ba la jied da ki paidbah jong ka rilum Jaintia.
Ki MDC ki la kynnoh ba u CEM ka JHADC u dang long u briew u bym pat sngewthuh halor ka kyntien ‘Autonomous’ namar u u la kam ba ka shong ha ka sorkar Meghalaya bad u lah ban don jing mut ba ka JHADC kadei tang kawei ka tnat jong ka sorkar Meghalaya.
Dei halor ka jing bym nang ban pyntreikam ia ka JHADC ki MDC ka BJP ki la mih noh na ka kynhun ba ialam u Thombor Shiwat.
Haba dei bad ka jing kam u CEM ba ka Council kam don pisa ban siew tulop, na ka liang Ki MDC ka BJP ki la pynpaw ba ka JHADC ka do pisa lyngba ka ‘Reserved Fund’ kumba 2.
70 klur tyngka, bad lyngba ka khajna na u dewiong ka don kumba naduh u bnai lber haduh risaw 2019 ka don kumba 15 klur tyngka bad ka received cell jong ka tnat pisa ka JHADC ka don kumba 4.
22 klur tyngka.
Na ka liang ki MDC ka BJP ki la kynnoh ruh ba ka JHADC ka don pisa namar dang shen ka sorkar Meghalaya lyngba u myntri rangbah ka jylla u Conrad K Sangma ka la pyllait pisa haduh 45 klur tyngka sha ka JHADC.
Shillong:  U Myntri Rang bah ka jylla u Conrad K Sangma u la kyntait ban weng noh ia ka dorkhas kaba la ujor pyrshah ia ka Lokayukta ha ka Megha laya High Court, kumba la dawa da ka seng Congress.
Haba kren sha ki lad pathai khubor myn  hynnin ka sngi, u Conrad u la ong, “Ngim nym weng ia ka dorkhas namar ba ngi la iaid ha ka lynti ain kaba dei bad ngin iaid katkum ka ain.
Ka jingthep ia ka dorkhas ha ka Meghalaya High Court, kam dei ba iadei ne ban iada iano iano hynrei ngi sngew ba kam don ka jingbud ia ki kyndon ha ka Lokayukta bad kawei kam don eiei ban buhrieh ia kano kano ka jingtohkit".
Myn shi sngi, u nongialam liangpyrshah uba dei ruh u nongialam ka Congress u Dr Mukul Sangma u la dawa ba ka sorkar Meghalaya Democratic Alliance (MDA) ba ialam ka NPP, ka dei ban weng noh shi syndon ia ka dorkhas ba la ujor pyrshah ia ka jinghukum ka Lokayukta ban shimti ka Central Bureau of Investigation (CBI) ban tohkit halor ka jingkynnoh shalan beain ia u dewiong ha ka jylla.
Haba pynksan ia ka jingujor pyrshah ia ka hukum ka Lokayukta, u Myntri Rangbah u la ong, “ Ngi la bishar bniah ia kane ka kam katkum ka jingpule bniah ka tnad kam ain".
U la buh jingkylli ia ka Congress kaba ialam ia ka sorkar barim da kaba ong, “Hato ka Congress ka la pule ia ki kyndon, ki don ki bynta ki bym iahap bad ka Lokayukta bad dei halor kine ki bynta ba la thep ia ka dorkhas".
Ha kajuh ka por, u la buh jingkylli ia ka jingtreikam ka sorkar barim halor ka Lokayukta, “K jingthaw ia ka Lokayukta kaba pura ka dang iaid namar ba dang ioh tangia u chairman bad ka liangpyrshah kam don hok ban tuklar namar ba ialade ka shim por da ki snem tang ban wad ia u chairman ruh kam iohi hynrei kane ka sorkar kam shim por eiei ban ioh ia u chairman bad ka jingioh ia u chairman ka mut ba kane ka sorkar ka don ka jingkut jingmut ban pynkhlain ia ka Lokayukta bad ban rat dyngkhong ia ki kam bamsap".
U la kyntait ba ka sorkar kan buhrieh eiei na ki paidbah ha kaba iadei bad kano kano ka kam.
“Ka sorkar kam don eiei ban buhrieh ia kane ka kam na ki paidbah bad nga la shong jingialang bad u Chief Secretary, DGP ban eksamin ia kane ka kam", u la ong.
Shillong: Myn hynnin ka sngi u myntri rangbah ka jylla u Conrad K Sangma u la ai jing iaroh ia u MLA ka Sohiong konstitwensi u Samlin Malngiang ha ka jing lap jong u ban wanrah ki ‘scheme’ bapher bapher na ka bynta ka Sohiong konstitwensi.
U Conrad K Sangma u la ai jing kren ha ka jing rakhe ia ka jing dap 25 snem ka skul Umpohliew Jingtip Higher Secondary School ha ka shnong Nongbsap Sohiong.
Haba kren ha kane ka jing rakhe u myntri rangbah ka jylla u la ai khublei ia ki nong seng lem bad ia ki nong hikai halor ka jing lah jong ki ban kyntiew ia ka pule puthi hapoh ka thain.
“Phi long ki briew ba bha bok palat ba phi lah ban jied ia u nong mihkhmat u ba lah ban synshar hok ia ki paidbah jong ka thain na ka bynta ban kyntiew ia ka roi ka par hapoh ka Sohiong" u la bynrap.
U Conrad K Sangma u la iathuh ba ha ki ar snem ba u long u MLA jong ka thain, u Samlin Malngiang u la lah ban wanrah ia kumba 9 tylli ki projek na ka PMGSY ha ka jing lut kumba 30 klur tyngka.
U myntri rangbah ka jylla u la ong ruh ba dei lyngba ka jing ai buit u Samlin Malngiang ba ka sorkar ka lah ban ioh kumba 100 klur tyngka na ka World Bank ban pyntrei ia ka surok na Mawmaram-Mawmih-Mawlyngdep shaduh Umsaw ka Ri-bhoi district.
Haba dei ban ka jing rakhe ‘Silver Jubilee’ jong ka skul na ka liang u Conrad K Sangma u la kyntu ia ki khynnah ban minot bha ha ka jing pule jong ki khnang ba kin kiew sha khmat bad u la kular ruh ba ka sorkar Meghalaya kan sa pyntreikam ia ka ‘scheme’ na ka bynta ban pyn bha shuh shuh ia ka skul ha ka jing lut kumba 1 klur tyngka.
Ha katei ka jingialang, la don lang ruh U Bah Samlin Malngiang, MLA ka Sohiong Constituency, uba dei ruh u myntri ka tnat PHE, U Bah Lamphrang Blah MDC ka Mawphlang Diengiei nalor ki nong pyniaid jong katei ka skul.
U Conrad, ula plie ruh ruh ia ka iing thymmai jong katei ka skul, kaba la bei pisa da ka tnat Tribal Affairs, kaba shongdor T.
1klur.
Ha ki 24 kynta ba ladep, ki don sa 29,429 ngut kiba ioh pang Covid thymmai ha ka Ri India bad kiba iap, ki long 582 ngut.
Mynta kiba pang baroh, ki la poi sha ka 9,36,181 ngut bad kiba dang shah sumar ki long  3,19,840 ngut bad kiba la jem ki long 5,92,032 bad kiba iap baroh ki la poi sha ka  24,309 ngut, ong ka tnat ka koit ka khiah ka sorkar India.
Ki don sa  859 ngut kiba ioh pang COVID19, hynnin ka sngi ha Assam bad baroh kiba ioh pang ha katei ka Jylla, ki la poi sha ka 18,666 ngut.
U Himanta Biswa Sarma, myntri ka koit ka khiah, ha ka tweet jongu, hynnin ka miet, u iathuh ba na kitei ki 859 ngut, ki don 627 ngut, kiba tang na ka sor bah Guwahati.
Haduh mynta, kiba dang shah sumar na katei ka jingpang, ki long  6,444 ngut, katba ki don sa 12,173 ngut kiba la mih na ki jaka sumar bapher ha ka jylla.
Shillong:Ki hynniew ngut ki ehrang, ki la rahbor ia u wei u nongkhaii dewiong u ba dei ka shnong Jadi, South Garo Hills.
Kitei ki ehrang, ki la rah bor ia u Rintu R Marak na ka shnong Ringdim kaba hap hapoh ka Shallang Police Station, West Khasi Hills.
Hadien ka jingioh jingtip ha poh ka jingialam jong ki Pulit ka West Khasi Hills,ha ryngkat ki pulit ka South Garo Hills bad ki pulit ka East Garo Hills ki la pynlong ka jingthwet ka ba jur ia kine ki briew ki ba donkti ha ka kam rah bor ia u nongkhaii dewiong.
Hadien ka jingshah thwet kaba jur na ki pulit,ki ne ki nongrah bor ia u nongkhaii dewiong ki la pyllait noh ia u Rintu, ha ka 13tarik u Naitung 2020 bad la iathuh ruh ba ki la ioh ia ka pisa, kaba ki dawa na utei u nongkhaii.
Hynnin ka sngi ki pulit jong ka East Garo Hills, ki la pynpra ia ka ktem ba ki don kitei ki snar nonglute, kiba donkti ha ka jingrah bor ia u Rintu R Marak bad la kem ruh ia kitei ki runar.
Ia kine ki ba la shah kem la aiti noh ha ki pulit jong ka West khasi Hills bad pynlong ia ka jingtohkit ka ba bniah bad ka jingthwet ia kiwei pat ki ba donkti ha kane ka kam ka dang iaid shakhmat.
Shillong:Ka KSU Sohryng kham Unit hadien ba ka lah ioh ka jing ujor na ki paidbah jong ka shnong, khamtam ki long kmie long kpa, ba ha kine ki sngi  ki don ki briew kiba nabar shnong  ki ba juh wan kai pyngngad sha kane ka thain ha  shi lynter ka surok NH 6 kaba hap hapoh u pud u sam jong ka shnong Sohryng kham ba ki dei ban long kiba adkar ha ki rukom iaid bad rukom ieng  sha kine ki thain.
Namar bun kiba ba wan kai pyngngad sha kane ka thain ki wan ban ia dih kyiad pathar, ryngkat ka jingpynjaboh ia ki jaka kiba hap ha ka shnong bad ruh ki ktien ki ba har rukom kiba ktah ia ka burom ka shnong ka thaw kaba wan rah ruh ia ka jingshong syier ia ka iaid ka ieng jong ki paidbah ha kane ka thain.
Ha kajuh ka por ka seng ka kyntu ruh ia baroh ki Nongshong Shnong jong ka Sohryngkham ban kiar na ka jingpynher khubor hamsaia ha kaba iadei bad ka khniang jingpang COVID 19.
Khamtam ha ki thain nongkyndong ki khubor kiba khlem nongrim kin wanrah ia ka jingshong syier bad ka jingbym sngew shngain hapdeng ki para nongshong shnong ki bym don jingtip ia ka dang ka duh halor U COVID 19.
Ka Seng ka kyrpad bad kyntu ban kiar naki ki jngpynshaphriang ia ka khubor hamsaia bad haka juh ka por ka seng ka kyntu ia ki paidbah ban bud iaki kyndon iada haba iadei bad u COVID 19 katkum ka jingbthah na ka Sorkar, ong ka kyrwoh na u samla Dalumbor Kharpran, General Secretary  ka KSU Sohryngkham Unit.
Shillong: Ka seng JSU Shillong Circle ka kwah ban pynshai lyngba ki lad pathai khubor, sha ka sorkar ban iathuh ia ka kyrteng kiba ioh COVID 19, hynrei kam mut ban iathuh paidbah ia ki kyrteng jong ki nongpang, hynrei ki bor ba dei peit ki dei ban ai ia ki kyrteng ki nongpang sha ki Dorbar Shnong jong ki, ym ban pyntip paidbah ia ki kyrteng namar lada jia ba pynmih paidbah ia ki kyrteng ioh kan don ka jingsngewthuh bakla bad ka jing ibeiñ ia ki nongpang ba ioh ia une khlam COVID 19.
Hynrei ka seng ka ai jingmut sha ka sorkar ba dei ban ai iaki  kyrteng sha ki Dorbar Shnong khnang ba ka bor shnong ki lah ban teh lakam kham kloi ban iada na ka jingpur stet une khniang COVID 19, hapoh shnong hapoh thaw bad kumjuh ka sorkar ka dei ban iatrei lang ryngkat ryngkat bad ki bor shnong khnang ban lait na ka jingpur une u khlam ha shnong ha thaw (Community spread transmission).
Ka sorkar ka dei ruh ban test noh naphang ia ki katto katne tylli shnong kiba lah tikna ba ki nongshong shnong ki lah ioh ia u khniang COVID 19 bad ka sorkar kam dei shuh ban pynslem, namar ioh lap ba pur stet katba dang buh por ban test ia ki nongshong shnong.
Ka seng ka kyntu ruh ia ki paidbah ba kim dei ban i beiñ ne pyniapher ia kiba ioh ia une u khlam COVID 19 lane ban i beiñ ia ki nongtrei ha ki hospital bapher bapher kum ki Doctor bad ki Nurse.
Hynrei ngi ki paidbah ngi dei ban iai ai mynsiem ia ki bad kumjuh ruh ban kitbok kitrwiang ba kin jem noh kloi na une u khlam COVID 19.
Ka seng ka pynpaw ruh ia ka jingsngewnguh ia ka sorkar ba ka lah buh shi syndon da ki nongiarap ANM bad ki ASHA ban pynsngewthuh jingmut (Behaviour Change Management Committee) ia ki paidbah ka jylla ba ngim dei ban ibeiñ ia kiba ioh COVID 19 bad iaki nongtrei hospital bad kumno ban leh ban iada ialade na u khniang COVID 19, ong ka kyrwoh ba lah phah da u Publicity secretary ka JSU Shillong Circle u samla Tiphimi Rymbai.
Bitar ki paitbah nongshong shnong Nongsning mynkre Umrasong namar ba kim ioh light tikna la da kheiñ ha ka shi bnai ngi ioh light tang shiphew ne khadsan sngi ha ka shi bnai.
Ka MeEcl substation ba don ha lumshnong ka khlem pyrkhat ia ki ba duk namar ia ka bill light ki hap siew beit man la u bnai nga kyrpat ia ki ba dei peit kat ba lah ba kin pyn biang light kat kum ka bill ba ngi siew.
Khliehriat:Ka seng Meghalaya People United Front-East Jaintia Hills District (MPUF-EJHD), ha ka kyrwoh ba la phah da U President ka seng u Michal Chyr mang, ka seng ka pyrshah bad dawa na ka JHADC hapoh ka jingialam u Ma Thombor Shiwat, kum u CEM ban weng noh ia ka mynjur, kaba ka la ai sha ki 3tylli ki unique Industry coke plan, kawei kaba don ha Deinling kaba hap hapoh ka Elaka Rymbai  bad artylli pat kiba don ha thain soo kilo kiba hap hapoh ka Elaka Sutnga, namar ba lada kitei ki company ki ioh lad ban pynieng ia ki Factory kan long ka jingma ia ka jingkoit jingkhiah u paidbah lyngba ki pum pum bad ki tdem ba mih napoh kitei ki Factory ha ka por ba thang ia u Dewiong.
Ka seng, ka ong ruh ba kaba i phylla shuh shuh, ba wat la hapoh East Jaintia, ki don haduh 9tylli ki karkhana dewbilat, kawei ka coke plant bad sa 3tylli ki coke plan kiba dang iaid sha khmat ka jingpyntrei, hynrei ka JHADC kam don kano kano ka bhah jong ka, na kitei ki Factory bad dei na kata ka daw ba ka JHADC ka don hapdeng ka jinghiran pisa bad ki nongtrei jong ka JHADC la 9 bnai kim shem la ioh ia ki tulop jong ki.
La ong shuh shuh, ba ka seng shen kan sa phah da ka jingthoh sha ka JHADC bad sha ka State pollution control board ban dawa ba kan weng ia ka NOC jong ka JHADC bad ban pyrshah ia kitei ki coke plan.
Nongpoh: U Bah Mayrald Born Syiem, MLA ka Nongpoh, mynta ka sngi u la leit ban ai mynsiem ia ka longiing jong uwei u Samla uba la ioh COVID-19, kaba don hapoh ka shnong Sajer ha Nongpoh.
Haba leit ban ai mynsiem ia katei ka longiing, utei u MLA ka Nongpoh, u la iarap ruh da ki song marbam sha katei ka longiing, kaba long ruh kum ka jingiarap sha katei ka longiing, khamtam haba u wei na kiba don ha katei ka iing u la ioh ia ka khlam COVID-19.
U MLA ka Nong poh, u la kyntu ia kitei kiba haiing jong ba kim dei ban dik mynsiem eh, hynrei ki dei ban bud beit bud ryntih ia ki jingbthah ka sorkar, lyngba ka tnat ka koit ka khiah.
Nalor ka jingkyntu ia kitei kiba haiing, utei u MLA ka Nongpoh, u la kyntu ruh ia ki paidbah ka thain Nongpoh, ba ki dei ban shongkhop ha la ki iing ki sem bad kim dei ban mih sha surok, laitnoh tang haba don ki kam ki bym lah kiar.
Shillong: U Bah Sojol Kharrymba, Sordar ka Raid Lyngkhat, u iathuh ba hadien ka jingmih ha ki kotkhubor, ba ki don ki shipai BSF ha Lyng khat, kiba ioh jingpang khlam Covid 19, kumta ha ka 4tarik Naitung 2020, U Sordar lem bad U doktor na PHC Pongtung, ka nurse, lem bad katto katne ki rangbah ki la ia leit ban ia kynduh ia ki nongshongshnong ha Lyngkhat.
Ha katei ka jing leit, la sngewthuh ba u don tang uwei u nong niah kali, uba ioh pang coronavirus bad utei u dei u draibar bad um dei satia u ba sah ha Lyng khat.
Utei u poi ha Lyngkhat ha ka por 8 baje mynmiet bad bad ha ka sngi babud u mih ha ka por 6baje myn step bad la iathuh ba u company commander u khlem shah ba un rung hapoh BOPbad u thiah ha ka jaka sah ha surok bad um don satia ka jing iadei bad no bad no ruh.
U Sordar, u iathuh shuh shuh ba ki BSF ha Lyngkhat ki bud pyrkhing kat kum ka protocol, ha kaba wat ia kitei kiba leit ha katei ka sngi ruh, kim shah satia ba kin rung shapoh ka BOP.
Ia ki arngut ba don lang bad u ha kata ka camp ha surok la pynkit noh mar mar sha Umpling.
“Nga kyntu ia ki para rangbah ba kin  pynshai ia ki briew jong ka thain ba kim dei ban  long panic, nanar ioh ki briew jingngi ki iap ym na u civid 19, hynrei na ka jingsyier bad jingrit mynsiem" ong U Sordar ka Raid Lyngkhat.
Ka jingpang khlam corona virus, ka la nang pur stet mynta, ha ki dong bapher jong ka sor Shillong.
Na kaei kaba shu ia bna harum haneng, ngi ioh sngew ba ki don kitei kiba pang ha Umpling, ha NEIGHRIMS, ha Keatinge Road, ha Mawprem bad ha kiwei ki jaka, hynrei kitei ki dei tang ki hamsaia suda,  katba ki jingshisha, kim paw satia haduh ha kine ki sngi.
La ong shuh shuh, ba kitei kiba pang, ki la shang kylleng ka nongbah Shillong bad ki don kiba ju leit rung sha ki jaka bapher ha Lachumiere, sha Lawjynriew jong ka thain Nongthymmai bad kam kut tang katta, hynrei, ki lah ban don sa kiwei ki jaka, kiba ki riew paidbah kim tip bad haduh mynta ka shu sah tang ka jing antad ba ka jing mutdur suda.
Ngim tip, balei ka sorkar Jylla, haduh mynta, kam pat ioh ia ka jingshai ban sei kyrteng shwa ia kito kiba la dep ejahar ha ki pulit bad na kano ka daw, ba ki pulit ki buhrieh, haba ia kiwei ki ju sei tyngkrein ha ka website jongki bad wat ia kiba ia shoh shi tnga ruh, ki ju thad madan bad nangta, balei shuh ba kim sei ia ki kyrteng jong kito kiba pang, ia ki jaka shong bad ki jaka sah jongki.
Mynta u paidlang ka nongbah Shillong, u syier mynsiem shaba palat, namar um tip ia ka iaid ka ieng, ka leit ka wan jongu, la u don jingshngain ne em ban leit sha Iewduh, sha Police Bazaar, sha Lait umkhrah bad kumta ter ter bad ha kane ka dur, ka buh jingeh ruh, ba ngin nang ban husiar ialade, namar ba ngim tip, la ki briew, kiba ngi ia shong kai lang, kiba ngi ia shong lang ha kajuh ka bos, kiba ngi ia shong lang hapoh ophis bad kumta ter ter, ioh ki dei pynban, kiba la don khieshoh bad shitmet.
Ka don tang kawei ka jing shisha bad kata ka long ba lada kane ka jingpang, kan nang pur shuh shuh, sha ki khambun ki briew, hangta kan sa mih ka jing ia khleh bad ia milai jaktung hapdeng uba koit bad uba la ngat ia ka khlam corona bad hangta, kan sa pur naphang ia u paidlang ka Ri Khasi bad tang shu la jia kumta, kan mih sa ka jing ia tieng koh tympan para   paralok para jor bad wat shi iing shi sem bad kin don bun bah ki bym kwah shuh ban mih tang ha phyllaw iing lajong bad  hangta, kan sa shim ksih sa ka tyrsim jong ka duk ksew, na ka jing rit mynsiem ia kane ka khlam corona, kaba ngin hap ban iakhun tyngeh, da ki bun bun bnai shakhmat.
Shillong: Ka FKJGP War Jaintia Circle lyngba ka kyrwoh kaba la phah da U bah Reachingson Kongwang, Gen.
Secretary FKJGP-War Jaintia, ka dap da ka jingsngew bitar ban iohsngew ba uwei u briew ia uba la tip kyrteng u T.
Sinha u la wan poi kynsan na Silchar sha Amlarem khlem da iaid lyngba ki protocol ba la buh ka sorkar, kaba la buh ia ka jingma ia ki nongshongshnong ha kum kane ka por ba ka sorkar ka la khangdam ban iarung iamih na kawei ka jylla sha kawei pat.
Katei ka seng, ka kylli, ba kumno une u briew u ioh ban rung sha ka jylla Meghalaya bad kumno u nud ban iaid lait na ki bor jong ka ain ha kum kane ka por ba ka sorkar ka pyrkhing bha ia ka rung ka mih ki briew shabar ka Jylla, la buh jingkylli ka seng.
Lada ia ka khaii pateng hapdeng ka India bad Bangladesh dang khang ia mynta kan eh aiu, ban pyrkhing tyngeh ia ka jingiarung iamih hapdeng kawei ka jylla bad kawei pat, ong shuh ka seng.
Ka seng ka buh ia ka jingmaham kaba jur ia kino kino ki briew khamtam ki bar jylla kiba thmu ban iuhroit ia ka iktiar ki bor shnong lyngba ka VCMC kiba dei ki nongpeit ia kane ka kam iap kam im hapoh shnong pohthaw.
Ka Seng ka buh ka jingkyrpad rit ia ki Village Covid 19 Management Committee ki bor shnong bapher bapher, kiba hap hapoh war jaintia ba kin trei shitom shuh shuh kumba ki lah trei ha kine ki por ba la dep, ban shim khia bha ia ka jingwan rung ki briew ba nabar khlem da pyntip shuwa, khnang ba kane ka jingialeh halor kane ka thma na kane ka jingpang khlam kan long kaba jop.
Ka jing leh ki bor pyniaid ribhoi district kaba la bakla shi bun, naduh 11 tarik kiba leit interview jong ka post DEO dang pynmih order mynta ban shong quarantine, kiba wan interview ki la iapoi shala ki ing ki shnong lajong myntoi aiu shuh, da ioh pang kito ba wan interview la pur lut baroh shi state hi, ka jing dkoh trei kam.
kasparliniawphniaw2Hooid ka bakla , tangba kam dei pat kaba suk ia ki bor sorkar ban lap lut shiaien lap, kum ha Neigrihm ka jia 4 tarik dang bthah 9 tarik.
Namar ba ym shym la tip lut ia kaei kaba ki paidbah ki lehTakein hato ka sngi kein ka DC dei ban ong shaphang ka protocol kan shngain iaki paitbah mynta pat kito ba leit interview kila trei la ktah bad la iakynduh iaki baha ing ki lok ki jor bad kiwei ki briew ka jingeh kaba khraw shisha haba pyrkhat iakane??Kynthei ne shynrang ba ioh ia kata ka jingpang.
Ki nongmihkhmat jong ki kynhun jingngeit bapher, ki la iakynduh ha ka Sngi Palei 9tarik u Naitung 2020 ha Bianchi Hall jong ka Balang Katholik, Laitumkhrah hapoh ka jinglamkhmat jong u Bishop P Lyngdoh, President ka Shillong Khasi Jaintia Church Leaders Forum.
Ban ialeh pyrshah ia ka khlam Corona bad ban pynsangeh ia ka jingsaphriang ba sngewtriem jong ka sha baroh ki nongshong shnong, kane ka jingialang ka phah ia ka jingkyrpad kaba kyrpang sha baroh ki nongshong shnong ban bud pyrkhing ia ki jingpynbeit (protocol) ba la buh da ka Sorkar; bad ha kajuh ka por ruh ban don ka jingkitkhlieh shimet shimet ha ki jingpyrshang kiba bha kiba iadei bad ka koit ka khiah, ka jingkhuid jingsuba bad ka jingburom iwei ia iwei pat.
Kane ka jingialang ka buh ha ki jingthoh bad jingkynmaw ia ka jingñiewburom bad jingsngewnguh na ka bynta ka Sorkar Jylla, ki nongtrei bad nongialeh kiba hakhmat eh, ki Rangbah Shnong bad ki nongialam ha Nongkyndong bad ha Sor, ki kynhun bad ki briew shimet ryngkat ruh ki nongtrei-mon-sngewbha kiba la ia kyrshan ha ki rukom ki bapher ban ialeh pyrshah ia kane ka khlam.
Ha kaba iadei bad ki jingshahlehbeiñ ne shah kyntait beiñ kaba mih na ki jingsngew iapher jaidbynriew – ha ki imlang sahlang jong ngi, ha ri India bad ha ka pyrthei hi, kane ka jingialang ka pynrem jur ia kiba kum kita ki jingleh bad jingjia, bad ka khot ia ki paidbah baroh ban kiar na kine ki jingleh kiba sniew pyrshah ia kiwei pat.
Kane ka jingiakynduh ruh ka la iakut ban don noh da ka kynhun ba thymmai ka ban kynthup ia ki nongialam ne nongmihkhmat na ki kynhun jingngeit bapher na ka bynta ban kyntiew ia ka jingshongsuk shongshngaiñ ha ka Jylla, bad ba kata ka kynhun kan ia shim bynta ruh bad ki bor kiba dei – ban iatreilang ha kino kino ki jingdonkam kiba ktah ia ki Paidbah bad nongshong shnong ha ka Jylla.
Ha kaba iadei bad ka jingplie ia ki jaka mane Blei, hadien ka jingkiew jong kane ka jingpang ha ka Jylla bad ka jingbymlah kiba bun ban pynbiang ia ki jingdonkam bad jingpynbeit ka Sorkar, kane ka jingiakynduh ka sngew ba ym pat dei ban plie ia ki jaka mane Blei mynta, hynrei ban dang peit shuwa haduh kaba kut une u bnai, bad iakren biang pat hadien kata.
Ka jingialang ka la buh ki jingduwai ba kyrpang na ka bynta ka jingshngaiñ bad jingiada ia ki imlang sahlang jong ngi bad ka jingshongsuk ha ka jylla Meghalaya bad ka ri baroh kawei; ha kajuh ka por ruh na ka bynta kito baroh kiba la shah ktah ha kane ka khlam Corona ha kylleng ki jaka.
Nongpoh: Ka Deputy Commissioner ka Ri Bhoi Distrik, ka la pyntip paidbah ba kito kiba la leit ka Walk-in-Interview na bynta ka Post DEO, kaba la long ha ka 11 tarik mynta u bnai ha ophis ka DC Nongpoh, la kyntu ia ki ba kin dei ban leh ia ka Home Quarantine kaba 14 sngi lynter.
Ka nongrim kaba la pynlong ia ka DC Ri Bhoi ba kan kyntu ia kito baroh kiba la leit sha katei ka Interview, ba kin leh ia ka Home Quarantine, ka dei namar ba la don uwei napdeng kito kiba la leit sha katei ka Interview u la paw ba u la ioh COVID-19.
Namarkata ka ka DC Ri Bhoi, ka la kyntu ia kitei kiba la leit sha katei ka Interview, ki dei ban deng ia ki Mask kat haba ki don, ba pynjngai na kiwei pat bad ruh ban saitkti manla ka por.
Ha kajuh ruh ka por ka la kyntu ruh ia ki ba lada ki sngew ba ki don ia kino kino ki jingsngew shitom, kum ka Jyrhoh, khie shit bad jynjar ha ka ring ne pynhiar mynsiem, ki dei ban pyntip mar mar sha ki number 03638232028/1077 ne ban phun sha u Help Line Number 8787520449.
U symbud myntri rangbah ka jylla, u bah Prestone Tynsong, mynta ka sngi u la thalain tyngeh ia ki briew kiba ju mlien ban kynthoh ia kiwei ha ki social Media khlem da tip ba ka dei ka khubor kaba dei ne kaba lait.
U bah Prestone, u la ong ba ha kine ki sngi, ha ki social Media la iohi ba bun na ki briew ki kynthoh ia ki MLA, ia ki Minister ia ki  Deputy Commissioner  ia ki ophisar jong ka tnad ka koit ka khiah, kaba long ka kam biej bad ka bym shongnia.
U la ong ruh ba ki dei ban sngewthuh bad ban long ki ba kitkhlieh lang ha ka im lang sah lang, namar ba kane ka jingleh jong ki kan wan rah ia ka jingkulmar jingmut ia ki paidbah ka jylla.
U la ong ruh ba ka jingshisha ka long beit ba ka sorkar, ka don ban peit bad ban shakri ia ki paidbah ban peit ia ka bha ka miat jong ki nongshong shnong kane ka jylla.
U bah Prestone u la ong ba baroh ki dei ban kiar ban pynphriang ia ki khubor lamler, kiba lah ban wanrah ia ka jingkulmar jingmut ia ki paidbah.
U Rajeev Chandrasekhar, MP jong ka seng BJP, u don mynta ha ka jaka shong kyrpang jongu, hadien ba uwei u nongtrei jong ka komiti secreteriat, ula ioh pang  coronavirus.
U Chandrasekhar, u iathuh ha ka twitter, ba ula leit sha Delhi, ban don ha ka jingialang jong ka  parliamentary committee, ha ka 10tarik Naitung 2020, hynrei, ula shong kyrpang noh, na ka bynta hynniew sngi, hadien ba uwei u nongtrei, u ioh pang covid 19.
La bthah ia kiwei de ki MP kiba la leit sha katei ka jingialang, ba kin ia shong kyrpang, na ka bynta hynniew sngi kynthih.
La iathuh ba U Jitendra Singh, myntri khynnah ka sorkar India, u don mynta ha ka jingshong kyrpang, hadien ba U Ravinder Raina, u President ka seng BJP ha  Jammu and Kashmir, u ioh ia ka jingpang khlam covid 19.
U Singh bad U Raina, ki ia leit jingleit lang ha ka 12tarik Naitung na  Srinagar sha Bandipora.
Ha Nagaland, ki don sa 51 ngut kiba ioh pang khlam covid mynta ka sngi bad baroh kiba ioh pang, ki la poi sha ka 896 ngut, ong u myntri ka koit ka khiah ka sorkar Jylla, U S Pangnyu Phom.
Mynta ka sngi, ka sorkar India, ka la pynbna ba kito ki dawai sait kti, kiba khleh kyiad, kin hap ha ka GST, kaba 18 percent.
Ka Authority for Advance Ruling, ha ka jing pynmih hukum mynta ka sngi, ka iathuh ba namar ba ka jing sait kti, ka dei kaba pynmih na ka kyiad, kumta kan hap ha ka GST, kaba 18 percent.
La iathuh ba wat la ka  Ministry of Consumer Affairs, ka pynhap ia katei ka dawai sait kti, kum ka tiar kaba donkam eh, hynrei ka ain GST, ka la pyn iaphiah noh ia katei ka dawai sait kti la ka jong.
Kawei na ki jingeh ba ki khynnah skul ki iakynduh ha kine ki por ka long ba namar ka jing nang jur u Khniang COVID-19 ki lah hap ban shong skul lynngba ki online.
Kane ka jingpyrshang jong ka sorkar ban hikai skul online ka nang wan rah pynban sa kawei ka jing eh ia ki khynnah skul ki ba sah ha nyngkyndong, namar tang ki network ban iaphun ruh kam da long bha kumno pat ki lah ban ioh shong klass.
Haba ngi peit ia ki shong ki ba hap sha ki thain nyngkong jong ka South West Khasi hill ki ia kynduh ia ki jing eh mynta lei namar ka jing bym biang ka network.
Ki shnong ki ba shait ioh ia ka network napoh shnong Ngunraw mynta ki mad ha jing eh namar ka jing bym long shun u network.
Haba nga ioh ban ia kren bad ki khynnah skul ki pynpaw ka mynsiem jing sngew diaw bad sngew sih namar ha ba ki mut ban shong klass ruh kim ioh namar ka jing bym biang ka networ.
Ym tang na ka bynta ki khynnah skul, hynrei ka long ruh ka jingduh ka ba khraw na ka bynta ki paidbah ki ba lah ju shaniah beit ha ka mobile kum ki lad jing pyntip.
Nga na ka liang u President jong ka HYC keinong bad Thiepdiengngan unit nga kwah ban buh ka jing kyrpad ka barit eh ia ka District Adminstration ba kan sngewbha ban leh ei ei halor kane ka bynta khnang ba ki khynnah skul kane ka dong ka thain kin nymduh noh ia ki online klass.
Shillong: U Director ka tnad ka koit ka khiah, u Dr Aman War, u iathuh ba mynta ka sngi la test Covid positive ia ki 3 ngut ki briew ha ka jylla kine baroh 3 ngut, ki dei ki briew ki ba la wan phai na shabar ka jylla bad haduh mynta 270 ngut ki nongpang Covid-19 ha ka jylla.
U Dr War u la iathuh ba haduh mynta ki don 4 tylli ki jaka ki ba la mana ban iarung ia mih (Containment area) bad kitei ki long ka ktem shipai BSF ha Umpling,ka ktem shipai BSF ha Mawpat, Ka Nongmynsong Police Out Post bad ka Artho department jong ka NEIGRIMHS Hospital.
Ha East Khasi Hills District, ki briew kiba don ia ka jingpang Covid-19 ki long 236 ngut na kine 179 ngut ki dei ki shipai BSF, 5 ngut ki kynhun shipai bad 52 ngut ki riewpaidbah.
Ha Ribhoi District ki don 19 ngut, ha East Jaintia Hills ki don 2 ngut, ha South West Garo Hills District 2 ngut, ha East Garo Hills District uwei, ha West Garo Hills District 9 ngut,bad ha North Garo Hills District uwei, ki briew kiba la koit na ka ne ka jingpang ki long 46 ngut.
Ki sample kiba la dep ban phah test ki long 24,817 tylli, kiba long negative ki long 24,199 ki result kiba dang ap ki long 300 bad ki briew kiba la wan phai ha ka jylla ki long 21,837 ngut.
Na ka liang u symbud myntri rangbah ka jylla, u bah Prestone Tynsong u iathuh ba hadien ka jingkiew jong ki briew kiba shah ktah ha ka khlam Covid -19, khamtam ha East Khasi Hills District ka sorkar jylla, kan tnaw lad shuh shuh ban pynbun  ia ki jaka sumar ia ki briew ba ioh ia ka jingpang Covid-19.
: U Symbud myntri rangbah ka jylla, u bah Prestone Tynsong, u iathuh ba ha ka jingialang kaba la long mynta ka sngi, la shim ia ka rai ba ia ki kyrteng jong ki 198 ngut ki briew kiba dei ki highrisk contact jong ki briew kiba ioh ia ka jingpang Covid -19 yn ai ia ki kyrteng jong ki, ha ki nongialam shnong bad ha ki Covid-19 Commitee ban peitngor ba kine ki briew kim dei ban ia khleh paidbah.
Ki 198 ngut ki briew ki dei ki High Risk Contact jong ki briew kiba la wan ban shim bynta ha ka jingkhawai iathoh shong kurim, kaba la long ha Greenwood Resort ,Guawahati bad ki briew kiba dei ki high risk contact jong u shipai BSF u ba la test positive ha NEIGRIMHS Hospital.
Haba iakren bad ki lad pathai khubor u bah Prestone u la iathuh  ba  ki Covid-19 Commitee, kin khmih bad  pyntikna ba kine ki briew kiba dei ki high risk contact jong ki briew kiba ioh ia ka jingpang Covid-19 kim dei ban ia iaid sharum shaneng bad kim dei ban ia khleh paidbah, hynrei ki dei ban pyndep ia ka quarantine  kaba long 14 sngi kum ba la bthah da ka tnad ka koit ka khiah.
U la ong ruh ba kine ki briew kiba dei ki high risk contact, ki dei ban leh ban pyndep  ia ka quarantine  wat la ha ba la dep ban test bad ki long negative, hynrei ki dei ban bud pyrkhing ia ki kyndon ka tnad ka koit ka khiah, ban pyndep ia ka jingleh quarantine bad ban pynthikna ia kane la aiti ha ki Covid-19 Commitee.
Ka Sorkar Jylla ha ka jingialang ba la long mynta ka sngi, ka la shim ia ka rai ban weng noh ia ka jing pakhang shnong (total lockdown) ha ka nong bah Shillong, la iathuh da u Symbud Myntri rangbah ka jylla u bah Prestone Tynsong.
Haba iakren bad ki lad pathai khubor, na ka liang u bah Prestone u la iathuh ba ka sorkar ka la shim ia ka rai ban weng noh ia ka jingpakhang shnong naduh lashai ka sngi ka 15 tarik u Naitung 2020.
U la iathuh ruh ba ka jingrai jong ka sorkar jylla, ha ka 12 tarik u naitung 2020, ban pynjari ia ka jingpakhang shnong kaba 2 sngi, ha ka nongbah Shillong ka long tang ban ioh ban wad ia ki briew kiba iakynduh bad ki briew kiba la leit ban shim bynta ha ka jingiathoh shongkurim.
Hadien ba ki tnad ka koit ka khiah, ki la dep ban lap lut ia ki briew kiba iakynduh ia kine ki briew kiba long Covid positive, yn weng noh ia ka jingpakhang shnong ha ka nongbah Shillong baroh kawei, u la ong.
Ka jingwad bniah da ki nonglum jingtip shaphang u Syiem Tirot Sing u Syiem ka Hima Nongkhlaw kaba la rung ruh ha ki jaka pule kum kawei na ki lynnong ka iathuh ba u la long Syiem ha ki snem 1814 eiei haduh ba un da shah kem ha ki bor sorkar phareng ha u snem 1833 ba kumno utei u Syiem laitluid ba khatduh ki Khasi u kyntait mardor ia ki jingtyrwa kiba bun jait jong ka bor synshar ki phareng kiba lehse kiba tlot ka nongrim kin nym lah ban khlem jawdud ban kyntait ia ki jingmyntoi shimet kiba bun.
Dei ha ka por ka jingsynshar jong u ba u agent ka sorkar phareng u David Scott ha Assam u la kwah ban pyniasoh ia ka rithor Assam bad rithor Sylhet da kaba pan jingbit na u Syiem Tirot Sing ban shna surok ka ban iaid lyngba ka Nongkhlaw.
U Syiem Tirot Sing um shym la shim ia ka rai tang marwei hynrei u la khot ia ka dorbar kaba long ka nongmuna ba khraw ba ki nongsynshar jong ngi ha ki shnong ki thaw bad ki it ki hima ha kine ki sngi ruh ki dei ban bud ia katei ka sienjam haba shim ia kano kano ka rai ym ban rai tang marwei ne ar, lai ngut.
Haba ka dorbar ka la mynjur , la shah ia ki phareng ban shna ia ka surok lyngba ka jingiateh kular bad u David Scott ha u snem 1826.
Ki phareng ruh ki la trei bad haba la dep ban shna, tang katto katne por pat ki la iuhroit ia ka mon uba bun balang bad thombor ia ka hok ki kynthei.
Dei halor katei ka jingjia ba la khih puk ka jingbitar u Syiem bad ka Hima wat hapdeng ka jingujor sha ki bor ba halor kam shym sangeh satia ba sa sdang ka jingiakhun pyrshah ia ki Phareng ha u snem 1829.
Ha kane ka jingiakhun pyrshah ia ka sorkar phareng ym tang ki rangbah hynrei ki kynthei ruh kum ka Phan Nonglait ki la don ka bynta kaba khraw ban iarap ia ki rangbah.
Ai ba ka Phan Nonglait kan long ka nuksa ia kiwei ruh ki kynthei ne longkmie ha kine ki sngi ba mynta.
Ka jingiakhun ka la pynshaiong ia ki phareng kiba khein sting ia ka iktiar u paidbah ka jaidbynriew Khasi.
Hadien ka jingkhlad noh u David Scott ha ka snem 1831 u Lord Robertson u la shimti ia ka kam jong u ha Assam bad kut jingmut ban pynkut noh ia kane ka jingialeh kaba suhsat.
Ha kaba khatduh u Tirot Sing um lah ban iakhun pyrshah ia ka iktiar ba khlain bor ki phareng u la phet rieh sha ki jaka rieh bapher bapher.
Hapdeng ki jingpyrshang kiba bun kiba ki phareng ki la tyrwa ia u Tirot Sing bad ki Myntri jong u da ki jingtyrwa kiba sngewbynnud ban kyntait kim jop satia, hynrei da ki buit shukor ban ia kren iasuk la kem ia u Tirot Sing ha ka 13tarik u Kyllalyngkot, 1833 haba u mih na jaka rieh bad rai ban pynryngkang ia u sha Tenasserim hynrei ka sorkar Bengal ka la pynkylla ia ka rai u political agent bad la phah sha Dhaka haduh ba un da khlad ha ka 17tarik u Naitung 1835.
Haba u don hapoh iing byndi la tyrwa ia u Tirot Sing ban leit phai biang sha ka Hima ban shong ha ka khet Syiem hapoh ka jingpyniaid ka sorkar phareng la iathuh ba u la kyntait mardor ia kata ha ryngkat ki kyntien ba u ong: " Kham lah kaba iap kum u paidkar ban ia ka ban im kum u Syiem mraw “.
Kumjuh ha shuwa ba un iap u la ong ha uwei na ki koidi ba dei na ki thain Jaintia Hills :"Ynda phi leit phai sha la ka Ri iathuh ia ki para Ri jong nga ba u Tirot Sing u iap kum u Syiem “.
Kane ka jingkyntait jong u Syiem Tirot Sing ia ka jingtyrwa jong ka sorkar phareng ka pyni ba um dei uba rhah bor ne sbai rupa hynrei uba ieng ha la ka nongrim khlem ngop satia ha ki jingshah pynthame.
Haba phaidien ia ka jingiakhun u Syiem Tirot Sing, uwei na ki rangbah shipai ki phareng uba la ialeh ia u Tirot Sing u la ong, “Lada baroh ki Syiem Khasi ki la iasoh lang ha kane ka jingialeh kaba la long kylleng ka ri, kaba la sdang na ka jingpyniap ha Nongkhlaw, kan jin da la long kaba eh ia ka Ri lum Khasi “.
Kane ka mat ka phalang lehse ia ka jingdonkam jong ka jingiatylli jong ka Jaidbynriew naduh ki nongialam bad ki dkhot ka jaidbynriew ha baroh ki liang da kaba ngi ioh jingsneng ia kaei kaba la jia ha ki por ba la leit noh khnang ba ngin ioh ban kheit ia ki jingthrang jong ngi kum ka jaidbynriew.
Ai ba ka jingkynmaw burom ia ka lyngkhuh sngi iap ba 185 une u Syiem laitluid ba khatduh ki Khasi uba la pynsahnam ialade ha une u snem 2020 kan ai ha ngi ia ka jinghikai ba ngi dei ban rat dyngkhong ia ka mynsiem rhah bor ne sbai rupa ban myntoi shimet hynrei ban bud ia ka nuksa jong u Syiem Tirot Sing bad ki nongbud jong u ban ieng ha ka nongrim jong ka hok bad jingshisha khnang ba ki bor ba la laiphew jait kin nym ioh ban shim kabu ban pynngop ia ngi da ka jingpyrkhat myntoi shimet khnang ba ka lawei ki khun ki kti ki para pyrsa jong ngi kan long kaba shngain ha ki pateng ban wan.
Ka long ruh kaba donkam ban pynbeit ia kino kino ki jingduna ne jingbakla ba lah ban don naduh ki spah snem ba la leit haduh kine ki sngi khlem da donkam ban kdew kti ne kynnoh pyrshah iano iano khnang ba ngin lait na ki jingtynjuh kiba bun jait ha ki por ban dang wan.
Ai ba ki jingduna kiba lah ban don ha ki por ba la leit kin ai jingstad bad long ka jinghikai ia ngi baroh lang ban pynwandur ia kita khlem da don kano kano ka jingkwah burom hapdeng jong ngi.
Kiba pang ha ka pyrthei baroh kawei, ki la poi mynta sha ka 13 million ngut bad kiba pang ha India, ki long 9lak ngut.
Baroh kiba ioh pang, ha satlak pyrthei ki long 13,000,166 ngut bad baroh  kiba iap, ki la poi sha ka  569,990 ngut.
Ha  United States, kiba pang, ki long  3,341,838 ngut bad kiba iap, ki la poi sha ka  135,425 ngut.
Ka India, ka wan balai ha ka pyrthei, ha kaba kiba ioh pang baroh ki la poi sha ka 8.
78lak ngut bad kiba iap, ki long 23,174 ngut ha ki 24 kynta ba ladep.
Kiba ioh pang ha ki 24 kynta ba ladep, ki long  28,498 bad kiba iap ki long 553 ngut.
Baroh kiba ioh pang, ki long 9,06,752 bad kiba dang shah sumar, ki long  3,11,565 bad sa  5,71,460 ngut kiba la mih na ki  jaka sumar bad kiba iap ki long  23,727 ngut.
Ka jingpang covid 19, ka tam haduh shi lak, tang ha ki lai sngi kynthih, lane na ka 8lak sha ka 9lak ngut.
Ka por ka dei kaba kordor tam ha ka jingim jong ngi ki briew.
Ka por kam ap iano iano pynban ka iaid beit kam don jingsangeh.
Ía ka jingim jong ngi ki briew la pyniasyrngiem bad ki saw tylli ki por ne ki saw aiiom ha ka shisnem kata ka dei ka pyrem, synrai, lyuir bad tlang namar ha ka jingim jong ngi ki briew ruh ka don saw bynta ka por khunlung, khynnah, samla bad tymmen.
Ka por khunlung ka dei ka por ha kaba ngi dang lui lui,shisur bad khuid mynsiem bad ngim pat tip eiei ha ka jingim.
Ka por khynnah ka dei ka por kaba ngi dang shaniah nadong shadong ha ka jingpyniaid i mei bad i pa.
Ka por samla ka dei ka por kaba ngi hap ban mat ia shibun ki jingeh, jingjynjar bad ki jingtynjuh ba har-rukom namar kane ka dei ka por ksiar por rupa ban pynkhreh ialade ban ieng ha la ki kjat.
Bad ka por tymmen ka dei ka por ka ban tei ia la ka ing ka sem bad ka lok ryngkat ki khun ki kti kum ka longing longsem kaba dei ka nuksa ia kiwei ki marjan marpa.
Napdeng kitei ki saw tylli ki por kiba donkam ha ka jingim jong ngi ki briew,ha kaba baroh saw ki por ngi hap ban iaid lyngba lut, ka por samla ka dei ka POR KSIAR NYLLA namar dei ha kane ka por ba ngin rai la ngi kwah ban suk, ban bha,ban jynjar lane ban long briew ne long mrad ha ka lawei jong ka jingim jong ngi iwei pa iwei.
Ka por samla ka dei ka por kaba donkam tam ha ka jingim jong iwei pa iwei i briew namar kane ka por ka dei ka por ban pynkhreh bha ia lade,la ha ka pule dangle, wad kam wad jam, bylla sngi bad ban kunai la ka ioh ka kot, ban iarap ia kiba ha ing ha sem ki hymmen para, bad ban noh synniang da ka jingshemphang,ka jingnang jingtip bad wat da ka bor met ia ka imlang sahlang,ka ri bad ka Jaitbynriew.
Ka por samla ka dei ka por kaba dang khlain bha ha ka pyrkhat pyrdaiñ, ha ka bor met por phad, ha ka jingiohi jngai bad ha ka jingshemphang lada ngi don ka mon bajwat ban leh ia kano kano ka kam naduh mynsiem kam don jingeh jingtynjuh kaba lah ban khanglad pynban ka shong pat ha ngi iwei pa iwei la ngi kwah ban leh sniew ne ban leh bha ban sah ka nam jong ngi shiarta.
Ka por samla ka dei ka por kaba pynkynmaw sah bad um lah ban pynklet ia ngi iwei pa iwei namar ha kane ka por ngi mat ia shibun ki jingkmen jingsngewbha pahuh kyrhai.
Ka por samla ka dei ka por kaba sakma ne bym thikna bad kynmaw than ia kiba ha ing ha sem,ia ki hymmen para bad ia i mei i pa namar kat shaba phai tang ki lok kyrhai pynban kane ka por ka dei ka por ban ai ia ka rai bapaka ia ngi iwei pa iwei ban sniew ne ban bha ha ka jingim.
Ka por samla ka dei ka por kaba kwah tang ban pynsngewbha ialade ym da pyrkhat than ia kiwei.
Kane ka por ka dap tang da ki jingpynshoi, jingtynjuh bad ki ktien jali jaum na ki paralok ban pynphlop bad pynngop ia ngi ha ki kam sniew ba laiphewjait bad lada ngi ngop ha kine ki jingriam kiba sniew ba laiphewjait lyngba ki lok kiba ngi thoin, kiba ngi shaniah tang kata hi la kut ka jingim ban pynsohsat bad pynjynjar ia ngi shi-arta.
Dei na kane ka daw ba ngi dei ban da jied bha ia ki paralok ban ia iaid ia ieng ryngkat namar ka jingim jong ngi ka shong ha ki kti, ki kjat, ki jingmut jingpyrkhat jong ngi ban leh ban kam,ban iaid ban ieng ban pyrkhat pyrdaiñ bha ym ban taria ruma.
Khatduh iawai, nga kwah ban kyntu sha baroh ki paradoh parasnam bad ki samla kynthei bad shynrang ka Bri u hynniewtrep ba ngim dei ban PYNLEHNOHEI ia ka por samla ne shah IALAM BAKLA la ha ki kam sniew ne kam shongkha ban tip bha tang ia i snam bapaka,ban nym iaid BAKLA ne iaid SAKMA bad ban nym tur RUMA khlem da PYRKHAT BHA ne PYNTHIKNA ha ka lynti bym dei hynrei ba ngin long ki samla kiba bha,kiba iaishah, kiba iohi jngai, kiba iaineh, kiba kyntiew ia ki paradoh parasnam bad ban ialeh khlem kynran dien ia kaba dei,ban shakri da ka jingieid ia ki paradoh parasnam,ka dong ka thain ka RI bad ka JAITBYNRIEW HYNNIEWTREP ban long ki nuksa ia ki longdien ki ban dang wan,ban tei ia ka lawei da ki nuksa kiba bha khnang ba ngim nym babe kylla.
Kiei ki jnglong ba ngi mad haki por samla ??sumar ba ioh ka pulom ei jingim samla ha ka pyrthei.
kiei ki jingmut ha lyndet kitei ki kyntienKi ei ki jingmut ha lyndet kitei ki laiñ.
Shillong:Ka HPF, ka dawa na ka Deputy Commissioner Ribhoi ka R.
M.
Kurbah ban buh jaka Coronavirus Check up Center ha Mawlasnai bad Umsyiang ki jaka ba ki ia rung ia mih ki briew kiba na Assam bad Meghalaya.
Na ka liang ka seng ka la lap, ba ki briew kiba na Assam ki lah ioh ban wan sha ki iew ki hat ban rung ha ki ATM ha bhoirymbong, umroi bad kane ka ka buh jing ma kaba khraw tam ia ki briew kum ha kine ki por kaba une u khniang jing pang u lah khreh pur sted ha kylleng ka jylla.
Kumta ka seng ka dawa ban buh noh da ka jaka check Point hangtei ki jaka khnang ki paidbah kin shngain ka leit ka wan bad ha kajuh ka por ka dawa ruh ba dei ban pynshitom ia ki briew katkum ki kyndon jong ka ain ki bym deng mask bad bym phikir ka leit ka wan khamtam ha ki iew ki hat.
Shillong:U Director ka tnad ka koit ka khiah u Dr Aman War u la kyrpad ia ki paidbah bad ia ki bor pyniaid shnong ban ym pynthut  ia ki nong trei ha ki Hospital baroh.
Haba iakren bad ki lad pathai khubor u Dr War u la ong ba ki don na ki Shnong ki bym shem la shah ia ki briew ki ba trei ha NEIGRIHMS hospital ban rung ha ki Shnong ba ki sah hadien ba ki la wan na jaka trei.
U la ong ruh ba ka NEIGRIHMS hospital, ka dei ka hospital kaba kit khlieh bad  kim ju phah ia ki nongtrei jong ki khlem da pynthikna  bha ia ka koit ka khiah jong ki.
U Dr War u la ong ba lada ki shnong ki thaw kin pynthut, ia ki nongtrei ha NEIGRIHMS hospital yn ym don ban sumar shuh ia ki nongpang, kumta u la kyntu ban ym pynthut ia ki nongtrei ka NEIGRIHMS hospital.
U la ong ruh  ba ym tang ia ki nongtrei ka NEIGRIHMS hospital, hynrei  ia baroh ki nongtrei jong ki hospital ba don ha jylla, namar ba la phah leit ia ki sha ing ka mut ki long ki ba koit ba khiah.
U la ong ruh ba mynta kaba donkam ka long ban burom ia ki nongtrei jong ka tnad ka koit ka khiah, ki ba ialeh pyrshah bad trei shitom na ka khlam Covid-19.
U myntri ka tnad ka koit ka khiah, u bah Alexander L Hek, u la ong ba ka sorkar bad ki bor ba dei peit ia ka NEIGRIHMS ki ai khublei kyrpang ia ka shong Mawkasiang ka ba la kloi ban pdiang ia ki nongtrei ka NEIGRIHMS ba kin sah hapoh katei ka shnong.
Nongpoh: Ka Metiap jong iwei I khunlung ba dang shu kha bad iba la shem jingeh ban iohtep ha u Lumjingtep ka Balang Presbyterian Umrandairy, la ioh ban tep bad pyndon burom noh mynta ka sngi, kata hadien ba kiba haiing hasem jong itei u khunlung, ki la hap ban iaid lyngba shibun ki jingeh, namar ka la don da kawei pat ka kynhun kaba dei na kajuh ka Balang, ki la kyntait ban ai jaka tep ia itei I khunlung hapoh utei u Lum Jingtep ka Balang.
Haba wad jingtip halor katei ka jingjia, la ioh jingtip ba itei u khunlung I la khlad mynha ka sngi Saitjain hapoh ka Bethany Hospital Shillong bad I la khlad ha ka por 4 baje ei ei janmiet, ha kaba naduh katei ka por ba I la khlad, kiba ha iing ki la rah sha ka shnong, na ka bynta ban pyndep bad ban pynkhuid noh ia ka met jong I, hynrei la mih shibun ki jyrwit jyrwat ban pyndep don burom ia katei ka metiap itei I khunlung.
Haba iadei bad katei ka jingjia, kiba ha iing jong itei i Khunlung ba dang shu kha, ki la pynpaw ia ka jingsngewkhia halor ki huri hura hapdeng ki para bangeit hapoh katei ka Balang Presbyterian Umrandairy bad kaba la poi syndon haduh u pud ba wat ia I khunlung ba dang shu kha, pynban la shah kyntait ban tep hapoh u Lum Jingtep ka Balang.
Ka nongrim kaba la pynsngewkhia eh ia kitei kiba haiing jong itei u khunglung, ka la ba wat tang ban tep ia ka metiap jong itei I khunlung, la hap ban hiar da ki heh Magistrate bad pulit, kiba la iakren halor katei ka jingbym iohtep itei I khunlung bad dei haduh ban da kut katei ka jingiakren, ki sa pyntip pat sha katei ka longiing da kaba phah da ka jingthoh sha katei ka iing, na ka bynta ban ioh tep ia itei I khunlung.
Haba pyrshang ban wad jingtip na u Rangbah shnong ka Umrandairy, u Bah L.
M Bina, u la ong ba ka shnong, ki la pyrshang ban don ka jingsngew halor katei ka jingjia, hynrei katei ka longiing kaba la kynduh ia katei ka jingjia kaba sngewsih, hynrei ki la shu iohsngew ba katei kawei pat ka kynhun na kajuh ka balang, ka la khang ban tep ia itei khunlung bad namar katei ka jingkhang, la poi ka jingiakren shaduh ka thanad ha Umsning.
U la ong ruh ba kum u rangbah shnong, u la ai jingmut ia katei ka longiing ba kin tep noh hapoh u Lum Jingtep ka shnong, hynrei halor katei ka jingai jingmut ka shnong, katei ka longiing kaba la kynduh ia katei ka apot, ki la kyntait ia katei ka jingtyrwa ka shnong, namar ki kwah ban tep hapoh u lum jingtep ka shnong.
Namarkata, hadien katei ka jingkyntait da katei ka longiing, kum u rangbah shnong, nga la ai jingmut ia katei ka longiing ba lada ki kwah ban tep hapoh u Lum Jingtep balang, ba ki dei ban thoh da kawei ka shithi sha katei ka Balang, khnang ba ka shnong bad katei ka balang kin ioh ban iakren, u la bynrap.
Kumta hadien katei ka jingiakren, ka la don ka jingiamynjur lang hapdeng ki bor distrik, ki nongialam shnong bad kiwei, kiba la ailad ban tep noh ia itei I khunlung hapoh u Lum Jingtep ka Balang Presbyterian Umrandairy.
Wat pynmih khubor khlem datip bha ia kadaw ko Rupang.
Man ki khubor jong phi nga iohi ba ki babun hi dei ki khubor ba shu pynmih khlem da tih bniah iaka jingshisha bad iaka daw bad kiba bun ki khubor jong u Rupang ki lah ban ialam bakla iaki nongpuleKaba nyngkong shwa ban kren phi hap ban da tohkit bniah phi ruh mano ba phah? Ia kane ka khubor.
Khlem da tip ia jingshisha ioh don da kiba phah pat hap rm ban pynmih.
Ka pap ka sah ha ki ba phahNa kane kein ka daw nga ong wat juh kylla niam kristan.
Lada dei kane ka long iing ka long niam khasi kane ka jingjia kam ym jia kumne kaba sngewlehrain.
Haka jingiap baroh u briew u long kumjuh hynrei phewse ka jia kumne pynbanKa long kaba bakla ban shu pynksan bad iaroh da lade ia lade.
Ym don ba lah ban ai syrnod da lade ia lade.
Bad ka shu long kumta hi u briew u don la ki jingeh ha ka long briew manbriew, namar ka jingeh bad ki jingbakla ka dei hi kaba ju ia jan bad ka longbriew man briew.
Nongpoh: Ka District Magistrate jong ka Ri Bhoi District, hynnin ka sngi ka la pynjari da ka (lockdown) bad ruh da ka kyndon 144 CrPC ha kiba bun tylli ki shnong khappud kiba don ha ki jaka bapher bapher hapdeng ka Meghalaya-Assam.
Katei ka Lockdown, ka la naduh ka por 6 baje mynstep jong ka 13 tarik mynta u bnai bad kan kut haduh ka steo 6 baje mynstep jong ka 20 tarik mynta u Bnai.
Ki shnong kiba shah kynthup ha katei ka Lockdown, ki kynthup ia ka thain Byrnihat, thain Khanapara, thain Jorabat- Baridua, Ampatama, Umshru, Sukhoinijira, Iewmawroh, Bakhlapara, Hawla, Jimbrigoan, Lyngkhung, Patgaon, Umsen, Jyrmang, Bernongsai Nongkhlaw, Bernongsai Nongspung, Umsaliang, Gunapati, Mairapur, Nongkyllang, Ranijirang, Umshalani, Ranibari, Balakhawa, New Balakhawa, Bilpara, Halher, Akhoinijira, Garobhanga bad ka shnong Ulubari.
Nalor katei ka jingkhangdam, ka DM ka Ri Bhoi, ka la kyntu ruh ia ki paidbah ba kin kiar na ka jingialang briew kaba palat ia ka san ngut ha ki jaka paidbah lait noh ha ki ing ki sem shimet, la khang ruh ia ka jingmih bad jingiaid jingieng jong ki briew, ka jingiaid jong ki kali kamai bad kali shimet ruh kumjuh bad ruh la khang pyrshah ban plie ia ki iew ki hat bad ki jaka kamai kajih bad jingbiah pathar ha ki jaka paidbah.
La buh ruh ki kyndon haba don kano kano ka jingiap briew, yn shah tang hapoh 20 ngut ki briew ban pyndep ia ka jingleh niam leh rukom bad leit ontep.
Lada don kino kino ki jingdonkam kyrkieh kaba ki paidbah ki donkam khamtam ha ka pang ka shitom ki lah ban aplai ia ka car pass da kaba leit ha ka website jong ka Ri Bhoi District kaba dei www.
ribhoi.
gov.
in.
Shillong: Myn shisngi mynmiet jong ka 12 tarik u Naitung, ka surok bah National Highway 127 B na Nongstoin sha Rongjeng ka la twa bad paid kynsan kynsan na ki bynta ba hapdeng jong ka surok kaba la buh jingma ruh ia ki paidbah kiba leit ba wan lyngba kane ka surok.
Katkum ka jing iathuh jong u bah M.
Dhar S.
E PWD (R) Western Circle, u la ong ba katei ka jing orpait bad twa jong katei ka surok ka dei hapoh ka shnong Nongshram Ading ha shwa ban poi ha pdeng shnong Nongshram West Khasi Hills District.
Shuh shuh u la iathuh ruh ba katei ka jingtwa ka la pynlong ruh ia katei ka bynta jong ka surok ba kan ngam noh kumba 1 phut shiteng bad ka jingshahktah ka la kot kumba 50 meter eiei, hynrei u la ong pat ba ki kali ki dang lah ban iaid ban ieng bad na ka liang jong ka tnad ka la pyrshang ban iarap ban maramot ia katei ka surok.
Ha kaba iadei bad katei ka jiongjia u bah Dhar, u la ong ba ia ka daw jong ka jingpait bad jingtwa ym shym la lah ban tip bad u la iathuh ruh ba ka la don lypa ka dak jong ka jingpait ha katei ka surok kaba la jia mynta la kumba 1 taiew eiei bad lehse ka lah ban dei ruh namar ka jingjur u slap, kaba la pynlong ia katei ka jingpait jong ka surok.
Ha kaba iadei bad kane ka bynta u la phah ia ka kaiphod sha u C.
E ka National Highway ba kin leh ia kaba donkam.
U la iathuh ruh ba nalor kane, ki la don ruh ki jingtwa khyndew ha kiba bun ki bynta jong katei ka surok bad na ka liang jong ka ophis kala pynkhuid noh khnang ba kan ym don kano kano ka jingthut ha ka leit ka wan jong ki paidbah.
Nongpoh: Ki nongialam ka Dorbar Shnong Umniuh Khwan lem bad ki nongialam ka HANM Umiam Circle, myn hynnin ka sngi ki la leit ban ujor sha ka Deputy Commissioner Ri Bhoi, na ka bynta ban pyn paw ia ka jing pyrshah kaba jur, halor ka jingai jingbit ia ki ar tylli ki longiing ban pynlong ia ka jingkhawai kyntiew shongkurim hapoh ka Ri Kynjai Resort, ka Resort kaba don hapoh katei ka shnong.
Kiba la donlang ha katei ka sngi ban ujor sha ka DC, ki kynthup ia u Bah u Bah Albert Lyngdoh, Secretary Shnong, ka Umniuh Khwan, nangta u Bah Biang Sad, President ka HANM Umiam Circle bad u Bah Pateng Myrsing President ka HANM, Ri Bhoi Unit, ha kaba ki la leit ban kynduh DC ha ryngkat ka jingthoh, kaba ki la pynpaw ia ka jingpyrshah kaba jur halor katei ka jingai jingbit ban pynlong ia katei ka jingkhawai shongkurim ha katei ka Resort.
Haba iadei bad katei ka jingleit kynduh DC, u Bah Albert Lyngdoh, u la ong ba ka Dorbar Shnong hadien ka jingioh jingtip halor ka jingkyntiew kurim jong ki ar tylli ki longiing, ki la ioh jingbit ban pynlong hapoh ka Ri Kynjai Resort ha ka 16 bad 25 tarik mynta u bnai, kumta ka Dorbar shnong, ka la shim ia ka rai ban buh beit ia ka jingpyrshah, namar ki tieng ioh ba katei ka jingiathoh kan long kum kaei kaba la jia hapoh ka Greenwood Resort Khanapara, Assam.
Ha kajuh ka sur, na ka liang kitei ki nongialam shnong bad kumjuh ruh na ki nongialam sengbhalang, ki la shim ia ka rai ba da lei lei kim ym ailad ia kiba kum kitei ki kam sngewbha ha kaba kum kane ka por bad ki la shim ruh ia rai ban ieng rangbah na ka bynta ban pyrshah beit, namar kim kwah ba sa shisien ki paidbah kin iakynduh jingeh biang sha shisien, kumba la ka jia ha katei ka jingiathoh shongkurim ha Greenwood Resort.
Shillong:Ka Synjuk ki Nongsynshar Shnong ka Bri U Hynniewtrep (SNSBH), ka la phah da ka jingthoh mynta ka sngi, sha U Director, NEIGHRIMS, Shillong bad ha katei ka jingthoh la pynsngew halor ka jing donkam ban ai ia ka jaka sah kyrpang ia kito ki nongtrei kiba sumar ia ki shipai bad kiba don mynta ha ka orthopaedic ward lane ha kiwei kiwei ki jaka kiba sumar ia kiba pang covid 19.
La pynsngew ba katei ka long kaba donkam, namar ba ki don ki nongtrei kiba sah ha ki iing wai ba ki hap ban ia leit shabar lang lane ba kim don ki jaka shong jaka sah kiba biang.
La ong shuh shuh, ba lada jia ba ka don ka jingdawa jong ka kam, ha ki sngi ki ban sa wan, kumta kan donkam ia ka jaka kaba biang, ba ki nongtrei kin ioh ban sah kyrpang bad lada jia ba ka jingpang ka nang kiew, kumta ka leit ka wan jongki sha la iing, kan buh ia ka jingma kaba khraw.
La ai jingmut shuh shuh, ba lada don ki nongpang, kiba dang leit shah sumar thymmai, kumta ki bor hospital, ki dei ban pynsah kyrpang shwa ia kitei ki nongpang, ba kan nym mih kano kano ka jing ia bit jingpang sha kiwei pat.
Ka SNSBH, ka ai ruh ia ka jing ai khublei ia ka dorbar Shnong Mawkasiang, ha kaba la shim wai ia ki lai tylli ki iing sah miet, na ka bynta ban pynsah ia ki 47 ngut ki nongtrei jong ka NEIGHRIMS, kiba la dep pyllait da ka hospital, ba kin leit sah kyrpang sha la iing bad kiba dei ruh ki nong shong shnong hi jong ka Mawkasiang, pynkut ka kyrwoh na U bah RL Blah, General Secretary, SNSBH.
Nongpoh: Ha ka rta kaba 50 snem, kawei ka Longkmie kaba la tip kyrteng kum ka Kong Lakyntiew Syiemlieh na ka shnong Lumumpih Umsning, Ri Bhoi, ka la lah ban pyndep ia ka Klas XII Arts, na Balawan Kolej haka result bala pynbna daka MBOSE myn hynnin ka sngi.
Khyndiat sha phang katei ka Long kmie, la ong ba ka la pep skul naduh u snem 1988 ha ka Klas X na ka Laitumkhrah Presbyterian School, hynrei namar ka jingangnud ban pyndep ia ka jingpule, katei ka Longkmie ka la sdang biang ka jingpule da kaba bteng ia ka Klas X ha ka skul NIOS ha Umsning, kaba dei ka skul miet tad haduh ba ka la lah ban pyndep ia ka Klas X lyngba ka NIOS bad mynta ka la lah ban pyndep ia ka Klas XII Arts ha ka 3rd Position na ka Balawan Kolej, Umsning.
Katei ka Longkmie, kaba la don 4 ngut ki khun bad 2 ngut ki ksiew, ka dei ruh ka nonghikai ha ka Persara UP School, Umsning Lumumpih, ha kaba la ong ruh ba ka daw kaba hakhmat eh ba ka la hap ban pyndep ia ka jingpule, ka long ban iohlong kum kawei na ki nonghikai kaba biang, khnang ba kan nanglah shuh shuh ban ai ka jinghikai kaba biang ia ki khynnah ha katei ka skul.
Katei ka Longkmie, ka don ruh ka thong ban pyndep haduh ka kyrdan BA bad ban shim ia ka sobjek Khasi kum ka Honour, khnang ba yn nanglah shuh shuh ban nangkyntiew ia ka ktien Khasi bad khamtam eh ba katei ka Longkmie, ka sei kaba sngewtynnad eh ha ka kam thoh poitri.
Haba iadei bad ka jinglah katei ka Longkmie ban pyndep ia ka jingpule ba 12, ka la phah ruh ia ka khubor sha kiwei pat ki khun samla ha ka Distrik bad jylla, ba kim dei ban duh mynsiem, hynrei ki dei ban don ia ka mynsiem trei shitom ha ki jingpule ne ha kano kano ka kam kaba ki trei bad ka jingtrei shitom bad ka jinglen lade ka dei kawei na ka kam kaba ki lah ban kiew shaphrang ne ban poi sha ka thong jong ka jingjop.
Nongpoh:Ki la don shibun ngut ki longkmie na ki shnong bapher bapher ka thain Umsning, ki la leit ban synran ia uwei u bar jylla, uba dei ruh u nongtrei ka Bandhan Company, uba la shah rah ha ki Pulit ka Umsning, kata hadien ba ki dkhot ka RBYF, ki la bat ia u ha ka por ba u la rung sha kawei ka iing, kaba don ha shnong Syad-Rit kaba don ha Umsning.
Ka khana halor katei ka jingjia, la ong ba ha katei ka por ba ki dkhot ka RBYF lem bad ki nongialam ka shnong Syad-rit, ki la leit ban wad jingtip na katei ka iing halor ka jingleit utei u bar jylla sha katei ka iing, kynsan kynsan la mih kawei ka longkmie bad kaba la wan hakhmat hakhmat, kaba la iada ia utei u bar jylla, kaba la kren tohmet ia kitei ki dkhot ka RBYF bad Nongialan shnong bad kaba la ong ruh ba lada ki donkam eiei ban kylli na u, ha kaba lada ki don ia kino kino ki jingkylli, ki lah ban kylli na ka ym na utei u bar jylla bad katei ka jingleh da katei ka longkmie, ka la pynbitar eh ia ki dkhot ka RBYF bad ia ki nongialam shnong ka Syad-rit, namar kim iohlad wad tang ban kylli na utei u bar jylla.
Haba ki iohlad shuh ban kylli na ei u wan bad shaei u leit, ki dkhot ka RBYF bad nongialam shnong ka Syad-rit, ki la pyntip noh mar mar sha ki Pulit ka Umsning Police Station bad kaba la pynlong ruh ia ki Pulit ka Umsning, ba ki leit sei ia itei u bar jylla na katei ka iing bad rah ia u sha Thanad.
Hynrei haba utei u bar jylla, u la poi ha Thanad Umsning, ki la don shibun ngut ki longkmie na ka thain Umsning, ki la leit ban synran ia utei u bar jylla sha katei ka thanad bad kiba la byrngem ban ujor Ejahar kylla ia kitei ki dkhot ka RBYF.
Tang mar ia tip halor katei ka jingbyrngem ki Longkmie, kitei ki RBYF ki la leit mar mar sha katei ka thanad ban leit wad jingtip bad ruh ban leit pan jingpynshai halor katei ka jingbyrngem ujor Ejahar da kitei ki Longkmie, hynrei haba kitei ki dkhot ka RBYF, ki la poi ha katei ka jaka, ki la leit ban rung sha ka kamra treikam u Offcer In-charge bad ka jingiakren kaba neh la kham slem, ka la poi noh sha u pud ka jingiasngewthuh jingmut bad ym shem la don shuh kata ka Ejahar pyrshah ia ki dkhot ka RBYF.
Haba iadei bad katei ka jingjia, u Bah Phrangsngi Kylla, u la ong ba ka nongrim kaba la pynlong ia ka seng ba kan bat bad ban kylli pyrthew ia utei u bar jylla, ka dei namar ba kim tip ba u dei uba naei, ha kaba ka seng hi ka sngew ba kam long kaba bha, ba ki briew kiba nabar kin rung kin mih katba mon sha ki shnong ki thaw, katno tam ba utei u briew uba dei u bar jylla bad uba la wan ruh da kawei ka thuk thuk, kaba don ia u registration number na Assam.
Haba iathuh halor ka jingiakren bad utei u Pulit ka Umsning, utei u nongialam ka RBYF, u la ong ba ka seng ka kyntu ia ki nongtrei ka Bandhan Company, ba kim dei ban leit rung sha kiwei kiwei ki shnong, namar ha kaba kum kane ka por, ka dei ka por ba ki briew ki tieng bha ban wan ki briew kiba nabar bad khamatam eh ia ki bar jylla.
Ban wad ia ka jingstad kam shong eh ha ka jingheh/jingrit karta, hynrei ka shong ha ka jingtrei shitom bad ha ka mon ba jwat.
Ka long ka khubor ba phylla bad kaba pynkyndit shisha ia nga kumjuh ruh ia kiba bun ba lang bad ka long ruh ka khubor kaba ngam pat ju ioh sngew koit mynno mynno naduh ba nga dang khynnah haduh mynta ba nga la heh la san hangne ha pyrthei ban ioh sngew ba pass klas 12 i longkmie ba 50 snem karta bad i ba la don khun la ki khun ki kti bad kumjuh ia ki khun ksiew.
Kane ka lah ban long ba i kong Lakyntiew Syiemlieh i dei i wei na ki longkmie ba nyngkong eh ha ri Khasi wat ha ka pyrthei baroh kawei i ban thaw ia kane rekod ban pynsah jingkynmaw ia kiba bun ba lang khamtam eh ia u paid ka ri Khasi.
Haba nga pyrshang ban puson ia ka rukom leit pule i kong Lakyntiew Syiemlieh ngam lah shemphang satia, kumno i lap ban leit sha college haba la don la ki khun ki kti, baroh baroh ki longkmie wat kiba dang kham lung ka karta ki ju ong haba la don la ki khun ki kti ka la eh ban bteng ia ka jingpule.
Hynrei kumno pat i kong Syiemlieh i lah ban pyndep kat ia kane ka kam? Nga pyrkhat sa ka shet ka tiew ka kam iing kam sem katkum ka kamram kmie katno kaba khia, hynrei i dang lah ban pyndep hok ia kane ka jingpule.
Nga la shu sah ha jinglyngngoh shisha ban puson shaphang kane ka rukom long jong i.
Khamtam ba ka khlieh jong i kam ia dei shuh ba in pynlut por ha ka jingpule lada ia kren kat kum karta namar ba la sdang sa ka noh sha ka jinglong tymmen.
Hooid watla im lah ban pass ha ki kyrdan ba kham sha khmat hynrei ka la long pat ka burom bah bakhraw shisha ia i bad ia ka iing ka sem jong i ia ka shnong ka thaw ruh kumjuh, haba ia nujor bad kiwei kiwei ki samla.
Tengteng don bun ki Samla ba dang iohlad ban shu pule bad pynlut por beit ha ki jingpule ruh ki dang sah klas hynrei ma i pat i ioh ban kheit ia u soh bakmen wat hapdeng ka jingialeh ba hap iaid ia ki jingeh.
Dei hangne ba ong ka ktien, ki ba jop ki ju sngewtynnad ban ong ka long kaba eh ban ialeh, hynrei kiba rem ki ju sngewtynnad ban ong ka long kaba suk.
Ka jinglong shlur bad ka jingtrei shitom i Kong Syiemlieh ka la long kum ki khlur kiba tyngshaiñ khrik khrik ha sahit bneng mynmiet ba pynshai sha ka pyrthei, haba kiwei ki peit ki ioh ia ka nuksa ka jingshai thaba jong phi ba phi la pyni.
Namar phi la long kum u Mawlynnai u bym lip ki rong wat haba u la sah slem, bad kumta bun kin ikwah ia u tangba ka dor jong u ka long kaba rem pat ban thied.
Kumta na ka liang ka shnong, ka College ka la dei ban pynkup burom kyrpang ia ka jinglong shlur jong i bad ia ka nuksa ba bha tam jong i ba ki Samla kin ioh lem ia ka dienjat ka jingtrei shitom jong i.
Kumta na ka liang jong nga ruh nga phah lem ia kane ka jingkhublei kyrkhu kyrdoh ia phi Kong kum ka dak ka jingiakyrshan lem ia ki jingtrei minot jong phi.
To U Blei ka jingsuk un longryngkat bad phi Kong Lakyntiew Syiemlieh, ba phin nang ioh ka met ba koit ba khiah kumjuh ia ka iing ka sem jong phi baroh.
Ba phin nanglah ruh ban nangiai trei shitom shuh shuh ha ka jingpule jong phi bad ha ki kam ki jam jong phi baroh bad ba phin nang kynmaw ruh ia la U Nongthaw.
Khublei shibun.
Shillong: Na ki shiphew ngut, kiba leit sha ka jing iathoh ha Greenwood Resort, ha Guwahati, ki ioh jingpang khlam covid 19, hynnin ka sngi.
U Dr Aman War, Director Health Services (MI), u iathuh ba ki don 104 ngut kiba iajan bad kitei ki nongleit iathoh bad haba la test, la lap ia kitei ki 10ngut kiba don ia ka khlam covid 19.
La iathuh ruh ba kitei kiba wan iathoh, ynda ki la wan phai na Guwahati, ki la shang kylleng kylleng ki bynta jong ka nongbah Shillong.
Ki lad khubor, ki iathuh shuh ba ha ka jing test jong ki doktor, hynnin ka sngi, ki don 78 ngut kiba don jingpang covid 19 bad ia kitei yn sa test biang, mynta ka sngi hat majai, ban nang pyn thikna, la ki don ne em ia katei ka jingpang khlam.
Ki doktor, ki dang wad ia kito kiba lah ban don jingpang, ha ka thain Lady Keane, Laban, Pynthorbah, Bishnupur, Demseiniong bad Mawprem.
Baroh kiba ioh pang Covid 19, haduh mynta ka sngi, ki long 324 ngut bad kiba la jem ki long 46 ngut bad kumta kiba dang don ha ka jingshah sumar, ki long 276 ngut bad ha East Khasi Hills, ki don 242 ngut.
Ka sorkar Jylla mynta la bun taiew, ka la dep pyllait ia ka pakhang shnong bad ka la bthah ia ki nongtrei ophis, ba kin sdang ia leit sha la ki jong ki jong ki kam, hynrei kaba sngewsih, ka long ba ki nongtrei ophis, ki don kiba leit trei shisngi, ki pep noh 4 sngi, (nalor ba ki trei tang san sngi ha ka shi taiew) bad haba ki leh kumne, ka jingleit trei, ka long noh, kaba shu leit trei myllen bad ki kam ki duk, kim iaid satia.
Bun kiba leit donkam ha baroh ki ophis sorkar, ki la shu leit kai ha kine ki sngi.
Nalor ba ban ioh rung ruh ka eh tasam, ba hab shah siat shwa na shyllang, nangta hap sait kti, da ki phew sien, haduh ba la sma jyreh ban sma ruh, hynrei kaba sngew jlep hi shoin, ba kiba bun ki miej ki thylli bad haba thylli ki miej, kiwei lei kiba don, ki shu jubab pynstet bad kyrngah khlieh, da kaba ong ban sa wan ha kawei pat ka sngi bad haba ka long ha kane ka dur, ka pyni, ba mynta u snem, ki kam jong ki paidbah, kin shu sahkut lut khoit ha ki ophis.
Ka sorkar Jylla, ka la dei ban pynlong noh mardor, namarkata ia ka training covid ba kyrpang, ia ki nongtrei ophis baroh bad kata ka long, ba uno uno uba don ha ka ophis treikam, u dei ban leh lut khoit ia ki kam jong kito kiba pep bad u dei ban leit trei dangstep bad ban mih ruh ynda miet bad lada ka long kumta, ki kam kin iaid beit kumba iaid ki Bank, ha kaba lada u pep, uwei ne ar, hynrei kiba sei bad kiba thep pisa, kim wit satia.
Kata ka dei kaba ngi iakren ia ki ophis sor, hynrei lada iakren lei ia ki ophis ha ki District lane ki nongkyndong, ka la shu long beit, ba mynta la lai bnai tam ne duna, ki la shu khang dam beit bad lada don briew eh, u lah ban don tang u chowkidar bad katei ka dei ka phang, kaba ka sorkar Jylla, kan hap ban pynbeit noh mardor.
Katba ka jia, ngi hap ban sngewthuh ba kine ki dei ki sngi kiba slem bha, ba ngin iakhun ia kane ka jingma jong kane ka khlam corona bad kumta, lada ki nongtrei ophis, ki ialehkai ha kane ka dur, da kaba leit trei shi sngi bad pep saw sngi, kumta katei ka la pynsuk shi katdei ia ki, hynrei kan pyni noh pynban, ba kitei kim dei ki ophis paidbah, hynrei kin dei tang ki jaka ai kam ia ki riew khlem kam bad hangta ki paidbah, kiba don shibun ki kam ban pyndep, ha kitei ki ophis sorkar, kin hap ban shah shitom, haduh ban da wan syndon u snem thymmai 2021.
U KP Sharma Oli, myntri rangbahduh ka Nepal, ula pynmih ia ka jing kynthoh kaba kham pher, haba u kam mynta ka sngi, ba ka Ayodhya, kam don satia ha India, hynrei ka don ha Nepal.
“U Lord Ram u dei U Nepali, um dei u nong India" ong ka ANI, haba shim halor ka jingthoh kaba mih mynta ka sngi ha ki kotkhubor ha Nepal.
U Oli, u iathuh ba ka jaka ba la kha ia U Ram, kam dei ha Aydohya, hynrei ka dei hajan Balmiki Ashram ha Nepal.
“Haduh mynta, ngi dang don ha ka jingngeit ia U Ram, uba la ia poi kha bad ka Sita, kaba dei na India, hynrei u, u dei u Nepali" ong U Oli.
Ngeit ne phim ngeit ba ki khasi ki dei kiba l ah kha na kawei ka syiem kaba na middle east.
Jubab ka dei ne kam dei.
Nga te nga lah ioh pule ia kawei ka kot kaba iathuh naei ki khasi ki wan bad kaei ka ba lah kha ia ki.
Nga ruh nga la bna kumta kein.
Nga dang kwah ban ioh jngtip kaba shisha te lada ka don ka kot ba thoh ia kata sa iathuh lem mo.
Shillong: U myntri ba dei peit ia ka tnad ka koit ka khiah, ka sorkar Jylla, u bah Alexander L Hek u la iathuh ba mynta ka sngi, ki don 12 ngut ki briew kiba la test Covid -19 bad na kine 10 ngut ki dei ki Shipai BSF bad 2 ngut ha NEIGRIHMS hospital.
Haduh mynta, ha ka jylla ki briew kiba don ia ka jingpang Covid-19 ki long 271ngut.
Ha East Khasi Hills District na ki 236 ngut, 182 ki dei ki Shipai BSF 2 ngut ki Shipai Air Force bad ki riew paidbah 52 ngut.
Ha Ri-Bhoi District ki don 20 ngut, ha East Jaintia Hills District 2 ngut,ha west Garo Hills District 9 ngut,South Garo Hills District 2 ngut ha East Garo Hills District uwei bad ha North Garo Hills District uwei.
Ki briew kiba la koit ki long 46 ngut.
U la iathuh ruh na ki 52 ngut ki riew paidbah ha East Khasi Hills District kiba don ia ka jingpang Covid -19; ki 8 ngut kiba la test positive ki dei ki high risk Contact jong ki 2 ngut ki briew, kiba leit ban shim bynta ha ka jingkhawai iathoh shongkurim ha Greenwood resort khanapara, Assam.
U iathuh ruh ba ki don sa 104 ngut ki briew kiba iakynduh bad ki 2 ngut kiba long positive, hadien ba ki la wan shim bynta ha ka jingkhawai iathoh shong kurim ha Assam bad ia kitei la dep ban leh test, ha kaba baroh ki long negative.
: U Director jong ka NEIGRIHMS hospital, u Dr P.
Battacharya u iathuh ba ka nurse kaba shah ktah ha ka jingpang Covid-19 kam dei kaba ia bit na u shipai BSF u ba la test Covid ha NEIGRIHMS hospital.
Haba iakren bad ki lad pathai khubor u Dr Battacharya, u la pynshai ba ka jingioh covid jong kawei ka nurse ha NEIGRIHMS hospital, yn ym lah ban ong ba dei na kane ka Hospital, namar ba ka khlem trei ne iajan bad ka kamra ba thiah pang u shipai BSF.
U la ong ruh ba ka jingioh Covid jong kane ka nurse ka lah ban long na ka jaka ba ka sah ha Demseiniong bad na ka liang ka NEIGRIHMS hospital kin dang wad ia ka thymmei ba kane ka nurse ka bit ia ka jingpang.
U la iathuh ruh ba ha NEIGRIHMS hospital, mynta ki don 13 ngut kiba pang Covid -19 kynthup ia ki 2 ngut kiba la test positive mynta ka sngi.
Na kine ki 13 ngut kiba la test positive, ki  hynriew ngut ki dei ki High Risk contact jong u shipai BSF, 4 ngut ki dei ki nongap pang bad 2 ngut ki dei kiba thiah pang ha kajuh ka kamra bad u Shipai BSF.
Katba 2 ngut ki dei kiba wan ban thiah pang kynthup ia u shipai BSF, 4 ngut ki dei ki ba la lap lyngba ka screening bad kawei ka dei ka nurse.
U la iathuh ba ki High risk Contact jong u ne u shipai ki don 30 ngut bad na kine 24 ngut ki long negative bad 6 ngut, ki long positive mynta ka Sngi.
Shillong: Na ka jinglong jingman ha kine ki sngi, ha ka Jylla baroh kawei, namar ka khlam Covid 19, kumta ka Meghalaya State Commission for Women, ka pyntip paidbah ba kito kiba la shah khot hajir ha ka 16 bad 23tarik Naitung 2020, kin shim ba la pynkynriah noh ha kitei ki ar sngi, haduh ban da pynbeit da kumwei pat kham hadien.
Shillong: Mynta ka sngi, ka la don ka jing orpait kaba heh bha ha ka surok, National Highway 44 E,  kaba leit na Nongstoin sha Tura.
Katei ka jingjia, ka dei hajan Nongchram, jong ka thain Shallang.
La khmih lynti ba katei ka jing orpait jong katei ka surok, ka dei na ka jingslap kaba jur shi katdei ha kine ki sngi, ha katei ka thain.
Shillong: Ka Deputy Commissioner jong ka East Khasi Hills, Shillong, ka la ujor da ka ejahar pyrshah ia ki 41 ngut kiba leit sha ka jing ia thoh shong kurim, ha Greenwood Resort, ha Guwahati.
La ujor ejahar ia kitei ki 41 ngut ha Sardar Police station, ha ki kyndon jong ka Disaster Management Act, Epidemic Diseases Act bad Meghalaya Epidemic Diseases Covid Regulation 2020.
Lah ban pynkynmaw, ba katei ka jing iathoh, ka la long ha ka 27tarik Naitung 2020 ha Greenwood Resort bad hadien kata, ka la don biang kajuh katei ka jing khawai iathoh sa ha ka 2tarik Naitung 2020 ha Shillong.
80 ngut ki  dap million, ki pynsngew sha ki sorkar ha satlak pyrthei, ba kin dain kuna kaba heh na ki, na ka bynta ban wan rah biang ia ka ioh ka kot jong u paidlang ha ka pyrthei hi baroh kawei, na ka daw jong kane ka khlam  coronavirus.
Ha ka shithi kaba la pynmih paidbah mynta ka sngi, kitei ki dap million jong ka pyrthei, ki thaw ia ka kynhun, kaba ong  “Millionaires for Humanity", lane ki dap million ban iarap ia ki paidbah, ki la ai jingmut sha ki sorkar ha satlak pyrthei, ban dain na ki, ia ka khajna kaba heh, ha kaba ki ong  “immediately, substantially, permanently".
Kiba soi ia katei ka shithi, ki long U Jerry Greenfield, u nongthaw ia ka kompeni Ben and Jerry’s ice cream, U Richard Curtis, uwei na ki nongthoh khana bad U Abigail Disney, u nongthaw phlim bad nangta sa u Stephen Tindall, uba dei u trai jong ka  Sidney Topol and New Zealand, ha kaba katei ka jingthoh ka ong “Na kane ka khlam covid 19 ha ka pyrthei, ki dap million, ki don ia ka bynta kaba kongsan bha ban pynkhiah ia ki jingeh jong ka pyrthei".
Ki ong shuh shuh “Em, ngim dei ma ngi, kiba peit ia ki nongpang ha ki kamra thiah jongki, ngim leit niah ia ki ambulance, ban kit nongpang sha ki hospital, ngim lum ngim lang ia ki tiar biang tiar dih ban leit ai sha man la ki iing briew, hynrei ngi don shibun ka spah.
Ka pisa, ka dei kaba donkam bha ha kane ka por bad kan dang iai bteng ban donkam ha ki sem ki ban sa wan, katba ka jing pynkhreh ka long ban weng na kane ka jingpang khlam".
Katei ka dei ka shithi, kaba la pynmih ha shwa ka jingialang jong ki myntri pla pisa jong ki G20 lane ki 20 tylli ki ri ba la kiew ha ka ioh ka kot.
Jowai: Kawei ka long kmie ka la shah pyniap bad la suba jur ba donkti hi u lok uba la bret ruh ia u khun ba dang 7 snem sha wah.
Kane ka la jia ha ka shnong Mihmyntdu West Jaintia Hills ha kaba la lap ba katei ka longkmie ba la shah pyndei dei hynne ka step lah Sngi U Blei.
Katei ka longkmie kaba la shah pyniap la tip kyrteng kum ka Nimai Phawa bad u lok pat u dei uba la tip kyrteng kum u Fortunate Pala.
Katei ka longkmie kadei ruh kaba dang ar bnai i khyllung.
Ka don saw ngut ki khun.
La iathuh ba hadien ba la bom la shoh ia katei ka longkmie utei u lok u la sdein phasi pat ia ka ban buhrieh ia ka pop kaba u la leh.
Hadien kane u la kit pat sa ia la u khun ban leit bret ia u sha kawei ka wah kadon kam pajih na shnong ha khappud Mihmyntdu Khliehtyrshi Jowai Bypass.
Hynrei utei u khynnah u la lait im ban iathuh lut kaei kaba la jia ia ka kmie jong u.
U la wan poi sha shnong ha ka por 5 baje mynstep hadien ba u la lait im na ka jingiap jyllop.
La iathuh shuh shuh ba na ka liang ka bor shnong ka Mihmyntdu ha kine ki khyndiat sngi ka la ujor ejahar pyrshah ia utei u lol jong katei ka longkmie namar ba u la bom la shoh ia ka hynrei hadien la pynbeit bad baroh arngut ki la iapoi biang sha ka jingiasuk.
Hynrei mynta ka step pat u la shoh la bom ia ka haduh ba kan da khlad noh.
Na ka liang ki pulit ka West Jaintia Hills ki la ujor mukotduma halor kane ka jingjia bad ka jingtohkit ruh ka dang iaid shakhmat.
U doktor jong ka  Guwahati Medical College Hospital (GMCH) ha Guwahati, ula khlad noh mynta ka sngi, na ka jingpang khlam  COVID-19.
La iathuh ba U  Dr Jahan Iqbal Ahmed, uba dei u associate professor jong ka tnat ophthalmology ha GMCH, ula khlad na katei ka jingpang mynta ka sngi.
Utei u dei u doktor, uba 50 snem bad u dei uba shah sumar ha iing lajong bad la iathuh ba ka jingiap jongu, ka dei namar ba um lah shuh ban ring bad pynhiar mynsiem.
Ha ka juk bunkam mynta ki por bun ki longkpa kim ju ioh ban pyllait por naka bynta ki khun bad kane ka wanrah iaka jingpra ka iing ka sem bad ka jing iajngai shikpa shikhun.
Kum u kpa uba dei u khliehduh jong ka iing, uba peit iaka khia ka shon ha iing bad u ba lah ban kit ia u lumbah ha tyrpeng naka bynta ki khun, phi dei namar kata ban sumar bha iaki bad pyllait kham bun ka por ban ieid bad sngewthuh iaki jingmut jong ki ban lait naki jingkhuslai bad banbor haki jingmut jingpyrkhat jongki khun.
Ka jingiadei shikpa shikhun ka iapher bha bak lybak nakiwei pat ki jingiadei ha iing ha sem, ka iapher bha wat bad ka jingiadei bad la u jong u kpa ruh.
Ka jinglong kpa ka kham jur ban don ka jingkitkhlieh haba ia nujor bad kiwei pat ki jingkitkhlieh ha ka jingim jongu.
U lah ban hikai iaki khun ban long shlur bad burom ialade, u ri bad sumar bha iaki ha kata ka rukom kaba ymlah batai da ki ktien.
Hynrei naka jingbunkam palat khamtam ha kane ka juk mynta, teng teng u duh noh iakane ka lad ban sumar bad pyllut por bad ki.
Hynrei na ka bynta ka jingbha ka lawei jongki khun phi donkam ban pyrshang da kine ki jing ai jingmut kiba lah ban iarap iaphi ban ioh pyllut por bad ki khun bad ban don ka jingkitkhlieh na ka bynta jongki.
Long ne ban shna video ia kane ka khana jong phi…??lada long te ngn shna story da ka video.
Ng pan permission na phi.
ka long sa shna mo, phin ai ha ngi, ba ngin pynmih ha youtube jongngi?.
“Phi mut ban ong kumno?" bniah ka kong Rep.
“Em, ka long kumne kein.
Da ioh kam hi ka kynthei ka pher sha phi namar ban shu ap na u rangbah kam long kaba suk" pynshai ka khun ka Santa.
“Ka da pher bun hi phi.
Nga ka kmie ruh nga nud ban pan lada donkam ei ei" ong ka kong Rep.
Ka jingiashongkai ka la kham bun khana shuh haba don lang ka khun ka kong Santa.
Ka briew kaba lah nang lah stad ka pher na ki bym nang bym stad.
Ka khana ka tyllun nawei shawei ha ryngkat hateng hateng ka jingsamrkhie sammut.
Teng teng ki ia nang pyndait katkum ka rukom khana.
Ka kong Santa lei ka kham nang.
“Wat pynslem shuh ma phi ruh la ka khun" dain dain kren ka kong Santa.
“Da don te hap ia peit" jubab ka kong Rep.
“Oh! kumno kumta kam pat don seh?" bniah biang ka kong Santa.
“Da dei ba don te la ithuh ne lah paw hi kein" jubab donakor ka kmie ka Banrilang.
“Ong ia ka Thei da poi donburom ho ban wan shad ma ngi" kren biria ka kong Santa bad ka rkhie.
“Da kumta lei lei katno kan shongshit bad ka present na phi ruh tharai kaba kat ka present" kren biria kylla ka kong Rep.
“Tang ban shu ioh rkhie phi kmie ka Thei" ong ka khun ka Santa.
“Hooid, nga sngewthuh.
Ha ka jingiakren kwah hi ban ioh rkhie mo" pynphai ktien ka kmie ka Ban.
“Ban poi ne ban ioh iathoh kam dei phi kaba suk.
Donkam ban iit bha na baroh arliang.
Kane ka kam kam dei ka kam leh khunjakai hynrei ban da peit jngai bha" ong ka kmie ka Banrilang.
“Ka dei ka dei" mynjur ka Santa ha ka rukom kaba i khiathew.
“Khoh biang uto u kwai seh khun" bthah ka Santa ia la ka khun.
“Hooid kein nga dang khoh" ong ka khun.
“Kum ban shu bteng biang ia kaba la ia kren, mynta ka juk mobai bad internet ym ju slem kano kano ka kam wat ka kam poikha poiman ruh" ong ka kong Santa.
“Hooid ha kiba nang hynrei kum ma ngi jakla kumne te ym ia poi pyrthei re" ong ka kong Rep bad ka kner ban shim ia u kwai.
“Kine ki khynnah trei jong nga te phi kiba shu ibunkam beit bad kane ka mobai.
Ka kam ki trei ha ryngkat ka pyntem jingrwai.
Nga ruh ngam ju pynthut tang teng teng ba nga sngewdom nga byrngem.
Tang shu lah dep kam lei, kine ha jingthiah ne ne kamra ne ha baranda la ka jinglehkai ‘lodu game’ bad peit youtube.
Ia ka mon jong ki briew ym lah ban pynwit ne khang" iathuh ka kong Santa.
“Phin ong tang shaei mynta haba la ha sor ne ha nongkyndong ruh lah long kumjuh hi mar ia bat ‘Smart phones’" ong ka khun ka Santa.
“Haba la iabeh lut baroh baroh te.
Teng-teng ka paw ruh kum ka jingtynneng jubor khamtam ha ki khynnah samla lud.
Imat, lada ym don mobai lah sngew kumba duna kaei re kaei ha ka jingim briew mynta" ong ka kong Rep.
Shillong: Ha ka result jong ka Higher Secondary School Leaving Certificate Examination, 2020, ha ka sobject Arts, ki don 74.
34 percent kiba pass lane 18,039 ngut na ki 24,267 ngut kiba ialeh eksamin.
Kiba ialeh regular, na ki 20323 ngut, ki don 16,650 ngut kiba pass lane 81.
93 percent.
Ha India, kiba ioh pang khlam coronavirus, ki la kiew sa  28,701ngut ha ki 24 kynta ba ladep bad kiba iap, ki don 500ngut.
Kumta baroh kiba ioh pang, ki la poi sha ka  8,78,254 bad kiba dang shah sumar ki long  3,01,609 ngut, katba kiba la jem na katei ka jingpang, ki long 5.
5lak ngut, katba kiba iap baroh ki la poi sha ka  23,000 ngut.
Hynnin ka sngi, ka  World Health Organisation (WHO), ka iathuh ba kito kiba ioh pang ha ki 24 kynta ba ladep, ki long 2,30,370 bad ka jingkiew jong kiba pang, ka dei ha  US, Brazil, India bad ha South Africa.
Kham mynshwa, ka jingkiew ka jur bha, ha ka 10tarik Naitung 2020, ha kaba ki don  2.
28 lak ngut, kiba ioh pang ha ka shisngi.
Ka jingiap, pat ka long antad 5hajar ngut ha ka shisngi.
Mynta baroh kiba ioh pang khlam ha ka pyrthei baroh kawei, ki la pooi sha ka 13 million ngut bad sa 5.
7 lak ngut kiba iap bad ka India, ka wan ha ka kyrdan ba lai, ha kaba ki don 8.
5 lak ngut kiba ioh pang bad sa 22,000 ngut kiba iap.
Ha United States, ka Florida, ka kiew bha, ha ka jingdon kiba ioh pang bad la iathuh ba ha ki 24 kynta ba ladep, ki don 15,000 ngut kiba ioh pang thymmai.
Lyngba katei ka jingkhein, ka Florida, ka la tam ia ka New York, kaba kiew haduh 13hajar ngut kiba ioh pang, kaba dei ka sngi, kaba bun tam, kaba la jia ha ka 10tarik Iaiong 2020 bad kaba dei ruh ka por, ba katei ka jingpang khlam ka jubor bha ha katei ka nongbah.
Shillong: Ka Kong Amethyst Lynda Blah, kaba dei ka trai jong ka Kot khubor U Peitngor ha ka sngi Saitjaiñ ka la pyllait paidbah ïa ka website ha ophis treikam jong ka ha Lachumiere, Shillong.
Ha katei ka sngi plie la don ryngkat u editor jong kot khubor U Peitngor u Bah Lamphrangbor Nongspung, katto katne ki dkhot na ka liang ka management bad ki nongtrei.
Ka Kong Amethyst kaba dei ruh ka trai jong katei ka website, haba pyllait ka la pynbna ruh ba naduh ka sngi Saitjaiñ ba la pyllait paidbah ïa katei ki paidbah nongpule ki lah ruh ban pule ïa ki khubor na kane ka website, kaba ki lah ban shu type beit www.
peitngor.
com.
Ka jingthmu ba kongsan jong ka jingplie ïa katei ka website ka long ban nang pynïar ïa ka rukom treikam jong U Peitngor, kaba donkam katkum ka jingdawa jong ka por bad ka juk ba mynta.
Katei ka long ruh shi bynta ban nang pynphriang shuh shuh ïa ki khubor jong U Peitngor lyngba kane ka juk stad kaba mynta sha kylleng ka satlak ka pyrthei, kaba long ruh ka jingpyrshang ban nang pynkhlaiñ, pynbha bad pynjanai ïa ka jingtreikam na ka bynta ka jingpynkhreh ïa ka lyngkhuh jong ka jingdap 50 snem ne ka Jubili Ksiar jong ka kot khubor ka ban sa rakhe ha u snem 2022.
Ha shwa ban plie, uwei napdeng ki nongtrei ba la rim bha jong U Peitngor, ka kot khubor kaba mih manla ka sngi, u Bah Gershom Hat u la pynpaw ba ki la plie teng ïa kum kane ka website ha ki snem ba la leit, hynrei namar bun ki daw bym lah kiar ki khlem lah ban bteng ïa ka.
U la pynpaw ruh ïa ka jingkmen kaba khraw ba ki la ïoh ban plie pat ïa katei ka website ka ban ïarap kyntiew bha ïa ka kam Lad Pathai Khubor shwa ba kin ïoh ban rakhe ïa ka jingdap sanphew snem.
Nongpoh: Shi bynta ban pynsngewthuh ia ki paidbah bad khamtam eh ia ki nongshong dukan ha shilynter ka surokbah NH-6 ka thain Nongpoh, ba kumno kin nang ban iada ialade na ka jingpur stet u khniang jingpang COVID-19, hynnin ka sngi Saitjain, ki nongialam ka HYC Nongpoh Circle, ki la mih madan ban leit sngewthuh sha kitei ki nongshong dukan, ba kim dei ban iajan palat bad kito ki briew nabar bad kiba wan thied jingthied na ki dukan jong ki.
Haba leit ban pynsngewthuh ia kitei ki nongshong dukan harud surok, ia ka HYC ia ialam da u samla Tony Shylla, General Secretary ka HYC Nongpoh, nangta u Samla Mission Tron, Vice-President ka HYC Nongpoh lem bad kiwei de ki dkhot ka seng.
Kitei ki HYC, ki la sdang na shnong Dulongnar, ka jaka kaba bun ki briew kiba nabar ki shait sangeh, nangta sha Mawtnum, Nongpoh, Pahamrioh bad sha Shangbangla, ha kaba ki la pynshai sha kitei ki nongshong dukan ba kim dei ban iajan palat bad ki briew kiba nabar, namar kitei ki dukan kaba ki shong, ki don bun ki nongleit nongwan na kiwei ki jylla kiba sangeh ha kitei ki dukan jong ki.
Haba iadei bad katei ka jingleit jurip, u Samla Tony Shylla, u la ong ba ka seng nalor ba ka la dep ban kyntu ha ki lad pathaikhubor, hynrei ka long pat kaba donkam ban leit sha kito kiba shong dukan harud surokbah, ban pynshai sha ki ba kin long kiba husiar, na kaba pynjan palat bad kito ki briew kiba wan na shabar jylla.
Namarkata ka seng ka kyntu ia ki paidbah bad ia kitei kiba shong dukan, ba ki dei ban ai ka jingiatreilang bad ka sorkar bad ki dei ban kohnguh ia ki jingbthah ka sorkar, khnang ba ka jingthmu ka sorkar ban khanglad halor ka jingsaphriang u COVID-19, kan long kaba jop.
Shillong: Ki lad khubor, ki iathuh ba ka Deputy Commissioner, East Khasi Hills, ka kong Matsiewdor War, ka don mynta ha ka jingshong kyrpang marwei.
La iathuh ba ka longkmie, ka sah ha kajuh ka phyllaw, ha kaba u don uwei uba ioh jingpang Covid 19, u sah lang bad utei u dei uba ioh jingpang corona, da kaba u iakynduh bad uwei uba wan sha ka jing iathoh shong kurim ha Khanapara.
Nongpoh: Ki nongialam bad ki dkhot ka FKJGP Sohkhwai Unit lem bad ki RBYF 20Mer Circle, ha ryngkat ka jing iasnohktilang ki Dorbar Shnong na katei ka thain, hynnin ka sngi Saitjain, ki la iamih paidbah na ka bynta ban maramot ia ka surok sniew na surok bah Paham mawlein sha Sohkhwai, kaba don ia ka jingjrong kumba 5 kilometer.
Ha katei ka jingmaramot surok, kitei ki sengbhalang ha ryngkat bad ki nongialam shnong, ki la pyndap da ki maw bad khyndew ha ki bynta ba la sniew palat jong katei ka surok, namar ka jingsniew katei ka surok, ka la wanrah jingeh shikatdei eh ia ki paidbah jong kiba bun tylli ki shnong kiba pyndonkam ia katei ka surok.
Ki nongialam jong kitei ki ar-seng, kiba kynthup ia u samla Banroy Wahlang na ka FKJGP Umdu Sohkhwai Unit bad u Lan Syngkli na ka RBYF, ki la pynpaw ba kim banse ban mih paidbah na ka bynta ban maramot ia ki bynta ban sniew jong katei ka surok, namar kim lah shuh ban peit ia ka jingshem sohsat da ki paidbah kiba pyndonkam ia katei ka surok, khamtam eh haba iadei bad ka kit ka bah ki mar rep mar riang, ne haba ki don kiba pang ban shitom.
Guwahati: Ki don sa 735 ngut kiba ioh pang khlam coronavirus hynnin ka sngi ha Assam, kumta baroh kiba ioh pang, ki la poi sha ka  16,806 ngut.
U Himanta Biswa Sarma, myntri ka koit ka khiah ka sorkar Assam, u thoh ha ka tweet jongu, hynnin ka miet, ba na kitei ki 735 ngut, ki don 400ngut tang ha ka sor bah Guwahati.
Kiba dang don ia katei ka jingpang ha Assam, ki la poi mynta sha ka 5,873 ngut bad 10,894 ngut ki la mih na ki jaka sumar bapher ha ka Jylla.
Khliehriat:Ki ar tylli ki seng ka Southern Border Youth Welfare Association (SBYWA) bad ka Jaintia Youth Federation (JYF-EJHDU) ka la pynpaw ia ka jingsngew diaw halor ka jiingpyllait NOC ka Jaintia Hills Automous District Council (JHADC) ia kawei Coke kaba tip kum ka Unique Industry Coke Factory ha ka 03tarik u bnai Lber 2020 wat ha pdeng ka jingpyrshah jur ki paitbah ia kane ka Coke plant kaba sdang ban tei ha wah Deiñling kaba hap  hapoh u pud u sam jong ki saw shnong kynthup ka chnong Umsatai, Deinsatlang, Ladwahwapung bad ka shnong Pynurkba haba ki paidbah ki la pyrchah jur na ka daw ki waheh shnong jong ki, ki la ai jing mynjur sop sop khlem tip ka Dorbar chnong  haba ki la pynkheiñ ia ka Sanad treikam jong ki.
Halor  kane ka rukom pyllait jing mynjur, da ka EC jong u Ma Thambor Shiwat lyngba u Chief Forest Officer, JHADC te kine ki ar seng ki la ong wat  hadien ba ngi la buh ia ka jingujor  ha ka 24-02-20 lyngba ka dorkhas, tangba kane ka EC jong u Ma Thombor ka la ai pynban ia ka NOC ha ka 03-03-20 khlem da ap shuh ia ka sur jong u paidbah khamtam kim kheiñ shuh ia  ka shithi ujor kaba la dep buh ha katei ka tarik, la ong u Samla S.
Shadap, President SBYWA.
U Bah J.
Pala, President JYF-EJHDU u la ong ka seng hadien ba ka la ioh ia ka ujor na ki paitbah haba ka wei ka Coke ka la thmu ban tei  ha wah Deiñling; te na ka liang jong ki,ki la ujor sha u Chief Forest Officer da ka jingthmu ka JHADC kan pyndam noh ban ai  jing mynjur, ia katei ka Coke.
Ki paitbah ki la pynpaw ruh  lada kane ka Coke  plant ka don kan  ktah jur  ia ka rep ka riang, ka um bam um dih, ka koit khiah , daw ktah ruh ia ki khynnah skur kiba don shaneng kitei ki shnong bad kiwei de ki kam im jong ki briew ka thaiñ, da ong u S.
Dkhar, GS Umsatai Village.
Ki ar seng ki la pynrem jur ia ka rukom ai jing mynjur, ka EC hapoh ka jingialam jong u Thombor Shiwat u long u CEM JHADC lyngba ka Forest Department khlem da ap shuh ia ka sur jong u paidbah bad ngi la dawa ban  pyndam  noh ia katei ka NOC jong katei ka Coke bad lada kim ap te yn ia mih paidbah na ka bynta ka iap ka im jong ka jaidbynriew bad ka thain.
Hadien ba la dep iakren bad u MDC jong ka Bataw Lakadong Constituency, u la pynpaw ba um shym la ioh jingtip hashwa ban pyllait ia kato ka jing mynjur bad u la ong te un don beit bad ka sur jong u paidbah, lada long ha kano kano dur ruh wat ban mih madan lada pyrshah jur ia ka.
Nongpoh: Ban sngewthuh ia ka jingeh kaba la iakynduh da ki paidbah kiba sah ha ki shnong khappud (Block-02), u Bah N.
Lamare, Superintendent of Police ka Ri Bhoi, u la lum ia bun ngut ki rangbah shnong jong katei ka thain, na ka bynta ban iakren bad ban tip ia ka jingeh jong ki briew kiba sah ha katei ka thain.
Lyngba katei ka sngi, utei u heh Pulit ka Ri Bhoi, u la lum da ka jingialang ha Mawlasnai bad lyngba katei ka jingialang kaba la khot da utei u heh Pulit, ki lal don shibun ki rangbah shnong katei ka thain, kiba la wan ban iashim bynta bad ruh kiba la ioh ban pynsngew ia la ki jong ki jingeh, kaba ki paidbah ki iakynduh.
Nalor ka jingiakren na ka bynta ban tem ia ki kam runar ruser, utei u Heh Pulit ka Ri Bhoi, u la ai ruh ka jingpynshai sha kitei ki rangbah shnong halor ban wad ia ki lad ki lynti ban iada na ka jingpur stet ka Khlam COVID-19, namar da kaba pynshai sha ki nongialam shnong, kitei nongialam shnong kin sa hikai pat sha ki paidbah ha la ki jong ki jong ki shnong.
Shillong: Ki riew paidbah ki la phone ban pyntip ba u don u ksai uba la saphriang kylleng ka shnong.
Mano ba pynpur lane mano ba pynhap, ki nong shongshnong kim lah ban batai.
Hynrei ki ngeit ba dei ka kam ba phylla ba la wan hap na bneng.
I nonghikai skul sorkar iba dei shnong trai na katei ka shnong I la phone bad phah ruh ia kine ki dur ha kaba I la iathuh ruh ba ki paidbah jong katei ka shnong ki dap da ka jinglyngngoh kaba khraw.
Ia kane ka jingjia kaba phylla, la lap mynta ka step sngi U Blei.
Une u ksai u syriem ia u ksai suh juti, hynrei u don da ka rong iong.
Une u ksai ia la pur lut ia ka shnong bad ia ki lum ki wah, la iathuh itei I nonghikai skul I bym kwah ban pynpaw kyrteng satia.
Ki paidbah baroh ki la dei ban phong Noh Da ki PPE personal protective equipment haba leit jingleit ne shong dukan namar kum ngi tip ba une u khniang jngpang u dei ba ia bit na ka lyer.
kumta Lada dei ba ngi phong Da ka PPE.
Kan kham iada na ka jingpur une u khniang.
Ki briew khamtam kiba shong Dukan, ki dei ban Suh Ruh Da ka plastic beg ba long kum musari khnang ha ka por dih Sha ne bam ja.
Ki lah ban sei bad tap ialade.
Shillong: Ki don sa 16 ngut kiba ioh pang Covid 19 mynta ka sngi ha ka Jylla,  ong U Dr A War, DHS (MI) ka sorkar Jylla.
Haduh mynta ka sngi, kiba ioh pang, ki long baroh 259 bad kitei ki kynthup ia 224 ngut ha East Khasi hills bad ki shipai BSF, ki long 172 ngut, ki shipai Air Force 2 ngut, kiwei pat 50ngut.
Ha Ri Bhoi ki don 20 ngut, East Jaintia hills 2 ngut, West Garo Hills 9 ngut, South Garo Hills 2, East Garo Hills 1, North Garo Hills 1 bad kiba la jem ki long 45 ngut.
Kiba wan rung sha ka Jylla mynta ka sngi, ki long 152 ngut.
: U myntri ba dei peit ia ka tnad ka koit ka khiah, u bah Alexander L Hek u la iathuh ba mynta ka sngi  4 ngut ki briew la test COVID-19 Positive bad da ka jingtest covid jong ki 4 ngut ka jylla, ka la kot sha ki  259 ngut ki briew kiba don ia ka jingpang Covid-19 bad ki briew kiba la ioh jingkoit ba pura ki long 45 ngut.
U bah AL Hek, u la iathuh ba 4 ngut ki briew ki ba 4 ngut ki briew ki ba la test positive mynta ka sngi, 2 ngut ki dei na Chokpot jong ka South Garo Hills District, uwei na East Garo Hills District bad uwei na North Garo Hills District.
Ki briew kiba dang don ia kane ka jingpang ha ka jylla ki long haduh mynta ka sngi ki long 259, ki Shipai BSF 172, ki Shipai Air Force 2 bad ki riewpaidbah  50 ngut.
Ha East Khasi Hills District 224, ha Ri Bhoi District 20, ha East Jaintia Hills District 2, ha West Garo Hills District 9, ha East Garo Hills District 1 bad ha North Garo Hills District 1.
Shillong: Ka Sohra hynnin ka sngi, ka la ioh slap uba 265.
8mm.
Hynnin ka sngi, ka Shillong, ka ioh 49.
8mm, katba ka Umiam, ka ioh 27.
6mm.
Mynta ka sngi, ka Sohra, ka ioh slap 92.
4mm, katba ka Shillong, ka ioh 26.
4mm bad ka Umiam, ka ioh 15.
8mm.
Ka tnat peit mariang jong ka sorkar India, ka ai jing maham ba lashai ka sngi, kan don ka jinghap slap kaba jur bha ha ki bynta jong ka Jylla.
U Jisu u kyntu ba kadei ban iai duwai.
Shisien u Jisu u la kren ha ki Pharshi ba kadei ia ki briew ban iai duwai.
Namar u Jisu ialade ruh u hap ban duwai barabor ha u kpa uba ha Bneng.
Ha ka jingduwai ymdei ban man thait shuh, namar ka long ka jing pan, jingkyrpad, jingtip, jingiasaid ha khmat u Blei.
Dei halor kane ka nongrim ba u Jisu u la iathuh ha ki pharshi u da ong – “Lada uwei  u nongbishar (Judge) ha kawei ka shnong, u bym ju shepting ia u Blei bad um burom ia u Briew.
Ha kata ka shnong ladon kawei ka riew kynthei, bad ka la wan bunsien ha uta u Nongbishar kada ong – to leh hok ia nga (iarap ia nga) halor uta uba ialeh pyrshah ia nga.
Kane ka kynthei kala kyrpad bunsien bunsien hynreiu Nongbishar um sngap.
Hynrei na kadaw ba kata ka kynthei ka iai kyrpad, khadduh eh uta u nongbishar u la pyrkhat halade dakaba ong – la ngam burom iau Briew ne sheptieng ia u Blei ruh, hynrei ioh ba kata ka kynthei ka wan shiwan pynsngew ia nga, ieh ngan bishar hok noh ia ka, namar nga la sngew kyllut ba ka wan shi wan.
U Jisu u ong- sngap kaei kaba u ta u Nongbishar bymhok ula leh !.
Hato u Blei un ym bishar hok ia kita kiba la jied jong u? hato u Blei un ym sngew ia kiba lynniar bad kyrpad ia u mynsngi bad mynmiet nalor kata da kaba u iai shah slem bad ki ?.
Nga ong ba un bishar hok ia ki kumne kumne ruh.
Loukas 18:1-8.
Nakata ka daw ka don kam ban duwai bad iai duwai kum ha kine kip or jong kane ka khlam (Corona virus), ngeit ba u Blei un sngew bad un jubab beit kumba ula ong ha ka kitab Khronikl 7:14.
“Lada ki briew jong nga kiba la khot da ka kyrteng jong u kin pynrit ialade bad kin duwai, kin wad ia ka khmat jong nga kinphai na ki lynti bymman jong ki: kumta te Ngan sngew na bneng, bad ngan map ia ki pop jong ki NGAN PYNKHIAH IA KA RI JONGKI,,,, 2 Khronikl 7:14.
Kumta dei ban duwai jur bad phai noh ia ki lynti bymman, kata kadei ka jingkwah jong u Blei.
Aiu de u ong? “Te ki khmat jong nga kin peit, ki shkor jong nga kin sngap ha ka jingduwai".
2 Khronikl 7:15.
To ngin duwai daka jingngeit ba u Blei un pynkhiah ia ka Ri na une u khlam Corona.
Ai ba shisien baka Ri jong ngi kan long ka Ri kaba sheptieng burom ia u Blei bad ba u Blei un jied ia kane ka Ri kum ka jong u Blei.
Ai ba ki khmat baroh kin phai sha u khun u Blei.
“Ka dei ban iai duwai" Amen.
Shillong: Ka Deputy Commissioner, jong ka East Khasi Hills District, ha ka jing pynbna kaba hynnin ka sngi, ka la pynjari ia ka korphiw ha ka nongbah Shillong bad ki shnong ba marjan, kaba sdang naduh ka por 6baje mynstep jong ka Lah Sngi U Blei, lane ka 13tarik Naitung 2020, haduh ka por 6 baje mynstep jong ka 15tarik Naitung 2020.
Ki jaka, ki ban hap ha ka korphiw, ki long kiba hap ha Municipal, ha Cantonment, ki jaka jong ka Mawlai bad ka Mawpat Block, ki jaka jong ka Mylliem Block, naduh Umshyrpi haduh Hynniewmer.
Nangta sa ki shnong kiba kynthup ia ka Mawblei, Madanryting, Laitkor, Nongkseh, Umlyngka, Lawsohtun bad Mawdiangdiang.
Ha kawei pat ka khubor, ka Deputy Commissioner, East Khasi Hills, ka la pynjari ia ka korphiw miet, kaba sdang treikam naduh ka por 10baje mynmiet, haduh ka por 5baje mynstep, kaba sdang naduh ka 13tarik haduh ka 20tarik Naitung 2020 bad katei ka dei ha ki jaka nongkyndong jong ka East Khasi Hills District, kiba kynthup ruh ia ka Sohra bad ka Pynursla Civil Sub Division.
Shillong: U Conrad K Sangma, myntri rangbah ka Jylla, ula thoh mynta ka step ha ka peij jongu ha facebook, ba baroh kiba ioh pang haduh mynta ka sngi, ki long 248 ngut.
Na kitei ki kynthup 178ngut ki BSF bad ki riew paidbah, ki long 66ngut bad ki Air Force 4 ngut.
Kiba la jem na ka jingpang, ki long 45ngut.
U khlur ki phlim Bollywood, U Amitabh Bachchan bad u khun jongu, U  Abhishek, ki don ha ka jingshah sumar ha  Nanavati hospital, naduh hynnin ka sngi, tangba kim da don eh, ha ka jing shitom jur, ong ki bor pyniaid hospital.
Ar tylli ki iing jong kitei ki khlur ak phlim, la khang noh sbak naduh mynta ka sngi, kiba kyrteng Jalsa bad Janak.
Katba U Amitabh bad U Abhishek, ki dang shah sumar ialade ha Nanavati Hospital, mynta ka sngi, la ioh khubor ba ka tnga U Abhishek, ka Aishwarya Rai bad ka khun kynthei jongu, ka Aaradhya Bachchan, ki la ioh ia katei ka jingpang khlam coronavirus.
Lait na kitei ki arngut, la iathuh ba ka Jaya Bachchan, ka long U Amitabh, U  Agastya Nanda, ka Navya Naveli Nanda bad ka  Shweta Nanda, kim ioh satia ia katei ka jingpang.
Ki stad jong ka China, kiba don ha ka jingtohkit halor ka khlam coronavirus ha Wuhan, ki la phet rieh ialade sha ki ri sepngi, ong U Steve Bannon, uba dei uwei na ki riew shemphang ha ka sorkar jong U Donald Trump ha Americal.
U Steve Bannon, u iathuh ha ka kotkhubor The Mail, ba mynta ki pulit syntiat jong ka America, ki dang tih bniah bha halor kane ka jingjia, ba kin ioh ban ujor pyrshah ia ka Beijing, halor ka jingjia jong kane ka khlam, kaba la pyn sohsat ia ka pyrthei baroh kawei.
U Bannon, u iathuh ba ka jingjia jong kane ka jingpang, ka dei lyngba ka jingmih ka lyer bih na ka karkhana shna dawai lane na ka  Institute of Virology ha Wuhan bad katei ka dei ka jingjia, kaba don da ka jingthmu ban pyniap briew; katba ka China, ka kyntait ia katei ka jing kynnoh ki ri sepngi, da kaba ka kam, ba katei ka khlam, ka mih na iew bad dang shen, ka sorkar China, lyngba ka  Centre for Disease Control and Prevention, ka la pynshai biang dang shen, ba katei ka khlam, ka dei kaba mih na iew.
Ka kompeni mobile na China, ka  OnePlus, ka hap ban weng noh ia kawei ka camera, na katei ka mobile bad ka daw, ka long namar ba ka Ri United Kingdom, ka la khang ban pyniaid iew ia katei ka mobile, namar ba ka la ban shondur ia ki tiar kiba don shapoh ki jain phong ruh.
La iathuh ba katei ka mobile, kaba la pynmih paidbah ha u bnai Jymmang mynta u snem, ka don ia ka  “Photochrom" kaba lah ban iohi lyngba ki plastik lane ki jain phong ruh.
La pyni nuksa da kaba buh ia ki dur ha ka twitter, ba katei ka camera, ka lah ban shondur ia ki bynta ba shapoh jong u remote controll jong ka telebishon lane ia ki tiar, kiba la buhrieh hapoh ki jain ruh.
Lyngba katei ka jing ujor jong kiba bun, ki bor pyniaid jong ka One Plus, ki la weng noh ia katei ka camera, ong ka khubor jong ka The Sun, kaba la pynmih na London.
Ka OnePlus 8 Pro, ka don saw tylli ki camera bad kawei na kitei, ka dei ka   photochrom lens bad ia katei la pynduh noh, namar ba kan nym lah ban shon ia ki dur ki dar, kiba pynlehrain ia kiwei.
U nongialam jong ka kynhun nongrep ha Assam, U  Akhil Gogoi, uba la shah kem ha ka  National Investigation Agency (NIA), namar ka jingdon bynta jongu, ha ka jing iakhih ban pyrshah ia ka  Citizenship Amendment Act (CAA) ha u snem ba ladep, ula ioh ia ka jingpang khlam coronavirus bad mynta u shah sumar ialade ha Guwahati Central Jail.
U Gogoi, u ioh ia katei ka jingpang hynnin ka sngi saitjain.
Ki lad khubor, ki iathuh ba nalor U Gogoi, ki don ruh sa 55ngut kiwei ki kodi kiba don ha katei ka phatok, kiba ioh ia katei ka jingpang khlam covid 19.
Yn rah noh ia U Akhil sha Gauhati Medical College and Hospital (GMCH), ba un shah sumar, ong U  Inspector General (Prisons) Dasarath Das.
Nalor U Akhil Gogoi, la iathuh ba ki arngut kiwei pat ki paralok jongu, kiba dei na ka seng  Krishak Mukti Sangram Samiti (KMSS) bad kitei ki kynthup ia U Bittu Sonowal bad U Dhairjya Konwar, kiba la ioh ia katei ka jigpang khlam  coronavirus bad kine ki shah sumar ha  Guwahati Medical College Hospital.
Mynta ka Central Jail, ha Guwahati, ka la hap ha ka kyndon jong ka jaka, kaba jyllei ka khlam coronavirus lane ka  containment zone.
U Amitabh Bachchan, 77 bad u khun phrang sngi jongu, U Abhishek Bachchan, ki la ioh ia ka jingpang khlam coronavirus hynnin ka sngi.
U Amitabh, u iathuh, ba ula leit shah sumar noh ialade sha  Nanavati Hospital ha Mumbai.
“Nga la ioh ia ka jingpang Covid, nga la leit sha hospistal, ka hospital, ka la pyntip sha ki bor sorkar.
Ki iing ki sem bad ki nongtrei, ki la leit ban test ialade bad ka jingtip, kan sa mih shen" ong U Bachchan.
“Kito baroh, kiba ia kynduh bad nga ha ki shiphew sngi ba ladep, kin sngewbha ban phah peit kyrkieh ialade" ong U Amitabh.
Na ka liang U Abhishek ruh, ula thoh ha ka twitter jongu, ba ula ioh ia ka jingpang khlam coronavirus.
“Ma nga bad I Pa" ngi la ioh ia ka jingpang coronavirus bad ngi la pyntip sha ki bor sorkar, halor kane.
Nga kyrpad ia baroh, ban ia long jai jai bad ym ban ia kulmar jingmut".
: Ka Wah Kynshi haka sien kaba 3 mynta ka snem 2020 kala shlei biang bad kane ka dei ka jingslei um kaba kham jur ha haba ia nujor bad ki ar tylli ki jingslei um kiba la dep jia mynta ka snem bad Ka jingslei um kaba jur tam haka wah kynshi la sakhi ha u snem 1996 katkum ka jingiathuh ki riew tymmen na kynshi.
Katkum ka jingiathuh ki nongshongshnong ha ka miet 10 tarik u naitung,2020 haka por  11:30 pm u slap uba jur u la ther tyngeh kat haduh ba kiba bun ki ing kila shah ktah daka jingrung ka um hapoh ing, ha kaba kito ki ing kiba la shah ktah ki la hap  mih noh na ing bad leit sah ha ing ki para marjan, iwei i long kmie I la iathuh ba u sniang bad ki syiar ki la shah rong haka um bad ki jingthung kum u kba bad u riewhadem ki la  shah tap lut ha kane ka jingslei um, ki don ruh ki longing kiba hap ban set lang ia ki sniang hapoh ing bad lait naka jingrong ka um, ki don ruh ki ba hap thiah haki kali da  kaba pynieng haka jaka bym kot shuh ka um.
Mar ia ioh jingtip halor kane ka jingjia, u SDO ka Mairang Civil Sub-Division u bah A.
Nongbri dang step mynta ka sngi ka 11 tarik, u la hiar mar mar sha kane ka jaka ban leit jurip ia ki ing kiba la shah ktah, bad tang hadien khyndiat kynta eh la  ka ophis u SDO Mairang Civil Sub-Division kala pynpoi iaki mar bam kum u khaw bad kiwei  sha ki lanot kiba la shah ktah hakane ka jingslei um.
Katkum ka jingiathuh u Gram Sevak ba dei peit ia ka Kynshi, u bah K.
kharkrang, ki longing kiba la shah ktah  ha ki ar tylli ki shnong kata ha Kynshi Mawria bad Kynshi Bangla ki long  kumba 39 tylli, katkum ka  jingkhein ba ioh na ki sordar  jong kine ar tylli ki shnong, katba na ka liang jong u, bad ka kynhun ki dang leit rung ha man la ki ing jong kiba shah ktah ban tip haduh katno ka jingjulor jong kane ka jingslei um bad haduh katno ki long ing ki la shah ktah.
Shillong: Ki pulit jong ka Jylla, ki la khang noh shwa shipor ia ka Nongmynsong Police Outpost, naduh hynnin ka sngi.
Ka jingkhang ia katei ka thanat shipor, ka dei ba ki don na ki pulit, kiba don ha katei ka jaka, kiba ia kynduh bad uwei u briew, uba don ia ka jingpang Covid 19.
Yn khang ia katei ka thanat, na ka bynta ban pynkhuid shwa bad ia ki pulit kiba don ha katei ka jaka, la phah ba kin phah peit bniah ialade ha ki doktor bad la bthah ia baroh kiba don sha katei ka thain, ba kin leit sha ki pulit ka Rynjah, na bynta ki jingdonkam bapher.
Kiwei ki lad khubor, ki iathuh shuh ba ki pulit ki la khang ruh ia ka Saipung Police Outpost, East Jaintia hills bad katei ka dei, hadien ba uwei u pulit, ula ioh ia ka jingpang khlam Coronavirus.
Ki don sa  28,637 ngut kiba ioh ia ka pang khlam COVID-19 ha ki 24 kynta ba ladep, ha ka Ri India baroh kawei bad sa 551 ngut kiba iap.
Mynta kiba ioh pang Covid ki la poi sha ka  8,49,553 bad kiba dang shha sumar, ki long 29,22,58 ngut bad ki don sa  5,34,621 ngut kiba la mih na ki jaka sumar, katba kiba iap, ki la poi sha ka 22,674 ngut, ong ka khubor na ka tnat ka koit ka khiah ka sorkar India.
Kiba ioh pang khlam ha US, ki la poi mynta sha ka  3,245,158, katba kum ka jingkhein jong ka  John Hopkins University and Medicine.
Kiba iap, ki la poi sha ka  134,764 bad kiba la jem na ka jingpang, ki long  995,576.
U Bhagat Singh Koshyari, U Lat ka Maharashtra, u don ha ka jingshong kyrpang ialade, hadien ba ki 16 ngut ki nongtrei jongu, ki la ioh ia katei ka pang khlam Covid 19 hynnin ka sngi.
La iathuh ba kitei ki 16 ngut ki dei kiba trei hajan bad U Lat katei ka Jylla, ha ka ophis jong ka Raj Bhavan ha Mumbai.
Kiwei ki lad khubor, ki iathuh shuh shuh ba ka  Aishwarya Rai Bachchan, ka tnga jong U Abhishek Bachchan, ka Aaradhya Bachchan, ka khun kynthei jong U Abhshek bad ka Jaya Bachchan, ka tnga jong U Amitabh Bachchan, ki la pynthikna, ba kim don satia ia ka jingpang khlam coronavirus.
Ka sorkar Jylla, ka la rai ban ejahar ia ki 41 ngut ki briew, kiba leit iathoh sha Greenwood Resort ha Khanapara, Guwahati bad ia katei ka kam, la aiti ha ka Deputy Commissioner jong ka East Khasi Hills District ba kan leh.
Haduh mynta, ngim tip, la ka la don ne em katei ka jing ujor ejahar bad la ka dei ha ka thanat, kaba kumno, hynrei, haba ka la don ka jing ejahar sha ki pulit, ka dei ban iaid lem kumba iaid ia kiwei bad kata ka long ba ki kyrteng jong ki 41 ngut, ki dei ban mih ha ka website jong ki pulit bad ba ki paidbah, kin ia tip ha ki kyndon aiu, ba ka sorkar kan pynhap ia ki bad katei ka long kaba donkam eh ba u paidlang ka Jylla, un ia tip, namar ba kitei ki 41ngut, ki dei ka daw bah, ba la hap pynlong ia ka pakhang shnong, ka ban long ha Lah Sngi U Blei bad Sngi Hat Majai.
Kam dei tang katta, hynrei ki pulit, ki dei ruh ban pynmih ha ka kyrwoh jongki, ba ki la kem ia kitei ki briew, halor ka ejahar jong ka sorkar lem bad ki kyndon ba ki la pynngat pyrshah ia ki.
Kitei ki long ki jingshisha, kiba donkam eh bad kiba la ju leh ia baroh kiba shah ejahar ha ki pulit bad ka jingbuhrieh kyrteng, halor ka kyndon jong ka jingpang khlam kan pyni ba ka sorkar, ka kwah ban shu byrngem tang ka ktien, khlem da pyni da ki kam bad lada ka long kumta, kan nym don don jing myntoi ruh ban pynmih ia ki kyndon kiba man ka sngi, naduh ka jing deng mask, ka jing dain kuna ia kiba khlem deng mask, ka jing ia shong jngai iwei ia iwei pat bad ka jingkhang lad ban ia trei iabun ha ki ophis, kaba la ktah shi katdei ia ka bha ka miat uba bun balang lane ha kawei pat ka kyntien, kaba ki ju ong, ba haba don ki kyndon, uba iap, dei uba bieit bad uba duk, katba uba riewspah bad uba heh kyrdan, u nang muja bad u nang myntoi.
Ka sorkar Jylla, ka la kamai da ki lak tyngka (lehse), na kine ki nong pynkhein ia ki kyndon pakhang shnong, ki jing iaid kali ba khlem don ki korphiw pass kiba biang bad kiba pynkhein ia ki kyndon jong ki odd bad ki even number bad kitei lei ki dei ki kam kiba rit ba ria suda; hynrei lada ia kitei la dain kuna bad sngang bad sngang, khlem da donkam ban leit sha ka iing bishar, kumta kitei ki 41 ngut ruh, ki la pynkhein pyllein pyllein, ha kaba na ka 5ngut ki poi Guwahati sha ka 41 ngut bad katei kam donkam shuh ban ehajar, hynrei ka donkam beit ban pynsaja, kaba iahap bha, ia kitei ki kam ialeh pyrshah ain jongki.
Dei ruh ban pyni bad ka dur ne video.
Khnang ba ngin ithuh ba ki long ki ingkhong shyllangmat.
Shillong: U myntri rangbah ka jylla u Conrad K Sangma, u iathuh ba don na ki nongtrei kiba trei hapoh NEIGRIHMS hospital kiba la ioh pang khlam covid.
Haba iakren bad ki lad pathai khubor u myntri rangbah, u iathuh ba ka dei kaba shisha ba ki don na ki nongtrei hapoh NEIGRIHMS hospital kiba ioh pang khlam covid, hynrei yn ym pat lah ban ai jingkhein katno ngut.
U myntri rangbah u la iathuh ruh ba haduh mynta ka jingwad ia ki briew kiba iakynduh ia ki briew ba ioh Covid-19 ha NEIGRIHMS hospital, ka dang iaid shakhmat.
Kum ban shu pynkynmaw ka jingiabit jong ka jingpang Covid-19 ha NEIGRIHMS hospital ka long hadien ba uwei u shipai BSF  u la wan ban phah sumar ha NEIGRIMHS Hospital ha ka 2 tarik u Naitung 2020 bad haba la test la lap ba u long negative, kumta la sumar ia u ha ki jaka ba iathiah paidbah.
Hynrei hadien ka 8 sngi une u shipai BSF, u la don ia ki dak ki shin ia ka jingpang Covid kumta la leh biang ia ka test ha kaba la lap ba u long Covid Positive.
Guwahati: Na ka jing iai bteng jong ka jingpur ka jingpang khlam coronavirus ha Kamrup Metro District, kumta ka sorkar Assam, ka la rai ban nang pynjlan shuh shuh ia ka pakhang shnong ha ka District baroh kawei, na ka bynta shi taiew, kaba kut haduh ka 19tarik Naitung 2020.
Ha ka jing pynmih hukum mynta ka sngi, U Kumar Sanjay Krishna, Chief Secretary ka sorkar Jylla, u iathuh ba ka jing saphriang katei ka jingpang, ka dang iai bteng, ha jan baroh kawei ka District Kamrup Metropolitcan bad kumta katei kan lah ban buh jingma ia ki riew paidbah, ha ka koit ka khiah bad ka suk ka shngain jong ki ha katei ka District.
Ka jingpyrkhat ramïa ka dei ka jingpyrkhat bieit, ka jingmutdur rngai bad ka jingantad khlem don nongrim.
Kaba kum kata ka jingpyrkhat ka jia naduh nongkyndong haduh nongsor, naduh kiba bieit haduh kiba stad.
Ha ka por ba nga dang khynnah, nga pyrkhat ba ha ka pyrthei ki don tang 3 tylli ki shnong.
Kita ki long, ka Umshynrut, Nongkrong bad ka Photjalei.
Namar nga tip tang ia kita.
-Haba nga la kylla khristan, nga pyrkhat ba lada ngan leit jingiaseng lynter khlem pep kawei ruh, la thikna ban leit bneng.
Nga ngeit ruh ba tang ka niam ba don ma nga ka ban ialam sha bneng.
Kiwei ki niam kin leit dujok.
-Haba nga leit jingiaseng shabar shnong, nga iohi ia kiba phongsut bad deng tai.
Nga pyrkhat ba kito te kin leit bneng beit.
-Ki nongkyndong ki pyrkhat ba ka jingim ha sor ka long kaba suk.
Kumta ki thrang dik dik ban leit shong sha sor.
10 snem mynshuwa, nga la phah sah private hostel ia ki 2 ngut ki khun shynrang jong nga kiba leit pule ha St.
Anthony’s bad Shillong College.
Kata ka hostel ka don ha kawei ka dong jong ka Laitumkhrah.
Ka trai jong kata ka hostel ka long kaba khor bad ka bym ju pyrkhat lem ia ki jingeh jong kiwei.
Ka bai hostel ka long 3500/- marwei shi bnai.
Kumta nga hap ban siew 7000/- shi bnai na ka bynta 2 ngut ki khun.
Don ki por ba nga hap ban kyrpad ia ka trai hostel namar ba ym pat ioh pisa.
Hynrei kata ka briew ka ong pynban, “Khie leit die da u dewiong , da u mawshun, da u mawshynrut, da u uranium, da ki dieng supply, da u rnga, da ki masi…"Ah! Sa lano mo ba ki khasi jong ngi kin pynduh noh ia ka jingpyrkhat ramïa, khnang ban ym mih shuh kino kino ki jingeh bad jingkulmar?Good article.
Good article.
Shillong: Ka Jylla Meghalaya mynta ka sngi ka la kiew sha ka 236 ngut ki briew, kiba don ia ka jingpang Covid-19 hadien ka jingioh pang khlam Covid, jong ki 47 ngut ki briew mynta ka sngi.
Haba iakren halor ka jingioh Covid-19 u myntri ba dei peit ia ka tnad ka koit ka khiah, u bah Alexander L Hek,  u la iathuh ba  47 ngut ki briew la test Covid Positive na kine 205 ngut ki dei ha East Khasi Hills District kynthup ia ki 159 ngut ki shipai BSF, ki shipai Air Force  2 ngut bad ki riew paidbah 44 ngut.
U la iathuh ruh ba ha Ribhoi District ki don 20 ngut ki briew ki ba ioh ia ka jingpang Covid-19,ha East jaintia Hills District 2 ngut, West Garo Hills District 9 ngut.
Ki sample kiba ladep ban test ki long 23,454 tylli, kiba long negative ki long 22,902 bad ki result kiba dang ap ki long 290 bad ki briew kiba la wan na shabar ka jylla ki long 21,496 ngut.
Dei ban ai biang da ka lockdown haka jylla lada kwah ban khuid kloiNgi dei ban ia husiar,bad kumjuh ruh ngi hap ban ia sumar da lade ialade.
Kane baroh ka dei ka ban sa jah,hynrei watla kumta ngim dei ban kheiñsting….
ka sorkar kala iarap ia ngi da kaba ai ia ki instructions,to ngin siew kylliang da kaba ngeit ia ka jingong ka sorkar,wat nym leh pyrshah…ka dei na bynta ka jingbha jong ngi hi baroh.
ko pait ka jyla ngim dei ban shu rai rem haba ka games kam pat kut.
Shillong: Ki lad khubor, ki iathuh ba ka sorkar Jylla, ka la rai ban pynlong da ka pakhang shnong, kaba ar sngi kynthih ha ka nongbah Shillong, ha ka 13 bad 14tarik Naitung 2020.
Yn pyllait ia katei ka pakhang shnong, ha ka 15tarik, ha ka por 6baje mynstep.
Katei ka dei ka jing pynbna na U Conrad Sangma, myntri rangbah ka Jylla, haba kren sha ki kotkhubor mynta ka janmiet.
Ha kitei ki kynta, ka nongbah Shillong bad ki jaka ba marjan, kin don ha ka korphiw kaba ar sngi kynthih.
Shillong: U Myntri rangbah ka jylla u Conrad K Sangma, u iathuh ba kito kiba la test positive mynta ka sngi, ki long 47 ngut bad na kine 8 ngut, ki dei ki briew kiba iajan (High Risk Contact) bad ki 2 ngut ki briew kiba la leit ban shim bynta ha ka jingkhawai iathohshong kurim kaba la long ha Greenwood Resort Khanapara,Guwahati.
Haba iakren bad ki lad pathai khubor na ka liang u Myntri rangbah, u la iathuh ba 47 ngut kiba la test Covid positive kynthup ia ki 30 ngut ki dei ki shipai BSF, 8 ngut ki dei kiba iajan (high risk Contact) bad ki 2 ngut ki briew ki ba la leit ban shim bynta ha ka jing iathoh shong kurim ha Guwahati bad 9 ngut ki dei ki ba dang shu wan phai na shabar ka jylla.
U myntri rangbah ka jylla u la ong ba ia ka jylla Mehghalaya, ym pat lah ban khot kum ka Containment Zone namar 70 % ka jingkiew jong ka jingpang  Covid -19 k adei tang ha ki jaka Shipai BSF, katba kiwei pat ki dei ha ki jaka ba khappud bad ka Guwahati  bad na ka jingiabit na ki briew ki ba wan shim bynta na jingkhawai iathoh ha Greenwood Resort,Guwahati.
