Kham mynshwa ka sorkar ka la phah ia ki ophisar ba kin leit wad jingtip na kiwei ki jylla ka ri India halor kane ka provincialisation ne ka jingshimti ka sorkar ia ki kam nonghikai skul bad ban pyntreikam ruh ha kane ka jylla.
Kane ka jingshim khia ka sorkar, ka long hadien ba ki nonghikai skul ha kane ka jylla, ki la pynlong ia ka jingdawa bad ka jingiakhih bapher bapher.
Jowai, 14 Jymmang:Mynta ka dei ka sngi kaba don da u dak iong, uba heh tam, ha ka histori jong ka Jaintia Hills bad ka daw, ka long namar ba shi lak ngut tam, ki nongbylla, ki nongniah trok, ki nong kit bad pynhap dew iong, ki shongsngi.
U Ma Balen Thubru, uba dei U President jong ka Jaintia Hills Truck Owners Association (JHTOA), haba iakren bad U Rupang, u iathuh ba mynta ka sngi, ym don shuh, uba thep mar, ym don shuh, uba tih dewiong, ym don shuh ki nongbylla, kiba don ha ki rud surok, kiba jied mawsleit bad sa kiwei kiwei de ki kam.
Kaba U Ma Balen, u khmih lynti, ka long ha ka 19tarik mynta u bnai, ha kaba kan don ka jingiasaid hapdeng ka sorkar Jylla bad ka National Green Tribunal, na ka bynta ba kan weng ia katei ka kyndon.
“Lada ka sorkar Jylla, kam lah ban weng ia katei ka kyndon, kumta ka Bank, kan buh haei ia kitei ki trok, namar kiba bun ki shim, da ka ram" ong U Ma Thubru.
La ai jingkhein shuh, U Ma Thubru, ba tang ki trok, kiba shong sngi mynta ka sngi, ki la poi sha ka 3,500tylli antad bad haba khein lang ia baroh ki par dewiong, kin poi sha ka 5hajar tylli ki trok bad ha ka jingdon jong u nongniah bad u nongbud, kumba 4ngut na kawei ka trok, kumta kiba shongsngi mynta ka sngi, kin don kumba 20hajar ngut antad.
Sa ki nongbylla, kiba don sha ki par dewiong, ha ka jingkhein antad, utei u nongialam jong ki seng trok, kin don kumba 20hajar lane 30hajar ngut, nangta sa ki nongbylla kiba don ha ki rud surok, kiba jied mawsleit bad kiwei pat, ha kaba kin don kumba 30hajar ngut eiei bad ha ka jingkhein antad, jong utei u nongialam jong ka seng trok, kin kot sha shi lak ngut, ki nongtrei dewiong kiba don sha Jaintia Hills, ki ban shong sngi mynta ka sngi.
La iathuh da U Ma Balen, ba haduh mynta, kam pat don kano kano ka hukum,ba la ai da ka sorkar sha ki trai par, hynrei, la shu leit da ki pulit bad kiwei pat ki briew, na ka bynta ban khang ban thep dewiong, ban tih dewiong sha ki jaka tih bad ki jaka thep mar sha Jaintia Hills.
U Ma Balen, u iathuh ruh, ba ha ka 16tarik mynta u bnai, kandon ka jingialang paidbah jong ka JHTOA, ha hynniew mer, ha ka por 12baje nohsngi, ban iakren ia kane ka kam bad la bthah ia baroh ki trai par bad ki trai trok, ba kin ia poi lang sha katei ka jingialang kaba donkam eh.
Ki lanot ki la kham tngen, ka shnong ka dang dum ha NonglumPynhiar khaw sa u MDCShillong,15 Jymmang:Ki nongleh isynei ki la noh jingiarap sha ki lanot kiba la la shah lynshop ha u Kyllang ha ka taiew ba la dep ha Nonglum , bad ki la wan pyntngen ia ki longing kiba la ngat ha katei ka jingjia   ryngkat ki jingai jong ki, Mynta ka jingsngewsih ki lanot ka la kham tngen, namar ka jingpyntngen ki lok ki jor bad ki ba ieid ba thoin jong ki, pynban watla ki lanot ki la kham tngen hynrei ka shnong pat haduh mynta ka dang shongdum namarba ki bor ba dei peit ia ka bording haduh mynta kim pat leh eiei halor ka jingkhyllem ki post ilektrik bad ki jingdkut ki sainar ilektrik ha katei ka shnong.
Haba khein haduh mynta , ki lanot katei ka shnong  ki la ioh pdiang jingiarap haduh 30 byrni u khaw , bad 11 ban ka tin.
Kham ha shuwa ka KSU Ri-Bhoi ka la hiar sha katei ka shnong ban ai jingiarap 4 ban ka tin bad 10 byrni u khar katba ka RBYF pat ka la ai jingiarap 7 ban ka tin, bad mynta ka sngi u MDC ka Umroi u bah Albinus Lyngdoh u la hiar sha katei ka shnong  ban noh jingiarap haduh 20 byrni u khaw, bad ia kitei ki 20 byrni khaw u MDC u la aiti ha u Rangbah shnong ka Nonglum u bah M.
Mawlong ban sam sha kitei ki longing kiba la ngat ha ka lanot, ha katei ka sngi ba u MDC u la aiti ia kitei ki 20 byrni khaw la ia don ryngkat lang u Rangbah shnong ka Umtangling u Kapten Kharthangmaw, bad sa ar ngut ki Rangbah shnong jong ki shnong ba marjan.
Na ka liang u MDC u la ong ba watla ka long ka jingai kaba rit hynrei ka long pat ka dak ka jingsnohkti lang kum u nongmihkhmat ka thain, la ha ka sngewbha ne ka sngewsih ban ia don bynta lang bad ki paidbah.
Kham ha shuwa u nongthohkhubor u la ioh jingtip ba naduh ba khyrwit u kyllang ha katei ka shnong, ka shnong baroh kawei ka la hap ban shongdum namar ba ka tnad MeECL kim pat wan pynshna.
U nongthohkhubor mynta ka sngi u la ia kren bad u Rangbah shnong ka Nonglum halor ka bording ha kaba u bah Mawlong u la iathuh ba haduh mynta ym pat lum pat lang tang ia kito ki sainar kiba phriang ha madan ruh, u la ong ba ka ophis jong ka MeECL ka la ong ba ki nongtrei ki dang bunkam ban trei ha kiwei pat ki jaka ba la jia kaba kum kane ka juh ka jingjia.
U bah Mawlong u la iathuh ba haduh mynta katei ka tnad kam pat lum pat lang wat ia ki sainar ba la saphriang ha madan bad ki post ba la khyllem, u la iathuh ba ka Nonglum ka hap hapoh ka jingpeit ka tnad ba na Umiam ( Damsite).
Kham hadien haba ia kren bad u MDC  u la ong ba ki bor ka tnad MeECL kin hiar lashai ka sngi sha katei ka shnong ban lehia kaba donkam.
Lah ban pynkynmaw ba ki la don haduh 26 ing tang ha nonglum kiba la sha pynulor ha u Kyllang ha ka 8 tarik mynta u bnai, kynthup 18 ing ha Mawlong, 7 ha Umtangling bad 1 ha kawei pat ka dong kaba hap ha ka shnong Nonglum.
Shillong,15 Jymmang:Mynta ka janmiet u wei u rangbah uba la tip kyrteng kum u Tony Marbaniang u la shah bat ha ki nongshong shnong ka Jaiaw bate mon, bad ka shnong ka  la aiti noh ia u sha ki pulit ka Lumdiengjri PS.
Ka khubor ba la ioh lum na ki pulit ki la iathuh ba utei u briew um don jingthmu ei ei ban tuh, bad u don ka jingthmu ban rung ha kawei ka ing.
Ki pulit ki la ong ba kim shym ioh kurup eiei na utei u briew.
Kiwei pat ki lad khubor ki la iathuh ba utei u rangbah u la ong ba u don ka jingthmu ban leit sha Mawlai Nongkwar, bad u thmu ban iaid short cut , hynrei u la poi pynban ha Jaiaw Batemon, la iathuh ruh ba utei u rangbah u mut ban rung ha kawei ka ing kaba ym don briew, naba ki trai katei ka ing ki leit ing iathoh.
Shillong,15 Jymmang:Hadien ba ki seng bhalang bad ki seng riew lum ki la pynpaw ba ki la pyrshah ia ka jingthmu ka sorkar ban thaw  ktem ia ki lehnoh ANVC-B  ba kin rieh tngen ha ki jaka jong ka West lane South West Khasi hills, ka la mih sa ka jingkynthoh na ka liang katei ka seng lehnoh kaba la ong ba ki jaka ba ki kwah ha West bad South West Khasi Hills ki dei ki jaka ba shong basah ki Garo bad ruh ba ki sengbhalang bad ki district Council kim ju phai khmat ban kner ia ki kti iarap sha ki Garo ba shong basah ha ki thain jong ka West Khasi Hills.
Halor katei ka jingkynthoh ka ANVC-B u samla Robert Kharjahrin uba long ruh u General Secretary  ka KSU South West Khasi Hills u la ong ba kiba kum kitei ki jingkynthoh ki pyni ba ka don kaei kaei kaba shalyndet ne ki mat kiba buhrieh, “Ngi tieng ba ioh kane ka jingkop ka ANVC-B ka lah pynban ban don ki mat buhrieh jong ka" ong u bah Robert , bad haba la kylli ia kita ki mat buhrieh u la ong ba lehse ka lah ban dei ka jingiakhih ban ioh ia kata ka Greater Garo Land.
U la ong ruh ba wat na ka liang ki Deputy Commissioner ki ar district West bad South West ki la ong ba ym don jaka ha kitei ki district ban thaw ktem ia ka ANVC-B , hynrei kaba lyngngoh ka long ba u Dr.
Mukul Sangma kumba la ioh jingtip la ong ba u kwah ban thaw ktem ha Arodonga, ong utei u nongialam ka KSU.
Haba pynpaw ia ka jingsngewkhia halor katei ka jingthmu ka sorkar , u samla Robert u la ong ba ki jaka ka Khasi hills khamtam kiba don ha khappud bad ka Garo hills ki dei ki jaka ba don jingma tam, bad lada jia ba ka sorkar kan thaw ktem ia katei ka seng lehnoh hangthie ka jingma ka long ba ki lah ban treikam laitluid, namarba wat ki bym don ha ka jingiasoi ia suk ne sangeh siat ruh ki lah ban treikam laitluid katno tam lei ka ANVC-B kaba don hapdeng ka jingiateh.
Kaba kham ma shuh shuh u samla Robert u la ong ba ka jingdon katei ka seng lehnoh hangtei ka lah pynban ban mih ka jingsaphriang sha Khasi hills, namarba kumba ka long mynta ki la kam ba ki dei ki seng lehnoh jong ki Achik.
“Ka long kaba eh , ngin khein ia ki kum kiba bha ne kum ki lehnoh lada ki shong hangtei" bynrap biang u GS ka KSU South West Khasi Hills.
Ha ka juh ka por, u samla Kharjahrin u la ong ba ki Garo ki dei tang ki nongshong shnong ha ki jaka Khasi, bad ki long ruh tang ki nongwan sahkai pyngngad ( guest), ‘ngi burom ia ki kum ki nongsah pyngngad bad lada jia ba ki leh trai khlieh kan jingma pynban’ u la ban biang, u la kyntu namar kata ia ka sorkar ban weng ia katei ka jingthmu ban thaw ktem ha Khasi Hills, ‘ki don shibun tylli ki jaka ha Garo Hills-thaw ktem ha Garo hills’ u la ong.
Ha kaba ia dei bad ka jingkynnoh  ka ANVC-B ba ki sengbhalang kim phai khmat ban peit sha ki Garo ba shong ba sah ha ki jaka Khasi, u President ka KSU Central Body u samla Daniel Khyriem u la ong ba nangne shakhmat ka KSU ka la aiti ha ka KSU West bad South West  Khasi Hills ban peit ia ki jingtreikam ha kitei ki thain.
Shillong,15 Jymmang:Ar ngut ki nongkit dewiong ki la shah kem na Sohra  naba pynkhein ia ka hukum ka National Green Tribunal.
Ki ar ngut kiba la shah kem ki dei u Andreas Thabah uba dei u nongniah trok, bad uwei pat u Alton Nongrum uba dei u nongbud trok.
La rejis tar case ia kitei ar ngut ha Sohra Police station bad la pynngat ha ka kyndon ain Sohra PS case no.
12(5)14 u/s 188IPC.
La rejistar case ruh pyrshah ia u trai dewiong u Sherborlang L Mawlong ha kaba u SP ka East Khasi Hills u la long ba u la pynkhein ia ki kyndon ain ka NGT , da kaba u kheii dewiong be-ain.
Shillong, 15 Jymmang:Ka jingniew ha ka ri baroh kawei kan long lashai ka sngi Thohdieng kynthup ha Meghalaya ruh kaba don ar tylli ki MP Konstitwensi.
Ka tnat pyniaid elek shon ka la pynkhreh ruh da ki CCTV ha ki jaka niew vote kiba don ha ki bynta bapher bapher jong ka jylla baroh kawei.
Ha Shillong, u Vincent H.
Pala, uba long u Myntri Khynnah barim ka Sorkar Pdeng uba iakhun na ka  Seng Congress, u la hap ban aireng pyrshah ia u Bah Paul Lyngdoh kyrtong ka United Democratic Party, u Bah Shibun Lyngdoh kyrtong ka Bharatiya Janata Partybad u Bah  P.
B.
M.
Basaiawmoit kyrtong shimet.
U Ma  Vincent H Pala, uba long kyrtong ka Seng Congress u la ioh jingkyrshan na ka NCP, katba u Bah Paul Lyngdoh u la ioh jingkyrshan na ka NPP bad u Bah PBM Basaiamoit, uba mih aireng kum u Kyrtong shimet u la ioh jingkyrshan na ka HSPDP bad ka KHNAMKatkum ka khubor ba iakren sharum shaneng, u Bah Pala u lah ban jop biang tangba ka jingjop kan long kaba khyndiat vote ym kum mynshwa ha ka elekshon MP 2009 kaba u la jop da ka lak tam.
Palat  69 percent ki paidbah ki la pyndep ia ka hok ban leit thep ia ka vote jong ki ha Shillong bad Tura Parliamentary Seats.
Ka jingniew vote kan long ha ki 13 tylli ki Centre na ka bynta ka Shillong bad Tura.
Lah ban pynkynmaw hangne ba ka jingwan poi ki nongthep vote ha Tura Constituency ka long haduh  78.
13 percent katba ha Shillong ka jingwan poi ki nongthep vote ka long 63.
58 percent.
Ka Shillong ka la sakhi ruh ha kane ka kynti ia ka jingdon haduh 10 ngut ki kyrtong kiba la aireng kynthup ia I Kong Ivoryna Shylla, iba long ka longkmie ban aireng kum ka kyrtong shimet.
Katba ha Tura ka jingiakhun ka la long para marwei hapdeng u Purno Agitok Sangma, uba long u Lamphang barim ka Lok Sabha uba aireng na ka National People’s Party pyrshah ia u Daryl William  Cheran Momin, u kyrtong ba la pynieng da ka Seng Congress.
Na Tura, ka jingjop ka lah ban leit biang sha u Purno katkum ka jingiakhana ki briew.
Lucknow,15 Jymmang:Ula don 88snem ka rta, hynrei u myntri rangbah barim ka Uttara khand bad u nongialam ba rangbah jong ka seng Congress, U Narayan Dutt Tiwari, 88, ula ia poi kha bad ka  Ujjwala Sharma, kaba dei ka kurim jongu, kaba ula ioh ia uwei u khun shynrang bad katei ka dei hadien ka jingialeh mukotduma, kaba la bun snem bha, ha kaba u khun jongu, ula leit sha kashari, ban dawa ba U Tiwari, u dei u kpa jongu.
Katei ka jing ia shong kurim, ka jia mynta ka sngi ha ka jaka sah jong U ND Tiwari.
Ka Sharma, ka dei ka nonghikai barim ha kawei ka University ha Delhi bad ka dei ka kmie jong U  Rohit Shekhar, uba la buh ia ka jing ujor sha kashari, ha u snem 2008, ha kaba ula kam ba  U Tiwari, u dei u kpa jongu; hynrei U Tiwari, ula iai kyntait ia katei ka jingshisha bad haba kren ha ki nongthoh khubor, ka Sharma, ka iathuh, ba ia katei ka rai, ban ia shong kurim, la shim da U Tiwari, ha kaba ka sngewkmen ia katei ka jingjia jongka, ba kan ia shong kurim bad uba ieid barim jongka.
Ka Ujjwala, ka dei kaba don mynta 67snem ka rta bad ha ka por, jong ka jingshah bishar, ka la iathuh ba ha ka por ba kha ia U Rohit, ka la iakren bad U Tiwari, na ka bynta, ba kan don ka kyrteng bad ka jait jong u khun jongu, hynrei U Tiwari, ula kyntait ia katei ka jingtyrwa jongka.
“Ha ka por ba kha ia u khun U Rohit bad ha ka por, ba u leit rung skul, nga la iakren bad U Tiwari, nga kwah ban buh ia ka kyrteng jongu, kum u kpa, hynrei, haba ula kyntait bad ba nga shim, ia ka kyrdan jongu, kum u nongialam paidbah bad haba ula kular, ba un ri un sumar u khun, kumta nga la shaniah beit ha u" ka la ong shuh shuh.
Ka la don ruh ka jing ujor, ba ka  Ujjwala Sharma, ka la phah ia ka jingujor, sha ki pulit, haba ki pulit kiba pahara ia U Tiwari, kim shym la shah ia ka, ba kan leit sha iing jong U Tiwari.
Ka kashari jong ka Delhi, ha ka 24tarik Iaiong, ka la pynshisha, ba U  Rohit Shekhar, u dei u khun jong U Tiwari.
Khyndiat sngi mynshwa, lah ban pynkynmaw, ba uwei pat u nongialam ba rangbah jong ka seng Congress, U Digvijaya Singh, uba la don mynta 67snem, ula pynbna paidbah, ba un sa iathoh shen bad ka samla, kaba ula ia ieid la katto katne snem ka Amrita Rai, kaba dei ka nongkren telebishon.
Shillong, 15 Jymmang:Ka Balang Jaiaw ka la bthah ia u nongap ka lum jingtep ba u dei ban husiar ban nym shah ioh don ki briew ba wan ban rung ha lum jingtep hadien ba la mih ki khubor  ha kine ki sngi ba don ki briew kiba leit pynlong jingmane ksuid ha ki lum jingtep ha ki jaka ba don ha kane ka nongbah.
Haba iakren bad u nongpeit ia ka lum jingtep ka Balang Jaiaw, u Bah EUS Lyttan u la ong ba la bthah ia u nongap ka lum jingtep ba un husiar ioh don ki briew ba thmu ban rung bym dei ban shah khamtam ha ka por mynmiet.
Ka Balang Jaiaw ka don ka lum jingtep ha Jaiaw Weiking kaba la pyndonkam ban tep tang ia ki nongsharai balang, ym ia ki riew paidbah.
Namar kane ka jingmih ka khubor mane ksuid ha ki lum, bun ki Balang ki la kyrpad ia ki para bangeit ba kin long kiba husiar ban nym ngop ha kane ka jingialam bakla.
Ki kmie ki kpa, kiba haiing hasem jong ki samla khamtam ki khynnah skul, ba kin peitngor bha ia ki khun jongki, ki samla.
Shillong, 15 Jymmang:Ki nongialam balang bapher, ha kine ki sngi, kiba kynthup na ki kynhun bapher bapher, ki pynlong ia ki jingiasyllok bad ki khun samla ha ka nongbah Tura bad ka daw, ka long namar ba ka mih ka jing iakren, kaba jur bha, ba ki don kiba mane ksuid ha katei ka nongbah.
Ha ka jingiakren bad U Rev Mansengh A Mo min, ula iathuh ba ka jing ia syllok, ka iaid ha ki jaka bapher bad kumjuh wat ha ki skul ruh, ha kaba ki Pastor, ki leit ban iakyn duh ia kito ki samla, kiba la ngop ha katei ka jing mane ksuid bad kumjuh, wat ia kito ki bym pat tip ruh shaphang katei ka jinghikai ba sniew.
Kaba la iathuh da U Pastor Mansengh, ka long ba ki khynnah, kiba dang khie samla, kiba don ha ka rta kaba 12snem bad kiba hapoh 20snem, ki don ha katei ka jingshah ialam bakla ha ka jingim jongki bad u iathuh ruh, ba ka jingkhein, kaba thikna, ia ka jingdon jong kitei kiba mane ksuid, kam don satia, namar ba ki ia leit ha la ka jong ka jong bad la iathuh ruh, ba ka jing ia ithuh jongki para ma ki, ba ki don ha katei ka kynhun mane ksuid, ka dei lyngba jong ki thuk thuk, kiba don ki kynja number bad ki kynja jingdro, ha kaba kiba bun kim ithuh satia.
La sngewthuh, ba ka jingleit ban ia syllok bad ki khun samla, ha ki skul bad ki jaka bapher, kan long ha kiwei de ki nongbah, kiba donha Garo Hills, wat la ia mynta, kin pynleit jingmut shwa ha ka nongbah Tura.
Shillong,15 Jymmang:“Kane ka sorkar kan ym lah ban neh baroh shirta, kin sa mih ki sorkar ka ban lah ban pyntreikam ia ka Inner Line Permit" ong u President ka KSU u samla Daniel Khyriem, haba kren sha ki nongthohkhubor hadien ba la wai ka General Executive Council ka KSU kaba la long mynta ka sngi ha Khasi National dorbar Hall ha Mawkhar.
U President ka KSU u la ong ba ka KSU kam pat kynran dien na ka jingdawa ILP, hynrei katba nang ia khih ILP ki sengbhalang kin pyntreikam shuwa da kawei pat ka ain kaba ym pat jer kyrteng haduh mynta , “Hynrei ka jingiakhih ILP kan iaid beit shakhmat" ong u samla Daniel ha ryngkat ka jingiadonlang kiwei pat ki para nongialam jong ka seng KSU.
Shuh shuh u samla Daniel u la ong ba kumba ka long mynta ki sengbhalang ki la shu ai jingmut ia ka sorkar ban pyntreikam da kata ka ain kaba kim pat jer kyrteng , namarba ka la donkam kyrkieh ban khang ia ka jingwan tuid kyrthep u mynder sha kane ka jylla.
Ha kaba ia dei bad ka ILP u la ong ba ka dei ka mat kaba  la ia khih la slem hynrei na ka liang kane ka sorkar kaba mynta kaba la ialam da u Dr.
Mukul Sangma ka la kren shai  ba kam lah ban pyntreikam ia ka ILP da kaba kdew  ba ka dei ka kam ba hap ban rah sha ka Ing dorbar bah ka ri ka Parliament , ka la ai daw ruh ba kan pynthut ia ka roi ka par ka jylla bad kan ktah ia ka kam jngohkai pyrthei, ong u President ka KSU.
Halor kitei ki jingkren kiba u President ka KSU u samla Daniel u ba la ong ba kin don kiwei pat ki sorkar kiba lah ban pyntreikam ILP bad ym ba kane ka juh ka sorkar kan neh shirta, ka la mih ka jingkylli ba hato na ka liang ki seng bhalang ki la kubur mo ba ki la rem ne ki la pyyndem noh  ha ka sorkar?.
Lah ban kdew ba ha katei ka GEC kaba la long mynta ka sngi kaba jan baroh ki nongkitkam jong ki unit bapher bapher ka KSU ki la poi lut , ka KSU ka la ia kren ruh halor kiwei pat ki mat ka jingpynskhem ia ka jingpyrshah ka West bad South West Khasi Hills ia ka jingthmu ka sorkar ban thaw jaka rieh tngen ia ki lehnoh ANVC-B,  ka jingpynlong ia ka Entrance Exam MBBS, ki jingiakren shaphang ki jingeh ha khappud bad ka Assam ha kaba ka seng ka la dawa ban buh Out Post ha khappud ban iada ia ki paidbah ba shong ha kito ki thain, ka la pyrshah ruh ia ka jingweng ia ka out Post Kyrshai bad kiwei.
Shillong, 15 Jymmang:Ka jingmih ka jing mane ksuid ha kine ki sngi ka la pynkyndit lut ia baroh ki briew ha kane ka jylla khamtam ia ka kynhun jong ki Balang bapher bapher.
Haba iakren bad u Archbishop  Dominic Jala u la ong ba ka jingmih jong kine ki kynhun mane ksuid ka la ialam bakla khamtam ia ki khynnah samla jong ka Balang.
La  ong ba na ka liang jong ka Balang ka la phah ia ki kmie ki kpa ba kin phikir bha ia la ki khun ki kti bad dei ban buddien ia ki kam ba ki leh.
kham tam kito ki kmie ki kpa kiba phah shongwai ia ki khun samla hangne ka sor Shillong.
“Kane ka jingmane ksuid kadei ba iaid lang ryngkat bad ka jingdih pynbuiad kaba wanrah ia ka jingsniew", la ong u Archbishop.
La iathuh ba kane ka kynhun jingmane ksuid ka la sdang ban mih nyngkong na Nagaland ha kaba la don ka jingkular ba kito kiba mane ksuid ki lah ban ioh lut ia kaei kaba ki kwah kum ka spah ka kyrdan bad la pynthame da kaba rung ne ngeit ha kane ka jingmane kan pynioh lut ia ki jingkwah ne jingangnud jongki.
Kane ka jingkwah ka ialam bakla iaki sha ka jingsniew, la ong u Archbishop.
Kane ka kynhun jingmane ksuid ka ialam bakla ia ki khun samla khamtam ia kito ki briew kiba la kulmar ka jingim, kiba kwah ban ioh ia kiei kiei da ka lynti kaba suk kum ka spah, ka jingpas ia ki eksamin bad kiwei.
Na ka liang jong u Archbishop la ong ba kum ka Balang ki donkam ban iarap ia ki iing ki sem jong ki para ba ngeit da kaba leit ban ia syllok sha ki.
Shillong,16 Jymmang:Mynta ka step ,  ha ka por 2:30 baje , katba ki briew ki dang ioh thiah lyngnai ka la don ka jingjia shah tuh ha Umkdait, Nongmyn song, bad ki pulit ki la rejistara case vide Rynjah PS.
Case no.
64(5)14 u/s 457/380 IPC  bad halor  katei ka jingjia 2 ngut ki briew ki la shah kem, kitei kiba la shah kem ki dei kiba la tip kyrteng kum uFredrick Myrthong uba shong basah ha Mawpat bad uwei pat u Ruffel Pyrbot  uba sah ha Langkyrding, Nongmensong.
U SP ka East Khasi hills u bah M.
Kharkrang u la iathuh ban a kitei ar ngut ki pulit ki la ioh kurup haduh 4 tylli ki nar shaka jong ki trok, bad uwei u gear box kaba ki la kit da ka auto pick up kaba don u nombar ML 05 H 8429, ki pulit ki la kurup  ruh ia katei ka kali.
Shillong, 15 Jymmang:“U pulit, un tip aiu ia kata, ka dei ka tnat khlaw, ka dei ka tnat peit mariang (pollution) kein ka ban ong" kynthoh U bah Bindo M Lanong, myntri rangbah ba ar jong ka sorkar barim MUA,haba iakren bad U Rupang, halor ka jingpynmih hukum jong ki pulit, lyngba U Director General of Police (DGP), ban khang noh ia ka jingtih bad die dewiong ha ka Jylla, kaba la sdang naduh hynnin ka sngi.
“U pulit, u dei ban peit ia ka jinglong ka suk ka sain" ong biang utei u rangbah.
Ha kajuh ka por, la ong shuh utei u rangbah, pyrshah ia kane ka sorkar jong U Mukul Sangma “Ka sorkar, ka leh matlah, ka sorkar leh bieit, leh lamwir".
Haba iakren pat halor ka bor jong ka National Green Tribunal (NGT); la ong da utei u rangbah, ba katei ka dei ka Tribunal bad ka dei ka kam jongka, tang ban ai jingmynjur ia ka jingiohi jongka, halor ka kam tih dewiong ha ka Jylla.
“Nga lah kdew ha ki khyndiat sngi ba ladep, ba ka sorkar kan peit bniah bad kan bishar, ia kano kaba dei bad kano ka bym dei".
La ong biang, U bah Bindo halor ka jingiadei bad ka jingpyntreikam, ne ka jing bym pyntreikam ia katei ka ain khang tih dewiong, ha ka Jylla,  “Lada kam sngap, ka shong ha ka sorkar".
“Wat lada dei sha Supreme Court ruh, ka dei ka sorkar, ka ban pyni ia ka daw" bad ula ai nuksa, ba kumno ka Supreme Court, ka la shah shkor bad nang pynjynsur, ia ka jingpomdieng, na ka por sha ka por, naduh ba la khang ha u snem 1996.
Ha kawei ka liang, utei u rangbah, u ong ba ka jing ia dei bad ka rukom tih dewiong, ka dei kaba ka sorkar, kan hap ban peit bniah, ha kaba ula pyni nuksa halor ka jingiap jong ki nongtih dewiong ha Turkey, haduh 300ngut eiei, ha kaba kat ha kitei ki par, ba la shna bad tih krem da ka bor jong ka jingstad saian bad ba la peit bad pyniaid hi da ka sorkar, hynrei, ka dang jia, katei ka jingjia kaba sngewsih.
Hangne ha ka Jylla, ula iathuh, ba ka jingtih dewiong, kam dei satia, kaba tang mynta, hynrei, ka dei kaba naduh hyndai hynthai bad kaba naduh ka por u phareng bad naduh katei ka por, ym shym la lah ban khang, namar ba kim don da kiwei pat ki lad ki lynti kiba kham bha bad khamtam hangne, ha kaba ka jinglong trai ia ka khyndew, ka dei ka jong u paidbah.
Ha kajuh ka por, la ong da utei u rangbah, ba katei ka jingtih krem khnai, ka don ruh ka jingmyntoi, namar ba u briew, u tih ia ki thliew kiba rit ba rit bad khlong tang sha ki jaka ba don dewiong bad ka dei na katei ka krem khnai, ha kaba haduh mynta ruh, u dewiong, u dang don ha ki thain Sohra, ong shuh utei u rangbah.
Jowai, 15 Jymmang:Ha ka sngi kaba ar, ka jingtih dewiong, ka jingkit dewiong, ka sa ngeh lut sbak ha kylleng ka Jylla.
Ym don kali kiba iaid, ym don nongtrei sha ki par dewiong bad wat ki surok ruh, ki i kynjah, namar ba ki trok, ki duna bha, kiba iaid kamai mynta ar sngi.
Na bynta ka 17tarik mynta u bnai, kaba dei ka sngi pakhang shnong jong ka seng ki nongtrei dew iong, ka Jaintia Coal Miners and Dealers Association, U Ma Balen Thubru, uba dei U President jong ka Jaintia Hills Truck Owners Association (JHTOA), ula kren shai, ba ki trok, kin ia trei lang bad kin nym iaid kamai satia ha katei ka sngi.
Ula ong shuh shuh, ba ki iew bad ki kali, kin nym iaid sha East Jaintia, namar kan don ka jingialang paidbah bad ka jing ia rah lama iong ha baroh kawei ka East Jaintia.
Lah ban pynkynmaw, ba U Ma Balius Swer, President ka Jaintia Coal Miners and Dealers Association, ula iathuh ba ha ka 17tarik, kan don ka jing pakhang shnong, ha baroh kawei ka Jylla, wat la kam don pat ka jingpakhang ia ki skul, ki ophis, ki kali, ki lah ban iaid bad katei ka dei ka jingkhot ia u paidbah, ba un ia treilang, na bynta katei ka phang, kaba ktah ia ka iap ka im jong ka Jylla hi baroh kawei.
Shillong, 15 Jymmang:Ka KHADC  ka la rai ban kyrpad ia ka National Green Tribunal (NGT) ban weng ia ka jingkhang tih dewiong ha kane ka jylla.
“Ngi dang pynkhreh ban kyrpad ia ka NGT bad la kumno kumno yn buh ia ka jingkyrpad ha kane ka sngi 19 tarik Jymmang kaba dei ka sngi pynlong ia ka jingbishar,", la ong u CEM ka KHADCBah  Ardent Miller Basaiawmoit ha ki nongthoh khubor ha kane ka sngi Palei.
U la ong ba ka KHADC kan kyrpad na mar ba la don ka jing sngew ba ka NGT ka dei ban iasyllok ia ka Council shwa ban pynjari ia ka hukum ban khang tih dewiong kaba ktah ia ka jylla baroh kawei.
“Ngi tip baroh ba la don bun bah ki briew kiba im ja na kane ka kam, kin kynduh jingeh lada khang ia ka bad kin iap thngan ruh", la ong u Bah Basaiawmoit.
U la ong ba donkam ban pule bniah ia kane la ka jingtih dewiong thliew khnai ka dei ka daw tynrai ne em kaba wanrah ia ka jingjaboh ki wah bad ka jingiap ki dohum dohwah.
“Ngi dei ban sngewthuh ia ka jingshisha ba ka jingtih dewiong thliew khnai ka la iaid ha kane ka  jylla naduh ki por mynshwa kumba 60 snem.
Hynrei kane ka jingud jong ki paidbah ia ka jingjaboh ki wah ka jingiap ki dohkha dohum ka long tang ha kine ki khyndiat por", la ong u CEM ka KHADC bad bynrap, la don ka jingngeit ba ka jingdon ki karkhana dewbilat ka dei ka daw ka jingjot na ka bynta ka jingjaboh ki wah bad ka jingjot ka mariang", u la ong.
“Haduh mynta, ym don kano kano ka jingujor ha kane ka Khasi Hills ia ka jingjaboh ki wah na ka jingtih dewiong", la ong u CEM  bad bynrap, ba dei ban don ki daw ba biang shwa ban khang.
U la ai nuksa kum ka jingkhang ia ka jingpom dieng ha kaba la shu khang khlem da bishar bniah.
“Watla ka don ka jingkhang ban pom dieng hynrei ka jingpom dieng beain ka iaid beit ha ki bynta ka West Khasi Hills.
Kane kajuh ka lah ban jia ia ka jingtih dewiong", la ong u Bah Basaiawmoit.
Ha kajuh ka por u la takrain ia u myntri ka tnad khlaw ka jylla u Bah Prestone Tynsong  halor ka jingkam jongu ba ka jingtih dewiong thliew khnai ka long kaba beain.
“Kane ka edi ka jingong bym don ka jingkitkhlieh kaba mih na shyntur u myntri sorkar uba dei ban shim ia ka jingkitkhlieh ia ka jingeh jong ki paidbah.
Lada u sngew ba ka jingtih dewiong ka long beain, balei um shym la leh eiei ha ki snem ba la dep", la ong u bah Basaiawmoit.
New Delhi,16 Jymmang:Ka President jong ka seng Congress, ka Sonia Gandhi bad u khun jongka, U Rahul Gandhi, uba dei ruh U Vice President jng ka seng, ki shim ia ka jingkitkhlieh, halor ka jingshah rem kput jong ka seng Congress, ha kane ka kynti kaba mynta jong ka elekshon Lok Sabbha.
Ka President jong ka seng Congress, ka  Sonia Gandhi, kaba la jop suk ialade na  Rae Bare li,ym kum u khun jong ka, uba jop da 1.
07lak ngut pyrshah ia ka Smriti Irani, kandidet jong ka seng Congress ka la ong “Ka rai jong u paidbah, ka long pyrshah ia ngi".
Ha ka jingkren, kaba lyngkot eh, sha ki kotkhu bor, hadien ba ka ka seng Congress, ka la jop tang da 50ngut ki MP, ka Sonia Gandhi, ka ong “Da ka jingsngew rit, ngi pdiang ia ka rai jong u paidbah bad ngi kyrmen ba ka sorkar thymmai, kan pynneh ia ka jinglong ia tylli bad ka bha ka miat jong ka ri".
Na ka liang jong U Rahul Gandhi, uba phuh samrkhie, u ong “Nga ai khublei ia ka sorkar thymmai bad nga kitbok ia ki, ba kin trei bha".
“Ka seng Congress, ka la leh sniew palat bad ka don ka phang, ba ngin pyrkhat bha, ha kaba nga shim ia ka jingkitkhlieh halade" ong U Rahul.
Shillong,16 Jymmang:Ka None Of The Above ne ka NOTA ka dei kaba  ka election Commission ka la buh khnang na bynta ki paidbah ki bym mon ban jied  ia kino kino ki kyrtong ha kane ka MP Lok Sabha Elekshon kaba la long ha ka 9 tarik u iaiong 2014.
Hadien ka jingniew vote kaba la long mynta ka sngi ka 16 tarik u jym mang la iohi ba ka NOTA ka la ioh haduh 10,960 vote kaba pyni ba ki la don haduh 10,960 ngut ki paidbah ki bym mon ia kino kino ki kyr tong kiba la ia khun ha kane ka elekshon.
Kaba kham phylla ka long ba ka NOTA ka bym shym la don ba ialap elekshon kumba leh ki kyrtong ban thep ha katei ka shap jong ki, ka la ioh kham bun vote pynban ban ia ki kyrtong kiba ialap elekshon.
Ha Shillong Konstitwensi la iohi ba ka NOTA ka tam haduh saw ngut ki kyrtong.
Saw ngut ki kyrtong kiba la shah rem ha ka NOTA ki long , u kyrtong ka CPI u bah Richard D Shabong uba la ioh tang 7418 vote, ka kong Ivory Shylla kaba la ioh tang 6605 vote, u bah Armingtone Kharshiing ka Aam Admi Party uba la ioh tang 8815  bad u kyrtong shimet u ma Denis siangshai uba la ioh tang 5092 vote.
Ha Tura Konstitwensi, ka konstitwensi kaba la iakhun hapdeng ar ngut ki kyrtong u Daryl Ch Momin ka Congress bad u Purno A Sangma ka NPP u NOTA u la iohhaduh 19185 vote, kaba pyni ba haduh kattei ngut ki Garo kim mon ia baroh ar ngut kitei ki kyrtong.
Lah ruh ban kdew ba jan ha baroh ki Konstitwensi jong ki jylla bapher bapher ha ka resol kaba la mih mynta ka sngi u NOTA um duh vote, bad ki don ruh ki jaka kiba u khlain bha ban ia kiwei pat ki kyrtong ba la shah rem.
Shillong,16 Jymmang:Wat la u la jop biang sa shisien ha kane ka kynti kaba mynta pynban la iohi ba ka vote u ma Vincent Pala, u kyrtong ka Congress na Shillong Kon stitwensi ka la hiar iar haba ia nujor bad ki vote kibau la ioh ha ka MP Elekshon kaba la long ha u 2009.
Haba phai sha u 2009 u Ma Vincent u la ioh haduh 232270 vote katba mynta pat u la ioh tang 209340,  kaba pyni ba ka vote jong u ka la jah haduh 22, 930 vote.
Haba shim jingkhein ruh katkum ka resol jong u snem 2009, u Ma Vincent u la tam haduh 107868 vote ia u bah John F Kharshiing ka UDP  u kyrtong ba wan ba-ar katba mynta ka kynti pat u la tam tang 40379 vote ia u pastor PBM Basaiawmoit uba la wan ba-ar.
La iohi ruh ba haba ia nujor bad ka elekshon 2009, ka UDP ruh ka la hiara bha ha kaba ha ka 2009 ka la ioh haduh 124402 ha ka por ba u bah John F Kharshiing u la iakhun katba mynta pat u bah Paul Lyngdoh u la ioh tang 106817, bad haba ia khein ka vote ka UDP ka la jah haduh 17585 vote.
Haba phai sha ka liang u Pastor PBM Basa iawmoit, la iohi ba u la kiew bha ha kane ka kynti haba ia nujor bad u 2009.
Ha u 2009 u Pastor PBM u la ioh tang 97613 baad u la wan ha ka kyrdan ba-lai katba mynta pat u la ioh haduh 168961 vote bad u la wan ba-ar, haba ia khein la iohi ba u pastor u la kiew haduh 71,348 vote na kaba mynshuwa.
Shuh shuh haba ia nujor ia ka vote u bah John ba wan ba-ar ha u 2009 bada u Pastor PBM ba wan ba-ar mynta ka kynti la iohi ba ka jingiapher ka long haduh 44559, namarba u bah John  u la ioh 124402 vote katba u pastor pat 168961 vote.
Shuh shuh kaba kham phylla ka long ba ka seng BJP ka bym shym la pynieng kyrtong ha u 2009, hynrei ka la pyni pat ba ka dei shisha ka seng kaba la lah ban leh bha ha kane ka MP lok sabha 2014 , ha ka ba ka la wan ha ka kyrdan ba saw bad khur haduh 95,979 vote.
U Ma Shibun lyngdoh kyrtong ka BJP u  la pyni ba watla u wan ha ka kyrdan kaba saw , pynban ka vote kaba u ioh ka jan ia ryngkat ka vote u pastor ha u 2009 , uba la wan ha ka kyrdan ba –lai.
U kyrtong ka UDP u bah Paul Lyngdoh u la tam ia u ma Shibun ka BJP tang 10,838 vote.
U ma Denis Siangshai , kyrtong shimet mynta ka kynti u la kham hiar haba ia nujor bad u 2009, ha kaba mynta u la ioh tang 5092 vote katba ha u 2009 pat u ioh 7032 vote.
Shillong,16 Jymmang:Ha ka 15 tarik mynta u bnai ha ka por 1 baje mynstep, ki nongshong shnong ka lumbyrting kaba hap hapoh nongpoh PS ki la thmu ban bat ia uwei u briew uba la tip kyrteng kum u Subanan Ali uba dang lum ia ki tiar ki tar ba dei jong ka  M/s Vodafone.
Mar sien iohi ia ki paidbhur ba thmu ban wan bat ia u –u ali u la ryngkoh na ka kynroh bad u la mynsaw jur.
Shillong,16 Jymmang:U Chanchellor ka skulbah Chandra Mohon Jha University kaba don ha Shillong, uba la shah kem ruh ha kine ki khyndiat sngi ha ki pulit , u la rem ha ka elekshon kaba u la iakhun na Bihar.
U Jha u la ia khun na Jhanjharpur Konstitwensi ha bihar, bad u dei u kyrtong shi met, u la long ba hynniew napdeng ki 19 ngut ki kyrtong kiba la aireng ha katei ka konstitwensi bad u la ioh 7192 vote.
U Jha u dei uba la shah thwet ha ki pulit ka Shillong halor ka jingkyn noh ba u la pyniaid be-ain bad die thok ia ki kyrdan Phd sha ki samla pule kiba pule ha katei ka skulbah kaba don ha Laitumkhrah , Shillong.
La ujor ia katei da u Lat barim ka jylla u R.
S Mooshahary.
La kham slem ki pulit ki la thwet ban kem ia u Jha hynrei ki la ioh kem noh ia u shuwa ka elekshon ha ka por ba u dang ialap elekshon kum u kyrtong shimet ha Bihar.
U Jha mynta u dang don ha kti ki pulit Meghalaya.
U R.
S Mooshahary u Lat barim ka jylla, u la ia khun ha katei ka elekshon MP Lok Sabha na Kokrajhar Konstitwensi ka Assam na ka Trinamool Congress  ha kaba u la shah rem bad ioh tang 17537 vote, napdeng ki hynriew ngut ki kyrtong u la long ba san, u Mooshahary u la shah pynliem ruh ha ka NOTA ha katei ka Konstitwensi.
Shillong, 16 Jymmang:U MP na Shillong Bah Vincent H Pala u la ong ba ka jingjop jongu ha kane ka kynti kaba ar ka pyni ba ka lyer u Narendra Modi ka BJP, kam shym la treikam satia bad kane ka paw na ka jingjop don burom jong u.
Haba kren hynne hadien ba la ioh resol, u Bah Pala u la ong ba ka jingjop jongu ka dei ka jingiatreilang ki MLA bad ka  party hynrei ha kajuh ka por, u la ong ba ka jingshah rem ka Congress ha kiwei ki bynta ka ri, ka dei ka jingsneng ba kum ka party ka dei ban iatylli.
Hynrei u Purno A Sangma pat uba jop biang na Tura u la ong ba un leit biang sha Parliament ban iasaid ia ka jingeh jong ki Garo, ym ban rhah ia ka shuki.
U Bah Pala u la bat biang ia ka Shillong hadien ba la pynliem iau kyrtong shimet u Pastor PBM Basaiawmoit da 40,000 vote.
U Bah Pala u la ioh 2,09,288 vote bad bud sa u Pastor PBM Basaiawmoit 1,68,940  vote, u kyrtong ka UDP Bah Paul Lyngdoh u ioh 1, 06,806 bad ka BJP Bah Shibun Lyngdoh u ioh 95,909 vote.
Ka Shillong ka la don 8 ngut ki kyrtong kiba mih madan katba ka Tura ka don tang ar ngut.
U Sangma u la ioh 2,39,301 vote da kaba pynliem ia u Daryl Momin uba ioh 1,99, 585 vote.
U Bah Pala u la ong ba ki samla ha ka ri ki kwah ia ka jingkylla bad u sngew kmen ba ka BJP ka la jop donburom bad kyrmen ba kan leh bha na ka bynta ka ri.
“Hynrei ngin ia peit kaei ba kan leh namar ba ki paidbah ki la ai ia ka jingshaniah namar ba ki paidbah kin kwah biang ia ka Congress hadien", la ong u Bah Pala.
U Purno uba jop la shiphew sien na Tura u la ong ba ka jingialeh ka long pyrshah ia ka bor pisa, kiwei ki kam ki jingialap ban ialam pynsngewthuh bakla ia ki paidbah.
U Sangma u la ong ba u la iakhun pyrshah ia ki 13 ngut ki MLA ka Congress bad 20 ngut ki MDCs kaba dei ka kam kaba jwat bha.
U la ong ba u ialap elekshon da ka shuki katba u myntri rangbah u Mukul Sangma u ialap elekshon da ka helikopter.
U la ong ba um kwah shuki hynrei namar ba ka shong ha u Myntri Rangbahduh u Narendra Modi ba un jied ha ka kynhun jongu.
U la ong ba un iasaid ia ki jingeh jong ki Garo bad ban pan jylla Garo State ban iakhlad noh bad ki Khasi bad Jaintia.
Shillong,16 Jymmang:Ka Jaintia Hills Truck Owner Association (JHTOA) kaba la pynlong ia ka jingialang mynta ka sngi ha madan 7 mer ka la rai ban ai ka jingkyrshan ia ka Jaintia Coal Miners & Dealer Association (JCM&DA) halor ka jingkhot pa khang surok kaba 12 kynta, naduh ka por 5 baje mynstep haduh ka 5 baje janmiet jong ka 17 tarik mynta u bnai.
Ka JHTOA ryngkat bad ka Jaintia Coal Miners & Dealer Association kin pynlong ruh ia ka jing rah lama iong kum ka dak ban pyrshah jur ia ka hukum ban khang tih bad shalan dewiong hapoh ka jylla, kaba la pyntreikam da ka sorkar jylla katkum ka jingbthah jong ka National Green Tribunal (NGT)Ka JHTOA ha ka jingialang kaba la long mynta ka sngi ka ka la rai ruh ban khang ia baroh ki trok  ban iaid lyngba ka ri lum Jaintia Hills ha kane ka 19 tarik mynta u bnai, kiba khynthup ia ki trok kit marbam mardih, kit dewbilat, kiba kit ia ki mar ki mata bad kiwei kiwei ki jait trok kum ka dak ban pyrshah ia ka jingleh jong ka Sorkar jylla.
Naka liang u President ka seng u bah Balen Thubru u la kyrpad ia ka sorkar ba kan don ka jingsngewlem ia ki trai truck namar ba da ki hajar tylli ki truck kiba pyndonkam mynta ki dei kiba la shu shim da ka ram na ki bank.
Te lada kane ka jingkhang shalan dewiong kan dang iai neh slem kan wanrah ka jingeh kaba khraw ia ki trai truck.
Ha ka juh ka por ka seng ka pynrem jur ia ka All Dimasa Student Union kaba tuklar ia ka jakpoh ngi ong u President ka seng.
Shillong, 16 Jymmang:Ka skul  Lakhreh Memorial Umsohsun myn ta  ka sngi Thohdieng ka la kynmaw burom ia ka lyngkhuh sngi iap jong u babu JeeBon Roy Mairom u nongseng ia kane ka skul.
U MP Bezbaruah u dkhot  ka North Eastern Council (NEC)  kum u kongsan ha kane ka sngi u la ong ba u JeeBon Roy u long kum u kpa jong ki Khasi wat ha ka jingshisha u dang pyndep ia ka kyrdan ka bym pat heh hynrei ki kam jongu, ki long kiba khraw.
U Babu Jeebon u dei uba la seng bad la pynioh ia ka Entrance skul ha kane ka jylla u la ai ka jingiaroh ia u tei u rangbah ba la iohi jngai ha kaba ia dei bad ka pule puthi.
U Bah BK Dey Sawian haba kren pdiang burom  bad ha kane ka jingialang la ioh ruh ia ka jingrwai na ki khynnah skul jong ka Lakhreh Memorial skul.
Ki khynnah pule jong ka skulbah Martin Luther ruh ki la wan ban iashim bynta ha kane ka jingialang, ha kaba kila ai ia ka jingrwai tynrai  jong ki  ha la ki jong ki jong ka ktien bad ka jaitbynriew ba ki dei kiba kynthup ia ki Khasi, jaintia, Garo, Mizo, Naga bad kiwei kiwei.
Ka Lakhreh Memorial skul hakane ka sngi ba kyrpang jong u babu JeeBon ka la sam ruh ruh ia ki khusnam sha kito ki khynnah kiba pas bha ha ki eksamin bapher bapher.
Shillong,16 Jymmang:La ju iohi ba ha kiwei pat ki elekshon kum ka MLA bad  MDC  ki paid bah ki la lum lymbung ban sngap vote ha madan polo, bad la ju iohi ba ki ia shad ia kmen katba nang pyn bna ia ki kyrtong kiba jop, hynrei mynta ka sngi niew vote MP ka long kaba kynjah jar-jar bad ym la shym la don ki nongkyrshan jong kino kino ki  kyrtong ki ban ia wan kynhun kynhun hynrei ki la don tang katto katne ngut  kiba shongkai habar ka  madan polo.
Kumba long man u snem la iohi ruh ba ki paidbah ki dap mam ha Madan Polo ryngkat ka kynhoi ka risa hynrei mynta la kynjah jar-jar bad ki kali ruh ki iaid suk ym don jingdheng kumba long kiwei pat ki snem.
Ki la don ki nongdie madan kiba die sha, die waidong , die um ha madan Polo, kiba la khmih lynti ba ka dei ka sngi niew vote ki paidbah kin bun bad kin ioh kamai bha, phewse ka jingpynkhreh jong ki ia ki jingdie kiba bun kila pulom noh naba ki la iathuh ba ka iew kam ler bad kynjah jlam jlam.
Haba ia kren bad u nongthohkhubor, iwei i kong  i la ong ba i la pynkhreh kham bun ki jingdie ioh lehse kan ym dap kat ka sngi niew vote, ‘la shu syrwa kai ka jingpynlut por’ i la ong.
Shillong,16 Jymmang:Naduh u 1972 ha duh mynta u Purno A Sangma um pat ju shah rem ha ka MP Lok Sabha na Tura parliamentary Seat,  lait noh tang ha u 2009 ba u la ai lad ia ka khun jong u ka Agatha Sangma ba kan ia khun ha ka jaka jong u bad ka la jop ruh ha katei ka elek shon.
Na kitei ki jingkhein kyllum na baroh ki resol jong ka MP naduh u 1972 la iohi ba ki paidbah Garo ki don ka jingshaniah tylli ha ka ing ka sem u Purno ban ia said na bynta ki paidbah Garo ha Parliament.
Khyndai sien u Purno a Sangma u la jop na Tura Parliamentary konstitwensi, bad ka 16 tarik u jymmang 2014 ka dei ka sien kaba shiphew ba un long u MP.
U Purno u la jop nyngkong ha ka MP elekshon ha u snem 1972 na ka seng Congress INC , 1980 na ka INC (I), bad ha ki snem 1984,1991,1996 1998( by poll)  ,  u la jop na ka seng Congress.
Ha ka snem 1999 u Purno u la jop MP na ka seng NCP ka seng kaba u la thaw hi, bad ha u 2004 ruh u la jop na ka AITC , 2006 na ka seng NCP bad mynta u 2014 u la jop na ka seng NPP ka seng kaba u la thaw hi  shuwa ka elekshon MLA 2013.
Mynta u 2014 u Purno u la ioh haduh 2,39,301 vote bad u kyrtong ka Congress pat u la ioh 1,99,585 vote, haba khein ia ki vote jong ki u Purno u la tam da 39,716 vote.
Ha katei ka konstitwensi ka jingiakhun ka long para marwei, hapdeng u Purno A Sangma bad u Daryll William Momin.
Lah ban pynkynmaw ba ha u 2009 u Purno u khlem ialeh shuh ha ka elekshon MP, hynrei u la pyniakhun da ka khun jong u ka Agatha Sangma, bad katei ruh ka la jop kaba pyni shai kdar ba naduh u 1972 ki Garo ki shaniah tylli ha u Purno ha kaba la iohi ba watla u khlem ia khun ha u 2009 hynrei ki la pat ka jingjop sha ka khun jong u.
Ha u 2009 ba ki la don haduh 4 ngut ki kyrtong kiba la iakhun na Tura konstitwensi , ka Agatha Sangma na ka NCP, ka Deborah c Marak na ka Congress, u Boston Marak na ka ANC(D) bad Arlene N Sangma kyrtong shimet.
Ha katei ka elekshon ka Agatha ka la ioh haduh 15,4476 vote katba ka Deborah kaba wan ba-ar ka la ioh 136531 vote.
Haba ia khein ia ka vote ba ka Agatha ka ioh ha u 2009 bad ka vote u Purno myngta u 2014 la iohi ba u Purno u la tam bun ia ka ha kaba u la tam haduh 84,825 vote, kaba pyni ba ki paidbah Garo ki kham thep mynsiem ia u ka ban ia ka khun.
New Delhi,16 Jymmang:Ka India baroh kawei, ka la jied ha kane ka kynti ia ka dur jong u syntiew lotus, ha kaba u pracharak barim jong ka RSS, ula lah ban pynjop don burom ia katei ka seng, kaba long ruh ha ka sien kaba nyngkong eh, hadien ka elekshon 1984, kaba la jop don burom da ka Congress, hadien ka jingshah siat iap jong ka Indira Gandhi.
Na ki dak ki shin, la iohi, kumba ka BJP, kan jop haduh 283 ngut ki MP, tang nalade hi, ha kane ka kynti, katba lada iakhein lang bad ki paralok jongka, kiba don ha ka kynhun jong ka National Democratic Alliance (NDA), la khmih lynti, ba ka jingkhein, kan poi sha ka 330ngut eiei.
Laiphew snem myn shwa, ka Congress, ka la sar don burom, ia ka elekshon, namar ka jing sngew lem jong u paidlang ka Ri, hadien ka jingshah siat iap jong ka myntri rangbahduh ka ri, ka Indira Gandhi, ha katei ka por bad ka dei ruh ha katei ka por, ha kaba ka BJP, ka jop tang 2ngut ki dkhot jongka, ha katei ka por, ba ka BJP, ka dang don saw snem ka rta jongka.
Mynta ka sngi, ha ka jingniew vote, U Narendra Modi, u don beit marwei, ha la iing ha Ahmedabad, naduh ka por 9baje mynstep, ha kaba u shong marwei, ban peit ia ki result elekshon, na ka bynta lai kynta kynthih bad ka dei tang haduh ha ka por shiteng sngi, ba u sa mih ban leit sha iing jong ka kmie jongu, ka Hiraben, 95 bad u pyni ruh ia ka dur ba u iashondur lang bad ka kmie jongu, kaba la ai jingkyrkhu ia la u jong u khun shynrang jongka.
U Modi, ula dem ngon ialade bad nguh ia ki kjat jongka, katba ma ka, pat ka bat ia u khun baieid jongka, na ka khlieh, ha ryngkat ka sneng ka kraw.
Ka jingkhlain bor jong ka BJP, ka paw shai mynta ka sngi, haba ka la lah ban khur haduh 72ngut ki MP, ha Uttar Pradesh, kaba don 80ngut ki nongmihkhmat sha Lok Sabbha, na katei ka Jylla.
Ha Delhi ruh, ka seng ka leh bha, ha kaba kam shym la jop eiei ruh, ha u snem 2009.
Mynta U Narendra Modi, un dei u myntri rangbahduh, uba 15 jong ka Ri, ha kaba la khmih lynti, ba yn pynsmai ia u, ha ka 21tarik Jymmang 2014.
U Modi, ula jop ha ka jingialeh, na baroh ar tylli ki Constituency jongu, ka  Vadodara, kaba hap ha ka Gujarat bad nangta sa ka Varanasi jong ka Uttar Pradesh, ha kaba u jop don burom bha, ha baroh ar tylli ki elekshon.
Ha ki jingkanbas elekshon jongu, U  Modi, u iathuh, ba u dei u khun uba na ka jait bapoh, uba dei u nongdie sha bad ba ka kmie jongu, ka dei ka nongbylla, kaba trei ha iing jong ki para marjan bad ha ka sngi thep vote ruh, ka leit ban thep vote, da kaba ka leit da ka auto rickshaw sha Gandhinagar.
Ha Bihar, ka BJP, ka jop 31ngut na ki 40ngut ki MP, kiba don ha katei ka Jylla.
Ka AIADMK, jong ka Tamil Nadu, kaba la ialam da ka  J Jayalalithaa, kan dei ka seng sain pyrthei, kaba wan ba lai, ha ka jingbun briew ha Lok Sabbha, namar ba ka jop 36ngut ki MP, na ki 39ngut kiba don ki dkhot na katei ka Jylla.
Ha West Bengal, ka seng synshar ka Trinamool Congress, ka la pynrem kput ia ka kynhun jong ki Left, ha kaba la jop ha 3 ki constituency bad ka la nang tam ha ki 31tyli ki Constituency, na ki 42tylli baroh ki dkhot kiba don ha katei ka Jylla.
Ha Odisha, ka seng synshar ka  Biju Janata Dal (BJD), ka la jop ha ki 20, na ka 21ngut ki MP ha katei ka Jylla.
Ka Shiv Sena, kaba dei ka kynhun kaba iatreilang bad ka BJP, ka la nang jop ha ki 19tylli ki Constituency bad la khmih lynti, ba kitei ki seng ar tylli, kin lah ban khur haduh 40ngut ki dkhot ha katei ka Jylla.
Ki nongialam ba rangbah jong ka BJP, kiba jop ha kane ka sien, ki long U Narendra Modi, uba la jop na Vadodara ha Gujarat bad na Varanasi ha Uttar Pradesh.
Kiwei kiba jop, ki long U  LK Advani (Gandhinagar), U Rajnath Singh (Lucknow), U Murli Manohar Joshi (Kanpur), U Nitin Gadkari (Nagpur) bad ka Sushma Swaraj (Vidisha).
U Arun Jaitley, u nongialam liang pyrshah ha Rajya Sabbha, u shah rem, ha u myntri rangbah barim ka Punjab, U  Amarinder Singh jong ka seng Congress ha  Amritsar.
Ki nongialam Congress, kiba shah rem, ki kynthup ia u myntri kam poh iing U Sushilkumar Shinde, ka Ambika Soni, U Kapil Sibal, U Ghulam Nabi Azad, U Ajay Maken bad U  Pawan Kumar Bansal.
Ka kynhun Left ruh, ka mad ia ka jingshah rem kput, kaba jur bha ha kane ka kynti bad kumjuh wat u nongialam ba rangbah jong ka seng AAP, U Arvind Kejriwal, uba kam, ba un jop suk ia U Narendra Modi, ula shah pynliem da 2lak vote ha Varanasi.
Ha Bihar, ka kurim jong U Lalu Prasad Yadav, ka Rabri Devi bad ka khun kynthei jongu ruh, ka Misa Bharti, ki la shah rem, ha ka jingialeh elekshon na Saran bad na Patliputra Parliamentary Constituency.
Ka Rabri Devi, ka la shah pynrem ha u kandidet jong ka BJP, U  Rajiv Pratap Rudy ha Saran, katba ha Patliputra, Misa Bharti, ka shah pynrem ha U Ram Kirpal Yadav, uba dei u kandidet jong ka seng BJP bad uba dei ruh nongialam ba rangbah jongka seng RJD mynshwa.
Shillong, 16 Jymmang:U Vincent H Pala ka Congress u la jop biang na Shillong Parliamentary constituency ha ka sien kaba ar katba u Purno A Sangma na ka NPP u la jop ha ka sien kaba khyndai na Tura.
U Bah Pala u la pyn liem ia u kyrtong shimet u Pastor PBM Basaiawmoit da 40, 348 vote bad u Purno u la pynliem da 39, 500 vote ia u kyrtong ka Congress u Daryl William CH Momin.
U Bah Pala u la ioh 209288 vote katba u Pastor PBM Basaiawmoit u la ioh 1, 68,940 vote.
U kyrtong ka UDP u Bah Paul Lyngdoh u la wan balai da kaba ioh vote 1, 06,806 vote.
U Kyrtong ka BJP Bah Shibun Lyngdoh u la ioh 95,909 vote, u Bah Amerington Kharshiing  ka AAP, u ioh 8812 vote, u Bah Richard D Shabong CPI u ioh 7418 vote, kong Ivoryna Shylla IND ka ioh 7418 vote bad u Bah Denish Siangshai IND u ioh 5092 vote.
Ka jingjop jong u Purno ka long kaba la khmih lynti lypa da baroh katba ka jingjop jong u bah Pala kam da long thikna namar ba ki paidbah hadien ba la mih bun ki jingartatien.
U riew satar ki Garo u Purno A Sangma u la ioh 2,39,301 vote katba u kyrtong ka Congress u Daryl William CH Momin u ioh  1,99,585 vote.
Ha kane ka elekshon, kiba noin ha u budam None Of The Above (NOTA) ki don haduh 19,273 vote ha Tura Lok Sabha constituency bad 10,949 vote ha ka Shillong Lok Sabha constituency bad baroh ki briew kiba la poi ban jied ia u kyrtong MP na kane ka Shillong parliamentary Constituency ki long 6,19,219 ngut.
Kane ka jingmih resol na Shillong ka la pynkyndit namar ba u kyrtong ka UDP u bah Paul Lyngdoh u la wan balai napdeng ki 8 ngut ki kyrtong.
U kyrtong ka UDP u la shah rem ruh na ka konstitwensi jong u ka West Shillong constituency kaba u mihkhmat mynta kum u MLA da kaba ioh 3921 vote, bad shah tam ha u kyrtong ka BJP u Bah Shibun Lyngdoh uba ioh 6591 vote.
Shillong, 16 Jymmang:U bah Bindo M La nong, nongialam jong ka seng UDP, haba iakren bad U Rupang, hynnin ka sngi, ula ong“Lada khang ban tih dewiong, balei, bym khang ban tih mawshun".
U bah Bindo, u ong ba haba tih mawshun, ki briew, ki tih, da ki krem khnai, ha kaba ki tih da ki thliew, sha ki jaka, ba don dewiong, katba haba tih mawshun, tih mawthup ban shna iing, ki pyn khyllem lut ia ki lum ki wah, haduh ba kin madan lut bad ula pyni nuksa, kumno bas ha Khanapara ha kine ki sngi, ba la twa lut ki lum ki wah, namar ba la pynhap da ki mashin,kiba khlain bor.
“Lada leh kumta, ki jaka jongngi, kin kylla madan lut bad ka jingjulor jong ka mariang, kan long kaba shyrkhei".
La kdew utei u rangbah, ia ka jingtih mawshun ruh sha Nongtalang, ha kaba u ong ba mynta ki lum ki la twa lut, namar ka jingtih naphang ia u mawshun  bad sa ka jingktah ia ka um ka wah, kaba la jubor haduh katta katta.
La kynthoh ruh U bah Bindo, halor ka jingtih mawshun jong ka Lafarge sha Shella, Nongtrai, ha kaba ka la pynmadan lut ia ki lum ki wah bad kaba kham ima, ka long ba mynta lei ki la ngam shapoh ramew ruh, na ka bynta ban khlong ia ki hajar ton ki mawshun, ban kit sha Bangladesh.
Haba phai pat sha ka krem khnai, ha kaba tih dewiong, U bah Lanong, u ong ba katei kam pynjot satia ia ka mariang, namar ba ki dieng ki siej, ki neh beit shalor jong ka mei ramew, katba ka jingtih ka long tang sha ki krem, kiba don shathie shapoh krem, shaba don dewiong bad kaba la tih suki suki, lyngba ki thliew kiba rit.
U bah Bindo, u pynkynmaw ruh ia ka polisi tih dewiong, kaba ka sorkar Jylla, ka la dep mynjur, ha u snem 2012 bad ha katei ka polisi, ula kren shai,da kaba ong “khlem iakren ban pynduh krem khnai" bad ka daw, kaba la ai da U bah Bindo, ka long namar ki par dewiong, ha ka Jylla jongngi, ki long kiba rit bar it bad kam dei satia, kum sha ri dkhar, ba ki dei kiba heh bad kiba lah ban tih da ki tiar mashin kiba heh bah eh.
La ong U Bah Bindo “Arsnem, ngi la pynkhreh ia katei ka ain" bad ula ong shuh shuh, ba katei ka ain mar poh khyndew, ka kren shai ruh, ba dei ban iada ia ka mariang, dei ban iada ia ki tyllong um, dei ban iada ia ki paidbah, na ka jingbeh ka lyer bih, ban nym pyntuid jabo kulmar bad u iathuh ruh, ba wat ynda, haba la pynkut ia katei ka jingtih par, ba dei ban da tap bha, ia ki thliew ki syar, ki krem ki kroh, ban thung dieng thung siej, ban shna ia ki madan ialehkai bad kiwei ki jingdonkam jong ka jaka.
Shillong,18 Jymmang:U Myntri Rangbah ka jylla u Mukul Sang ma, u president ka MPCC u Bah DD La pang ki la her sha Delhi ban iakynduh ia ki heh nongialam ka AICC hadien ba la rem kput ka Congress ha kane ka elekshon MP.
Kine ki nongialam ka Congress kin leit ban iashim bynta ha kajingialang ka Congress Working Committee ban long lashai ka sngiNyngkong ha  Delhi.
Ka thymmei khubor ka iathuh ba ka jingjop jong u bah Vincent H Pala na Shillong bad ka jingrem u kyrtong ka Congress na Tura kan dei ka daw ba ka shuki u Myntri Rangbah u Mukul Sangma kan khih ha kine ki sngi.
U Mukul um ju wan ialap elekshon shisien ruh ia u Bah Pala ha Shillong nalor ba ki la thmu ban pynduh tiket ia u hynrei kim lah bad kane ka sohkhliang ka lah ban mih biang mynta  ban kput ia u Mukul banpynhiar shuki Myntri Rangbah noh.
Ka jingjop u Purno A Sangma ka dei kawei pat ka daw kaba pynbuh ia u Mukul ha ka jingma ia ka shuki jongu.
Ka iew iakhih hapoh ka Congress ka la sdang bad shen kan sa paw pen ryngkew ha kine ki sngi khamtam hadien ba la pynsmai myntri rangbahduh ia u Narendra Modi ka BJP.
Shillong,18 Jymmang:Kum ka dak ka jingkmen ia ka jingjop donburom ka BJP ha ka elekshon MP jong ka Ri India hapoh ka jingialam u Narendra Modi, ki nongialam bad ki dkhot ka Shillong Modi Fan Club ryngkat ki nongialam rangbah ka seng BJP kiba kynthup ia u President barim, u Dr.
W.
Khar shiing, u General Secretary barim u bah L.
G Laloo bad kiwei pat ki nongialam jong ka BJP ki la pynlong ia ka jingleh pyndonburom ha ophis jong ka seng ha R.
R Colony, Rynjah ban ai khublei ia u Narendra Modi kum u Myntri Rangbah Duh jong ka Ri India, u Rajnath Singh , u President Rangbah ka BJP bad baroh ki dkhot ka Central Body Delhi.
Baroh kiba la ia shim bynta ki la pynpaw ka jingkmen kaba khraw halor kane ka jingjop kaba la shim por hadudh 30 snem ia ka seng ba kan ioh ia ka jingbun paid kaba tang marwei ha Parliament.
Ki la pynpaw ruh ka jingkyrmen ba hapoh ka jingialam u Modi yn sa lah ban pyndep ia bunm kiei kiei.
New Delhi,18 Jymmang:Mynta ka sngi, kaiaid bha, ka jingiakren ha ka nongbah Delhi, ha kaba u myntri rangbah duh, u ban sa shimti ia ka kam, U  Narendra Modi, ula iakynduh ia ki nongialam ba rangbah, na ka bynta ban iakren, halor ka jingthaw thym mai ia ka sorkar ha Delhi.
U General Secretery ka RSS, U  Ram Lal bad U  Arun Jaitley, uba dei uwei na ki nongialam ba rangbah jong ka seng BJP, ki la iakynduh ia U  Rajnath Singh, President jong ka seng BJP ha ka iing sah jongu, ha kaba la don lang ruh U Amit Shah, uba dei u nongialam ba rangbah jong ka seng BJP, uba peit ia ka Uttar Pradesh,ha kane ka elekshon ba dang shu dep.
U Narendra Modi, la sngewthuh, ba u kwah, ban ai, ia ka bynta kaba kham heh bha, ia U Amit Shah, ha kane ka kynti kaba mynta.
Na ka liang u dkhot jong ka RSS, U Ram Madhav, u ong ba ka RSS, kan nym lushia satia, ha ka jingthaw sorkar bad ka Sangh, kam kwah ban tuklar iano iano, ha ka jingthaw sorkar bad ula ong ba ka BJP, ka la shim ia ka mat, kaba ka Ri, ka la pdiang, kumta, ki dei ban ialam ia ka Ri shakhmat.
U Modi, mynta ka sngi, ula iakynduh ruh ia u nongialam ba rangbah jong ka seng BJP, U LK Advani, ha kaba ki la iakren, ia ka jingpynkhreh ban thaw sorkar thymmai.
La sngewthuh ba  yn jied nongialam ia U Modi, ha ka 20tarik, ha kaba un bam smai, ha ka 21tarik Jymmang 2014.
Ka don ruh ka jingiakren, ia u nongialam, u ban shimti ia ka shuki President jong ka seng, namar ba U Rajnath Singh, un lah ban don ha ka sorkar bad U Modi.
Shillong, 18 Jymmang:Ym tang ki Khasi kiba sngew pyrshah ia ka jingthmu ka sorkar ban buh ktem ka ANVC-B ha West Khasi Hills hynrei ki paidbah Garo ruh ki pyr shah ia kane.
Ka jingialang jong ki paidbah ka thain Aradonga jong ki Khasi bad ki Garo ha kane ka sngi Saitjain, ki la pyrshah ia ka jingthmu ka sorkar ban buh ia ka ktem ANVC-B ha West Khasi Hills bad katei ka thain.
Ha kane ka jingia lang kaba la wan ban iashim bynta ka Garo Students Union (GSU) Ara donga unit, Mother Union Aradonga, ki rangbah shnong ka thain  Arado nga, Association of Headman Malangkona Area, ki rangbah shnong na ka thain  Umsheke, Lyng ngam Indegeneous Federation, FKJGP, HANM, HNYF,WKSU, KSU bad kiwei ki la rai ban pyrshah ia ka jingthmu ka sorkar ban buh ktem bad kin wan buh jingthoh sha u Myntri Rangbah bad myntri kam pohiing halor kane.
U president ka KSU Aradonga u Nikseng Marak u la ong ba ka seng ka kyrshan ia ki sengbhalang kiba pyrshah ia ka jingthmu ka sorkar ban buh ktem jong ka ANVC-B ha katei ka thain.
U la ong ba katei ka thain ka dei ka jaka khaiia pateng bad ka jingdon jong ki lehnoh kan ktah ia  ki kam ki jam namar ba lah ban mih ki jingjia ba har rukom ia ki paidbah ba im suk.
U President ki rangbah shnong ka thain Malangkona Area, u Robin Marak u la ong ba wat haba katei ka thain kam don, ki paidbah ki iakynduh shibun ki jingeh namar ki kam runar bad kan long ka jingma shuh shuh lada ailad ban buh ia ka ktem lehnoh.
U president ka FKJGP Langdongdai unit u Bah Judis Dkhar u la ong ba ka seng kam pyrshah ban buh ktem ia ki Garo hynrei ka pyrshah namar ba ki dei ki lehnoh.
U la ong ba ka jingwanrah ia ka ktem lehnoh, ka lah ban wanrah pynban ia ka jingsngew iapher hapdeng ki Khasi bad ki Garo kiba im ha ka jingsuk.
U general secretary ka KSU West Khasi hills unit u Bah Wellesly Lyngkhoi  u la on ka don eiei ha lyndet ia ka jingthmu ka sorkar ban buh ia ka ktem ANVC-B ha West Khasi hills.
Shillong, 18 Jymmang:Ka Meghalaya State Pollution Control Board (MSPCB) ka la thaw ia ka Joint Inspection Committee ka ban kitkhlieh ban pynthikna ba ka wah Umshing kan nym jaboh na ka jingbuh ia ka jaka shohdoh jong ka Animal Husbandry and Veterinary ha Mawlai Mawiong.
“Ngi la thaw ia ka Commitee katkum ka jing bthah ka High Court ka Meghalaya,"  la ong u chairman ka  MSPCB Bah M Allya.
U la iathuh ba ki la thung ia uwei u dkhot na ka Central Pollution Board (CPB)katkum ka jing bthah na ka Kashari.
Ha kajuh ka por, u chairman ka MPSCB u la ong ba ka Inspection Committee kan pynlong ia ka jingleit jngoh ia katei ka wah shen.
Haba bishar ia ka dorkhas ba la ujor da u Rangbah Shnong ka Mawiong Umjapung bad Mawiong Rim, ka High Court ka Meghalaya  ha ka 8 tarik Iaiong ka la pynmih ia ka hukum da kaba bthah ia ka sorkar jylla ban kan thaw ia ki lad ki lynti ban pynthikna ba ka wah Umshing kan nym jaboh namar ba ka jingdon ka jaka shohdoh.
New Delhi,19 Jymmang:Arngut ki myntri rangbah, ki la hiar shuki, hadien jong ka elekshon Lok Sabbha, ha kaba ka BJP, ka la sar naphang ha ki Jylla bapher.
U Tarun Gogoi, myntri rangbah ka Assam, uba dei na ka seng Congress, ula rai ban hiar shuki noh bad ka daw, ka long hadien ba ka BJP, ka la ioh sar  7ngut ki MP, katba ka Congress, kaba dei ka seng synshar, ka ioh tang 3ngut ki MP, ha kane ka sien kaba mynta, kaba ia kyrteng bad ka AIUDF.
Katei ka long ha katei ka Jylla, kaba don  14ngut ki MP.
Ha Bihar, u myntri rangbah katei ka Jylla, U Nitish Kumar, ula rai ban hiar shuki noh bad ka daw, ka long hadien ba seng BJP, ka la ioh ban sar haduh 22ngut ki MP, ha kane ka sien, katba ka seng synshar jongu, ka JD(U), ka jop tang 2ngut ki MP bad ba la kham bun pynban da ka seng RJD, kaba la ialam da U Laloo Prasad Yadav, ha ka iing dorbar, kaba don 40ngut ki MP; katba ka LJP, ka seng jong U Ram Vilas Paswan, kaba don mynta ha ka kynhun NDA, ka don 6ngut ki MP, kiba jop.
Ka jingkylli, kaba baroh, ki dang ia peit bad kata ka long, la U Akhilesh Yadav, uba dei u khun jong U Mulayam Singh Yadav, un dang iai bteng ne em ban bat ia ka shuki myntri rangbah ha katei ka Jylla, hadien ba ka seng jongu, ka la shah pynlwet ha U Modi.
Ka BJP, ha kane ka sien, ka ioh 71ngut ki MP, katba ka seng jong U Yadav, ka ioh tang 5ngut ki MP bad ka Congres, ka jop tang U Rahul Gandhi bad ka kmie jongu, ka Sonia Gandhi, ha ka Jylla, kaba don 80ngut ki MP.
Ka don ka jingeh mynta ia ka Jharkhand ruh, ha kaba u myntri rangbah jongka, U  Hemant Soren, uba na ka seng Jharkhand Mukti Morcha (JMM), ula ioh tang 2ngut ki MP, ha kane ka elekshon, kaba mynta, katba ka BJP, ka la ioh khur haduh 12ngut ki MP, ha ka Jylla, kaba don 14ngut ki MP.
Nangta ha Uttarkhand ruh, ka don ka jingartatien kaba jur bha, mynta ha kaba ka sorkar ha katei ka Jylla, kan lah ban khyllem bad ka daw, ka long hadien ba ka BJP, ka la jop haduh 5ngut ki MP, na katei ka Jylla, kaba la synshar da U Harish Rawat, uba dei na ka seng Congress, kaba la shah jynrat naduh dyngkhong ha katei ka Jylla bad ba kam shym la jop, wat tang uwei U MP ruh ha kane ka sien, kaba mynta.
Ha kawei pat ka khubor, ki don lai ngut ki MLA jong ka RJD, ki la mih noh na ka seng jongki mynta ka sngi, namar ba ki kwah ban kyrshan ia U Nitish Kumar, ba un dang iai bteng, kum u myntri rangbah jong ka Bihar.
U Samrat Chaudhary, U Ram Lakhan Ram Raman bad U Javed Iqbal, ki la phah ia ki shithi iehnoh kam jongki, sha u lamphang dorbar U Udai Narayan Choudhury mynta ka sngi.
“Haba U Nitish Kumar, ula iehnoh, ia kat katei ka kam myntri rangbah, balei ba ma ngi, ngim lah ban iehnoh, tang na ka jinglong MLA" ong U  Samrat Chaudhary, ha ki kotkhuor.
Ula ong ba kitei ki laingut kin pyniasoh noh bad ka JD(U) ban nang pynkhlain ia U Kumar.
Mynta, da ka jingiehnoh kam jong kitei ki 3ngut, ka jingdon ki MLA RJD, mynta, ka la don sa tang 21ngut ha iing dorbar Jylla.
Jowai, 18 Jymmang:Ka jingkhang kynsan ban tih dewiong ne kata ka krem khnai,  ka la wanrah shisha ka jingeh kaba khraw ia kito ki briew kiba Im sngi na kaba tih bad shalan ia u Dewiong, khamtam ruh ia kito ki kup shiliang, ki sem shiliang kiba im da kaba leit bylla sha ki jaka lumthup ia u dewiong kum ha kaba jied ia ki mawsleid, ki ba shongdukan kiba long ki briew kiba kamai mynsngi bam mynmiet bad lada duh kam tang ar sngi, kata ka mut tang ka ja shi kyntien ban bam ruh kim ioh shuh.
Ka jingeh kaba kham khraw ka long ia kito ki 30 hajar ngut ki nong ñiah Trok kiba pyndap pynbiang ha ing hasem da kaba bylla ñiah Trok,  namar ka long kaba eh ia ki ba kin leit wad kam da kiwei pat haba ki la long ki Driver Trok, da ki bunbun Snem ban kumta ban sdang da kawei ka kam kamlong kaba suk.
U Bah Balius Swer, ula ong shuh shuh, ba kane ka jing khang ban shalan dewiong da ka National Green Tribunal (NGT) ka ktah ruh ia ki babun balang, ia ka iew ka hat ha ka District bad ia ka jylla hi baroh kawei, namar shisien ba la khang ia ka lad kamai ka baheh ha ka jylla  kaba pyniohnong ruh ia ka sorkar Jylla khlem pep kan hiar ka iew ka hat bad ia ka ioh ka kot ruh kumjuh.
Ka jingduhnong  ia ka Sorkar jylla ruh ka long kaba khraw, namar lada khang noh shisyndon ia ka banshalan ia u dewiong ka jingduh kan long kumba  150klur   eiei shisnem, kata ruh tang na ka khajna ba ioh lum na Ri Lum Jaintia.
Ka jingkylli ka mih pat ba balei kane ka apot ka wan jia, ha kine ki phew hajar ngut bad  balei ba kim shem la pyrkhat lypa ia ka, namar ba ki la tip ba kaei kaei kaba ki leh, ka long kaba ktah ia ka mariang ka long beaiñ bad khlempep ba ha kawei ka sngi, kin sa iakynduh jingeh, ong u nong ialam ka JCMDA u ma B.
Swer u ba long u President ka seng.
Wad la katta ruh,  lada ka lad ka dangplie, ka la dei ban  trei katkum ka juk kaba mynta, da ka buit jong ka jingstad saian, khnang ba ki um kiwah kin im, ki mrad ki mreng kin im bad ki briew ruh kin im, ong u nongialam katei ka seng.
Shillong 18 Jymmang:U MLA ka Sohra u Bah Titostarwell Chyne hynne ka sngi u la iakyn duh ia u Myntri ka koit ka khiah u Bah AL Hek ba un pynbiang ia ki jingdonkam na ka bynta ki lad sumar jong ki PHC, CHC kiba don ha ka Sohra constituency.
U Bah Chyne u la pynsngew ha u myntri ka koit ka khiah ba un pynbiang ia ki tiar, ki dawai ha ki PHC ba don ha Laitlyngkot, Swer, Khrang bad ruh ia ka CHC ha Sohra.
U MLA ka Sohra u la ong ba ka PHC ha Laitlyngkot ka donkam ban pynbiang ia ki dawai, bad ki doktor shuh shuh namar ba ka dei kawei na ki jaka sumar ba kham donkam bha ha katei ka thain kaba don ruh ha syndah ka sukbah National Highway Shillong-Dawki.
U la kyntu ruh ia u myntri ba un shim khia ban buh kali kit nongpang ia ka PHC ha Khrang kaba don ha Khadar Shnong.
Ha kaba iadei bad ka Sohra, u  Bah Chyne u la kyntu ia u Bah Hek  ba un pynsted noh ia ka kam ban plie noh ia ka CHC thymmai namar ba ia ka iing ba la shna, la dep nadong shadong bad kaba donkam ka long ban shu plie noh ia ka.
U MLA ka Sohra u la kyntu ia  u myntri ban ker kynroh bad ban pynbiang um ia ka PHC ha Laitryngew namar ba ha kane ka PHC kaba la shu hap thied um namar bym don um.
Hadien ba la sngap ia ka jingud na u MLA ka thain, u myntri ka koit ka khiah u la kular ba ka sorkar kan leh ia kaba donkam.
Hynrei ia mynta ka hap ban phah shwa sha ki PHC, CHC kiba duna palat ki doktor bad hadien ba biang kito, kan sa phah sha kiwei pat ki jaka sumar.
U la ong ba ka dawai kam shym la duna bad ka biang beit ha baroh ki PHC, CHC jong ka sorkar.
Hynrei ha kaba iadei bad CHC Sohra u Bah Hek u la ong ba un sa leit pynlong ia ka jingjurip shwa ban plie ia ka.
U la ong ba ka sorkar kan leh ia kaba donkam ban thaw lad ban pynbiang ia ki tiar, ki tar, ki doktor  khnang ban ai jingshakri ia ki paidbah katei ka thain.
U la ong ba bunsien kam don jingmut ban plie ia ki CHC, PHC lada ym don doktor namar ba lada biang ki tiar ruh bad namarkata, kaba kongsan ka long ban ioh shwa ia ki doktor bad kan plie ia ki.
Shillong,18 Jymmang:U President ka Ri u  Pranab Mukherjee  mynta ka sngi, u la pynduh pynkut por, noh ia ka jingtreikam ka dorbar Lok Sabbha barim, kaba dei ruh ka dorbar, kaba la ialam da ka seng Congress hadien ba la pyndep ia baroh ki jingdonkam shuwa ban thaw ia ka sorkar kaba thymmai.
“U President u la pdiang ia ka jingai jingmut jong ka kynhun Myntri, bad mynta ka sngi u la soi ia ka hukum ba la pynduh noh ia ka Lok Sabha kaba 15 kum ka bor ba la pynkup ha u katkum ka  sub-clause (b) of Clause (2) Article 85  jong ka Riti synshar"  ong u Press Secretary ka Rashtrapati Bhavan u  Venu Rajamony.
Ka sorkar ba rim kaba ia lam da ka seng Congress ka la pynlong ia ka jingialang ba khadduh jong ka mynhynnin ka sngi hapoh ka jingialam u Myntri Rangbah Duh barim ka ri u Dr.
Manmohon Singh , bad ka la bthah ia u President ban pynduh noh mardor ia ka Lok Sabha kaba 15.
Hadien kata, u parliamentary affairs minister u Kamal Nath u la aiti ia ka rai jong ka Cabinet sha u President.
Lah ban pynkynmaw ba ka BJP ka la ioh ia ka jingbun paid hadien ka resol jong ka elekshon MP 2014 ha kaba ka la ioh haduh 282 ngut ki MP katba ka Congress pat ka la ioh tang 44 ngut.
Ka Election Commission mynta kan phah  ia ka kyrteng ki MP ba la shah jied ha ka 16 lok Sabha sha u President ka Ri.
Ki kyrteng ki dei jong ki 543 ngut ki MP bad yn leit aiti sha u President da ki lain gut ki dkhot ka EC ba la khlieh da u chief election commissioner V S Sampath.
Shillong,18 Jymmang:Ka Resol MP 2014 kaba la pynbna ha ka 16 tarik u jymmang, ka la pynkyndit bad pynlyng ngoh ia ki nongkyrshan jong u Pastor PBM Basa iawmoit kiba la khmih lynti ba u kyrtong jong ki un ioh ia ka jingjop ha kane ka kynti ba mynta.
Kaba kham pynkyndit shuh shuh ka dei ka jingshah rem, jong u Pastor na Konstitwensi u bah Ardent Basaiawmoit, KHADC uba dei ruh ha ka juh ka por u Vice President ka HSPDP , ka seng riewlum kaba la ai jingkyrshan ia u Pastor PBM ha kane ka elekshon ba la dep, katei ka jingshah rem u Pastor na Konstitwensi u nong ialam ba hakhmat eh ka HSPDP ka la pynlyngngoh ia ki paidbah namarba ki la shim beit ba na katei ka konstitwensi u Pastor un tam kput namarba u bah Ardent u dei u MLA bad  ym tang u MDC hynrei u CEM.
Ha Konstitwensi u bah Ardent u Pastor PBM u la wan-ba-ar ha kaba u la ioh 5976 vote, katba u ma Vincent Pala ka Congress u la jop na katei ka Konstitwensi bad u la ioh 6187 vote.
Ka jingjop u ma Vincent na katei ka Konstitwensi ka pyni ba ki paidbah katei ka konstitwensi ki la phai khmat sha u nongmihkhmat barim jong ki uba dei na ka seng Congress  u bah Lambor Malngiang.
Shuh shuh ki la don kiwei ruh ki Konstitwensi kiba ka HSPDP ka  bat ia ka bor hynrei u Pastor u la shah rem, tangba kitei ki konstitwensi ki dei kiba ka HSPDP ka don tang ki MDC katba ki MLA pat na ka seng Congress.
Ha Mylliem Konstitwensi u Pastor u la ioh 4687, kaba ka kong Teilinia Thangkhiew ka dei ka MDC hynrei u Ma Pala u la tam tang khyndiat na katei ka Konstitwensi kaba don u MLA Congress u bah R.
V Lyngdoh,  u bah Pala u la ioh 4926 vote.
Ha Pynursla pat ka kong Grace Mary Kharpuri  kaba dei ka MDC  ka Nongshken la iohi ba kam lah thaw pyrthei naba ha katei ka konstitwensi u Pastor PBM u la shah tam kput ha ka Congress kaba u bah Prestone Tynsong u dei u MLA.
Ka Resol MP 2014, ka la pyni ba u Pastor u la lah ban leh bha tang ha West bad South West Khasi Hills ha kaba bun na ki konstitwensi u la jop.
Kaba kham phylla shuh shuh ha kane ka Resol MP kaba mynta ka dei ka jingshah rem u bah Paul  Lyngdoh , kyrtong ka UDP wat ha ka konstitwensi lajong kaba mau-u u dei u MLA.
Ha ka konstitwensi u bah Paul ka Shillong West u ma Shibun Lyngdoh u la ioh haduh 6591 vote kaba long jan ar shah ia u bah Paul uba la ioh tang 3921.
Jowai, 18 Jymmang:Da ki phew hajar ngut,  tuid ki nongtrei Dew iong  naduh ki ma hajon, haduh ki nongbylla sha ka jingialang paitbah ha madan Tyllilang ha Dkhiah West Jaintia Hills bad hadien ka jing ialang la pynlong ia ka  jingiaid paibah na Dkhiah sha Khliehriat Petrol pump  East Jaintia Hill ban pynpaw sha ka pyrthei ba ki pyrshah iaka hukum ka National Green Tribunal(NGT) ban khang tih bad shalan dewiong.
Ia kane ka jingialang la pynlong da ka Jaintia Hills Coal Miners and Dealers‘ Association (JCMDA), ha kaba  ha kane ka jingialang la ioh ia ka jingkren na kiba bun ki riew pawkhmat ka West Jaintia Hills District kynthup ia u ma  Balius Swer Presidnt JCMDA, Ma Hambartus Nongtdu Ex MDC,Kong Violet Lyngdoh ,u ma Laski Rymbai,  u Ma Namon Bamon bad la iasnokti lang ruh  bad ka Jaintia Hills Truck Owners‘ and Driver Association (JHTOA).
Bun na kiba ai jingkren ki ong ba ka jingkhang jong ka NGT ia ka ban tih bad shalan dewiong ka long kum ba ka knieh ia ka pliangja ka jong ki  bad ka ktah ruh ia ka lawei ka jong ki khynnah ki khun ki kti ki jongki namar lada kim ioh ban shalan dewiong kim ioh pisa shuh ban pynleit skul khun, namar ba ka shong ka thaw ka jongki kam don jaka rep bad ba kim don jingtrei shuh da kum wei pat Hadien  kane ka jingialang kaba lyngkot ka la don ka jing iaid paitbah ha kaba ki la rah ruh ia ki lama iong bad ki jingthoh bapher bapher bad  kawei na ki jingthoh ka ong No Mining, Mean  No food, No Education, No Carrier to our Children lane kaba ong, ba khlem u dewiong, kin nym ioh bam, kin nym ioh phah skul ia la ki jong khun.
Don ruh ki jingthoh kiba pynrem iaka Dimasa Students Union kaba la ujor sha ka National Green Tribunal (NGT) ha kaba ka NGT kala hukum ban khang iaka jingtih dewiong thliew khnai bad shalan dewiong.
Ki don ruh ki jingthoh ban kyrpad ia ka NGT ban weng ia ka hukum khang tih dewiong thliew khnai khnang ba kin ioh ban bsa bad pyndap pynbiang ha ieng hasem.
Ka Pakhang shnong kaba 12 kynta ka Jaintia Hills Coal Miners and Dealers‘ Association (JCMDA) ka long kaba iaid beit khlem kino kino ki jingjia kiba sngewsih, ha kaba ki dukan, ki khang khyrdeplut bad ba ym don kali kamai bad ki duna bha ki kali baiaid ba ieng ha baroh ar tylli ki District East bad West Jaintia Hill.
Shillong, 18 Jymmang:U president ka NPP u  Purno Agitok Sangma u la kham biang ha ka rukom ka jingioh vote ha kane ka elekshon MP haba ianujor bad ka jingioh vote u Bah Vincent H Pala u kyrtong ka Congress na Shillong Parliamentary constituency.
U Sangma u la jop ia ka Tura la shiphew snem  na Tura u la jop ha ki 19 tylli ki ki con stituencie katba u Bah Pala  uba jop na Shillong ha ka sien kaba ar, u la jop tang 17 tylli ki constituncy.
Wat ha ki constituency ba jop ki MLA Congress, la tam u Purno.
Ka Phulbari kaba mihkhmat da u MLA ka Congress uba long Lamphang mynta u AT Mondal u Purno la ioh 9273 vote katba u kyrtong ka Congress u Daryl Momin u ioh 8734 vote.
Ha ka jingshisha, ha kane ka elekshon 2013, ka NPP ka la jop tang 2 ngut ki MLA katba ka Congress ka la sar plain ha Garo Hills.
Watla u Myntri Rangbah u la ialap tyngeh ia u Momin hynrei kaba u jop dei tang ha Ampati bad Mahendraganj kiba dei ki constituency u Mukul bad ka lok jong u ka Dikanchi D Shira.
Ka Congress ka ioh 14445 vote ha Ampati katba ha Mahendraganj, u ioh 14793 vote.
U Sangma u ioh 6126 ha Ampati bad  7633 vote ha Mahendraganj.
Ka NPP ka shah rem ha Selsella  kaba dei ka constituency kaba u khun u Purno u Conrad K Sangma u shah rem ha u kyrtong ka Congress u Clement Marak.
Ha kaba iadei bad ka Shillong Parliamentary constituency, u Bah Pala u la lah ban jop kham bun lada ym iapait ha ka party.
U kyrtong ka Congress u la shah rem na Umroi bad na Nartiang ba la mih khmat da u Bah Ngaitlang Dhar bad u Bah Sniawbhalang Dha kiba pyrshah ia u Bah Pala.
Ha Umroi, u Bah Pala u la ioh 3071 vote haba ianujor bad u PBM Basaiawmoit baioh 5640 vote.
Ha Nartiang, u Bah Pala u la ioh 5666 vote katba u Basaiawmoit u ioh 7696 vote.
Kaba khampher ka long ba u Bah Pala u la tam na Pynursla bad na Mylliem kiba dei ki constituency jong u Bah Prestone Tynsong bad u Bah Ronnie V Lyngdoh kiba pyrshah jur ia u.
Ha Pynursla, u Bah Pala u ioh 6232 vote katba na Mylliem u ioh 4929 vote.
Shillong, 18 Jymmang:U Myntri ka koit ka khiah u Bah AL Hek u la ong ba kino kino ki ba pule doktor na ka bhah jong ka sorkar lada kim wan phai hadien ba ki la pyndep ia ka jingpule kin shah dain kuna T.
25 lak.
U Bah Hek u la ong ba kito ki ba shah jied ban pule doktor na ka bhah ka sorkar, shwa ba kin pule ki hap ban iasoi ia ka jingiateh soskular (bond) bad ka sorkar.
U la ong ki don kiba leit pule bad kim ju wan phai shuh hynrei kine ki bym wan phai ki ladep wan siew ia ka kuna ba ki la iateh bad ka sorkar.
La ong ba ha kine ki snem ba ladep ka sorkar ka la ioh bhah 57 ngut ban phah pule doktor ha ka shi snem hynrei mynta u snem ka la hiar sha 56 ngut ha ka shi snem.
Kumba ju long ki samla kiba shah jied ban ioh leit pule doktor na ka bhah ka sorkar jylla, ki dei ban pyndep ia ka jingiasoi bad ka sorkar ba ki dei ban wan shakri biang sha ka jylla hadien ba la dep ne katkum ka jingdonkam ka sorkar.
Hynrei katkum ka jingiathuh, la don bun kiba la jah kjlep khlem wan phai shuh hadien ba ki la pyndep bad kane ka dei kawei na ka jingeh ba ka sorkar ka iakynduh.
Kham mynshwa, ka kuna ba la buh da ka sorkar, ka long kaba rit bha hynrei mynta ka la pynkiew dang shen khnang ba kan long kum ka jingpynshitom ia ki bym bud ne burom ia ka jingiateh.
Katkum ka jingong u myntri ka koit ka khiah, la don ki doktor kiba la jah klep, kiba la wan siew ia ka kuna hadien ba la ai jingthoh ka sorkar.
Shillong,18 Jymmang:Ki la mih bun ki jingiakren hapdeng ki paidbah hadien ba la pynbna ia ka resol MP 2014, bad ka mat kaba phylla eh kaba haduh mynta kaba  la pynlyng ngoh ia ki paidbah ka dei ka jinglah jong ka BJP  ban pyni ia ka jingkhlain jong ka ha Shillong Konstitwensi.
Ha kane ka MP elek shon na Shillong Seat ka BJP ka la ioh haduh 95,979 vote bad ka la wan ha ka kyrdan ba saw.
Ha ka resol la iohi ba ka vote ka BJP ka la jan kot bad ka vote u bah Paul Lyngdoh u kyrtong ka seng riew lum kaba heh ha ka jylla ka UDP, u bah Paul u la ioh 106817 vote, kaba pyni ba u tam ia ka BJP tang kumba 10 hajar vote.
Halor katei ka jinglah ka BJP ban leh bha ha kane ka kynti kaba mynta, u Rupang u la ioh ban ia kren bad u nongialam katei ka seng ha ka jylla u bah Khlur Lyngdoh.
Ha ka jingiakren la sngewthuh ba na ka liang utei u nongia lam, wat la um sngewhun ba ka seng kam poi sha ka thong, hynrei u la  pynpaw pat ba ka rai jong ki paidbah ha  kane ka MP elekshon ka ai jingkyrmen ia ka seng ha kane ka jylla.
‘Ka dei ka dak kaba pyni ba ki paidbah ki kwah noh ia ka jingkylla’ ong u bah Khlur Lyngdoh President ka BJP.
Lah ban pynkynmaw hangne ba ka BJP ka dei ka seng sain pyrthei kaba la mih dier por, ha kane ka elekshon MP ba la dep, bad ha kaba nyngkong ki la mih ki hamsaia ba kan ym buh kyrtong bad ban kyrshan ia u kyrtong kiwei pat ki seng laitnoh ka Congress,  hynrei kham hadien ka la pynbna ia u bah Shibun Lyngdoh kum u kyrtong jong ka, bad ka la ioh por tang kumba shibnai ban ia syllok bad ki paidbah bad ban pan jingkyrshan, bad tang hapoh kitei ki shibnai ka la lah ban khur haduh jan kot lak ki vote.
U bah Khlur u la kubur ba ka seng ka la sei dier por ia u kyrtong jong ka, bad katei lehse ka lah ban dei ka daw ba ka BJP kam kot sha ka thong  “Ngi la sei dier por ia u kyrtong jong ngi , namar ngim pat ioh kano kano ka jingbthah na ki nongialam party ha kato ka por, haba ngi la ioh jingbthah ban buh kyrtong, ngi la pynbna ia u kyrtong jong ngi-  ka jingsei dier por ruh ka dei ka daw ka jingrem jong ngi’ ong u bah Khlur haba ia kren bad u Rupang.
U bah Khlur u la pynpaw ruh ba ka Resol MP  2014 ka dei ka dak kaba pyni shai kdar ba ki paidbah ka jylla ki la kwah palat ia ka BJP ba kan wanrah ia ka jingkylla kaba khraw ha ka jylla, “Ki paidbah ki la kwah ia ka jingkylla, ka Resol MP ka la ai jingkyrmen ia ngi" ong biang u bah Khlur.
Haba ia kren bad ki nongialam ka BJP, la sngewthuh ba  mynta ba ka BJP ka don ha ka bor synshar ha Delhi, ka la don ka jingpynkhreh kaba kham kyrpang ba ka BJP kan trei ha kane ka jylla.
Na ka Resol MP 2014, ki nongialam ka BJP ki don ka jingkyrmen ba skhem ba wat la kim lah ban jop na Shillong hynrei  mynta pat ki don ha ka bor synshar, bad ki la don ruh ka jingpynkhreh ban trei radbah ha kane ka jylla ha ka elekshon MLA 2018, ka la don ka jingkhmih lynti na ki nongialam jong ka  ba ka BJP  ha ka elekshon MLA 2018 la kumno kumno ruh kan sei kumba 4 ne 5 ngut ki MLA.
Haba ia kren bad u Rupang, u bah Khlur u la ong ruh “Ngim duh vote tang kawei ka konstitwensi ruh ha kane ka elekshon MP, kaba pyni ba ki paidbah ki la kwah palat ban ailad ia ka BJP ban pyni ia ki kam jong ka ha kane ka jylla" ong u bah Khlur.
Haba phai ia ka jingioh vote ka BJP ha kane ka elekshon MP 2014 la iohi shisha ia ka jingphylla kaba khraw ha kaba ki la don haduh 5 tylli ki konstitwensi ba ka jop, bad kiba bun ki konstitwensi ki dei na nongbah Shillong.
Ha Ri-Lum Jaintia ka BJP ka la jop na Raliang bad ka la ioh haduh 7097 bad tam jan kot  2 hajar vote ia u ma Pala ka Congress, ha Khliehriat ka la wan ba-ar bad ka la ioh 9541 vote, tam u ma pala tang kumba 300 vote.
Haba phai ha nongbah Shillong, ka BJP ka sar lut sdang na Pynthor umkhrah ka Konstitwensi u bah A.
L Hek u Myntri ka tnad sorkar jylla, ka BJP ka la ioh 6984 vote bad ka la jop na katei ka konstitwensi, na East Shillong ka la wan-ba-ar bad ioh 4361 vote, na North Shillong  ka la jop bad ioh 5165 vote, na West Shillong ka konstitwensi u bah Paul ka la tam kput ia kiwei ki kyrtong bad ka la ioh 6591 , ha South Shillong ruh ka la tam kput ia kiwei pat ki kyrtong bad ka la ioh 10,534 vote, na Nongthymmai ka la ioh 4576 bad ka la wan-ba-ar ha Mawsynram ruh ka la ioh 3355 vote bad ka wan ba lai.
Shillong,19 Jymmang:Ka jingialang jong ka ExecutiveCommittee ka FKJGP South West Khasi Hills kan long ha ka 21 tarik mynta u bnai ha ka por 11 baje myn step ha  Church of God LP/UP School, Maw kyrwat.
Katkum ka  kyrwoh na u Information and Publicity Secretary ka seng u bah Borbanjop Wahlang ka la kyrpad ia baroh ki para dkhot jong ka FKJGP South West Khasi Hills ba kin ia poi khnang ha katei ka jingialang, bad ba ki bym ioh shithi kin sngewbha ban shim ia kane ka khubor kum ka jingpyntip.
Ha katei ka jingialang yn ia kren ia ki mat ba donkam hapoh ka seng, pynkut ka kyrwoh.
Shillong, 19 Jymmang:Ka MPCC ka lah ban pynshitom ia ar ngut ki MLA kynthup u Bah Ngaitlang Dhar na Umroi bad u Bah Sniawbhalang Dhar MLA na Nartiang namar ba ha kane ka MP elekshon, u kyrtong ka Congress u bah Vincent H Pala u la shah rem na kine ki ar tylli ki konstitwensi jong ki.
Kine ar ngut ki dei ki shi para bad ha kane ka elekshon la mih ka khubor ba ki kyrshan ia u kyrtong shimet  Pastor PBM Basaiawmoit.
Haba kren mynta ka sngi Nyngkong hadien ba la wai ka jingialang, u President ka MPCC u la ong ba ka seng kan sa shong ban pyrkhat halor kane ban wad ia ka daw hynrei um da kren shai la kan pynshitom ne em ia ki.
“Ha ka party Congress kaba dei ka iing kaba heh, ki don ki jingiakhih ki iakhun para dkhot hynrei kam ju lei lei bad ki iasngewthuh jingmut biang", la ong u Bah Lapang.
U la ong biang, “Long kum shi para ki iakhih ialympat hynrei ynda dei ka por bam ja, ki ia wan ban shong ha kamra shet ja ban iabam lang",.
Ha kane ka elekshon ba dang shu dep, u Bah Pala u la ioh 3071 vote na Umroi bad 5666 vote na Nartiang katba u Pastor Basaiawmoit u la ioh 5640 vote na Umroi  bad 7696 vote na Nartiang.
Kane ka mut ba u Pastor Basaiawmoit u la tam 2569 na umroi bad u tam 2030 vote.
Ha kawei ka liang, u Bah Lapang u la kyntait ha kawei ka liang ba ka jingjop jong u Bah Pala, ka dei kaba na ka bor jongu, bad u la ong, ka dei ka jingjop jong ka party baroh kawei.
U la ong ba ka party kan leit sha AICC ban iakren iaphylliew jingmut halor ka jingshah rem ha ka elekshon na Tura bad ha ka ri baroh kawei.
U la ong ba ka jingshah rem na Tura, u la ong ba kam dei kaba shu rem jem hynrei ka dei ka jingiakhun kaba jwat bha wat ia u nongialam ka NPP u Purno A Sangma ruh.
“U Kyrtong jong ngi, u shah rem salit haba bishar ia ki vote ba u la ioh ha kane ka elekshon", la ong u Bah Lapang.
Hynrei katkum ka jingpaw ha ka resol, u Purno  u la tam ha baroh ki konstitwensi,  lait noh tang ha ka konstiwensi u Mukul ka Ampati, ka Mahandraganj ka long jong u Mukul ka Dikanchi Shira bad ka konstwensi jong u Clement R Marak ka Sesella, bad baroh la khyrwait lut u Mukul.
Khliehriat,19 Jymmang:Ha ka kyrwoh khu bor  ba la pyllait mynta ka sngi lyngba u Publicity Secy  ka Seng Southern Border Youth Welfare Association Central body (SBYWA-CB),east jaintia hills, u samla Wastar Sympli u la pynpaw ba na ka liang ka Seng ka ai ka jingKyrshan kaba pura  ia ka Seng Ri Jaintia Youth Federation (RJYF) halor ka jingkyrpad jong ka ia u DC,EJH ban Tei Mot sah kynmaw ia u Woh Kiang Nongbah ha East Jaintia Hill District,Meghalaya khnang ba ka Nam bad kaKyrteng jong une u Khla wait ka Ri Jaintia kan sahnam pateng la pateng.
Kane ka jingkyrshan ka long ruh namar u Woh Kiangnongbah u dei u nongieng ialeh pyrshah ia ka Sorkar phareng ha ki Snem 1860-1862 ha Ri pnar.
U long ruh u wei na ki nongialeh laitluid bad uba ka pyrthei baroh ka la tip ia ka Nam bad ka Kyrteng jong u haduh ba u la shah sdien phasi na ka bynta ban im ka ri bad ka jaidbynriew ka jong ngi, ong ka kyrwoh.
Na  ka liang ka Seng ruh, ka buh ia ka jingkyrpad shuh shuh lyngba kane ka kot khubor  ia ki bor pyniaid District khamtam ia u DC  kin shem khia na ka bynta ban tei ia u Mot sah kynmaw jong u Woh Kiangnonbah kumba la dep kyrpad da ka Seng RJYF khnang ba ka nam ka burom jong u kan nangkhraw shuh shuh ha khmat ka pyrthei bad ia ka jaidbynriew jong ngi ruh,la pynkut u SamlaWastar Sympli- publicity Secys ia kane ka Kyrwoh jong ka Seng (SBYWA-Central body).
Shillong,19jymmang:Ka Meghalaya Board of School Education mynta ka sngi ka la pynbna paidbah ia ka Resol jong ka Matrik bad kumjuh ruh ka klas XII Arts.
Ha katei ka resol la iohi ba ki khynnah kynthei ki kham lah ban lehbha ban ia ki khynnah shyn rang.
Ki la don haduh 18 ngut ki kynthei kiba la poi ha ka kyrdan Top 20 jong ka Matrik katba 8 ngut pat ki la wan ha ka kyrdan First Ten jong ka klas XII Arts.
Napdeng baroh ki khynnah kiba la ioh ha ka kyrdan Top 20 u Sourav Pathak ka Rama Krishna Mission, Cherra Punjee u la wan ha ka kyrdan kaba nyngkong eh, u pathak u la ioh 571 mark bad u la ioh Distinction ha ka subjek E,M,S&T,SS,HEd,B.
Ha ka klas XII pat ka Amika K War  na ka skul Auxillium Girls’ Higher Secondary School, Shillong ka la wan ha ka kyrdan kaba nyngkong eh bad ka la ioh 431 mark, ka Amika ka la ioh Distinction ha ka subjek Ae,Hs,Ps,Ed,Ec.
Haba phai sha ka Percentage ki khynnah ba la pass na baroh kiba la ia khun,  ka resosl Matrik ka la kham duna ha kaba ka Percentage kiba pass ka poi tang 54.
31%, katba ha ka XII pat ka Percentage kiba la pass ka long 68.
13%.
Ha ka eksamin Matrik ka percentage  ki khynnah  kynthei ba pass ka long  83.
38 % katba ki shynrang pat ka long tang 73.
86%, ki la don haduh 20, 895 kiba la iakhun ha ka eksam klas XII katba kiba pass pat ki long tang of 14, 235 , ka Percentage kiba pass ka long  81.
62% katba ki shynrang pat ki long  81.
51%.
Ka East Khasi Hills ka la ioh ia ka percentage kaba heh tam ha kaba ki la don haduh 78.
18% ki khynnah ba la pass, katba ka  South Garo Hills districtka duna tam bad ka ioh  tang  22.
67% ha ka eksam matrik.
Haba phai sha ka Arts Klas XII, ka Ri Bhoi ka la lah ban leh kham bha ban ia kiwei pat ki District ha kaba ka la ioh  82.
64%  katba ka South West Garo Hills ka la tlot tam bad ka la lah ban poi tang 40.
70% ki khynnah ba pass.
Ki la don ruh 40 ngut ki khynnah ialeh matrik bad 21 ngut ki khynnah klas XII bad kiba kham bun ki dei na Ri-Lum Garo ki bym ioh lad shuh ban ia khun ha kitei ki eksam ha u snem ban wan namarba ka Board ka la khang pyrshah ia ki , da ka jingkynnoh ba ki la leh ia ki kam  kiba long pyrshah ha ka por ba thoh eksam.
Ki khynnah ba wan shakhmat ha ka Eksam Matrik bad Klas XII ArtsMATRIKPosition Roll No.
Names of candidates and institutions Marks Secured1 48144 Sourav Pathak (E,M,S&T,SS,HEd,B) 571*R.
K.
Mission Higher Secondary School,Cherrapunji2 64460 Subhendu Karmakar (E,M,S&T,SS,HEd,B) 567*Tura Town Higher Secondary School,Tura3 42368 Neil Leeson Syiemlieh (E,M,S&T,SS,HEd,Ae) 566*K.
C.
Secondary School,Shillong4 42421 Roisan Wahlang (E,M,S&T,SS,HEd,Kh) 563*Little Flower School,Shillong46190 Badaiahun Wriang (E,M,S&T,SS,HEd,Kh) 563*Synod Higher Secondary School,Shillong5 65305 Drishti De (E,M,S&T,SS,HEd,H) 562*Sherwood School,Tura6 65314 Shreya Bhattacharjya (E,M,S&T,SS,HEd,H) 561*Sherwood School,Tura7 41207 Sharmistha Dutta (E,M,S&T,SS,HEd,Ae) 559*All Saints’ Diocesan Higher Secondary School,Shillong42813 Nilakshi Mazumder (E,M,S&T,SS,HEd,Ae) 559*St.
Mary’s Higher Secondary School,Shillong53453 Dipti Tiwary (E,M,S&T,SS,HEd,Ae) 559*Anderson Higher Secondary School,Nongstoin8 46206 Dapdianglin Marwein (M,S&T,SS,HEd,Kh) 557*Synod Higher Secondary School,Shillong9 41358 Fateha Laskar (E,M,S&T,SS,HEd,Ae) 555*Lady Keane Girls’ Higher Secondary School,Shillong10 42548 Anwesha Das (E,M,S&T,SS,HEd,Ae) 554*Seven Set Higher Secondary School,Shillong42674 Amaayaa Goswami (E,M,S&T,SS,CSc,Ae) 554*St.
Mary’s Higher Secondary School,Shillong65080 Aditya Kumar (M,S&T,SS,HEd,H) 554*Sherwood School,Tura11 59087 Wardibonlang Pakma (E,M,S&T,SS,HEd,Kh) 553*H.
K.
Singh Memorial Secondary School,Jowai12 40941 Ankurjyoti Koch (E,M,S&T,SS,CSc) 552*All Saints’ Diocesan Higher Secondary School,Shillong13 42353 Adrian D Sangma (E,M,S&T,SS,HEd,Ae) 551*K.
C.
Secondary School,Shillong14 40999 Souhik Mazumdar (E,M,S&T,SS,HEd,Ae) 550*All Saints’ Diocesan Higher Secondary School,Shillong14 59165 Samhakani Suja (E,M,S&T,SS,HEd,Kh) 550*K.
J.
P.
Synod Mihngi Higher Secondary School,Jowai15 42766 Ithianghun Sana Mylliem Pdah (E,M,S&T,SS,CSc,Kh) 549*St.
Mary’s Higher Secondary School,Shillong58635 Berister Swer (M,S&T,SS,HEd,Kh) 549*Govt.
Boys’ Higher Secondary School,Jowai16 42254 Sangita Saha (E,M,S&T,SS,HEd) 548*Mayfair Secondary School,Laitumkhrah42578 Ritchelcy Kharchandy (M,S&T,SS,HEd,Kh) 548*Seven Set Higher Secondary School,Shillong17 42657 Sonali Banik (E,M,S&T,SS,CSc,Ae) 546*St.
Margaret’s Higher Secondary School,Shillong42727 Deibhakorcy War (M,S&T,SS,CSc,Kh) 546*St.
Mary’s Higher Secondary School,Shillong65091 Jeremy M Sangma (E,M,S&T,SS,HEd,G) 546*Sherwood School,Tura18 41977 Teiboklang Chyne (E,M,S&T,SS,CSc,Kh) 545*St.
Anthony’s Higher Secondary School,Shillong42853 Seine Hussain (E,M,S&T,SS,CSc) 545*St.
Mary’s Higher Secondary School,Shillong45960 Mebadki Sohlang (M,S&T,SS,CSc,Kh) 545*Christian Academy,Shillong46061 Julina Basaiawmoit (M,S&T,SS,HEd,Kh) 545*K.
J.
P.
Girls’ Higher Secondary School,Shillong57168 Marcel Lyngdoh (E,M,S&T,SS,HEd,Kh) 545*St.
Joseph’s Secondary School,Umden65094 Saahil Gajmer (M,S&T,SS,HEd,H) 545*Sherwood School,Tura19 45781 Lawanaibok Kharphuli (M,S&T,SS,HEd,Kh) 544*Christian Academy,Shillong63390 Allegra T Sangma (M,S&T,SS,CSc,G) 544*St.
Xavier’s Secondary School,Tura20 41330 Sweety Kumari Jha (E,M,S&T,SS,HEd) 543*Govt.
Girls’ Higher Secondary School,Shillong65085 Arnav Saha (M,S&T,SS,HEd,H) 543*Sherwood School,TuraKLAS XII ARTSPosition Roll No.
Names of candidates and institutions MarksSecured 1 162406 Amika K War (Ae,Hs,Ps,Ed,Ec) 431*Auxillium Girls’ Higher Secondary School, Shillong2 164283 Bethea Meba Aihun K Sohkhlet (Ae,CAP,Ps,Pls) 424*St.
Anthony’s Higher Secondary School, Shillong3 163308 Kritika Goenka (E,Ec,Ps,HSc,Ed) 420*St.
Mary’s College, Shillong164300 Ibadondor Mary Marwein (E,Ae,Hs,Ps,Pls) 420*St.
Anthony’s Higher Secondary School, Shillong4 166375 Abhilasha Alice Khongshei (E,Ae,Ed,Geo) 419*St.
John’s Higher Secondary School, Shillong5 163196 Aadrita Chakravorty (Ae,Ps,Ed,Pls) 415*St.
Mary’s College, Shillong164323 Re Rar Rin Makan (E,Ae,Ps,Pls) 415*St.
Anthony’s Higher Secondary School, Shillong6 164208 Banmankhraw Lyngdoh (Ec,Ps,Pls,Hs) 414*St.
Anthony’s Higher Secondary School, Shillong7 161868 Mumtak Damin (E,H,Ps,Ed) 409*Lady Keane College, Shillong164250 Keith Tennyson Nongsteng (E,Ps,Pls) 409*St.
Anthony’s Higher Secondary School, Shillong173516 Ambar Minj (Ae,Pls,Ps,Hs) 409*Don Bosco College, Tura8 164259 Ngayaipam Awungshi Shimray (Ec,Ps,Pls,Hs) 408*St.
Anthony’s Higher Secondary School, Shillong9 163921 L Phindalariti Lyngdoh (Ae,Hs,Ps,Ed,Ec) 407*Seven Set Annexe Higher Secondary School, Shillong10 164249 Kamei Abel (Hs,Ps,Pls) 406*St.
Anthony’s Higher Secondary School, Shillong.
Shillong,19 Jymmang:Ka long ka jingjia kaba phylla ha kane ka jingpynbna ia ka resol ki khynnah klas XII Arts kaba ka MBOSE ka la pynbna mynta ka sngi.
Ka jingphylla ka long ba kawei ka khynnah Khasi ka la ioh ban bat ia ka kyrdan kum ka khynnah ba ioh mark kaba heh tam ha ka Subjek Nepali.
Katei ka khynnah ka dei kaba la tip kyrteng kum ka Rosita Sohkhlet  ka la ioh haduh 75 mark ha ka subjek Nepali (Elective) , ka dei ka khynnah pule jong ka  B.
B.
S.
College,Shillong.
Ki khynnah ba ioh heh mark tam ha ki subjek bapher bapher1 162392 Sneha Biswa English 90 ISt.
Edmund’s College (Higher Secondary Section),Shillong2 162392 Sneha Biswa Alternative English 88 ISt.
Edmund’s College (Higher Secondary Section),Shillong3 176893 Jaya Rabha Assamese (MIL) 80 IITikrikilla College,Tikrikilla4 163368 Priyanka Chanda Bengali (MIL) 93 ISt.
Mary’s College,Shillong5 173782 Gracepilla M Marak Garo (MIL) 86 IIDon Bosco College,Tura6 161868 Mumtak Damin Hindi (MIL) 81 ILady Keane College,Shillong7 166821 Evalca Khongsni Khasi (MIL) 86 ISt.
Anthony’s Hr.
Sec.
School,Pynursla8 172001 Lalawmchhungi Mizo (MIL) 82 IIAdventist Higher Secondary School,Thadlaskein9 160112 Kabita Chettri Nepali (MIL) 80 IIB.
B.
S.
College,Shillong173238 Manisha Pariyar Nepali (MIL) 80 IISt.
Michael’s Higher Secondary School,Umsning10 164781 JoydeepDas Anthropology 80 IIUmshyrpi College,Shillong11 177440 Md Abu Hanif Sheikh Assamese (Elective) 77 IIB.
N.
A.
Model Higher Secondary School,Bhaitbari12 164283 Bethea Meba Aihun K Sohkhlet Computer Applications 90 ISt.
Anthony’s Higher Secondary School,Shillong13 164208 Banmankhraw Lyngdoh Economics 90 ISt.
Anthony’s Higher Secondary School,Shillong14 162406 Amika K War Education 91 IAuxillium Girls’ Higher Secondary School,Shillong15 161868 Mumtak Damin English (Elective) 75 ILady Keane College,Shillong16 178322 Walmith Ch Marak Garo (Elective) 82 IIRongrenggiri Govt.
Higher Secondary School,Williamnagar16 179996 Churchild A Sangma Garo (Elective) 82 IIMendipathar College,Mendipathar17 166375 Abhilasha Alice Khongshei Geography 91 ISt.
John’s Higher Secondary School,Shillong18 165003 Sunita Rai Hindi (Elective) 68 IIUmshyrpi College,Shillong19 162272 Naomi Chiin Hau Niang Zou History 87 IBissau College,Shillong162406 Amika K War History 87 IAuxillium Girls’ Higher Secondary School,Shillong20 163276 Evelyn Rishalet Laloo Home Science 89 ISt.
Mary’s College,Shillong21 167078 Embhahlang Dkhar Khasi (Elective) 85 IR.
K.
Mission Higher Secondary School,Cherrapunjee22 160664 Baggio Muktieh Mathematics 42 IISynod College,Shillong23 163181 Zoremsiami Mizo (Elective) 75 IIMizo Modern Higher Secondary School,Shillong24 160147 Rosita Sohkhlet Nepali (Elective) 75 IIB.
B.
S.
College,Shillong25 164249 Kamei Abel Philosophy 95 ISt.
Anthony’s Higher Secondary School,Shillong26 166370 Vito H Political Science 91 ISt.
John’s Higher Secondary School,Shillong27 162786 Pyndapborlang Syiemlieh Statistics 50 IIShillong College,Shillong.
Shillong, 3 Risaw:Ka All Meghalaya Primary School Teachers Association (APMSTA) ka la ong  ba ka sorkar kan ai Tablet lang ia ki khynnah pule klas X.
" Ngi kyrpad ia ka sorkar ba lada long kaba lah ka kwah ba kan ai Tablet lang ia ki khynnah pule klas X", ong ka AMPSTA.
Ka AMPSTA ka khmih lynti ruh ba kum kine ki jait jingiarap na ka Sorkar kan iarap ban tynrong ia ki jingkit ki kmie ki kpa bad ha kajuh ka por ka iarap ban kyntiew ia ka pule puthi ha ka jylla.
U General Secretary ka AMPSTA u Bah FC Shullai, u la ong ba ka seng APMSTA ha kajuh ka por ka pynpaw ia ka jingai burom jong ka sorkar Meghalaya sha ki khynnah pule jong ki klas XII.
U la ong ba kane ka jingai sngewbha jong ka sorkar sha ki khynnah ka long ban pynshlur bad ai mynsiem ia ki khynnah ba kin long kiba smat bad ba kin pynleit jingmut ha ki jingpule jong ki.
Ka AMPSTA ka kitbok ruh ia ki khynnah kiba ioh ia ka Tablet ba kin pyndonkam ia ki na ka bynta ka jingmyntoi ha ki jingpule jong ki.
Shillong,3 Risaw:Kum shi bynta ia ka jingrakhe ia ka jingdap ba 81 snem ka Indian Air Force , ka  Indian Air Force (IAF) kan pynlong ia ka tamasa 2013 kaba la tip kum ka Air festival  ha ka 5 tarik mynta u bnai ha  Advanced Landing Ground (ALG), Head Quarters Eastern Air Command (HQ EAC), Upper Shillong.
Ha katei ka jingrakhe 81 snem ka IAF kan sdang ia ka tamasa da ka jingpynher ia lai tylli ki jet ia khun kiba la tip kum ka Sukhoi-30 MK I bad yn pynbud pat da ka jingialehkai ha suin ne ka sky diving ban pyni da u nongpyni nam ba pawnam ha ka pyrthei ka kynhun u  Akash Ganga bad ruh ki jingpyni nam na u Garud ban ryngkoh na jrong ka Helikoptar.
Ha katei ka sngi kin don ruh shibun ki jingpyni nam na ki sahipai suin kiba ban pyni tynnad bad khring ia ki paidbah kiba wan ban peit kai.
Yn shah ia ki paidbah ba kin wan sha ALG kaba don hajan 7 mer , Upper Shillong naduh ka por 10 baje mynstep haduh ka por 4 baje janmiet.
Ranchi, 3 Risaw:U myntri rangbah barim jong ka Bihar, uba dei ruh u  nongialam ba rangbahduh ka RJD, U Lalu Prasad, ula shah rai phatok, na ka bynta san snem kynthih lem bad ka kuna kaba T.
25lak, halor ka kam bamsap jong u, kaba shongdor T.
950, kaba dei halor ka jingsam jingbam sha ki mrad, ha kaba la rai pynrem da u nongbishar jong ka  CBI, U PK Singh mynta ka sngi.
U Laloo, u dei uwei na kiba la shah rai pyn rem, ha ryngkat ki 37ngut ki briew.
Ha katei ka jingbishar, la pynngat lang ruh ia uwei pat u myntri rangbah barim jong ka Bihar, U  Jagannath Mishra, ha kaba ula hap ban shong phatok, na ka bynta saw snem kynthih lem bad ka kuna kaba T.
2lak, katba sa uwei pat U MP jong ka seng JD(U), U  Jagdish Prasad, ula shah rai pynrem, na ka bynta saw snem ban shong phatok bad ka kuna kaba T.
5lak bad sa uwei pat U MLA barim, U RK Rana, ula ngat ha ka kuna kaba T.
30lak lem bad ka rai shong phatok kaba san snem.
Ki don ruh saw ngut ki ophisar IAS bad 25ngut ki nongshalan ia kitei ki mar bam jong ki mrad, ki la hap lang ha ka jingshong phatok, kaba mar saw snem kynthih.
La shim ia katei ka rai, ha ka por 2.
30nohsngi mynta ka sngi bad ha shwa jong kata, la dep rai pyrshah ha ka Lah Sngi U Blei ba ladep pyrshah ia U Lalu ha ryngkat bad 44ngut kiwei pat, ha kaba la set ia kitei ha ka phatok ha Birsa Munda.
U Laloo, uba don mynta 65snem ka rta, ula duh noh, ia ka jinglong nongmihkhmat ha ka dorbar Lok Sabbha bad un duh ruh ban ialeh elekshon, na ka bynta hynriew snem kynthih.
Katei ka mukotduma, ka la bteng haduh 17snem kynthih, ha kaba la lap ba la sei tuh ia ka pisa kaba  T.
37.
7klur na ka ka treasury ha Chaibasa ha ki snem 1990.
Ki don baroh 56ngut kiba donkti ha katei ka mukotduma, hynrei 7ngut na ki, ki la iap noh ha ka jingbishar bad arngut ki la kylla long noh ki nongsakhi halor ka jingjia, uwei ula mynjur, ba ula leh ia katei ka kam bad ia uwei pat la pyllait noh, na ka jingshah kynnoh.
NewDelhi,3Risaw:Ka sorkar pdeng ka la mynjur ia ka jylla ba thymmai ka Telangana  ka jylla kaba la pait na ka Andhra Pradesh bad ia 10 snem ka Hyderabad kan long ka nongbah jong ar tylli kitei ki jylla.
Ka sorkar pdeng ka la mynjur ia ka jylla Telangana ar bnai hadien ba ka Congress Working Committee ka la mynjur ia katei ka jylla ba 29 ka Ri.
Na ka 42 seat ha ka Loksabha ha ahdhra Pradesh bad 294 tylli ki assembly seat ka Telangana kan ioh 17 tylli ki Lok Sabha Seat bad 119 tylli ki Assembly seat.
Shillong,3 Risaw:Ka kynhun ba 19 ngut ki Khlieh Nongsynshar na ka Grand Council of Chiefs of Meghalaya ka la ia kynduh ia u Myntri Rangbah ka jylla u Dr.
Mukul Sangma, U Myntri ba dei peit ia ka District councilu Bah HDR Lyngdoh bad ka Myntri ka kam pohing ka kong Roshan Warjri mynta ka sngi ban pynsngew ha ki ia kaei kaba ki iohi ia ka jingeh ka jylla bad kiwei pat ki mat.
Ha katei ka jingiakynduh ki la ia kren ruh ha kaba ia dei bad ka ILP kaba long ka daw jong ka jingiakhih ha kine ki sngi ba mynta, ha katei ka jingiakren shaphang ka ILP u Dr.
Mukul u la pynsngew ha ki ba ka sorkar ka la pynkhreh da kiwei pat ki ain ha ka jaka ka ILP bad u la bthah ia ki ba ki dei ban kyntu ia ki sengbhalang ba kin sangeh ia ki jingiakhih bad ban ai ka jingiatreilang ryngkat ryngkat bad ka sorkar.
Hadien ba la bthah ia kid a u Myntri Rangbah ki Khlieh nongsynshar ruh ki la kyntu jur ia ki sengbhalang ban wan shakhmat ban ia treilang khnang ban khmih bniah ia katei ka ain thymmai kaba la pynkhreh na ka liang ka Sorkar.
Shuh shuh ha ka jingiakyndun jong ki ia u Myntri Rangbah ki Khlieh nongsynshar ki la ai ka dorkhas ha u halor ka kam kaba mih na ka shithi na ka Ministry Home Affairs(MHA), ka jingdonkam ban pynkhreh na ka liang ka Sorkar jylla ia kiba bun tylli ki ain kiban khmih bad peit ia ka Influx, Infiltration; ka khaii pateng lyngba ki Border Hats kiba don ha ki pud u sam jong ka India bad Bangla,  ka jingeh kaba mih na ka Meghalaya Land Transfer Act ha kaba iadei bad ki bad ka jingeh jong ki 11 Hima /Elaka kiba don sha u pud Assam ba kin lum ia ka khajna bad ban register ia ki Land Holding kynthup ia ka bai renew bad ka bai register man ka snem na kito ki briew ha ki thain border kiba la don ki kot ki sla kiba rim ha ki thain Assam -Meghalaya Boundary ,  ban thaw lad ban iarap ia ki paidbah namar ka jinghiar ka khaii pateng namar ka jingduna ki nongwan jngohkai namar ka jingiakhih, Ban kyntu ia ka Sorkar Jylla ban thaw lad ban ia kren bad baroh ki paidbah kynthup ki seng bhalang, lyngba ki jingiakren kiba khlem da buh kyndon.
Ia katei ka kynhun la lam khmat da u Bah John F Kharshiing, Chairman, The Grand Council of Chiefs of Meghalaya, Chairman, Ka Dorbar ki Khlieh Nongsynshar Ka Ri Hynniewtrep, Spokesperson, Federation of Khasi States.
Halor kitei ki dorkhas u Dr.
Mukul u la  tyrwa ban pynlong da ka jingialang kaba kyrpang ban lum da u Bah HDR Lyngdoh, Minister, District Council Affairs, ha kaba yn ia kren janai halor kumno ban jubap sha ka Sorkar India halor ki kam kiba iadei bad ki Khlieh Nongsynshar.
U la ong ruh ba ka sorkar ka la shim khia halor ka Influx bad ka Border Hat kaba u la ong ba ka long kaba ai jingmyntoi ia ki paidbah.
Shillong,3 Risaw:Ki nongtrei bylla sngi ne ki  Casual Employees jong ka MeECL ha ka jingialang jong ki kaba la long ha kine ki khyndiat sngi ba la dep ki la shim ia ka rai ban pynlong da ka jingsangeh trei kaba lai sngi kynthih kata naduh ka 8 tarik haduh ka 10 tarik mynta u bnai.
Ka daw kaba kitei ki nongtrei ka tnad bording ki la shim ia ka rai ban pynlong da ka jingsangeh trei ka dei namar ka jingbym patiaw ka tnad ban pyntreikam noh ia ka tulop thymmai jong ki, shuwa ban pyntreikam ia katei ka rai sangeh trei ki nongtrei ki la ai por ia ka tnadba kan ai jubab ia ki hapoh ka 7 tarik mynta u bnai.
Ki la dawa ba ka tnad ka dei ban pyntreikam noh ia ka tulop thymmai jong ki naduh u bnai ban wan.
Ki nongtrei Casual ki la iathuh ban a ka por sha ka por  ki la ju pynsngew ia ka jingeh jong ki ban pyndap ia ka ing ka sem tang da I tulop iba ka tnad ka ju siew kata T.
140 tyngka shisngi ia ki nongtrei ba la don jingtbit bad T.
100 shisngi ia ki bym don jingtip.
( Unskilled) ha kaba na ka liang ka tnad ka la shu kular ia ki ba kan pyntreikam noh da ka tulop ba thymmai hynrei tad haduh kine ki sngi kam shym la leh eiei.
Ki la iathuh ba bunsien ki jingdawa jong ki ki shu kut tang ha ki jingiakren kaba tang da ka ktien hynrei mynta ka kynti ki la dawa ba lada ka tnad ka don eiei ban ong ka dei ban pyntip beit lyngba ki jingthoh.
“Ban ia kaba tuh bad shim ram ngin shim da ka sienjam ban sangeh trei ban pynbor ia ka sorkar ban pyntreikam noh ia ka tulop thymmai jong ngi" ong ka kyrwoh na ki nongtrei Casual Employees ka tnad MeECL.
Shillong, 3 Risaw:Ka Synjuk Ki Rangbah Shnong (SKRS) ka la maham ia ka sorkar ba kan ym kit khlieh lada jia ei ei hapdeng ka jingiapyni bor hapdeng ka sorkar bad ki sengbhalang kiba pynlong ia ki jingiakhih ban dawa ia ka Inner Line Permit(ILP) ha ka jylla.
Ha ka dorkhas ba la aiti ha u Myntri Rangbah u Mukul Sangma ki rangbah shnong ki la ong ba ka sorkar ka dei ban wad ia ki lad ki lynti ban pynjem ia kane ka jingiakhih ioh kan ialam pynban sha kaba kham sniew shuh shuh.
Ki la ong ba ka dorkar shnong kan ym iatreilang bad ka sorkar ne kan kit khlieh lada jia ei ei ba mih ka huri hura namar ka jingiapyni bor hapdeng ka sorkar bad ki sengbhalang.
Ki rangbah shnong ki la ong ba kane ka jingmih ka kynrum kynram, dei namar ka jingbym ler ka sorkar ban shim khia bad ban pynjem ia ki nongiakhih.
Shillong, 3 Risaw:Ka Myntri jong ka tnad Social Welfare ka Deborah C Marak mynta ka sngi ka la sam kombor sha ki tymmen kiba sah ha Mercy Home, Demthring Shillong kum ka jingrakhe ia ka taiew ki tymmen.
Ia katei ka Mercy Home la seng ha u snem 1973 ha ka jingpeit jong ki Sister jong ka Charity ka St Bartlomea Capitanio bad Vincenza Geroza.
Mynta ki don 39 ngut kynthup 23 ki meiieid bad  16 ngut ki paieid kiba ia sah ha katei ka Mercy Home.
Napdeng kitei baroh ki basah ha katei ka Mercy Home ka Kong Prin Mary Pale kadei kaba la kham tymmen tam kaba la kot 105 snem.
Haba kren ha kane ka sngi ka Myntri jong ka Social Welfare ka Deborah Marak ka la ong ba ia kine ki sngi la rakhe ban pynkynmaw ia ka jing nohsynniang jong ki tymmen ha ka imlang sahlang.
Ka Myntri ka Social Welfare ka la iaroh ia ka jingtrei shitom jong ki sister jong ka Mercy Home na ka bynta ka bha ka miat jong ki briew ki ba la noh ka rta.
Ha katei ka sngi la iadon bynta lang bad u Director ka Social Welfare u Bah HM Shangpliang.
Shillong, 3 Risaw:“Ka jylla Tripura kaba don 60 ngut ki MLA, tang 20 ngut na ki ki dei ki MLA trai jylla bad riewlum," ula ong u Rev PBM Basaiawmoit haba kren ha ka jingpynlait kot dang shen ha National Durbar Hall ha Mawkhar, bad kane ka dei namar ba kam don ki ain ban iada ia la ki trai muluk bad la wan tyllep da ki briew kiba nabar.
U Pastor Basaiawmoit uba pynpaw ia ka jingdonkam ia ka jingpyntreikam ia ka Inner Line Permit (ILP) ha kane ka jylla, u la ong ba lada ki ain IPC, CRPC kiba shna da ka sorkar phareng la pyntreikam haduh mynta kan eh aiu pat ia ka ILP kaba dei ruh ka ain ba la thaw da ka sorkar phareng.
“Ka Inner Line Permit ka donkam bha lada ngam jylliew ia ki rukom synshar jong ka Ri America kaba iada ialade lyngba ka ain Protectionist Policy", u la ong bad bynrap lada ka ri Amerika ka sngewdonkam ban iada ialade, kan eh aiu ia ka jylla Meghalaya.
Ula ther ia ka sorkar UPA ka pynheh ia ka jingkhaii shabar bad ka khniot beiñ ia kiba napoh ka ri khamtam kiba duk ba jynjar bad ka iada ia kiba riewspah.
“Ki nongkhaïi dewiong jong ka jylla ki mad mynta ia ka jingeh ha kaba iadei bad ka jingkhaii sha Bangladesh namar la pynkiew dor bad khanglad," ong u Rev Basaiawmoit.
U la ong, “Ka ILP ka iada ia ngi kiba rit bad ba duk bad jynjar," bad ong, “Ka Jylla Mizoram ka lah ban pyniaid ïew ia ki marrep sha bar ka ri watla ka la pyntreikam ia ka ILP hynrei ki nongrep hapoh ka jylla kim lah ban pyniaid ia ki mar rep,".
“Ki jylla hapoh kane ka thaiñ shatei lammihngi ka India ki don hok ban iada ym tang ba ka don ia u marpoh khyndew Uranium, hynrei ban iada ruh na ka jingwan rung kyrthep jong ki bar jylla kaba long kaba donkam bha na ka bynta ka pateng jong ki khun ki kti",u la ong shuh shuh.
U la ong ba lada ki paidbah ki kloi ban mih ha ka por ba ialeh ia ka jylla lajong ka Meghalaya da kaba rah lama iong, ka don jingeh aiu ban rah lama iong biang ban ioh ia ka ILP.
Shillong,3 Risaw:Ka sorkar jylla mynta ka sngi ka la pynbna paidbah ba ka mat ban teh la kam ia ka jingwan rung kyrthep jong ki mynder ba ka sorkar ka la shim bad tyrwa ka dei ka ‘Meghalaya Regulation of Landlord and Verification of Tenants Bill, 2013’ ha kaba ka  khot ruh ia ki paidbah ba kin pynpaw ia ki jingai jing mut jong ki bad ka jingkynthoh jong ki halor katei ka Bill.
U Myntri Rangbah ka jylla u Dr.
Mukul Sangma u la ong ba katei ka Bill kan long kaba kham bha bad kaba lah ban iarap  ban teh lakam ia ka jingwan rung kyrthep ki mynder bad ki bar jylla hapoh ka jylla ym ban  pyntreikam da ka ILP kumba la dawa da ki sengbhalang.
Katkum ka jingpynbna paidbah ka sorkar ka la ong ba kan wanrah ia katei ka Meghalaya Regulation of Landlord and Verification of Tenants Bill, 2013 hapoh ka Ing Dorbar Thaw-ain ban iateh ia ki kyndon bad ki ain.
Katei ka Bill ka dei kaba la thmu ban pyntreikam khnang ban lah ban ithuh ia u trai jaka bad u nongshong wai  bad da kane lah ban teh lakam ia ka jingshong suk shong shngain ha ka jylla.
La pynbna ruh ba ka sorkar ka la pan jingmut bad ki jingkynthoh eiei na ki paidbah ne kino kino ki kynhun halor katei ka Bill ba ka la wanrah.
Ia katei ka Bill la buh ruh ha  ka www.
meghalaya.
gov.
in.
Ia ki kopi jong ka Bill lah ruh ban ioh na ki ophis jong ki Deputy Commissioner naduh ka 7 tarik mynta u bnai bad lah ruh ban ioh lyngba ka E-Mail da kaba shu phone ia u nombar  0364-2227042 bad ban ai ia la ka jong ka E-mail Adress bad yn sap hah hi sha ka email jong kita kiba pan kopi.
Ka sorkar ka la pyntip ruh ba baroh ki jingkynthoh ne ki jingai jingmut lah ban phah sha u Bah  VR Syiem, Joint Secretary ka  Political Department kaba don ha ka kamra nombar  515 ha  Main Secretariat lane da ka Email sha u  Commissioner & Secretary, Political Department ha ka Adress jopthiaw.
lyngdoh@nic.
in.
Shilling, 3 Risaw:U Myntri ka tnad Community and Rural  Development C&RD) bah Prestone Tynsong  u la kubur ba ka sorkar ka don jingthmu ban thaw thymmai shuh ia ki block ha ka jylla na ka bynta ka jingmyntoi jong ki paidbah.
“Hooid ngi don ka jingthmu na ka bynta ban thaw thymmai shuh ia ki block ha ka jylla" la ong u bah Prestone Tynsong haba kren ha ki katto katne ki nongthoh khubor mynta ka sngi.
“Ngi peit na ka jingbun briew bad kumjuh ruh na ka jingheh jong ka jaka" la ong shuh shuh u bah Prestone haba kylli kiei ki bynta kiba ka sorkar kan pyrkhat na ka bynta ban ai block thymmai.
Haba kylli pat kiei ki jaka kiba lah ban ioh block thymmai, na ka liang jong u Bah Prestone Tynsong u ong ba haduh mynta ym pat lah ban ong kiei ki ban ioh block thymmai namar ka sorkar ka dang hap ban bishar bniah shuwa.
Hynrei ha ka juh ka por u la iathuh ba ka Mylliem Block ka dei kaba heh bha ka jaka bad ka jingdon briew ruh ka long kumba 4 lak tam bad kane ka la i dei ban ioh block thymmai u la bynrap.
Kiwei pat ki jaka kiba kham heh ka jaka ki kynthup ia ka thain Selsela ha Garo Hills, ka thain Umsning ha Ri Bhoi, Mawshynrut ha West Khasi Hills, Laskein ha Jaintia Hills bad kiwei kiwei.
Shillong, 3 Risaw:Ha ka por ba ka jylla ka dang thnem ban dawa ia ka jingiakhih ia ka Inner Line Permit (ILP), ka sorkar mynta ka sngi ka la pyn khlain shuh shuh ia ka ain ‘Meghalaya Maintenance of Public Order (MMPO) Assam Act 1947 ban pynngat ia ki nongiakhih ia ka ILP.
Kane ka jingpynkhlain da kaba bsuh shuh shuh ia ki kyndon ha kane ka ain ka long kaba donkam namar ba ki kynhun sengbhalang ha ka jylla ki dang pynlong ia ka jingiakhih ban dawa ia ka ILP da kaba khot ia ka pakhang shnong, pakhang ophis  ban pynbor ia ka sorkar ba kan pyntreikam ia ka ILP.
Haba kren hadien ba la wai ka jingialang jong ka kynhun myntri hyne ka sngi, u Symbud Myntri Rangbah ka jylla ba peit ia ka kam ain, u Bah Rowell Lyngdoh u la iathuh ba ka kynhun myntri ka la rai ban bsuh shuh sa ar tylli ki kyndon ka  6 (b) bad ka 6 (c) na kaba don lypa ka 6 (a) jong ka MMPO Act.
Hadien kane, u Myntri Rangbah u Mukul Sangma u la ong ba kane ka ain ka donkam ban pynkhlain ha ka rukom treikam.
“Ka jingbsuh shuh ia kine ki ar tylli ki kyndon 6 (b) bad (c) la khmih lynti ba ka ain kan khlam khlain ha ka jingtreikam jongka bad ruh kan ai bor ia kiba pyntreikam ia ka" la ong u Mukul bad bynrap ba ka jingpynkylla ia kane ka ain la leh katkum ka jingrai jong ka kashari Supreme Court bad ka High Court kaba mana ban pynlong pakhang shnong, pakhang ophis bad kiwei kiwei ki jait jingiakhih.
Shillong,3 Risaw:U Bah Robert  Kharshiing MP barim ka Rajya Sabha  u la kynthah jur ia u Myntri Rangbah barim ka jylla u Dr.
Mukul Sangma uba la ong ban pynmih  da ka kashari ba kyrpang na ka bynta ban bishar ia ki sengbhalang kiba khot pakhang shnong bad uba la pyndonkam da ki bor pulit ban  pynshitom  ia ki.
“Wat ha ka por ba iakhih Hill State , ka sorkar Assam kam shym la leh ia ki riewlum ka jylla kumba leh u Dr.
Mukul ne ka sorkar phareng ruh kumjuh" ong u Bah Robert.
U Bah Kharshiing u la ong ba u Myntri Rangbah ka jylla u Dr.
Mukul Sangma u dei u ba rhah bor bad uba la bat lut baroh ki kam naduh ka kam pla tyngka, Planning, Implementation Programme bad kiwei kiwei ha ka juh ka por kum u Myntri Rangbah ka jylla.
“Dei na kane ka daw ba ka jylla ka hiar ha ka roi ka par" ong u Bah Robert uba la ong ruh ba ki jylla kum ka Assam bad ka Bihar ki dei ki jylla kiba sahdien  kum ka Meghalaya bad ha Assam kumba long ha Meghalaya u Myntri Rangbah u Tarun Gogoi u bat hi ia ka pla tyngka.
“Da ki klur ha ka shibnai ka pisa kaba poi sha u Dr.
Mukul" bynrap shuh shuh u Bah Kharshiing uba la batai bniah ba kitei ki pisa kiba la wan na ka tnad bapher bapher haba ia kheinlang ha ka shibnai na ki kam kiba u bat ki la kot da ki klur tyngka.
Haba phai ha ka liang ka shongsuk shong sain ba ka jylla mynta kam don ia kata ka shongsuk shongsain namar ki jingiakhih ki sengbhalang bapher bapher u Bah Robert u la ong ba ki Myntri Rangbah barim ka jylla naduh u Salseng Marak, Dr Lapang, B.
B  Lyngdoh, Dr.
F A Khonglam bad kiwei pat ki dei ki Myntri Rangbah kiba kwah ban ia kren bad ki sengbhalang lane kino kino ki kynhun ia khih, hynrei u Dr.
Mukul u dei u Myntri Rangbah u bym kwah ban khot ia kren ne ban ia pynbeit bad ki sengbhalang halor ki jingiakhih jong ki,  ong  U MP barim  da kaba ong ba um kwah ban pynkhih ia ka sorkar hynrei u kwah ban pynkylla nongialam.
Halor ki jingkren jong u ha kine ki sngi ba la dep na Nazareth Hospital  ha kaba ia dei bad ka jingpynkhyllem sorkar u Bah Robert u dang iai bteng biang ban ong ba u lah ban long u Myntri Rangbah tang hapoh ka 6 bnai hynrei ia mynta u la ong ba ki MLA ba kyrshan ia u ki la ai jingmut ba ka biang ban leh ynda la dep ka Elekshon MP Lok Sabha.
U la ia thuh ba shen un sa hiar sha Delhi ban leit ia kynduh ia ki heh Congress ban iathuh ha ki ia kaei ka ba u Dr.
Mukul u leh da kaba bat lut ia ki bor baroh ha la kti bad ha ka juh ka por un ia kynduhlang hapdeng ka sorkar bad ka NCP ban pyrkhat na ka bynta ka Lok Sabha Elekshon kaba ma u u  lah ban  ia khun na ka NCP.
Kham mynshuwa u Bah Robert u la phah ia ki shithi jong u sha ki heh Congress ha jylla bad kumjuh ruh sha Delhi ban tyrwa ba un rung Congress, hynrei mynta pat u la ong ba watla u Dr.
D.
D Lapang u la pdiang bad kiwei pat ki heh Congress ka jylla ki la pdiang hynrei katei ka jingthmu jong u ban ia soh Congress la khang lad da u Dr.
Mukul Sangma " Nga shu ioh jingtip ba u ong ba nga dei u briew uba thmu ban pyniasoh Congress da ka jingmut kaba sniew, imat la khanglut ma u, wat ia ka rai u President ka MPCC " ong u MP barim ka Rajya Sabha haba kren sha ki nongthohkhubor ha ing sah jong u hi mynta ka sngi.
Khyndiat da ka jingsngewkhia halor ki jingkynnoh kiba mih hadien ba u Bah Robert u la kren na Nazareth Hospital ba ioh lehse ka dei ka jingktah ka khlieh ha kaba wat na ka liang ki ba haing ha sem jong u ruh  ki kyrpad ban ym shim ba ka long kaba shisha ia kaei kaba u la kren,   utei u rangbah u la rkhie iapler  ryngkat ka jingong ba ki dei tang ki jingkynnoh suda hynrei u kren da ka jingtip briew tip blei bad kaei kaba u kren ruh ka long halor ki jingeh ba ka jylla ka ia kynduh ha kine ki sngi.
Shillong,3 Risaw:Ka Jaintia Youth Federation  haba pynpaw ia ka jingsngew bitar ia ka sorkar kaba la ialam da u Dr.
Mukul Sangma ym ka jingkuman  halor ki jingdawa ki sengbhalang ka la ong ruh ba ki jingkren jong u Myntri Rangbah ba ki sengbhalang ki shim kabu  na ka daw ym ju don ba pyntreikam ia ki kyndon jong ka aiñ ha ki snem kiba la lah ka dei tang ka jingmut ba sniew bad khwan burom jong u Myntri Rangbah u ba shu kam kulmar ia ka rukom pyntreikam ia ka ain.
Katei ka seng ka la ong ba haba ia nujor ki nongialam kiba rim bad u Dr.
Mukul uba mynta ki la ong ba ki nongialam kiba rim ki pdiang bad ki khot ia kren haba don kino kino ki jingiakhih jong ki sengbhalang bad ki kloi ban plie ia ka jingkhang ban wad ia ki lad ki lynti ban poi sha ka jingia shong suk hynrei u Dr.
Mukul u pat ki La kynnoh ba u pynbor pynban ia ki samla ban rah suloi bad ban rung khlaw khlem pat  dei por.
Shuh shuh ka JYF ka la kynthoh ia ka jingsam Tablet u Myntri Rangbah sha ki phew hajar ngut ki khynnah klass XII da kaba ong ba katei ka kam ka dei tang ka jingkwah burom u MR uba la pynlut haduh T.
20 klur na ka bynta ka Tablet hynrei u bym lah pat ban pyntreikam ia ka ILP ha ka jylla.
Haba phai sha ki jingiakhih da ka pakhang shnong, ka pakhang surok , ka pakhang ophis ha ka jylla , ka seng ka la kynnoh ba u Dr.
Mukul u dei ka dwabah bad uba la pynbor ia ki sengbhalang ban pynlong jingiakhih namar ka jingkyntait jong u ban pyntreikam ia ka ILP.
Ka seng ka la kynthah ruh ba u Myntri Rangbah u dei uba leh donbor bad uba synshar donbor khlem sngap ia ka jingeh ki paidbah.
Shillong, 3 Risaw:Ka dorbar synrai jong ka iing dorbar thawain ka jylla kan sdang lashai ka sngi bad la khmih lynti ba kan don ka jingther na ka liang ki dkhot ka liangpyrshah ia ka sorkar halor ka jingdawa ban pyntreikam ia ka Inner Line Permit (ILP).
Ka liangpyrshah MPF ka la rai ban dawa ban wanrah da ka Adjournment Motion halor ka jingiakren ban pyntreikam ia ka ILP ha kane ka sngi long dorbar ba nyngkong.
“Ngi kyrmen ba u Lamphang u Abu Taher Mondal un ai lad ia ka Adjournment motion," la ong u nongaiktien ka Meghalaya People’s Front (MPF) u Bah Paul Lyngdoh.
U la ong ba ym pat shim ia kano kano ka rai kumno ban leh, lada u Lamphang um ai lad ban wanrah da ka Adjournment motion.
“Ngin iakynduh lashai mynstep shwa ban leit sha ka iing dorbar.
Ngin rai kumno ban leh lada u Lamphang um ailad ia ka Adjournment motion", la ong u Bah Paul.
U nongaiktien ka MPF u la ong ba kin wanrah ruh ia ka mat kaba iadei bad ka ktien Khasi ban dawa pynrung hapoh ka Eight Scheduled ka riti synshar ka ri.
“Ngin rah ia ka jingsynjor ka suk ka sain ha ka thain Garo Hills,  ngin rah ia ka jingshah ban bein ki nonghikai nalor ka jingsniew palat ki surok ha kane ka jylla", la ong u Bah Paul.
Ha kajuh ka por, kin rah ruh ia ka kaiphod jong ka laitphet phatok na Shillong.
Ka kaiphod jong ka jinglait phet ki koidi na Shillong District Jail ka la jia ha u snem 2009 ha kaba u Fullmoon Dhar u la shah siat iap noh.
Na ka liang ka sorkar ka la buh ba ha kane ka sngi dorbar ba nyngkong, u Lamphang un pynbna ia ka kaiphod jong ka Business Advisory Committee, ia ki kyrteng ban thung ha ka panel, nalor ban wanrah ia ki ordinace, ki jingpynbna, ki kaiphod bad ki rule.
Ka dorbar kan bteng haduh ka sngi Nyngkong ka  7 tarik ban pyndep ia ki kam ka sorkar.
Ia ki motion bad kiwei la buh ha ka 8 tarik, kynthup ban wanrah ia ka bill bad kiwei ki kam ka sorkar.
Ha ka 21 tarik, yn wan kren u President ka ri u Pranab Mukherjee ha kane ka iing dorbar ka jylla.
Shillong, 3 Risaw:Ki 5 ngut ki longkmie kiba kynthup ia ka kong Agnes Kharshiing, President jong ka Civil Society Women Organisation (CSWO) kong Nebi Rapthap, President jong ka Khasi Women Welfare and Development Association (KWWADA), myn ta ka sngi ki la leit aiti noh ialade sha iingbishar.
Kane ka jingleit aiti jong kine ki longkmie ka dei hadien ba ka kong I Majaw Magistrate ka la ujor pulit pyrshah ia ki da kaba kynnoh ba kine ki longkmie ki la donkti ha ka jingmih jingkulmar ha Motphran ha ka 26 tarik jong u bnai ba la dep.
Na ka liang jong kine ki longkmie kiba la leit aiti noh ialade sha Iingbishar mynta ka sngi, ki la ioh jamin noh syndon namar kine ki longkmie kiba la shah ujor ki la shah pynngat ha ka ain kaba lah ban lait jamin.
“Ngi leit aiti noh da lade ym ba ngi donkti halor kane ka jingkynnoh, hynrei ban lait na ka jingshah kem ha ki pulit bad ngi kwah ruh ban iaid katkum ka ain nalor ba ngi dei ki nongshong shnong kiba bud ryntih ia ka ain" la ong ka kong Agnes haba kren ha u nongaikhubor mynta ka sngi.
“Ngi kmen ba ki magistrate ki la ujor pulit pyrshah ia ngi, ngi kyrmen ba ki magistrate kin leh kumjuh kumba la ong da u Mukul Sangma ba baroh ngi long mar katjuh hakhmat ka ain ha kaba ki magistrate kin ujor pulit sa ia ki nongbamsap bad kumjuh ruh ia ki nongtah sia lih khnang ba ma ki ruh kin ngat ha ka ain" la bynrap ka kong Agnes.
Ha kawei pat ka khubor, la iathuh ba U Finance secretary ka Hynniewtrep Achik National Movement (HANM) West Khasi Hills unit u Bah Gabriel Sohlang u la shah kem halor ka jingkynnoh ba u donkti ban thang ia ki saw tylli ki ophis sorkar ha Nongstoin.
U SP ka West Khasi Hills district u Bah Sylverstar Nongtnger u la ong ba ia u Bah Sohlang la kem da ki pulit ha ka janmiet na Nongstoin.
Katkum ka jingong une u heh pulit, u nongialam ka HANM u la don kti ban ther maw bad thang ia ka ophis jong u Executive Engineer PWD (Roads),  ka ophis Meghalaya Khadi and Village Industries Board bad ka ophis Fishery ha Nongstoin ha ka 23 tarik Nailur ba la dep bad ka ophis jong ka Animals Husbandry & veterinary ha Nongstoin ha ka 1 tarik Risaw.
Ki pulit ki la kem kham mynshwa ia u Bah Arful K.
Bani u president ka HANM West Khasi hills unit bad la pynngat ha lai tylli ki kam ba donkti ban ther maw.
Lah ban kdew ba ka HANM,  ka la dawa weng noh ia u deputy commissioner ka West Khasi hills u Bah Sylvestar Kharlyngdoh ka la pynlong ia ka jingiakhih hadien ba ka sorkar kam weng ha ka por ba ka la buh.
New Delhi, 4 Risaw:Ki la mih bun ki jingkynrum kynram  kiba bun na ka jingmynjur ka sorkar pdeng ia ka jylla bathymmai ka Telengana bad na katei ka rai ka sorkar ka la mih ruh ka jingiakhih bad ka jingpyrshah ha ki thain ka Seemandhra ha kaba u Myntri sorkar pdeng uba long ruh u MP katei ka thain u la risain noh na ka kam Myntri namara ka jingpyrshah jur ia ka jingphiah ka sorkar ia ka jylla Andhra Pradesh.
U HRD Minister M M Pallam Raju, uba la pynsangeh shuwa ia ka  shithi ieh noh kam jong u mynhyne ka miet mynta u la pynbna biang ba un iaid shakhmat kumba u la rai ban iehnoh ia ka kam Myntri bad u la pynrem jur ia u Myntri Rangbah duh u Dr.
Manmohon Singh da kaba ong ba u la shu shim ia ka rai kaba kyrkieh khlem da peit sani bha.
Nalor u Raju kiwei pat ki Myntri kiba la  phah ia ka shithi iehnoh kam jong ki sha u MRD u long u Kotla Surya Prakash Reddy, Myntri khynnah ka Railways u khun jong u K Vijayabhaskar Reddy,  ha kaba u Singh u la kyntu ia u ba um dei ban pynsngew kumba don ha ka jingmut jong u.
Kiwei patki Myntri kiba la sngewthuh ba kin risain beit na ka kam Myntri namar ka jingmynjur ka sorkar ia ka jylla Telangana ki long  u  K Sambasiva Rao (Textiles), K Chiranjeevi (Tourism), D Purandeswari (MoS Commerce) bad u Killi Kruparani (MoS IT and Communications).
Kitei  ki MP ka seng Congress kiba la dep ban risain na ka Lok Sabha namar ka jylla Telengana ki la byrngem ba kin risain ruh na ka jinglong dkhot ha ka seng Congress, u  R Sambasiva Rao, Ananta Venka tarami Reddy, Sabbam Hari bad u Vundavali Arun Kumar ki la byrngem ban risain noh na ka seng Congress.
Haba kren sha ki nongthohkhubor ha Delhi, u Sambasiva Rao u la ong ba ka jingphiah ka Congress ia ka Andhra Pradesh ban mynjur ia ka jylla Telangana ka long kaba bakla sha ki Telugus bad utei u MP Congress u la iaroh kylla pynban ia u kyrtong MRD ka seng BJP u Narendra Modi.
Hapoh Andhra Pradesh ruh ka la jia ka juh ka jingjia ha kaba u Myntri ba dei peit ia ki kam ain u   E Pratap Reddy u la ia kynduh ia u Lat bad u la aiti ruh ia ka shithi iehnoh kam jong  u.
Katei ka jingrisain jong ki MP Congress bad ki Myntri ka sorkar pdeng ka dei namar ba la mih palat ki jingiakhih bad ki jingkynrumkynram ha ki thain ka Seemandhra  ha kaba u khlieh duh ka  YSR Congress u Y S Jaganmohan Reddy u la pynbna ba un pynlong da ka jingshah thngan kaba khlem buh por naduh lashai ka sngi katba u Myntri Rangbah barim u  N Chandrababu Naidu un sdang ia ka jingshah thngan ha ban da iap naduh ka 7 tarik  u bnai ban wan.
U President ka Telugu Desam Party (TDP) u  N.
Chandrababu Naidu un  leit ban shah thngan ha Delhi naduh ka lah sngi u Blei jogn ka taiew ka ban wan ban dawa na ka sorkar ba ka dei ban ai ia ka hok ki briew ka Seemandhra shuwa ba kan shim iaka rai ban phiah ia ka Andhra Pradesh.
U Myntri Rangbah barim u la thad kylla ia ka seng Congress da ka ba ong ba ka jingphiah ia ka Andhra Pradesh ka dei tang ka jingkhwan myntoi ka seng Congress ka ban shim kum ka mat politik bad u la ong ruh ba katei ka seng ka ialehkai pynbna ia ka jingim ki briew ka Seemandhra da kaba shim rai dalade hi khlem ia kren bad ki nongialam katei ka jaka.
U la kynthah jur ruh ba ka Congress ka la ia suhbuit bad ka  Telangana Rashtra Samithi (TRS) kumjuh ruh bad ka YSR Congress.
U la ong ba ki nongialam ka seng Congress hi ki la donkti ban ia suhbuit , u khlieh ka TDP u la kam ba ka jamin ia u dkhot ka YSR Congress u YS Jaganmohan Reddy u la ioh  ha kaba ia dei bad ka jingshah kem namar ka kam bamsap ka de kaei kaei kaba kitei ki ar seng ka Congress bad ka YSR ki la buhrieh ba ki don ka  jingiasngewthuh jingmut hapdng jong ki.
Shillong, 3 Risaw:Ka kynhun myntri mynta ka sngi, ka la pdiang ban pynkiew ia ka dor khajna jong u synshar na ka T.
60 sha ka T.
500 shi trok.
U myntri ka tnad khlaw ka jylla u Bah Prestone Tynsong u la iathuh ba ia kane ka dor la pynkiew hadien naduh u snem 1999.
Ka jingthmu ban pynkiew ia ka dor khajna ka long ban kyntiew ia ka iarong pisa ka jylla katkum ka jingiaid ka por.
“Ka kynhun myntri ka pdiang ia ka jingtywa ban pynkiew ruh ia ka dor khajna ia kiwei ki mar khlaw", la ong u Bah Prestone.
U la ong ba la rai ban pynkiew ia ka dor khajna hadien khadsan snem na kaba rim bad na kane ka jingbuh dor thymmai, ka sorkar kan ioh khajna sa kumba T.
6 klur man u snem na ki mar khlaw.
“Da ka jingpynkiew ia ka dor, ka jingioh lum khajna ka sorkar kan kiew arshah na kaba rim", la ong u Bah Prestone.
U la iathuh ba la pynkiew ruh ia ka dor jong ki dieng sawdong na T.
500 sha ka T.
5000 shi trok, ka Sawn Timber na ka T.
200 sha ka T.
2000, ka dieng thang na ka T.
200 sha ka T.
2000, u siej na ka T.
200 sha ka T.
1000, u thri na ka T.
300 sha ka T.
5000 bad u dhoop na ka T.
300 sha ka T.
5000.
Shillong,4 Risaw:Ki ing ki sem bad ki jingthung jingtep ki la julor ha  ki 2 tylli ki shnong kiba don ha ka thain ri-Bhoi hadien ba u eriong ba jur u la syllad naphang  mynhynin ka sngi ha katei ka thain.
Katei ka jingjia ka la jia ha ka por 2 baje noh pahi sngi.
Ki 2 tylli ki shnong kiba la shah ktah ha kajingsylad u eriong ki long ka shnong  Nongbirthem bad ka Umtasen.
U Vive chairman ka Western ri-Bhoi Development Council u Bah Najim Kharmalki, u la ong ba  ki jingthung jingtep kum ki lakait, ki diengsoh bad khamtam u kba ki la julor ha katei ka jingshah syllad ha ka jingkhie eriong mynhynin ka sngi.
U la ong ruh ba ki don ki thnum kiba shah rah bad bun na ki longing ki la shah ktah hynrei ym don kano kano ka jing ia mynsaw.
Ka  WRBDC ka kyrpad ia ki bor sorkar bad ki nongmihkhmat ban peit lem na bynta ban ai jingiarap ia kito ki longiing ba shem lanot ha katei ka jingjia.
Collin WanñiangHa ka Ktien Khasi, lada phi ong “Artatien" bun na phi, phin sngewthuh beit “Bymthikhna".
Hato phi la ju pyrkhat kumno ka wanmih kane ka Kyntien “Artatien" ha ka Ktien Khasi? Lah ban don shibun ki Nia.
Kawei na kita kaba don hi hapoh jong ka Kyntien, ka dei “Arta" kaba ha ka Ktien Khasi-Maram ka mut “Artylli" bad “Tien" kaba dei ka Jingthoh lyngkot ïa ka Kyntien “Ktien".
Kumta “Artatien" ka mut “Arta Ktien" lane “Artylli Ktien".
Lada phi mut ban leit sha kawei ka Jaka kaba “phim thikna", kaba phi dang “artatien", kaei ka Jingsngew hapoh dohnud briew? Jingsngewshngaiñ ne Jingsngewtieng? Ym lah ban len ha u babun balang – ka Jingsngewtieng!!Hato ki Khasi, ha ka por ba ki thaw ïa kane ka Kyntien “Artatien" ban pynkit ïa ka Jingmut “Bymthikna", ki la ringdur ïa kane ka Jingmut na ki Ktien tyllong bakhraw jong ka Por Hyndai: Greek, Latin, Sanskrit? Nga sngewdei ban kubur, wat lada ka Jingïadei ka long tang hangne hangtai ruh, ba ki Adkhia Khasi hyndai ki la don ka Jingtip ne Jingïasyllok bad kine ki Ktien hyndai kiba la kyllalong ki Thymmei-Tyllong bah jong ki Ktien bapher jong ka Juk mynta – Ban ong “Jingtieng" ha ka Ktien Greek, kawei na ki Kyntien kaba ki pyndonkam ka dei “deos" () kaba wan na ka Kyntien “duo" (uo), lane “Ar" ha ka Khasi.
Kumne ruh ka paw ba ha kine kiwei ruh ki Ktien, ka Kyntien “artatien" ka mih na ka Kyntien “Ar" – ha ka Latin “dubbium" kaba kit ïa ka Jingmut “Arta", ha ka French “doute", ha ka English “doubt"; ha ka German lei “zweifel" ka mih pyllew na ka kyntien “zwei" kaba mut “Ar".
Kumta ruh ha ka Sanskrit-Hindi “duvidha" (&A5?’>	) kaba lah ban wan na ka kyntien “do" (&K	) kaba mut “Ar".
Na ka bynta ka Jingïadei hapdeng ka Jingmut “artatien" bad “tieng" lah ban ïohi shynna ruh ha ka Ktien French “doute" (artatien) – “redouter" (tieng) kaba paw ha ka English “redoubtable".
Kumne, ka pyni ba “artatien" bad “Jingtieng" ki don Thymmei-Tyllong ïasnoh bad ka Kyntien “Ar" – Ka lah ban dei namar ka “Jingtieng" ka ïaid ryngkat bad ka Jingsngew “artatien", ngi sngew ‘arta’– ngi sngew ‘ar lynti’ shaphang kaei kaei ka bymthikhna.
Ha ka Ktien Greek jong u Homer,ban ong ‘tieng’ – “deidimen" () ka dei kata ka Jingsngew ‘arta’- ka Jingsngew ‘ar lynti’ “en doie" ( ).
– Iliad 9.
230.
New Delhi, 4 Risaw:Ka Election Commission of India mynta ka sngi, ka la buh sngi, na bynta ki elekshon dorbar Jylla, ha ki san tylli ki Jylla, ha kaba yn pynlong hapdeng ka 11tarik Naiwieng haduh 4tarik Nohprah bad katei ka dei ka elekshon, kaba khadduh eh, ha shwa ba kan wan ka elekshon Lok Sabbha jong u snem 2014.
Kitei ki elekshon, ki kynthup ia ka Delhi, Madhya Pradesh, Rajasthan bad ka Mizoram, ha kaba ka jingthep vote kan long tang shisngi bad katei ka jingthep vote kan long ka 4tarik Nohprah, 25tarik Naiwieng, 1tarik Nohprah bad ka 4tarik Nohprah, katba ka  jingthep vote ha  Chhattisgarh kan long na ka bynta ar sngi ha ka 11tarik bad ka 19tarik Naiwieng.
Ka jingniew vote, kan long ha ka 8tarik Nohprah bad ka jingpyndep ia baroh ki kam elekshon, kan long ha ka 11tarik Nohprah.
Ha kane ka sien kaba mynta, ka Election Commission, kan ailad ruh ia ki nongthep vote, ba kin pyndonkam ia u budam “none of the above" lane ba kin nion, ia u budam ba kim mon ban jied iano iano ruh.
La iathuh da U CEC, U VS Sampath, ba halor katei ka jingmut,  yn hikai bha, ia ki nongthep vote, ba kin nang ban pyndonkam bad ban pynsaphred sha ki paidbah nongthep vote.
Ka jingpyndonkam ia u budam, bym mon ia ki kandidet, ka dei kaba la rai da ka Supreme Court jong ka India, ha ka 27tarik Nailur bad ba la bthah ruh ia ka Election Commission, ba kan buh ia utei u budam ba kyrpang, na ka bynta ki nongthep vote.
Shillong, 4 Risaw:Mynta ka miet, ka la don ka jingthang shaka kali, ha ki bynta jong ka surok bah ha Robert Hospital, Jaiaw, ha surok bah Mawlai Iewrynghep bad ha surok bah Mawlai Nonglum ruh kumjuh.
Ki pulit ki la leit ban tem noh ia ka jingklang jong ka ding, kaba mih na kitei ki shaka kali ha Robert Hospital bad kumjuh ha Mawlai Iewryghep, katba ha Mawlai Nonglum, ki la shim noh ia ki shaka ki bym pat kem ding.
Na ki lad khubor, la iathuh ba katei ka jingthang shaka kali, ka dei, namar ba ka jingmih, na ka jing ia kynad ha iing dorbar Jylla mynta ka sngi hapdeng ki liang pyrshah bad u lamphang dorbar Jylla.
U nongthoh khubor, u lap ruh ba mynta ka miet, ki don da ki phew phew ngut ki samla, kiba teh jain iong, na la ki khmat bad kiba iaid ha ki dong bapher jong ka Mawlai bad kiba don bynta ha ki kam thang shaka kali bad ha ka jingpeit, la iohi, kumba kiei kiei, kim shym long satia kiba ishngain, haba peit ia ka jinglong jingman ha ki bynta jong ka Jaiaw, Mawlai.
Shillong,4 Risaw:Da ka jingkmen da ki hajar ngut ki khynnah klas XII ka jylla ki tuid ha kine ki ar sngi lai sngi ba la dep sha Madan Polo ban pdiang ia ka Tablet ba u Myntri Rangbah ka jylla u Dr.
Mukul Sangma u  la ai na ka bynta jong ki.
Na ka 24 hajar ngut ba la mang kumba 12 hajar ngut ki khynnah pule klass XII ki la poi sha Polo ban shim ia kitei ki Tablet.
Ha Pynursla ki khynnah klass XII ka St.
Anthony’s Higher Secondary School, wat la ki la wan ban shim da ka kti lajong hynrei haduh mynta kim pat ioh pyndonkam satia ia katei ka Tablet ba la ai u Myntri  Rangbah na ka bynta jong ki.
U Rupang u la ioh jingtip na ki katto katne ngut ki khynnah klass XII ba haduh mynta ka Sister ba la khlieh ia katei ka skul kam pat shym la aiti ia ki Tablet ha ki bad ka dang bat sah halade.
Katkum ka jingioh lum jingtip na ki khynnah klass XII katei ka skul la ioh jingtip ba kin sa ioh ia katei ka Tablet haduh ka 10 tarik mynta u bnai, namar ka Sister ka la ong ia ki ba kan ai ha ka 10 tarik mynta u bnai.
Haba la pyrshang kylli ia ka daw ba ka Sister ka bat ia katei ka Tablet ki klass XII la iathuh ba ka daw ba kam shym la aiti ha ki ia ka Tablet dei namar ba ka dang long ka eksamin Selection jong ki.
Shillong, 4 Risaw:Ka pakhang surok miet ki sengbhalang kaba la sdang naduh ka 1 tarik u Risaw kan kut lashai ka step ha ka por 5 baje, bad haduh mynta ki sengbhalang kim pat shym la pynbna eiei sa kiba kumno ki jingiakhih kin shim ban pynbor ia ka sorkar ban pyntreikam ia ka ILP.
Lah ban kdew ba ki lai sngi kiba ki sengbhalang ki la khot pakhang shnong ki la treikam bha ha ka jylla baroh kawei ha kaba ki surok ki la kynjah jar ha ki kynta ka pakhang shnong.
Ym lah ban len ba bun na ki paidbah nongiew nonghat bad ki nongleit nongwan haduh mynta ki dang ia ap dngong ban tip sa kaba kumno ka jingiakhih kaba ki sengbhalang kin pynbna ha kine ki sngi, la ioh sngew sharum shaneng haba iaid lynti ba ki ia kylli para ma ki- ‘don bandh ne em lashai  lashi sngi’ , kaba pyni ba kim khmih lynti ba ka bandh kan kut kat bym pat pyntreikam ia ka ILP.
Lah ruh ban pynkynmaw ba ha ki sngi ba la dep ki sengbhalang ki la pynbna ba kin pynlong da ka jingiakhih kaba khlem sangeh haduh ba ka sorkar ba la ialam da u Dr.
Mukul Sangma kum u Myntri Rangbah kan kohnguh ban pyntreikam ILP.
Haba phai sha ki jingkren na ka liang ka sorkar la sngewthuh ba da lei lei ruh kan ym pyntreikam da ka ILP ha kaba mynta lei ka la pynbna bad khot paidbah ban ai jingkynthoh halor ka Tenancy bill kaba ka la tyrwa ban pyntreikam ha ka jaka ka ILP.
Jowai,4 Risaw:Ka Jaintia Hills Truck Owner’s  Association (JHTOA) ka la ong ba ka jingpakhang shnong bad ka pakhang surok miet ba la khot da ki seng bhalang ka la wanrahka jingduh nong kaba khraw  bad ka ktah shikatdei eh ia ki nongkhaii trai ri trai muluk, ki nongbylla bad kumjuh ia ki kup shilliang sem shilliang.
UPresident katei ka seng  ula iathuh ba baroh baroh ki riew paidbah naduh ki nongbylla sngi, haduh ki nongkhaii ba rit baria ki la ud bad lyniar na kane ka jingiakhih ki sengbhalang halor ka ILP namar ka la ktah ia ka ioh ka kot bad ka kamai jakpoh jong ki.
Ka JHTOA ka la ia ki sengbhalang bapher bapher, khamtam kito kiba pynlong ia ki jingiakhih paidbah halor ka Inner Line Permit (ILP) ba kin                    dawa na ka sorkar ba ka dei ban pynkhlain ia ki Ain kiba la don lypa.
“Ngi la don lypa ka ain ban tehlakam ia ki nongkhaii bar jylla lyngba ka Trading License jong ki District Council, ngi la don ruh ka Department ban peit ngor ia ka jingwan bylla be-ain ki briew ba nabar kaba la tip kum ka Inter-state migrant Labour Act, ka Foreign Act ban tehlakam ia ki mynder kum ki Nong-Bangladeshi nalor ka kynhun checking ki pulit Infiltration", la ong u ma Balen Thubru, President ka JHTOA uba la ong ruh ba ka Meghalaya ka dei ka jylla pdeng ha ka thain Shatei Lam-mihngi (North-East) bad lada ka ILP ka treikam kan ktah shi katdei ia ka ioh ka kot jong ki paidbah.
Utei u nongialam ka seng haba pyllait khubor u la kubur ruh ba ki District Council, KHADC, JHADC bad GHADC kim shym la pyntreikam hok ia ka ain Trading License na kata ka daw sa  jyllei palat ki nongkhaii bar jylla kiba la wan kjit ia ka spah ka phew jong ki Trai ri trai Muluk.
“Ngi donkam ia ka Labour Department kaba khlain, namar kumba long mynta katei ka tnad ka duna briew bad kam lah satia ban treikam, ngi dawa na ka sorkar ba ka dei ban pynmih bun hajar ki post ha katei ka Department khnang ba kan lah ban treikam pura ban peitngor ia ki nongbylla bar jylla kiba wan rung be-ain sha kane ka jylla baieid jong ngi", bteng biang  u ma Thubru.
Shillong,4 Risaw:U Bah Adelbert Nong rum u la kynthah jur ia ki MLA Congress da kaba kynnoh ba ki la ia phrung lang ha ka shatri  jong u Dr.
Mukul Sangma Myntri Rangbah uba haduh mynta u dang rieh slap ha ka shatri jong ka ain ban siang rong ia ka buit synshar donbor jong u.
U MDC ka KHNAM na Jaiaw u la ong ba katei ka jingleh jong ki MLA Congress lehse ka lah ruh ban dei ka jingiapein jong ki ia ka Jaitbynriew da kaba kner ia ki pisa jong u Dr.
Mukul Sangma ban pynlut ha ka por ba ki ia khun elekshon.
U la ong ruh ba ka jingdon jong ki ha ka liang u Dr.
Mukul tangna ka bynta ka shuki ka pynpaw ba ka don ka jingthombor ia ka mon jong ki paidbah bad ia ka synshar paidbah.
“Lada u Rahul Gandhi marwei u nud ban kren pyrshah ia ka rai jong u Myntri Rangbah duh ka Ri, kan eh aiu ia ki MLA Congress ban kren pyrshah ia u Dr.
Mukul" ong u Bah Adilbert ha ka kyrwoh ba  u la pyllait paidbah mynta ka sngi.
Ha kaba iadei bad ka jingphah hajir ia ki Senglongkmie u Bah Adilbert  u la ong ba ka dei tang ka buit ban pyntieng kohtympan ia ki sengbhalang kiba dawa ia ka hok lajong.
U la ong ba lada ia ki senglongkmie la phah hajir balei pat ka sorkar kam phah hajir ia ki nongtah sialieh kiba la paw  pyllein pyllein katkum ka CBI Charge Sheet, bad ha ka jaka ban phah hajir u thung pynban da ka komiti kaba kyrpang.
U Bah Adelbert u la ong ruh ba katei ka jingleh ka sorkar ka long kaba leh shiliang bad ka paw kumba ka thmu pynban ban tah sialieh ia ka CBI Charge Sheet,Tahsialieh ia u  CM Jha, Nurul Islam, ka bamsap Tin soping ne ka C.
G.
I sheet scam bad kiwei kiwei.
Haba pynpaw ba u burom ia ka ain u Bah Adilbert u la ong ruh ba ka sorkar ruh ka dei ban burom ia ka synshar paitbah katkum bala pynkup bor  da ka riti synshar jong ka Ri India khnang ban ioh ia ka shongsuk shongsain ha ka Jylla, namar ka jingiakhih jong ki sengbhalang ka long ban wanrah ia ka ain ban iada na ka jingwan rung kyrthep ki bar ri bad bar Jylla.
“Namar ka jingiakhih ILP , U Mukul u kloi ban phah lum jingkhein ia ki jingduhnong ka sorkar.
Hato u long kloi ne em? ban phah lum jingkhein kyrkieh kumne haduh katno la pynsyrwa kai ia ka tyngka paitbah da ki politician bad heh sorkar" buh jingkylli u Bah Adilbert halor ki jingkhein jingdiah ka sorkar ia ki jingduhnong kiba la mih na ka ILP, da kaba pynkut ruh ba ka KHNAM kan iaid shaphrang ban iai dawa ia la ka jong ka hok.
Shillong, 04 Risaw:U Nongialam ka liang pyrshah u Dr.
Donkupar Roy u la kren bynniaw bad pynpaw ia ka jingsngewsih kthang halor ka jingbym ailad jong u Lamphang ka Iingdorbar Jylla ban pdiang ia ka ‘adjournment motion’ ba la wanrah da ka liang pyrshah ban iatai halor ka Inner Liner Permit bad ka jinglong jingman jong ka shongsuk shongsain ha ka Jylla na ka daw ka jingiakhih jong ki sengbhalang.
“Ka paw kumba u Lamphang  la ioh lypa ia ka jingbthah na ka sorkar ban nym pdiang ia ka ‘adjournment motion’ la ong u Dr.
Donkupar Roy uba la pynpaw ruh ia ka jingsngewkhia halor ka jingbteng jong ki jingiakhih da ki sengbhalang kiba dawa ban pyntreikam ia ka ILP ha ka Jylla ha kaba ka don jingshongsyier jong ki paidbah ha ka por mynmiet, ka jingshah thang jong ki ophis, kali sorkar bad kiwei ki jingjia.
U la ong ruh ha ka jingshisha ka sorkar ka la dei ban khot iakren ia ki sengbhalang, hynrei u Myntri Rangbah u la thaw pynban ia ka iingbishar kaba kyrpang ban tian bishar ia ki sengbhalang bad nga sngewsih jur halor kane u la ong.
U la ong na ka liang jong u Lamphang u la dei ban ailad ban iatai halor kane ka ishu namar ka dei ka ishu kaba donkam na ka bynta ka jaidbynriew.
“Ka jingbym khot iakren jong u Myntri Rangbah ia ka sengbhalang shano kan ialam bad ngi pyrkhat ba ka sorkar kan khot sha ka miej jong ka jingiakren, hynrei nga ima ia kane ka jinglong mynthi u Myntri Rangbah namar ki jingiakhih hi ki lah ban ialam sha ka lynti jong ki kam kiengatiar jong ki samla kumba la jia ha Assam" u la bynrap.
Ha kawei pat ka khubor, na ka liang jong U Symbud Myntri Rangbah ka Jylla uba dei ruh u nongaiktien ka Sorkar MUA u Prof RC Laloo mynta ka sngi u la ther tyngeh ia ka Liang Pyrshah halor ka jingleit ñiom jong ki shajan ka jaka ba shong u Lamphang (speaker) ka Iingdorbar da kaba ong “ki MLA ka Liang Pyrshah ki pyrshang ban pynbor ia u Lamphang ka Iingdorbar ban pynkheiñ ia ka ki kyndon (Rules of Procedure and Conduct of Business of the Meghalaya Assembly) da kaba leit ñiom sha ka jaka ba shong u Lamphang bad pynwit ia u ban pynïaid beit ia ka Dorbar mynta ka sngi.
"Shuh shuh u U Prof.
Laloo, u la wohnia ruh ia ka Liang Pyrshah da kaba kynnoh ba kam don satia kano kano ka jingsngewkhia da kaba wanrah da ka ‘Adjournment Motion’ ban iatai hapoh Iingdorbar halor ka jingdawa pyntreikam ia ka Inner Line Permit (ILP) bad ka jingthut ka shongsuk shongsaiñ ha ka Jylla.
U la ong ruh ba ban da dei ba ki don shisha ka mynsiem ba sngewkhia, ki MLA ka Liang Pyrshah ki la dei ban da iasyllok lypa para maki la kin wanrah da ka Adjournment Motion ne da ka Resolution na ka bynta ban iatai hapoh ka Dorbar.
Kam lah satia ban long ba u Lamphang ka Iingdorbar un pynkheiñ ia ki kyndon pyniaid Dorbar bad ban shu pdiang ia ka Adjournment Motion haba u Bah Ardent u la dep wanrah da ka Resolution ban iatai halor ka ILP.
U la ong ruh ba, ka jinghala bad jingleit pynthut jong ki ia u Lamphang ha ka por ba dang iaid ka Dorbar ka pyni shai kdar ba ka Liang Pyrshah kam don satia ka jingiatylli para maki bad pyrshang pynban ban pynbor ia u Lamphang ban pynkheiñ ia ki kyndon pyniaid Dorbar bad lada ka Liang Pyrshah ka dei kaba iatylli bad don shisha ka jingsngewkhia, ki la dei ban iarai lypa para ma ki naduh kine ki sngi ban wanrah beit tang kawei kata da ka Resolution ne Adjournment motion katba ki iarai lang, u la bynrap.
Shillong, 4 Risaw:Ka KSU South Central ka la pan jingkyrshan na ki paidbah ka thain Riwar mihngi halor ka jingdawa ban pyntreikam ia ka Inner Line Permit (ILP) ha kane ka jylla ba la dawa ki 10 sengbhalang.
Ha ka kyrwoh u general secretary ka KSU South Central East Circle u Bah Victor More Khongtir u la ong ba ka jingiakhih jong ki sengbhalang dei na ka jinglong kuman u Mukul Sangma ban kyntait ia ka ILP.
“Ka jinglong synshar donbor u Mukul ka la pynlong ia ki sengbhalang ban shim da ki lad jingiakhih ba tyngeh", la ong u samla Victor.
Ha kajuh ka por, u la kyntu ia u MLA ka thain u Bah Prestone Tynsong ban iakren pynsngewthuh ia u Mukul halor ka ILP khnang ba yn lah ban pyntreikam noh ia ka.
Ha kawei ka liang, ka seng ka la pynkha unit shuh shuh ha shnong Mawjakem ha kine ki sngi dang shen.
Ha kane ka unit la jied ruh ia ki nongkitkam ba kynthup Pynbhalang Mylliemngap kum u president, vice president Justmanwell Jyrwa, general secretary Elphibius Marbaniang, Asst genl Phrangly Buhphang, education secy Ricky Marbaniang, asst secy education Westerwell Lyngba, orgn secy Donboklang Rynjah, publ secy Lumlang Marbaniang, sport secy Jistper Lyngba, Asst sports secy Shaidorlang Khongwir lem bad ki dkhot.
Shillong, 4 Risaw:U Chairman jong ka Meghalaya Tourism Development Forum (MTDF) u Bah Robert G Lyngdoh u la ong ba ka jingiakhih jong ki sengbhalang ban dawa pyntreikam ia ka Inner Line Permit (ILP) ka la ktah jur ia ki briew namar ba ki nongwankai kim nud wan shuh.
Haba kren hynne ka sngi ha ka jingialang ba la khot da ka MTDF ba la pynlong ha Soso Tham Auditorium, u Bah Robert u la ong ba ki paidbah na kylleng ki jaka ki la thnum ha kine ki sngi ba don ki jingiakhih jong ki sengbhalang ban dawa ia ka jingpyn treikam ia ka ILP.
“Naduh ba don kine ki jingiakhih ka la ktah ia ka jingioh jong ki bad ka jingwan jong ki briew nabar sha kane ka jylla ka la hiar haduh kumba 70 percent", la ong u Bah Robert.
U la ianujor ia ka jingwan jong ki jngohkai hapdeng ka Megahalay bad kiwei ki jylla kane ka thain shatei lammihngi ka India kiba pyntreikam ia ka ILP, ka iapher sha bneng sha khyndew.
U la ong ba ha kiwei ki jylla kiba la pyntreikam ia ka ILP kum ka Nagaland ka jingwan tuid jong ki nongshang kai pyrthei ka long tang kumba 52 hajar ngut ha ka shi snem katba ha kane ka jylla Meghalaya ka bym don ILP ka jingwan tuid jong ki nongshang kai pyrthei ka long haduh 6 lak ngut ki briew.
“Ka tnad shangkai ka dei ka lad kamai jong ki briew kane ka jylla", la ong u Bah Robert bad bynrap ba, Ka ILP kam donkam satia ha kane ka jylla.
U Bah Robert uba dei u Vice Chanchellor ka Martin Luther Christian University (MLCU) u la ong ruh ba lada pyntreikam ia ka ILP ha kane ka jylla kan wanrah bun ki jingeh ia ka lawei kaba hadien habud.
“Ki jingiakhih ba la khot da ki sengbhalang kala wanrah jingeh shibun ia ka kam jngoh kai pyrthei, bad kane ka ktah kylla ia ki briew jong ngi kiba im bad kamai na kane ka kam", la ong u Bah Robert.
Ha kawei ka liang u la ong ba ka jngiapyni bor hadeng ka sorkar bad ki sengbhalang kan ym wanrah eiei ka jingmyntoi tang ka jingjot pynban.
U la kyntu ba kin iashim da ka lynti ban poi sha ka jingiasngewthuh jingmut khnang ban ym ktah ia ki paidbah kiba kamai jakpoh bad kiba bylla sngi.
Ha kane ka jingialang la wan ruh ki briew ba buh dukan bad im jakpoh na ki jaka jngohkai kum na Sohra, na Mawlynnong, na Jaintia Hills kiba pynpaw ka jingeh namar ka jingiakhih jong ki sengbhalang.
U Bah Rishot Khongthorem,u ba dei uwei na ki trai jaka ka Mawlynnong u la ong ba da ki spah ngut ki briew na kylleng ki ri ki ju wan tuid ban jngoh kai ha kane ka jaka kaba la tip kum kawei naki jaka kaba khuid tam hynrei mynta ka jingwan shang kai jong ki briew ka la hiar.
kane ka jinghiar jong ki nongwanshang kai ka la ktah jur ia ki namar dei lyngba jong kine ba ki la lah ban im ban ioh im ban kyrshan skul ia la ki khun ki kti.
U la ong ba kin sa hap biang ha ka jingduk bad ka jingiap thngan lada pyntreikam ia ka ILP namar ka long kumba ka knieh noh ia ka pliang ja na ki bad u la ong ba kim donkam ia ka ILP namar ha ki shnong ki jong ki ka la don lupa ia ka ain shnong.
I kong Dorin Sohklet I ba dei na Sohra I la pynpaw ba ha kine ki sngi ba don ki jingiakhih ka la ktah shibun iaka ioh ka kot namar ba ka jingwan shang kai jong ki briew ka la hiar.
La ong ba mynshwa ka jingwanshang kai jong ki briew kam ju duna ia ka 3 hajar ha ka shisngi hynrei mynta tang 300 ruh kim poi.
Shillong, 04 Risaw:Mynta ka sngi la mih kynsan kynsan ka drama kaba ym pat ju jia koit ha ka khana jong ka Dorbar Jylla haba ka kynhun liang pyrshah ka la tur kynsan puk sha ka miej jong u Lamphang ban pynpaw ia ka jingpyr shah halor ka jingbym pdiang ia ka ‘adjournment motion’ halor ka ILP ba la wanrah da ka liang pyrshah.
Kane ka drama ka la sdang ha ka por kumba 11 baje mynstep, kata mar iakut ka kynta kylli jingkylli bad hadien ba u Lamphang u la pynbna ba un nym lah ban pdiang ia ka ‘adjournment motion’ ba la wanrah da ka liang pyrshah namar u la dep pdiang ia ka ‘resolution’ ba la wanrah da u MLA ka Nongkrem Constituency bah Ardent M Basaiawmoit bad kumjuh ruh ka jingkylli ba la wanrah da u James K Sangma MLA jong ka NPP.
Shuwa ban tur sha ka miej u Lamphang, la ieng shuwa u bah Paul Lyngdoh (UDP) uba la ban jur ia u Lamphang ba u dei ban pdiang ia kane ‘adjournment motion’ namar ka jingiakren kan long ym halor kaei ka ban sa jia, hynrei halor ki jingjia kiba la dep jia hapoh ka Jylla kaba la wanrah ia ka jingbym shongsuk shongsaiñ lyngba ki jingiakhih bad u la ong ba kane ka long kaba donkam ban iatai hapoh ka iindorbar.
Hadien kane u Lamphang u Abu Taher Mondal, u la batai ba ym lah ban pdiang namar u la dep pdiang ia ka ‘resolution’ ba la wanrah da u bah Ardent Miller Basaiawmoit kaba dei halor kane ka juh ka mat.
Hadien kane la ieng sa u Clifford Marak MLA ka GNC uba la kdew ba kane ka mat ka long kaba donkam, kumta u Lamphang u dei ban ailad ban iatai lyngba ka ‘adjournment motion’.
La bynrap shuh shuh sa u Dr.
Donkupar Roy Nongialam ka liang pyrshah, uba la pynpaw ba kane ka dei ka kam kaba donkam na ka bynta ki paidbah bad kaba long kyrkieh ban iatai hapoh ka iingdorbar bad u la kyntu ia u Lamphang ba u dei ban ailad ban iatai.
“Ia kane ka mat donkam ban iatai mynta mynta" la ong sa u bah Jemino Mawthoh (UDP), bud sa u James Sangma uba la ong ba u kloi ban weng ia ka jingbuh jingkylli bad dei ban ailad ban iatai shuwa ia kane ka mat mynta ka sngi.
Nangta bud sa u Saleng Sangma MLA shimet uba la ban jur ba dei ban ailad ban iatai ia kane ka mat.
Hynrei na ka liang jong u Lamphang u Abu Taher Mondal u la ieng ha ka juh ka nongrim bad u la pyniaid shakhmat ia ka Dorbar khlem sngap shuh ia ka jingdawa jong ka liang pyrshah.
Kumta na ka liang jong u Clifford Marak u la sdang ban ieng nyngkong na ka jaka shong ban tur sha ka miej jong Lamphang bad hadien kane la bud uwei hadien uwei, kata u Dr.
Donkupar Roy, Bah Paul Lyngdoh, Bah Titos Chyne, bah Jemino Mawthoh ba du bah Embhah Syiemlieh (UDP) kiba la dawa ba dei ban ailad ban iatai halor ka mat ILP.
Ha ka por ba u Lamphang u dang pyniaid ia ka Dorbar ki la tied ia ka miej jong u Lamphang bad ki la hylla ba dei ban ailad ban iatai, hadien kane la tur sha ka miej u Lamphang sa u Bah Metbah Lyngdoh, bah Brol Nongsiej bad u bah Remington Pyngrope ha kaba ki la hylla bad pynthut ia ka jingkren jong u Lamphang bad na ka liang jong u Lamphang um banse ban pynsangeh jubor ia ka dorbar ha kaba u la pynbna ba yn sdang biang ha ka por 11.
45 baje mynstep.
Ha ka por 11.
45 baje mynstep u Lamphang u la sdang biang ia ka dorbar bad na ka liang jong ka liang pyrshah kam shym la ailad satia ban iaid beit ka dorbar bad ki la ieng ban dawa ba dei ban ailad beit ban iakren halor ka mat ILP.
Dei tad ha kane ka por ba u bah Ardent M Basaiawmoit u bym shym la kren ei ei shuwa ban pynsangeh jubor ia ka dorbar da u Lamphang u la ieng na ka jaka shong bad ong ba u kloi ban weng noh ia ka ‘resolution’  bad kyntu ia u Lamphang ba un pdiang ia kane ka ‘adjournment motion’ ban iatai halor ka ILP.
