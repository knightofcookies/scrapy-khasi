Ka sorkar kam tip ba ka jingduna enrolment ka dei ka jingpyrkhing ban ai mark ha ka por exam.
Ha nongkyndong te ki kmie ki kpa jong ki khynnah skul ki lah ban control ia ki nonghikai.
Ki nonghikai bapli ki sheptieng ia ki kmie ki kpa namar lada kim pyndem ha ki kmie ki kpa ka skul jong ki kan duh noh.
Ka jingleh jong ki kmie ki kpa ha nongkyndong ka long ka bih ba ma ki hi ki ai ia la ki khun ba kin kylla bieit.
Ko ki kmie ki kpa to kyndit bynriew noh naduh mynta.
Wat ym ai bih shuh ia la ki khun.
Namar ba ki sngi jinglong tymmen jong phi, haba phi la phuh niuhlieh bad la kdor u syngkai, ki khun jong phi kin sa sngewthuh ia ka jingbakla jong phi.
Hangta ki khun jong phi kin sa tim ia phi.
Lada baroh ki kmie ki kpa ha nongkyndong ki sngewthuh ia kane ban ym shah ba ki khun jong ki kin kiew class khlem da pass bha, khlem pep ki khynnah nongkyndong kin ia ryngkat kyrdan bad ki khynnah nongsor.
Shillong:  Ka sorkar jylla ka la pynpaw ba ka kwah ban don ka jingiakren kaba lai mamla hapdeng ka sorkar jylla, ka sorkar pdeng bad ka HNLC.
Haba kren sha ki lad pathai khubor mynta ka sngi, u symbud myntri rangbah ka jylla u bah Prestone Tynsong u la ong ba ka donkam ia ka jingiadon bynta lang ka sorkar pdeng ban iakren halor ka jingtyrwa ka seng lehnoh ka HNLC.
“Kane ka kam, kam dei tang ha ka bor ka sorkar jylla hynrei ka donkam ia ka sorkar pdeng ruh.
Ngi donkam ban iashong lang da ka jingiakren lai mamla", la ong u bah Prestone.
U Symbud myntri rangbah u la ong ba ka sorkar ka dang buddien ia kane ka kam bad ka la shim khia bha hynrei ym pat lah ban pynthikna ia ka por lano ban pynlong ia ka jingiakren.
Dang shen, ka seng HNLC ka la tyrwa ban don ka jingiakren iasuk bad ka sorkar hynrei kam mut pat ba kan wan ban pyndem wait shwa.
Ka seng HNLC ka la maham ruh ba kan bteng ban rah suloi lada ki jingdawa kim long kam namar ba ka long kaba la khreh.
Ha kajuh ka por, ka sorkar ka la pynthikna ba ka jingiakren bad ki kam pyntriem, kim lah ban iaid ryngkat bad ka la kyntu ia ka seng ba ka dei ban sangeh ia ki kam pyntriem.
Nongpoh: Ki Pulit ka Ri Bhoi, mynta ka sngi ki la ioh ban tam ia kawei ka metiap jong uwei u rangbah, uba la shah wan bret ha kawei ka jaka kaba la tip kum ka 25 Mer Khongdong khlaw Umling, kaba don harum khyndiat ia ka shnong Shangbangla.
Halor ka jingiohtam ia katei ka metiap jong utei u Rangbah, la ioh jingtip ba ia katei ka met iap la lap nyngkong da ki paidbah, ha kaba ki paidbah tang mar ia lap ia katei ka metiap kaba la thiah lyngktar ha kawei ka Muri kaba don harud ka surok, ki la pyntip mar mar sha ki bor Pulit ka Ri Bhoi.
Ia utei u rangbah uba la shah wan bret ha katei ka jaka, la tip kum u Sushil Gorai (35) na Lapur Rangsagar, West Bengal, ia kaba la pynshisha da u hynmen jong u tei u rangbah bad la suba jur ba utei u rangbah la shah pyniap dusmon hashwa bad ki runar kin sa leit bret ha katei ka jaka.
Hadien ba la lap ia katei ka metiap, na ki bor pulit ki la iathuh, ba u tei u rangbah u dei uba la jah bad khlem wanphai shuh sha iing mynta la shi taiew tam eiei, ha kaba na ka liang ki ba ha ing ki la ujor da ka ejehar mynha ka 12 tarik u K’lyngkot mynta u snem halor katei ka jingjah jong u, hynrei dei tad mynta ka sngi ba la lap syndon ia katei ka metiap na katei ka jaka.
Haba iadei bad katei ka jingjia, na ka liang ki bor pulit, ki la pynlong ia ka jingtohkit kaba jur bad tad haduh mynta ka sngi, ki Pulit ki la ioh ban kem ia arngut ki briew kiba la shah suba jur, ba ki la donkti ha katei ka kam ban pyniap dusmon bad bret ia ka ka met jong u ha katei ka jaka bad ha kajuh ruh ka por, ki Pulit kin dang pynlong ia ka jingtohkit kaba jur, na ka bynta ban lap ioh dang don sa kiwei pat kiba donkti ha katei ka kam pyniap briew.
Jowai: Ka 6-Shnong Wah Lukha Association ka la weng noh ia ka jingpyrshah jong ka ia ka jingthmu jong ka Star Cement ban pynlong ia ka Public hearing ha ka 30 tarik une u bnai.
U ma Daiapher Lamare uba dei u Secretary katei ka Seng ba la thaw kyrpang ban iada ia ka wah Lukha, u la pyntip ba ka jingialang kaba la jong ha ka 11 tarik une u bnai ha Kuliang da kawei ka jingmut ka la rai ban weng noh ia ka jingpyrshah tih mawshun ka Star Cement ha Bri-Shyrnot.
Ka 6-Dorbar Shnong Wah Lukha Association ka la ieng rangbah ban pyrshah ia ka public hearing kaba la thmu ban pynlong ha ka 19 tarik Risaw 2019 bad kane ka jingpyrshah kaba jur ka la pynpulom noh ia ka Meghalaya State Pollution Control Board bad wat ia ka bor District ruh ban pynlong ia ka Public Hearing kumba la thmu.
U Secretary ka Association u la iathuh ba ka daw ba la weng ia katei ka jingpyrshah bad ban ai ka jingkyrshan ia ka public hearing kaban sawan ka long halor ka nongrim ba ka District Mineral Foundation Trust  (DMFT) ka la rai ban pynlut haduh 1 klur tyngka na ka bynta ban pynkhuid ia katei ka wah.
Ia kane, ka DMFT ka la shim ia karai ha ka jingialang jong ka kaba la long ha DC Ophis Khliehriat kaba la long ha ka 23 tarik Nohprah, 2019.
“Kum ka Association ngim don nongrim shuh ban pyrshah ia ka Public Hearing jong ka Star Cement ka ban long ha ka 30.
01.
2020 namar ba ka jingkwah jong ngi ban shna reservoirs dam, STP, ETP ban iada ia ka wah Lukha ka la iaid shaphrang" la ong utei u Secretary ka Association uba la ai khublei ruh ia baroh ki para nongshong ka thain bad kiba marjan kumjuh ia kito Sengbhalang kiba la wan ban iarap ia ngi ha ka jingiakhih pyrshah ban khanglad ia ka Public Hearing kaba la thmu ban pynlong ha u Risaw 2019.
Shillong: Ka Khasi Student Union  Narpuh Circle ka la ong ba la da ka jing pynbna paidbah (Public hearing) kan long ha ka 30 tarik u kyllalyngkot 2020 na ka liang ka KSU Narpuh Circle kin sa ujor sha ka tnad National Green Tribunal (NGT) pyrshah ia ka jingthmu jong ka Kompany Star Cement ban ioh ban tih ia u mawshun ha ka jaka ka ba 42.
051 haktar ha ka shnong Brishynot East Jaintia Hills.
Ka KSU Narpuh Circle ki la wan buh ia ka dorkhah ha u Secretary ka State Pollution Board u bah JH Nengnong ban pynpaw  ka jing pyrshah  halor ka jing thmu jong ka State Pollution Board  ban pynlong  biang ia ka jingpynbna paidbah ha ka 30 tarik u kyllalyngkot 2020 ban ailad ia ka Company Star Cement ban ioh tih ia u  mawshun ha ka shnong Brishynot East Jaintia Hills.
Haba iakren bad ki lad pathai khubor na ka liang u president ka KSU Narpuh Circle u bah K.
S Suchiang u la iathuh ba ka jingailad biang jong ka State Pollution Board ban pynlong ia ka jingpynbna paidbah ha lor ban shah ia ka Star Cement ban khlong ia u mawshun ka pynpaw ba kadon kaei kaei ha lyndet.
U la ong ruh ba ka KSU ha ryngkat  ki wei ki sengbhalang bad ki 6 shnong Association ki la pynpaw ia ka jing pyrshah jur ia ka jingpynbna paidbah ka ba la long ha ka ha ka 19 tarik u Risaw 2019 wat la ki la iohi ia ka jingpyrshah jong u paidbah nongshong shong katei ka thain hynrei tang mynta hapdeng 3 bnai ki la thmu ban pynlong biang ia ka jingpynbna paidbah kumta na ka liang kaseng kin pyrshah jur ia kane jingthmu ka State Pollution Board.
Ki KSU Narpuh Circle ha ryngkat ka jingpyrshah kin ai lad ban pynlong ia ka KSU namar ba ka jingpynbna paidbah ka dei kawei ka lad kaba ki paidbah ki lah ban pynsngew ia ki paidbah hynrei  na ka liang ka KSU ha ryngkat ka jingpyrshah kin ia leh ban pynsngewthuh ia ka jingpaidbah ia ka jingsniew ka ban mih na ka ne ka jingtih ia u Mawshuh.
Na ka liang u secretary  ka State Pollution Board u bah JH Nengnong, u la iathuh ba un hap ban pynlong ia ka jingpynbna paidbah namar ka jingpynbna paidbah ka long kawei ka lad ban pynsngew ia ka jingsngew jong ki paidbah bad ban  sngap ia ka rai jong u paidbah.
Editor badon burom,Nga u Shri Lasting Pala, Waheh Shnong Umkiang, nga pynpaw ia ka jingsngewdiaw, halor ka jingmih khubor ha u Wyrta.
com  tarik 16/01/2020, ba ka 6 shnong Wah Lukha Association,  ia ka  jingweng jong ka ban pyrshah ia ka Public Hearing jong ka Star Cement ka ban sa long ha ka tarik 30/01/2020 da kaba buh ia ka dur ba don lang ma nga kum u Waheh Shnong.
Ha ka jingshisha  ha ka tarik 11/01/2020, kaba la long ha Kuliang, ki nongkitkam jong ka 6 Shnong kim shym la ai jingtip ia nga kum u Waheh Shnong Umkiang, namar ka Dorbar Shnong Umkiang ruh ka iarap (support) lang ia ka 6 shnong.
kane ka jingweng jong ka 6 shnong Wah Lukha Association, nga kum u Waheh Shnong Umkiang, ngam don ka jingtip bad halor kane ka jingbuh  lang ia ka dur jong nga ka pynsngewdiaw shisha ia nga.
Te na ka liang jong nga kum u Waheh Shnong Umkiang, nga pynrem jur ia kum kine ki nongialam, khamtam ia u Daiapher Lamare, Secretary ka 6 Shnong Wah Lukha Association.
Ka jingkylli ka long, balei kim shym la khot lang ia ngi kiwei ki shnong ba marjan, bad ki seng bhalang kiba kyrshan (support) ia ka 6 shnong Wah Lukha Association, ha ka por ba weng ia ka jingpyrshah ia ka Public Hearing kaban sa long ha ka tarik 30/01/2020.
Kum une u nongialam ym dei shuh ban shaniah nangne shakhmat, shisien phi lah ban pynbieit ia ki paralok hynrei, arsien te phim lah shuh ban pynbieit.
Ha ka jingshisha ka shnong Umkiang, kam don bynta hapoh ka 6 shnong Association, hynrei tang ka jingai jingkyrshan (support) ia ka 6 shnong ban pyrshah ia ka Public Hearing, jong ka Star Cement kaba lah long ha ka tarik 19/11/2019.
Te kane ka 6 shnong da lade ka la weng ia ka jingpyrshah ia ka Public Hearing jong ka Star Cement kaban sa long ha ka tarik 30/01/2020, te nga kum u Waheh Shnong ngam don kyntien shuh ban ong ei ei.
Shri Lasting Pala,Waheh Shnong Umkiang.
Shillong: Ka seng “ Thma U Rangli-Juki" ki la pynpaw ba kila dep ban buh ka jingmudui da ka PIL ha Supreme Court ban pyrshah ia ka ain CAA 2019 ha ka 13 tarik Kylla lyngkot 2020.
Ha kane ka jingmudui katei ka seng kala kdew ba ki don haduh 17 tylli ki phang kiba long pyrshah ia ka Riti Synshar jong ka Ri.
Ka jingmudui ba ka CAA ka long pyrshah ia ka Riti synshar ka Ri, ia ka Ain CAA 2019 bad ia ka jingpyntreikam ia ka CAA 2019 kaba la notify ha ka 10.
01.
2020Ka TUR ka  mudui pyrshah ruh katkum ka Riti Synshar ka Ri ia ki notification/order ka Sorkar pdeng kiba ka la pynmih kumne, G.
S.
R 686 (E) Dated 7.
9.
2015, G.
S.
R 702(E) Dated 18.
7.
2016 and GSR 703 (E) dated 18.
7.
2016.
Ha ka jingmudui ka TUR ka kynnoh ba Ka CAA 2019 ka long pyrshah bad pynkhein ia ki hok tynrai ba la pruid dak ha ka Riti Synshar, kum ka hok ban long mar ryngkat ha khmat ka Ain (art 14) ka hok ban long laitluid bad im laitluid (art 21) ,ka hok ban ngeit blei ban mane blei laitluid (art 25) bad ka hok ban im jar jar bad kyrpang tang marwei hi (right to privacy kaba la pynbna dang shen da ka SC).
Ha ka jingmudui ka TUR kala kdew ruh ba ka CAA 2019 namar ba ka long pyrshah ruh ia ka hok tynrai jong ki tribal kaba kynthup ruh ia kito kiba shong ba sah ha Ri Bangladesh, kum ki Khasi-Jaintia, Garo bad kiwei de kiba bun kiba im bad shong shnong ha Bangladesh.
Ka CAA 2019 kam shym pyrkhat ei ei ia ki jingshisha jong ka jingim kiba don ha ki thain khapppud hapdeng ha Meghalaya bad Bangladesh bad ha ki Jylla ka thain shatei lam mihngi kiba ia khap bad ki Ri kum ka Bangladesh, Mayanmar, China, Bhutan.
Ki jingshisha ba kumno ki kur ki kha ki paradoh para snam ki ia im,iatrei iaktah bad ia imlang sahlang ha baroh ar liang jong u pud u sam.
Ka CAA 2019 kam pyrkhat ei ei ruh em bad kam suidniew ia ki jingshisha jong ngi kiba im ha ki thain khappud bad ka Bangladesh.
Ki khasi (niam tynrai)i, ki pnar (niam tre) bad ki Garo (songsarek) kiba bun kiba im bad shong shnong ha Bangladesh ki dang bat bad mane blei katkum ka niam tynrai bad kim don jingiadei ei ei bad kiwei pat ki hynriew tylli ki niam kiba la kdew ha ka CAA 2019.
Kumta ka Ain CAA 2019 ka lah shilliang bad ka kyntait ibein ia ki par kur para kha kiba don ha ka niam tynrai.
Ka TUR ka ong ba dei ban  sngewthuh shai ba ia ka jingiadei kur dei kha bad dei para ri jong ngi kiba im ha India bad Bangladesh la pyniakhlad jubor da u pud bad u lain ba la dro ha ka por ba ka Sorkar Bilat ka ieh noh ia ka jingsynshar jong ka.
Ka jingiadei para kur para kha bad para ri ka neh hynrei ka jingeh ka mih ba la dro noh ia u lain ba ngim lah shuh ban tam pud.
Mynta pat sa kane ka ain CAA 2019 ka ba pynpait, pharia bad phiah shuh shuh ia ngi bad kaba lah shilliang bad long shilliang khmat.
Ka TUR ka ong ba kum ki nongmudui ki artatien shibun ia kane ka Ain CAA 2019 ba ka lah ban long ba ka mih na ka jingthmu barieh jong ki seng/kynhun shitniam Hindu kiba angnud ban pynkylla ia ka Ri India kum ka Ri Hindu bad ban pynbor ia ki para kur para kha bad ia kiwei ban pynithuh noh ia lade bad ka niam Hindu.
Haba la thaw ia ka ain ban long nongshong shnong ka Ri India ha ka snem 1955 ki nongthaw ain ha kito ki por kim shym la shah satia ba ka niam kan dei ka nongrim namar ba ka ialong pyrshah bad ki nongrim tynrai jong ka Riti Synshar ka Ri.
Ha ka jingmudui ka TUR kala kdew ba ka CAA 2019 ka pykhein bad long pyrshah ia ka Right to Privacy jong ki khasi ki Jaintia ki Garo, kiba dang bat bad ngeit Blei ha la ki jong ki niam tynrai, kiba wan rung shong shnong na Bangladesh sha Meghalaya India namar ba kim dei napdeng kito ki hynriew tylli ki niam ba la jer ha ka Ain.
Kine kim lah ban ioh long nongshong shnong satia wat la ki wan phet ne wan rung na Bangladesh.
Ha kajuh ka por ka jingpyllait noh na kane ka ain CAA 2019 na ki jaka kiba hap hapoh ka sixth schedule ka khanglad bad buh jingeh ia kiwei pat ki para khasi_Jaintia bad Garo kiba wan rung shong shnong ne wan phet na Bangladesh ban ia im lang para ri para kur para kha bad ka khang ia ki ban ioh long nongshong shnong ka Ri India lait sa tang lada ki wan shong shnong ha ki bynta kiba hap hapoh ka Normal Area ka Shillong Municipality.
Kumta ka Ain CAA 2019 ka long tohmet, ka leh shilliang khmat bad ka khein dewthala ia ki hok jong ki Khasi, Jaintia bad Garo.
Kumta kum ki nongmudui ki shem ba ka Ain CAA 2019 kam lah ban ieng bad kam don nongrim ban ieng, ka pynkhein bad khein dew thala pynban ia ki rit paid tribal kaba mut ki Khasi, Jaintia , Garo bad kiwei de ki rit paid.
Ki kyndon kum ka Sixth Schedule bad kiwei kiba don ha ka Riti Synshar ka Ri ki kren shai halor ka jingiada ia ki Tribal bad ki ai ruh ka bor ban iada, pynneh pynsah bad kyntiew ia ka jingim ki tribal kum ka kolshor, ka ktien, ka khyndew ka shyiap bad kumta ter ter.
Hynrei ka Ain CAA 2019 kam khein snep ia kine baroh bad ka pyrshang pynban ban knieh noh na ngi ia ki hok jong ngi bad ban pynduh pyndam shi syndon ia ngi na sla khyndew.
Ym dei tang ma ki khasi, Jaintia bad Garo kiban shah ktah na kane ka Ain CAA 2019, hynrei kiwei ruh ki tribal ne rit paid kum ki Rabha, ki Hajong, Chakma, Kuki bad kiwei kiba mad ia ki jingeh ha ki Ri kum Bangladesh bad Myanmar.
Kumta kum ki nongmudui ngi duwai bad kyrpad hakhmat ka iing shari ba don burom ka SC ban pynbna ba (a) ka Ain CAA 2019 ka long pyshah bad pynkhein ia ka Riti Synshar ka Ri bad (b) Ban ai ka hukum katkum ka Article 142 ba ka Sorkar India ka dei ban don noh ki kyndon kiba shai, ba biang bad paka ban pynbeit ia ki kam phet wir.
Ban weng ia ki jingeh ba ki nongphet wir ki iakynduh bad ruh ban iarap bad iada ia ka Ri India na kane ka jingeh.
Bad kine ki kyndon ki dei ban long ki bym lah shilliang bad ki bym leh shilliang iano iano ruh, ki dei ban long katkum ki nongrim jong ka hok longbriew man briew bad ka sain pyrkhat synshar paidbah bad kidei ban long ki shai bad ba beit khnang ba kan wanrah ia ka jingbha bad jingmyntoi ia baroh lang.
Ka Tur ka kwah  ruh ban pynpaw ia ka jingsngewkhia kaba jur ba kane ka Ain CAA 2019 ka la wanrah ia ka jingsheptieng kaba shong nia jong ki rit paid ha kylleng ka thain Shatei lam mihngi kaba kynthup ia ngi ki khasi jaintia bad Garo.
Kane ka Ain ka la pharia ruh bad wanrah ka jingsngewiapher niam bad jaidbynriew ha ka Ri India baroh kawei.
Ha kylleng ka Ri India ki samla pule ki longkmie ki rangbah bad ki nonshong shnong ki iakhih bad ieng pyrshah ia kane ka Ain.
Ka Ain CAA 2019 ka ktah jur ia ki nongrim tynrai jong ka Riti Synshar bad kumta ka ktah ia baroh kawei ka Ri.
Ki jingiada bad jingpyllait ba shiteng shilliang ia ki katto katne ki Jylla kiba hap hapoh ka sixth schedule ne kiba don ia ka ILP kan ym iarap ei ei, ka dei tang ka jingpynthamme bad jingpynbieij ia ki nongshong shnong.
Ka Sixth Schedule kam don jingiadei ei ei ruh em bad ka CAA 2019; bad kam don kano kano ka paragraph ha ka Sixth Schedule kaba batai shaphang ka jinglong nongshong shnong.
Ia ka Citizenship jong ka Ri India la kdew tang ka Part II bad ha ki article 5-11 jong ka Constitution.
Khatduh ngi kyntu ia ki nong shong shnong kin bteng ia ka jingiakhun bad jingdawa ba shongnia bad katkum ki ain bad ki hok ba ka riti synshar ka ai, ba dei ban pyndam noh ia ka CAA 2019.
Ka TUR ka ong donkam ia ka Ri India kaba synshar halor ka nongrim jong ka jingburom kylliang bad jinniewkor ia ki hok bad jinglaitluid jong ki jaidbynriew bad jaitniam bapher kiba don ha Ri India.
Ka Synshar khaddar kaba burom bad niewkor ka sain pyrkhat (ideology) jong para nongshong shnong kaba kynthup jong ki ritpaid bad ki tribal.
Ka synshar khaddar kaba niewkor ia ka jingsngew bad jingpynpaw jong kiwei.
Ka TUR ka ong ba  donkam ia ka Ri Iindia kaba synshar hok, kaba iada ia ki hok bad kyntiew ia ki rit paid bad ki tribal katkum ba la pruid dak ha ka Riti Synshar.
Namarkata ka jingiakhun ban iada, pynneh pynsah bad kyntiew ia ki Tribal, kaba kynthup ia ngi ki khasi, Jaintia bad Garo, kan ym lah ban lait na ka jingiakhun pyrshah ia ki bor bad kynhun kiba thmu ban wanrah tang kawei ka niam, kawei ka kolshor, kawei ka sain pyrkhat bad tang kawei ka rukom synshar ha baroh ka Ri India.
Kane ka long katkum ka kyrwoh kaba la phah da ka Mantre Passah bad Kyrsoibor Pyrtuh dkhot jong ka TUR.
Shillong: Ka jingialang ka ba la pynlong da u CEM ka Khasi Hill Autonomous District Council u bah Latiplang Kharkongor na ka liang ki MDC jong ka United Democratic Alliance kaba la ialam da u bah Teinwell Dkhar, ki khlem wan ban ia shim bynta ha kane ka jing ialang.
Ha ba ia kren bad ki ladpathai khubor na ka liang u Bah Latiplang, u la ong ba ka na ka liang jong u, u la khot ia ki ba kin wan shim bynta lang ha kane kajingialang mynta ka sngi hynrei ki khlem wan bad ka jingbym wan shim bynta jong ki MDC ka UDA ka long ka jingsngew jong ki.
U la ong ruh ba ka jingkhot jong u ka long ba ia mir jingmut halor jingbha jong ka jait bynriew bad ka long ka thong kaba kongsan eh ba kin ia mir jingmut lang.
Na ka liang u RL Blah u Secretary ka synjuk ka nongshynshar shnong u la buh ka jingkyrpad ia baroh ki MDC ba kin wan ban iashim bynta lang ha ka jingialang ka ban long biang ha ka 18 tarik u kyllalyngkot 2020.
U la ong “Ngi buh ruh ka jing kyrpad ia ki MDC ka UDA ba kin sngewbha ba kin shim khia kum ki nongmihkhmat jong ka KHADC bad  ba kin wan ha ka sngi saitjain ban ioh ban iamir jingmut lang bad ba kin leit ia kynduh lang ia u Chairman ka PSC.
"U la ong ruh ba lada ki don ka jingsngewkhia na ka bynta ka ri bad ka jait bynriew u ngeit ba kin sa wan ban shim bynta lang ha kane ka sngi.
Shillong: Khnang ban pyntreikam noh ia ka ain Meghalaya Residents Safety and Security Act (MRSSA) 2016,  ka Deputy Commissioner ka East Khasi Hills kaba dei ruh ka chairperson ka District Task Force, ka kong Matsiewdor M War mynta ka sngi, ka la khot ia ka jingialang bad ki nongkitkam shnong ka sor bad khapsor na ka bynta ban pynkhreh ban pyntreikam noh ia kane ka Ain.
U general secretary ka Synjuk Ki Khlieh Nongsynshar ka Bri Hynniewtrep (SNSBH) u bah RL Blah haba kren sha ki lad pathai khubor mynta ka sngi, u la iathuh ba ka jingkhot ka DC ia kane ka jingialang ka long ban pynshai ban pynsngewthuh ia ka rukom pyntreikam ia kane ka ain.
Ka jingthmu ka MRSSA ka long ban tehlakam ia ka jingwan sah wai ki briew nabar sha kane ka jylla khnang ban tehlakam ia ka jingjyllei ki bar jylla.
U bah Blah u la iathuh ba namar ba ka dei kaba kham bniah, ka DC ka la aiti ruh da ka CD sha ki dorbar shnong ba kin pule bniah shwa ba kin ai ia ka jingai jingmut lada don kano kano ka jingdonkam ban pynbeit shwa ban pyntreikam noh ia ka.
Ka jingialang halor kane, kan sa long biang khnang ban shim ia ka rai kaba khadduh ban pyntreikam ia ka.
U bah Blah u la iathuh ba ka sorkar ka kwah ban sdang noh ia ka jingpyntreikam naduh kane ka taiew ban wan hynrei la iakren ban jied shwa ia ki katto katne ki dorbar shnong, ym ban leh baroh ki dorbar shnong namar ba hap ban pynbiang ki jinglum jingtip  bin ba pin  bad ka donkam ia ka jinglut kaba bun naduh ka bor met, ka pisa bad kiwei.
U la iathuh ba ka jingthmu ka MRSSA ka long ban ioh ia ka jingkhein jingdiah jong ki nongshong shnong, ha kaba ka sorkar ka kwah ban long kaba ryntih ia baroh ki nongshong shnong.
“Ynda la pyntreikam, yn sngewthuh kumno kan long’, u la ong.
Kane ka dei ka sien ba nyngkong ba ka DC ka la khot ia ki dorbar shnong bapher bapher.
Haduh mynta, ka jingialang kaba la khot ka sorkar halor ka MRSSA ka long san sien naduh u snem 2016.
U bah Blah u la ong ba ka sorkar ka kwah ban sdang noh ia ka jingpyntreikam naduh kane ka taiew hynrei la iakren ban jied shwa ia ki katto katne ki dorbar shnong, ym ban leh baroh ki dorbar shnong namar ba hap ban pynbiang ki jinglum jingtip  bin ba pin  bad ka donkam ia ka jinglut kaba bun naduh ka bor met, ka pisa bad kiwei.
Nongpoh: Ha kaba kut ka 2nd HNYF Football Tournament, ka lympung ialehkai kaba la pynlong da ka HNYF 20Mer Circle, ka Pahammawlein 20Mer Football Club, ka la ioh ban rah ia ka namlahduh, hadien ba ka la lah ban pynliem noh pyrshah ia ka Kongripara da 3-0 kol ha ka jingiakhun phainal kaba la long madan ialehkai ka shnong Pahammawlein.
Kiba la donlang ha kaba kut jong katei ka phutbol ka HNYF, ki kynthup naduh u Bah Latiplang Kharkongngor, nongialam barim ka HNYF bad uba dei ruh u CEM ka KHADC, kum u kongsan, nangta u Bah Livingstone Thangkhiew, nongialam barim ka HNYF kum u symbud kongsan, u Bah Sadon K.
Blah, General Secretary ka HNYF Sengkmie, u Bah Marcus Marten lem, President ka HNYF ha Ri Bhoi, u Bah Jyan Sylliang Rangbah shnong ka Pahammawlein, ki riew rangbah ka thain lem bad kiwei.
Haba phai sha katei ka jingiakhun, watla ka Pahammawlein 20Mer ka la jop da 3-0, hynrei ha ka jingiakhun la iohi ba ka la dei ka jingiakhun kaba itynnad bad kaba iakhaid bha, khamtam eh da ka jingwan sakhi ki paidbah jong katei ka thain.
Kumta ha ka kylla step jong ka jingiakhun dei ka Pahammawlein 20mer, kaba la lah ban lamkhmat ia ka jingiakhun da kaba thep 1-0.
Haba bteng ka kylla miet, ka jingiakhun ka la nangkhluid namar kitei ki kynhun kiba la poi sha ka phainal, ki la iakhun tyngeh na ka bynta ban ioh thep kol bad ruh ban long kum ka kynhun lahduh ha katei ka lympung ialehkai.
Kumta katba ka jingiakhun ka la nangiaid shakhmat ki rangialehkai ka Pahammawlein 20Mer Football Club, ki la ioh ia ka kabu ban pynkhih jar haduh arsien bad kaba la pynlong ia ka kynhun ba kan pynliem noh ia ka Kongripara SC da 3-0.
Ka Pahammawlein 20Mer Football Club kum ka lahduh, ka la ioh ban khur ia ka song pisa kaba T.
20 hajar lem bad ka Trophy, katba ka Kongripara SC kaba la shah rem noh ha katei ka jingiakhun, ka la ioh ban khur ia ka song pisa kaba T.
10 hajar lem bad ka Trophy, nalor kata la sam ruh ia ki khusnam shimet, kaba kynthup naduh kiba ioh ia ka nam Best Player, Top Srorer bad Best Goalkeeper.
Shillong: Ki dak jong ka jingsdang ban sniew ne duh jong ka madan artificial turf, kaba dei jong ka Meghalaya Football Association kaba don ha madan Polo, ka la paw tyngkrein ia ki dak ba ka la sdang ba kan sniew bad jot rathai, namar ka jingpyndonkam palat liam ia ka.
La iohi ba ki bynta kiba la sdang ban sniew bha dei na ka phang jong ka surok kaban leit sha JN Stadium Polo, bad ka jingsniew bad jot rathai kane ka madan ka dei ha ka bynta jong ka kol kaba sdang naduh ka bynta jong ka D, bud pat sa ki bynta jong ka 6 yard ka jaka ba la ruid line lieh ba ieng u nongap kol bad ka bynta ba dei ban shut ia ka penalty.
Iano sha yn ia kdew kti, kane ka khubor ka long beit ban pynpaw sha ki paidbahbad ba ieit ia ka phutbol, ba kano kano ka tiar lada ym nang ban pyndonkam ia ka, ka jingduh ne sniew ka la ap lypa hakhmat.
Kumba ka long naduh ba ka Fifa ka la ai sngewbha ia kae ka madan, ym lah ban len ba ka la long shisha ka jingkyrkhu kaba khraw, ha kaba la lah shisha ha kaban pyndonkam pura ia ka, katta naduh ka Shillong Sports Association, nangta sa ki klob ialehkai ka jylla kiba la juh iakhun teng ha ka lympung ialehkai jong ka I.
League, nangta ki klob ialehkai ba iashim bynta ha ki lympung ialehkai ka SSA bad khlem da klet ia ki prokram ia kilan met jong man kawei pa kawei ka kynhun ialehkai ka jylla hapoh ka lama jong ka MFA.
Hynrei kumba ka long ia mynta, ka jinglong jong kane ka madan ka donkam palat ba kan ioh shwa ia ka por ban shongthait bad ba donkam ban maramot kyrkieh ia ka, khnang ba ka jingjot ne sniew jong kane ka madan kan nym bteng sha kiwei pat ki bynta ki jong ka.
Bah Ardent BasaiawmoitNga  sngewdei ban pynmih ia kane ka jingthoh  kum ka jingpynshai lyngkot ia kine ki mat khnang ba u paidbah un ioh jingmut jingpyrkhat kaba long kumne harum:-Shuh shuh kane ain kam shah ruh ia ki briew kiba nabar ba kin shim bad pyndonkam ia ka jaka  hapoh kita ki district ba kane ka ain ka treikam.
Nalor kiwei pat ki district, hapoh kane ka ain la kynthup ruh ia ka Khasi bad Jaintia Hills district.
Kumno ban pyntrei kam ia kane ka ain :- Kane ka ain ka kren bad kdew shai kumno ban pyntreikam ia ka.
Ka rukom ban pyntreikam ia kane ka ain kam long satia kaba eh bad kaba jwat haduh katta katta kumba lah pynpaw da ki nongialam jong ngi kiba don ha ka Sorkar na ka por sha ka por.
Kane ka ain ka batai kumne,It shall be lawful for the (state government) to prescribe, and from time to time to alter by notofication in an (official Gazzette) a line to be called “ The Inner Line" in each or any of the aboved named districts.
Local extent.
Kaba mut ba ka long shongain ia ka Sorkar Jylla ban pynmih jingthoh bad na ka por sha ka por ban pynkylla da ka jingpynbna ia uta u lain uba ki khot,"Inner line" ha kawei ne ha kino ma kino ki district ba lah kynthup ha kane ka ain.
Hynrei ka lynti ba ka Sorkar Meghalaya ka lah shim ka long kaba pher bad kaba kham I kyllain.
Ki briew kiba dei ki Hindu, ki Sikh, ki Buddhist, ki Jain, ki Parsi bad ki Khristan kiba rung sha ka Ri  India ha lane ha shwa ka 31 tarik u Nohprah 2014 ia kiba ym shym la ithuh bad kaba long be-ain katkum ki kyndon ain jong ka Ri yn nym khein be-ain shuh ia ki lyngba kane ka jingpynkylla thymmai ia ka ain long traishnong jong ka Ri India.
Shuh shuh katkum ka paragraph 3(4) jong kane ka Citizenship Amendment Act 2019, la ong ba ki jaka kiba hap hapoh ki tribal areas ha ka jylla Assam, Meghalaya, Mizoram bad Tripura kin lait na ka jingtreikam jong kane ka ain.
Kaba mut ba kane ka ain kan treikam beit ha kita ki normal areas kiba kynthup ia ka Police Bazar, ka Jailroad, ka Keating Road, European Ward, ki Cantonment, Municipality of Shillong,( except much of the area comprised within the munciality of Shillong as formed part of Khasi State of Myliem) lait noh kito ki jaka hapoh ka Shillong Municipal kiba dei ki bynta jong ka Hima Mylliem.
Tang ba ki paidbah kin tip ba haduh u snem 2013 ka lah don ka report ba ki Hindu kiba lah phet na Bangladesh ki lah poi haduh kumba 113 lak eiei kaba mut kumba 11.
3 million katba Ka jingdon paid jong ngi ki khasi kum ka jaidbynriew baroh ka long tang kumba 15 lak eiei lane 1.
5 million.
Napdeng kitei ki 11.
3 million katno ki lah rung sha kane ka jylla jong ngi ym pat don ba lah ban ai jingkhein wat ka Sorkar ruh kam pat don ia ka jingbuh jingkhein ia kane.
Lada kane kam dei ka jingma kaei pat kan dei ka jingma ia ngi?Shuh shuh la ong ba ki ain jong ka Sorkar Jylla ne ka Sorkar kmie kin nym lah ban shu trei kumto, Application of Union and State Laws – No act of the Legislature of the State in respect of which the District or the Regional Councils have power to make law shall apply unless the District Council by public notification directs and the District Council can in so applying the law make any exceptions or modifications it thinks fit.
In respect of any other law made by Parliament or the Legislature of the State, the Governor shall determine whether it shall or shall not apply to the autonomous district or regions and, if so, the Governor may make such exceptions or modifications as he may notify with or without retrospective effect.
Ha kaba ia dei bad ka Meghalaya, ha kane ka Schedule, Meghalaya ka mut, ka autonomous State ba lah thaw lyngba ka Article 244 – A bad ka kyntien autonomous pat ka thew ia kata ka hok ban synshar da lade ia lade ne ka right of self- government.
Ha kane ka kyndon ain la pynshai ruh ia kita ki jaka kiba hap hapoh ka Khyrnit jong  kane ka Sixth Schedule kaba ki ong ka Table ha ka para kaba 20 bad lah pynbeit thymmai ruh na ka A and B sha ka part  I,II, IIA and III.
Hangne ka kdew shai ba ka Sixth Schedule ka treikam beit tang hapoh kita ki tribal area ba la kdew ha ka Table II jong ka para 20.
Kaba mut tang ha ka Khasi Hills District, Jaintia Hills District bad Garo Hills District.
Na kitei ngi sngewthuh shai ba ka Sixth Schedule ka dei kaba la bhah na ka bynta ki autonomous district ym ia ki Jylla ba pura lane ki full fledged State.
Dei namar kata ka daw la bsuh ia ka Para 12A hapoh ka Sixth Schedule ban pyntikna ba kan nym don ar tylli ki bor synshar hapoh ka Jylla Meghalaya namar ka Meghalaya kam dei shuh ka autonomous State hynrei lah dep ban kyntiew ia ka sha ka Jylla ba pura ha ks 21 tatk u Kyllalyngkot 1972 lynhba ka North Eastern Areas(ReOrganisation) Act, 1971.
Kumta ngi dei ban sngewthuh shai ba hadien ba lah pynkha ia ka Jylla Meghalaya la weng ruh ia ka jingphiah hapdeng kita ki tribal area bad ki normal area bad ka Jylla Meghalaya ka long pura ia baroh kawei.
Namarkata ban ong ba ka Citizenship Amendment Act 2019 kan nym treikam ha ki tribal area ka long kumba pynhiar kyrdan biang ia ka Jylla Meghalaya sha ka autonomous State.
Ngam sngewphylla ia kane ka jingleh jong ka Seng BJP namar ngi lah iohi kaei kaba lah jia ia ka Jylla Jammu  Kashmir kaba lah shu shah pynkylla Union Territory kha ma kha.
Kaba kham sngewthamula ka long ba ki nongialam jong ngi kiba don ha ka Sorkar ki lah pyrshang katba lah ban pyni jingeh ha kaba iadei bad ka jingpynrekam ia ka ILP kaba long ka lad jingiada ia ngi bad ki la pyrshang ruh ban pynshngain pat ia u paidbah ha kaba iadei bad ka CAA da kaba pynpaw ba kane ka ain kan nym treikam ha ki tribal area.
Kan long kaba jrong eh lada ngan thoh bniah ia kane, hynrei tang ban lam jingmut ia ki paidbah halor kitei ki mat kiba kongsan eh khamtam ha kine ki por kiba mynta nga la pyrshang katba lah ban thoh lyngkot ia kane ka jingthoh jong nga.
Kaba khatduh ka jingkyrpad jong nga ia ki paidbah nongpule ba kin sngewbha ban pule da kaba pyrkhat jylliew bha.
Shillong: U Vice President jong ka HYC sengkmie u bah Donboklang Kharlyngdoh u la shah khot hajir ha Sardar PS lashai ka sngi ka 17 tarik bad kumjuh la 18 tarik ha Mawlai PS ha kaba iadei bad ki jingiakhih Citizenship Amendment Act (CAA) 2019 bad ILP (Inner Line Permit) kiba dang shu dep shen.
Ha kaba la pyngat ruh ha kiba bun ki kyndon jong ka Indian Penal Code (IPC) pyrshah ia une u nongialam jong ka HYC.
Na ka liang ka seng hi baroh kawei ka sngew ba kum kine ki jingkhot hajir pyrshah iaki nongialam jong ka seng ka dei tang ka lynti kumno ban pyntieng pynsmiej iaki nongialam jong ka seng bad kumjuh iaki dkhot jong ka Seng, khamtam ha kum kane ka saw ka siañ ba ka jaitbynriew baroh kawei ka  don hapdeng ka jingiakhun pyrshah iaka aiñ CAA bad kumjuh ban dawa pyntreikam noh mardor ia ka ILP na ka sorkar kmie hapoh ka jylla Meghalaya katkum ka resolution ba la pass da baroh 60 ngut ki MLA ka jylla.
Na ka liang ka Seng ka kren da kaba shai ba kum kine ki jait jingtynjuh na ka liang ki bor ka aiñ ban khot hajir ia ki nongialam ka seng kin nym lah satia da leilei ban pynduh lane ban dkhat  ia ka nongrim lane iaka mynsiem iakhun jong ka Seng hi baroh kawei.
Ka seng kan pyntikna ba ki jingiakhun pyrshah ia ka aiñ CAA bad kumjuh ban dawa pyntreikam ia ka ILP mardor  bad ka jaitbynriew hi baroh kawei kin dang jur shuh shuh nangne shah khmat  lada ka Sorkar India hapoh ka jingialam jong ka BJP ka dang leh kuman bad bym suidniew ia ki jingdawa jong ka Seng bad ka Jaitbynriew hi, ong ka  kyrwoh na u bah Enlang Sawian u dkhot ka CEC.
Nongpoh: Ka jingthmu ka National Highway Authority of India (NHAI) ban pyntreikam da ki FASTag ha baroh ki Toll Gate, na ka bynta ban weng ia ka dheng kali ha ki Toll Gate ne ki jaka khrong khajna, ka la wanrah jingeh ia ki paidbah nongleit nongwan kiba pyndonkam ia ka surokbah NH-6 ha Ri Bhoi.
Lah ruh ban kdew hangne, ba ka NHAI ka la rai ban pyntreikam noh da ki sticker FASTag, ka long kum shibynta ban pynsuk ia ki paidbah nongleit nongwan, khnang ba kin lait na ka jingieng lain lane ban siew lyngba ka pisa nokot sha kitei ki Toll Plaza bad ia katei ka rai ban pyntreikam noh da ki FASTag, na ka liang ka NHAI ka la rai ban sdang pyntreikam noh naduh ka 31 tarik u Nohprah.
Ka jingtip kaba la iohlum da u Nongthoh khubor, la ong ba ka nongrim kaba la pynlong ia katei ka jingsahkut kali, ka dei namar ba bun na ki kali kiba iaid ba ieng lyngba katei ka Toll Plaza, ki dei ki kali ki bym pat don ia ki FASTag ha ki kali jong ki, ha kaba na ka liang ki nongpyniaid ha katei ka Toll Plaza, ki la shim khajna arshah na kaba dei ban siew, kata na bynta jong kito ki kali ki bym pat don ia ka FASTag.
Shuh shuh la ioh jingtip ruh, ba katei ka jingsahkut kali ha katei ka Toll Plaza, ka la neh mynta la la jan shitaiew lynter, ba katei ka jing dheng kali ka la jia beit man ka sngi bad kaba la wanrah jingeh shikatdei eh ia ki paidbah nongleit nongwan bad khamtam eh na bynta jong kito kiba don ia ki kam kiba kyrkieh.
Haba ioh ban iakren bad ki katto katne ngut ki nongniah kali, ki la ong ba kumba ka long mynta ka don ka jingdkoh ha ka rukom pyntreikam ia kitei ki FASTag, namar ki don ki khep ba thut ha kito ki tiar kiba la buh ban ot ia ka khajna na ka fast tag sticker ha ki kali (Detector Device), namar ki don ki khep ba kim treikam tikna bad ki paidbah ki hap ban siew da ka pisa, hynrei haba ki la iaid shakhmat na katei ka Toll Plaza, ki sa ioh pat ia ka Message ba ka pisa jong ki, ka la shah ot na ki account kaba ki la pyniasnoh bad katei ka FASTag.
Na kaei kaba la iohi na ka jingsahkut kali ha Toll Plaza Pahammawlein 20mer, la iohi ba ka la pynsyrtok shikatdei eh ia ki paidbah nongleit nongwan bad khamtam eh na bynta jong kito kiba don ia ki kam kiba kyrkieh, ha kaba la mih ruh ka sur na ki nongniah kali ba ka NHAI ka la dei ban nangpynjynsur ha ka rukom pyntreikam ia kitei ki FASTag, namar kumba ka long mynta ki ka pynshem jingeh palat ia ki nongleit nongwan.
Nga marwei haba nga poi ha toll 0laza pahammawleiñ.
Lada nga lah ïeng laiñ ba jrong ngam ju siew shuh ia ka khajna….
Nga marwei haba nga poi ha toll plaza pahammawleiñ.
Lada nga lah ïeng laiñ ba jrong ngam ju siew shuh ia ka khajna….
U Subramaniam Swamy, nongialam ka seng BJP bad u dkhot jong ka  Rajya Sabha, u kam ba ka dei lyngba ka dur blei jong ka Lakshmi, kaba lah ban nang pynbha ia ka iew jong ka pisa India bad kumta u ai jingmut ban buh noh da ka dur jong ka blei Lakshmi ha ki kot tyngka jong ka India.
Haba kren ha ki kotkhubor hynnin ka sngi, ha Madhya Pradesh jong ka Khandwa District, U Swamy, u iathuh ba ha ka pisa ha Indonesia la buh da ka dur jong U Ganesha bad u ong ruh ba u blei Ganesha, u weng ia baroh ki jingeh bad u ong “Nga iohi ia ka jing donkam ia ka dur jong ka blei Lakshmi ha ki pisa India bad katei kan iarap ban pynheh dor ia ka pisa India.
U Swamy u kam ruh ba ka seng BJP, kan sa pyntrei kam noh shen ia ka  Uniform Civil Code (UCC), ha kaba u ong ba katei ka dei ka ain, kaba la iai bthah da ka  Supreme Court ha ki 70snem ba ladep bad kumjuh ka article 44 jong ka riti synshar ri.
Shillong:   Ka Synjuk ki Waheh Shnong, War Jaiñtia, Amlarem Sub Division myn hynnin ka sngi Balang ka la phah da ka jingthoh sha u Myntri ka tnat Kam Pohing ka Sorkar Jylla u James PK Sangma ban kyrpad ia ka Sorkar Jylla ba kan phah ia ki Pulit Pahara ban iada ia ki paidbah ba shong shnong ha ki shnong khappud jong ka ri India-Bangladesh jong ka War Jaiñtia kiba shongsyier mynsiem na ka jingwan thombor ba dang shen jong ka kynhun ki runar na ka ri Bangladesh.
Ha ka dorkhas jingdawa ba la soi da u President u Ma Kolmen Pohshna, ka Synjuk ka la pyntip ia u Myntri ka tnat Kam Pohing ba ki paidbah jong ka thaiñ War Jaiñtia ki shongsyier mynsiem haduh mynta mynne na ka jingwan thombor ba dang shen jong ka kynhun ki runar na ka ri Bangladesh.
Kum ban shu pynkynmaw hangne, ka kynhun jong ki runar na ka ri Bangladesh ki la wan kiew sha rilum jong ka War Jaiñtia dang shen bad shoh pynmynsaw ia ki nongshong shnong ha Lad Darrang, Dawki, thombor bad lute ia kawei ka longiing ha ka shnong Amdoh bad thombor ruh ia arngut ki shipai Border Security Force (BSF) jong ka Rongtila Border Out Post.
Ka  Synjuk ka la kyrpad ia ka Sorkar Jylla ba kan iakren bad ki bor pyniaid jong ka tnat shipai BSF ban kham pynbun ia ki shipai ha khappud khnang ban iada ia ka jingwan prongtuh kino kino ki kynhun runar shapoh u pud u sam jong ka thaiñ Ri War Jaiñtia ka bym pat don jingker sainar shiah haduh mynta.
“Nga kyrpad ia phi ban phah kham bun ruh ki Pulit namar kiba don mynta ha Dawki Police Station ki don tang khyndai ngut bad ka buh jingeh ia ki ban tem ia kino kino ki kam runar ruser khamtam eh lada jia ba ki kynhun runar na ka ri Bangladesh ki wan prong tuh shapoh u pud ki shnong jong ngi bad leh ia ki kam pyntriem bad kumjuh ruh wat ka Muktapur Police Out Post ka mad ia kane kajuh ka jingeh na ka daw ka jingdua ki bor Pulit ban tem ia ki kam runar jong ki mynder ri ba wan na ka ri Bangladesh," ong u President ka Synjuk u Ma Kolmen Pohshna.
Ha kajuh ka por, ka Synjuk ka la pynkynmaw ruh ia u James PK Sangma uba peit ruh ia ka tnat Bording jong ka Sorkar Jylla halor ka jingbym don bording ha ka shnong Amdoh.
“Ki kynhun runar ba la wan thombor dang shen ia kawei ka longiing ha ka shnong Amdoh ki la ioh ban phet krad sha Bangladesh na ka daw ka jingbym don bording," u la ong.
Ka Kynhun ki nongthoh khubor kiba la hiar jurip dang shen ia ki shnong khappud ka War Jaiñtia ki la sakhi da la ki jong ki khmat ba ki paidbah ka shnong Amdoh ki la hap ban shu shongdum na ka daw ka jingbym don ka bording elektrik.
Shillong:  Ki pulit ka East Jaintia Hills ki la ioh ban kem ia ki ar ngut ki bar Ri ki ba dei ki nong Africa ha 14 tarik u kyllalyngkot 2020 ha ka por 12:30 mynstep na Umtyrnga.
Kine ki ba la shah kem ki dei ki ba la tip kyrteng kum u James obafor Omeya 32 snem ka rta bad u Paul chidiebare Nwoon 28 snem ka rta.
Ia kine arngut la ioh ban kem na kawei ka bus night super ka ba don ia u number AS-01-HC-9034 ka ba wan na Agartala bad thmu ban leit sha Guwahati.
Ka jingshahkem ia kine ka long halor ka jingbymdon ia ki kot ki sla ki ba tikna ba ki wan rung sha ka ri india.
La buh ia ka ejahar ia ka ne ka case ha Khliehráat PS bad ka jingtohkit a dang iaid shakhmat.
Kum ban shu pynkynmaw ka tnad jong ki pulit East Jaintia Hills ha kine ki 4 bnai ki la ioh ban kem haduh 24 ngut ki bar Ri ki ba wan rung khlem da biang ki kot ki sla.
Jowai:  Ka Meghalaya People Labour Union (MPLU) ka la rai ban ialeh pyrshah ia baroh ki jait kam ba be-ain hapoh ka jylla bad ia kane ka rai la shim ha ka jingialang jong ka District Committee kaba la long ha Khliehriat ha ka jingiadonlang u President ba rangbah jong ka, u Nongsaid Ain, u ma Erwin K Sutnga.
Ha kane ka sngi ruh la thung ka Adhoc MPLU, East Jaintia Hills District CommitteeHaba iakren bad ki lad pathai khubor mar synwai katei ka jingialang, na ka liang u President ka Union u ma Sutnga u la ong ba ka MPLU ka ieng ha ka nongrim ban peit ia ka bha ka miat ki paidbah nongshong shnong ka jylla naduh ki nongtrei bylla, ki nongaikam bylla kiba kynthup naduh ka kam khaii dewiong, ka kam rep ka riang bad ka kam ha ki kharkhana bapher bapher nalor kiwei kiwei.
Ha kaba iadei bad ki kam bamsap, kam be-ain bad ka jinglehshilliang ha kaba iadei ka ka khaii dewiong, u ma Sutnga u la ong ba naduh u snem 2014 hadien ba ka NGT ka la khang ia ka jingtih bad shalan dewiong hapoh ka jylla, ki ki paidbah ki la iakynduh ia ki jingeh bapher bapher khamtam ka jinghiar ha ka kamai kajih kaba la ktah ruh ia ki kam business ne khaii khaba bad ha ki kam pule puthi ki khun ki kti bad ki samla ha ka jylla.
U la ong ruh ba ka naduh ba la khang ia ka jingtih bad shalan dewiong, ki la mih sa ki kam khrong khajna bad kamai spah kaba be-ain bad ki kam lehshilliang khmat ha kaba iadei bad ka jingai ia ki Challan ban ioh khaii ne shalan ia u dewiong na kane ka jylla wat shabar ri ba marjan.
Ia kine ki kam kamai spah da ka lynti ka bymdei ka la don mynta hapoh ka Lokyukta of Meghalaya la hukum ruh ia ka CBI  ban pynlong ia ki jingtohkit.
Nga kum u President ka MPLU na la wan khang ban iadon ha kane ka jingialang na ka bynta ban ioh ban shim ia ki rai namar kitei ki kam ki la ktah shi katdei eh ia ki paidbah jong ka jylla bad ngi la rai ban ieng rangbah ban ialeh pyrshah ia ki", la ong u ma Sutnga.
Ha kane ka jingialang la iakren sani halor ki kam be-ain kiba la mih na ki kam khaii dewiong khamtam eh ha kaba iadei bad ka rukom ai ia ki Challan sha ki nongkhaii dewiong.
U la ong ba ka MPLU kan sa dawa na ka sorkar ha kaba iadei bad u 32 lakh ton u dewiong uba dang sah ha ki bynta bapher bapher ka jylla ia uba ka Supreme ka la hukum badei ban shallan ba ka sorkar kadei ban ai shallan sha baroh kito kiba dei trai dewiong bad ym sha ki katto katne ki Dalal lane ki riewshimet kiba don ka jingiajan ne don jingiadei bad ka sorkar.
U la iathuh ba ka don ka jingkamai be-ain kaba shyrkhei bah ha kaba iadei bad ka jingai ia ki shallan namar la ai tang sha ki katto katne ngut bad kine ki briew kiban yn sa paw kyrteng ki la thied siew sha ka sorkar tang kumba 18 hajar na ka bynta 9 ton katkum ka dor, hynrei ki la die pat haduh 83 hajar kawei bad kane ka la jia ha une u bnai December ba ladep shwa ka Khrismas.
Ngi la rai ba ka ieng ha ka nongrim da kaba shim ia ka rai ba ia ka rukom ai ia ki Challan sha kito ki trai dewiong hapoh utei u 32 lakh ton u dewiong ba ka sorkar ka dei ban ai sha baroh ki trai dewiong ym tang sha ki katto katne ngut.
Kawei pat ka rai ba la shim ka long ba hakaba iadei bad u dewiong bad kiwei kiwei ki mar pohkhyndew bad halor ka khyndew ka shyiap, la rai ban ai ka jingkyrshan ia ka sorkar jylla ban pynkylla ia ka Sixth Scheduled kaba dang sahteng haduh mynta bad na ka liang ka Parliamentary Standing committee kan wan sha Shillong ha ka 18 tarik une u bnaiNa kaliang ka MPLU ka la rai ban kyrshah ia ka memorandum jong ka sorkar jylla da kaba dawa ruh ban dei ban pynkylla khambha ia ka Sixth Scheduled ba ngin ioh ia ka jinglong hok halor ka khyndew ka shyiap (land rights),ka hok jong ki paidbah halor u Dewiong bad kiwei kiwei de ki mar poh khyndew (rights over coal and other minerals) katkum ka rai jong ka Supreme Court ha u snem 2014.
Na ka liang ka MLPU ka la ong ba kan sa iadon bynta pura ha kaba iadei bad ka rukom peitngor ha ki kam shallan dewiong kham ba ia ki kam be-ain yn lah ban pynduh.
Ka MPLU ka la shimruh ia ka rai ban shimkhiua halor ka jingduh light khah khah lyngba ka load shedding.
“Ngam ban kynnoh iano kano, hynrei kadei ka kamram ka sorkar mano ba bakla lane lah ban long ka sorkar hi ka ba bakla bad ka hap ban kitkhlieh",la ong u ma Erwin.
“Tang kawei ngi tip ba ka bor ding electric kadei kaba donkam eh bad ka sorkar ka dei ban pynioh ia ka sha ki paidbah", u la bynrapU ma Erwin u la ong ruh ba ka load shedding ka la ktah lut ia baroh, naduh ki kam ophis sorkar, ki samla pule namar kane kadei ka samoi eksamin jong ki, ka la ktah ruh ia ki business jong ki paidbah bad khamtam eh ia ka ioh ka kot jong ka sorkar khamtam ha kaba iadei bad ka jinghiar jingkiew ka Productivity Index.
“Ka sorkar kadei ban pynbiang bor ding ia ka jylla khlem ka jingthut bad khlem da hapsiew tam namar bunsien ki paidbah ki ju ujor ruh ba ki ju ioh ia ki bill light kiba la palat pud",la bynrap shuh shuh u ma Sutnga.
Shillong: Nalor ka kyndon ba lah buh ban pynlip ia ka bording elektrik  (load shedding) 7 kynta ha ka  shi sngi, hynrei ka jingpynlip ia ka bording elektrik ha ki thain Pynursla ka long palat ia ka 7 kynta ha ka shi sngi kumta na ka liang ki 3 tylli ki Seng ki ba kynthup ia ka Khasi Student Union (KSU),ka Federation of khasi Jaintia and Garo people’s(FKJGP) bad ka Hynniewtrep National Youth Federation (HNYF) ki la ia kynduh ia u SDO ka MEPDCL Pynursla Sub Division mynta ka sngi ka 15 tarik K’lyngkot ha ophis treikam jong u.
Kine ki dkhot jong ki 3 seng ba la ialam da u samla Vorrozislov Sohkhlet, u Samla Evanfield Khonglam bad u Samla Dawanbor Diengdoh, ka jingiakynduh jong kine ki 3 Seng ia u SDO ka dei halor ka jingdkoh treikam jong ka tnad bad ruh halor ka jingbyn lah ban pynmeh ia ka bording elektrik ha ka por ka ba biang.
Na ka liang kine ki 3 tylli ki seng ki la pynpaw ia ka jingpyrshah jur halor ka jingpynlip khah khah ia ka bording electric kaba la wanrah ka jingduh nong kaba khraw ia ka thain Pynursla hi baroh kawei.
Kat kum ka kyrwoh na kine ki lai tylli ki Seng ka ong, “Nalor ka kyndon ba lah buh ba ka jingpynlip bording elektrik (load shedding) 7 kynta ha ka  shi sngi, hynrei ka jingpynlip ka long palat ia ka 7 kynta ha ka shi sngi ,dei halor kane ka Nongrim ba kine ki 3 seng ki la pynpaw ia ka jingpyrshah jur.
"Na ka liang kine ki 3 seng ki ba kynthup ia ka KSU, FKJGP, HNYF ka la maham tyngeh ba lada ym lah ban pynbeit mardor  ia kine ki jingeh, na ka liang kine ki 3 seng kin shim da kawei pat ka rai.
Ka kyrwoh na kine ki lai seng ka ong ba ka jingpynlip bording ba khah khah hapoh Pynursla kam dei tang mynta, hynrei kane ka thain ka lah mad ia kane ka jingeh da ki bun bun snem.
Kumta na ka liang ki 3 seng ki pynrem jur ia ka jingleh bymsuidniew ka office MEPDCL Pynursla Sub Division bad ka kyntu ruh  ia kane ka tnad ba kan shim khia bad pyndep hok la ka kamram.
Nongpoh: Ka kynhun jong ki katto katne ngut ki samla bad kiba dei ruh ki dkhot ka RBYF, 20mer Circle ha Ri Bhoi, hynnin ka miet ha ka por 7 baje ei ei mynmiet, ki la lah ban pynlait im ia uwei u Khlathapsim, uba la wan rung ruma ha kawei na ki iing briew kaba don ha katei ka shnong.
La ong ba katei ka jingwan rung ruma utei u Khlathapsim sha iing briew, ka dei namar ba u wad bam, namar ka jinglong jingman jong utei u Khlathapsim la iohi ba u thngan bha.
U Bah Land Syngkli, President ka RBYF, 20Mer Circle, u la ong ba tang mar ia ioh jingtip ba utei u Mrad u la leit rung ruma sha iing ki briew, mar mar ki la leit sha katei ka iing, na ka bynta ban kem bad ban iada na ka jingshah pynmynsaw ia utei u Khlathapsim.
Tang mar ia ioh kem, ngi la ri bad sumar bha ia utei u Khlathapsim, hynrei hynne ka sngi ngi la leit ban aiti noh sha ki briew ka tnat Wildlife kaba don ha Nongpoh, khnang ba kin ioh ban leh ia kaba donkam la ka long ba kin ri ne leit buh biang sha Khlaw.
Namarkata, haba iadei bad kane ka jingiohkem ia utei u Khlathapsim, na ka liang ka Seng ka kyntu ia ki paidbah hapoh ka District bad jylla, ba lada ki lap ia kino kino ki mrad khlaw, kim dei ban pynmynsaw lane ban pyniap ia ki na ka bynta ban bamdoh, hynrei ki dei ban iada ia ki bad lada ki iohkem, ki dei ban leit aiti sha ki briew kiba sumar ia ki mrad, u la bynrap.
Shillong: Mynta ka sngi ki dkhot jong ka seng HYC kiba la don kumba 20-30 ngut ki la shah khang lynti ha ki pulit ka jylla ban ieng pyni ka jing pyrshah ka seng ia ka CAA 2019, bad ban pynsawa ruh sha u myntri ba dei khmih ia ka tnad ri dohkha ka sorkar India u Sanjeev Kumar Balyan bad u Sunil Deodhar u ba dei u National Secretary ka seng BJP.
Ka BJP jong ka jylla Meghalaya mynta ka sngi ki la pynlong ruh ia ka jing ia jied president ba thymmai haka ba ka BJP Meghalaya Pradesh ka la thung ia u Earnest Mawrie kum u president ba thymmai jong ka seng BJP.
Dang seng ka seng CoMSO ka la byrngem ban pyni dak jing pyrshah ia ki myntri jong ka sorkar Meghalaya kiba thmu ban wan sha ka jylla Meghalaya.
Shillong: U bah Arnes Mawrie u president bathymmai  ka Bharat Janata Party Meghalaya u la ong ba Ka mat trei kam(monefesto) ka BJP ka dei ban pyntrei kam ia ka CAA lada ka wan ha ka bor.
Ha ba iakren bad ki ladpathai khubor u bah Arnes, u la kyntait ban jubab  ha ba kylli ba ha to kum u nongialam ka BJP Meghalaya u kyrshan ia ka CAA u la ong ba kane ka bynta ka ba iadei bad ka CAA  ka dang don ha ing bishar te um lah ban kren eiei halor kata.
U la ong ruh wat ha ka jylla jong ngi ki la dep pyllait 99% na ka jingtreikam ka CAA, hynrei mynta hi ngan ym  lah ban kren halor ka CAA, hynrei kat kum ki mat trei kam ka Party ha ka por ba ki pynlong ia jing ialap election ka long ba kan pyntrei kam ia ka CAA ha ka Ri baroh ka wei lada ka wan ha ka bor.
U la ong ruh ba na ka liang jong ka BJP na Meghalaya ka kyrshan ia ka ILP, namar ka dei ka jingdawa jong ki briew jong ka jylla.
Ula ong shuh shuh ba yn khot ruh baroh ki sengbhalang  sha Dehli ban leit ia kren ban pyntrei kam mardor ia ka ILP ha ka Jylla.
Shillong: U Union Minister jong ka sorkar Pdeng u ba dei peit ia ka tnad Husbandry,  u Sanjeev kumar Balyan,  mynta ka sngi  hadien ka jingiakynduh ia ki dkhot ka COMSO u la kular ba un sa pyn ia kynduh ia ki sengbhalang bad u myntri ka kampohing ka sorkar pdeng u Amit Shah ban iakren halor ka jingpyrshah ia ka CAA bad ban dawa ban pyntrei kam noh ia ka ILP ha ka jylla.
Ha ba ia kren bad ki lad pathai khubor u la ong “Ka la long ka jingialang ka ba seisoh ha ka ba ki la buh ia ka jingdawa ba ki kwah ban iakynduh ia u myntri kampohing jong ka sorkar pdeng  u Amit Shah ban ia kren halor ka jing dawa ban pyntreikam noh mardor ia ka ILP bad ka jing pyrshah ia ka CAA ha ka Jylla.
"Na ka liang jong nga ngan leit ban kyrpad ia u  Myntri kam pohing ba un buh ka por ba un ia kynduh ia ki sengbhalang kane ka thain.
AIS SujaKa met u briew ka dei ka Temple bad ka   dei ruh ka Temple ba phylla ka bym   shym la thaw da ki kti.
Kam dei ka Temple jingstad (Temple of Learning) lane Temple ban mane u Blei (Worshiping Temple) hynrei ka dei ka Temple u Mynsiem Bakhuid jong u Blei, bad uta u mynsiem (Spirit) u dei uba na u Blei.
Balei? Phim tip ba phi long ka iing shong u Blei? Bad uta u mynsiem u Blei u shong sah hapoh jong phi? 1 Korinth 3:16.
Ka met u briew ka long kaba phylla.
U David u ong ha u Blei kumne: “Nga ainguh ia me naba la thaw itieng bad phylla ia nga: kiba phylla ki kam jong me; ka mynsiem jong nga ka tip bha ia kata" Salm 139:14-15.
Kumta ia uwei pa uwei u briew la thaw phylla bad itieng ia u bad u long shisha uba phylla.
Dei namar kata u Blei u la pyllong Temple ia ka met u briew.
Ka daw ka long ba la thaw kyrpang ia u briew ha kiei kiei baroh.
Kumta ha kane ka Temple long ka met, u shong uta u briew uba hapoh (inner man) uba dei u mynsiem kein bad une u mynsiem u long uba na u Blei.
Naduh ba u Jisu u la wan bad hadien ka jingleit jong u sha bneng, ia ka Temple la pynjot noh ha Jerusalem ka Temple u Solomon kein dei namar ba u Blei um mon shuh ba ki briew (Jiw) kin mane ha kata ka Temple da kaba thang iwbih bad knia da ki mrad bad ka long tang ka jingpyndep rukom ia u Blei.
Na kata ka daw u Jisu u ong ha ki lyngba ka nong Samaria – “U Blei u long u Mynsiem, te ka dei ia kiba mane ia u, kin mane ha ka mynsiem bad ha kaba shisha" Ioannis 4:24.
Jisu u kren ia kane namar u la iohi lypa.
Dei ha kane ka rukom ngi sngewthuh wat la ki Jiw kim don Temple ruh, Ki hap ban mane ia u Blei hapoh ka mynsiem jong ki, kane hi ka pyni ba ka met u briew ka dei ka Temple jong u Mynsiem kumba ong ka ktien u Blei.
Lada ka met u briew ka dei ka Temple ne iing shong u Blei te ka dei kein ban leh bha ia ka namar lada ia ki Temple ba la thaw da ki kti u briew la thaw itynnad bad remdor, te kaba katno tam dei ban lehkhuid ia ka Temple u Mynsiem kaba long ka met jong ngi ki biew.
Namar ka Temple la la thaw da ki briew kim long kordor ha khmat u Blei, hynrei ka met jong ngi kein kaba kordor.
Kumta sumar bad leh khuid ia ka pynkhuid ia ka na ki kam bymman baroh namar u Mynsiem u Blei u dei ban shongsah hapoh jong ngi kein.
Ka met u briew ka dei ka Temple bad ka kordor tam ban ia ka Temple ba la thaw da ki kti briew namar u Blei um shong ha ki Temple ba la thaw da ki kti briew.
U Blei um shong ha kata ka Temple u Solomon hynrei ha a dohnud jong u Solomon kein.
Ka ktien u Blei ka ong kumne: “Hynrei u Solomon u la tei ka iing ia u (ia U Blei) te uta uba ha khlieh tam eh (U Blei) um ju shong kein ha ki iing  ba la thaw da ki kti" ong u Blei – “Ka bneng ka long ka khet jong nga, ka khyndew ka jingiuh kjat jong nga: ka iing ba kumno pat phin tei ia nga? lane kaba kumno ka jaka shong thait jong nga? hato ki kti jong nga kam shym la thaw ia kine kiei kei baroh? Ki kam ki Apostol 7:47-50.
Hangne ka pyni ba u Blei u niewkor palat ia u briew namar  u long ka Temple u mynsiem jong u ban ia ki Temple ba la thaw da ki kti, namar u Blei um shong ha ki Temple ne iing mane ba thaw u briew.
Lada u mynsiem u Blei um ioh jaka ha ka dohnud u briew, ka long leh noh ei ban tei iingmane ne Temple.
Kumta, wat lada ngi lthaw ka Temple kaba rem dor katno katno, kam don  jingmut ha u Blei lada ka Temple kaba ha ka dohnud u brew ka long thylli.
Na kata ka daw ym ju shem u Blei un ong lada don ba pynjot ia ka Temple u Solomon ne kano kano ka Temple, yn pynjot ia ki.
Ka daw ka long dei namar ba u Blei um shong ha kata ka Temple ba la thaw da u briew.
Hynrei u ong – “Lada uno uno u pynjot ia kata ka iing shong u Blei kaba dei ka met u briew, ia uta kein u Blei un sa pynjot, namar ka iing shong u Blei ka long kaba khuid (ka dohnud kein) kaba long ma phi kein" 1 Korinth 3:17.
ka dohnud u briew ka long  ka Temple ia kaba u Blei u niewkor eh katta katta ka bym shym la thaw da ki kti briew, hynrei u Blei.
Bad uta uba pynjot ia ka, u Blei un pynjot thiaw ia uta.
Namar kata to tip bad to sngewthuh kaba katno ka kordor ka dohnud u brew bad ka jingim hi baroh kawei namar hapoh u briew don u briew ne uta u briew uba hapoh (Inner man) uba long mynsiem (Spiritual) u dei hi u mynsiem uba na u Blei.
Bad ba uno uno uba pynjot ia u, u Blei un pynjot ia uta.
Te kumno yn pynkhuid ia kane ka Temple kaba long ka met u briew? Ka donkam ba u briew un weng (delete) ia kiei kiei kiba sniew na shabar bad shapoh.
Namar na shapoh ka dohnud ki mih ki jingpynsniew.
“Kiei kei kiba mih napoh ka dohnud ki pyntngit ia u briew.
Na ka dohnud mih ki jingmut bymman kaba pyniap kaba klim kaba kai kynthei ba tuh ba sakhi lamler, kren bein bad bun kiei kiei kiba pyntngit ia u briew" Mathaios 15:12-18.
U Blei u long uba kguid “Suk kiba k huid ha ka dohnud naba kin iohi ia u Blei" Mathaios 5:8.
Lada ka dohnud ka khuid, kata hi ka dei ka Temple u Blei bad u briew u lah ban iohi ia u Blei namar u Blei u long uba khuid.
Dei ha kum kata kein ka Temple ba u Blei u treh ban shong ban sah, namar um shong ha ka Temple ba la shna da ki kti briew namar u Blei u dei u Mynsiem (God is Spirit).
U Blei u sngewsih lada la pynjot ia kane ka Temple kaba long ka met jong phi jong nga kein da ki kam bymman bad jingsniew.
Namar uba pynjot ia kane ka Temple (ka met), ia uta kein u Blei un pynjot haduh dujok ding" 1 Korinth 3:17.
Shillong: Ka Khasi Students’ Union hapoh ka jingialam u samla Donald V Thabah (GS), samla Shemphang L.
Mawphlang (VP) bad u samla Sonstar Nongkhlaw (AGS) ki la leit ban ia kynduh ia u Medical Superintendent jong ka NEIGRIHMS, u Dr.
Noor Topno mynta ka sngi ha ka por 3.
30 janmiet.
Ka jingiakynduh ka long halor ka jingioh jingujor ka seng ba bun ki nongpang trai ri trai muluk kiba wad jaka thiah ha kane ka hospital ki kham jynjar ban ioh hynrei kiba nabar khamtam na Assam kim ju don jingeh ban ioh jaka thiah pang.
Ka seng halor kane ka mat ka la kyntu ia u MS ba un shim khia ba da leilei ruh ki nongpang trai ri kim dei ban duh jaka thiah tang na ka bynta ban pynbiang ia ki nongpang bar jylla.
Ka seng ka pynsngew ruh ba namar ba kane ka hospital ka don ha jylla Meghalaya kumta ka dei ban pynbiang shwa ia ki trai ri trai muluk hashwa ban pynbiang ia kiwei.
U MS u la kular hakhmat kine ki nongialam ba un sa shim khia ia kane ka jingujor bad na ka liang ka jong u un ialeh ban pynthikna ba ki nongpang kiba dei na ka jylla kin ym duh jaka thiah bad lada ka don kano kano ka jingshah leh shiliang ki briew ki lah ban ujor beit ha u, ong ka kyrwoh na U bah Rapborlang Nongrum, Publicity Secretary, Khasi Students’ Union.
Bah Monarch ShabongHadien bun bun snem, mynta ka la sdang biang ka jing pynlip ding kaba da jubor tasam haduh katta katta bad kata ka trei kam haduh lai sien ha ka shisngi, kaba sdang naduh 3 baje dang step phyrngab bad nangta, ka bteng sha ka por 11baje mynstep bad nangta sa sha ka por 11baje mynmiet.
Kane ka jing pynlip ding, ka dei namarkata kaba la palat liam bad ngim tip, ia kaei ka jingsngew kit khlieh jong ka MeECL, haba ka leh ha kane ka dur, ha kaba kam salia shuh ia ki nongthang ding, kiba la shaniah ia ka bor ding jong katei ka tnat sorkar, kaba la kylla long ha kine ki sngi, ka tnat kaba la dap da ka ram shi rynieng.
Ngi iohi ia ki skhim jong ka sorkar India, kiba ka kam ba ka la sam bor ding sha baroh ki shnong jong Ri hi baroh kawei, hynrei haba ka long kumne ka pyni pynban, ba ka dei tang ka skhim ban ai kam ia ki kontraktor, ba kin pynpoi ia ki sainar ding sha ki shnong jong ki briew, katba ki sainar ki long thylli, namar ba kim don ding bad katei ka dei ka jingshisha, kaba la jia lyngba katei ka jing pynduh ding kaba iaid na ka 7 kynta shiteng bad kaba lah ban nang kiew shuh shuh shajrong ha ki sngi ki ban sa wan.
Ki heh jong ka sorkar Jylla, naduh u myntri rangbah, haduh u myntri rangbah ba ar (lait noh u myntri bor ding), ki rieh tngen ialade ha ki daw kiba har rukom, hynrei ka jingshisha ka long ba ka sorkar Jylla lem bad kitei ki heh jong ka sorkar synrop, ki don ia ka jing kitkhlieh kaba khraw, na ka bynta ban pyllait ia kane ka tasam jing pynduh bor ding, kaba haduh shi powa na ka jing donkam bor ding kaba man ka sngi.
Ki lah ban ai daw ia ka Tripura, ia ka Assam, ia ka kupli lane ia kano kano ka daw, hynrei ha kaba kum kane ka por, kim dei satia ban kren kob kren sarong, lada ki sngewthuh ba ki dei ki shakri paidbah, hynrei ki dei ban pyndem niuhmat ialade bad ban sei ia ki daw kiba shisha, lada ka dei ba kim lah ban siew ram sha ka NEEPCO lane sha kino kino kiwei pat ki tnat bor ding, namar ba u paidbah um shym la bakla satia, hynrei, ula siew thikna ia la ka jong ka bai ding man la u bnai, wat la ngi tip shai ba ki nong kyndong lei lei ki siew tam kham bun, na kaba ki pyndonkam ha kata kaba ki ong average reading.
Ka elekshon kan dang jngai bad ngi lah ban khmih lynti ba kan dei ka jingjia ban sah kynmaw, lada kan kiew ka jinglip jong ka bor ding sha ka 10,11 kynta bad u paidbah, un sa klet kloi ia ka sohsat kaba u mad ha kine ki sngi.
Shillong: Ka Bharatiya Janata Party (BJP) jong ka Meghalaya Pradesh mynta ka sngi ka la jied ia u Earnest Mawrie kum u President ba thymmai jong ka party.
Ha kane ka jing ia jied nongialam la wan sakhi lem da u Sanjeev Kumar Balyanji u ba dei u myntri ba dei khmih ia ka tnad ri dohkha ka sorkar India lem bad u Sunil Deodhar u ba dei ruh u National Secretary ka BJP bad u ba dei khmih ia ka jylla Tripura jong ka seng BJP.
Shillong:  Ka seng United Democratic Party (UDP) kan pynlong ia ka jing ialang jong ka Central Executive Committee (CEC) ha ka 23 tarik kyllalyngkot 2020 ban iakren halor ki mat ki ba ktah ia ka jylla bad ruh halor ka MDC by-election jong ka Langrin Constituency.
Ka kyrwoh ba la pynmih da u General Secretary ka UDP u Jemino Mawthoh ka la kyntu ia baroh ki MLA, MDC lem bad ki nongkitkam jong ka seng baroh ki district ban wan ia shim bynta ha kane ka jing ialang.
Shillong:  Mynta ka sngi yn wan sakhi u Dr.
Sanjeev Kumar Balyan ia ka jing ia jied State President ba thymmai ka Bharatiya Janata Party ( BJP) hapoh ka jylla.
U myntri khynnah ba dei khmih ia ka tnad ri dohkha ka sorkar kmie u Dr.
Sanjeev Kumar Balyan un wan poi ha nonbah Shillong ban ia shim bynta na ka bynta ban jied President thymmai ka BJP ka jylla Meghalaya.
Nongpoh:      Sa shisien pat ka jingjia laitphet ki runar na kti ki pulit, ka la jia ha Ri Bhoi District bad kane ka la jia hadien ba uwei u Runar uba la tip kyrteng kum u Amit Rabha, 28 snem ka rta na Beltola Assam, hynnin ka sngi u la lait phet na kti ki Pulit ha ka por ba ki Pulit ki dang rah ia u sha Hospital na ka bynta ban leh ia Medical sha Civil Hospital Nongpoh.
Kum ban shu kdew hangne ba utei u runar na Assam bad uba la laitphet la kti ki Pulit hynnin ka sngi, uba uba la shah kem ha ki Pulit ka Byrnihat Police Outpost, namar ka jingshah kynnoh ba u la donkti ha ki kam pyniap briew.
Lah ruh ban kdew hangne, ba dangshen uwei u runar uba la shah kynnoh donkti ha ka kam leh beijot ia kawei ka tymmen, u la laitphet na kti ki Pulit ha ka por ba ki dang rah ia u sha Civil Hospital, na ka bynta ban leh Medical.
Shillong:  U bah Banjop Pyngrope u MDC ka Rymbrai u la ong ba kane ka dei ka jingbym kwah jong ka Sorkar jylla ba ka UDF kan wan ha ka bor.
Haba iakren bad ki lad pathai khubor u bah Banjop u la ong ba haba u Lat ka jylla u la dep ithuh ia u CEM ba la jied ha ing dorbar hynrei ka sorkar jylla pat kam kwah ban ithuh ia u CEM.
U la ong ruh ba ka jingbym treh ban ithuh ka sorkar Jylla ia u CEM ka dei tang ka buit ban pynslem khang ba ka UDF kan ym lah ban wan ha ka bor bad kane ka pynjynjar ia ki paidbah.
Halor ka jingkam jong ka UDA ia ka jingbun briew u la ong ba ban shu kren ia ka jingbun briew tang ha lynti synkien ngin ym lah ban pdiang ia ka ta ki dei ban wan ban pynshisha ia ka jingkam ba ki bun briew ha ing dorbar.
Shillong:  U Erwin K.
Syiem Sutnga u ba dei ruh u President ka MLPU haba kren bad u Rupang u la ong ba ka Union kam hun satia ia ka jing pynshai u symbud myntri rangbah ka jylla u Prestone Tynsong halor ka jing thung ka sorkar da u M.
S Rao kum u Chief Secretary ba thymmai ka jylla haka jaka u Hector Marwein.
“Ka jing kren u Prestone Tynsong ka long kumba kren kai ki khunlung khynnah namar kam donka jing pynshai halor ka jing thung ka sorkar Meghalaya da u M.
S Rao haka jaka u Hector Marwein kum u Chief Secretary ba thymmai ka jylla".
Kumba shu pynkynmaw u Prestone Tynsong ha ka 13 tarik kyllalyngkot u la ong ba ka jing thung Chief Secretary hapoh ka jylla ka shong ha ka jing stad ka sorkar bad ka sorkar kan ym lah ban pynkhein ia ki kyndon thung Chief Secretary kiba la btah ha ka ‘Service rule’ jong ka sorkar India ne sorkar ka jylla.
Dang shen ka MLPU ka la phah ia ki jing kylli sha u symbud myntri rangbah ka jylla u Prestone Tynsong halor ka nogrim ba kumno ka sorkar ka thung ia u M.
S Rao kum u Chief Secretary watla u dang dei u ba dang khynnah ne ‘junior’ ia u Hector Marwein.
U Erwin K.
Syiem Sutnga u la ong ruh ba u Prestone Tynsong u khlem pat pynshai ia ki jing kylli ba ka Union ka phah sha u lyngba ka shithi.
U la ong ruh ba u Prestone Tynsong u khlem pat jubab ia bun ki jing kylli kiba kynthup, hato ka sorkar Meghalaya ka la phah kyrwoh ne em sha u Hector Marwein halor ka jing duh jong u ban long Chief Secretary ka jylla? hato la don ne em ka jing kylla ia ka Indian Administrative Service Regulations 1955 bad ia ka the Indian Administrative Service Rules1954 ha shwa ban pynmih ia ka hukum ban thung Chief Secretary hapoh ka jylla.
Shillong:  Ka Confederation of Ri Bhoi People (CoRP) hapoh ka lama jong ka CoMSO ka la maham tyngeh ia ki riew shim kabu kiba pynsngew thuh bakla ia ki paidbah halor ka jingdawa pyntreikam ia ka Inner Line Permit (ILP) hapoh ka Jylla.
Ka seng ka maham jur ia ki bar jylla, ki ophisar bar jylla bad ki nongkhaii kiba pyntieng bad pynsyier ba lada pyntreikam ia ka ILP kan ktah ia ka jylla bad kan hiar ka kamai kajih, bad ki tourist kin wan kai shuh sha Meghalaya ka dei ka jingthmu ban ialam bakla ia ki paidbah nongshong shnong jong ka jylla, “kim dei ban sngewthuh bakla kane ka dei tang ka jing pyntieng koh tympan ki riew shim kabu".
Kumta seng ka kwah ban pynshai paidbah ba kim dei ban sngewthuh bakla halor ka jingdawa ILP bad lada don kino kino ki bym sngewthuh ia ka ILP kin sngewbha ban iakynduh ia ki nongialam jong ka CoMSO ngin pynshai ha ki lane lada don kiba kwah ban ia tainia ruh ki nongialam ka CoMSO ki kloi ba iatai nia na bynta ban iashai baroh.
Na ka liang ka CoRP ka kyntu ia ki Rangbah Shnong ki Dorbar Shnong, ki riew paidbah ba kin long kiba peitngor ha ki shnong ki thaw ki jong ki bas kim dei ban ai lad ia u bar jylla ban wan shong wan sah ha ki shnong ki thaw jong ki, ka seng ka maham jur bad kan ym shah iano iano ban wan batai stad ia ka iap ka im jong ka jaidbynriew ka Bri u Hynniewtrep.
Shillong: U Aditya Singhania ula ialam ia ka Meghalaya sha ka jingjop pyrshah ia ka Mizoram ha ka jingiakhun ka sngi balai ka Ranji Trophy kaba long ha Kolkata.
U Singhania ula pynhap 10 wicket kynthup 4 haka 1st innings bad 6 ha ka 2nd innings ban pynlong ia ka Meghalaya ban jop badkamai 425 run.
Ka Meghalaya kala pynliem ia ka Mizoram na bynta123 ha kaba u Singhania u kamai 6/40 ban pynlong 10/70.
U Guest-professional u Sanjay Yadav u la pynhap 4/27kaba la pynlong ia ka Meghalaya.
Shillong:  U CEM ka Khasi Hills Automous District Council u bah Latiplang Kharkongor u la phah da ka shithi sha baroh ki MDC ba kin poi ha ka jingialang ka ban long ha ka 16 tarik u kyllalyngkot 2020 ban iamir jingmut shuwa ban leit kynduh ia u Chairman ka Parliamentary Standing Commitee u Anand Sharma kaban long ha ka 19 tarik u Kyllalyngkot ban pynsngew halor ka jingthmu ban pynkylla ia ka 6 schedule.
Ha ba ia kren bad ki lad pathai khubor u la iathuh ba ka jingkhot ia kane ka jingialang bad ki 29 ngut ki MDC ka long ba kum ka KHADC ha ba ka leit ia kynduh ia ka PSC da kawei ka sur.
Na ka liang u CEM u la iathuh ba ka jingkhot ia ka jingialang kan long beit da kawei ka sur ha kaba iadei bad ka jingpynkylla ia ka 6 schedule.
Ki phang kiba ka KHADC ka kwah ban leit rah sha ka Commitee ka long ba ka KHADC kadei ban don 37 ngut ki MDC,35 ki dei ki ba shah jied da u paidbah bad arngut ki dei ki ba thung da u Lat ka jylla ha kaba kawei kadei ban long ka kynthei bad uwei u shynrang.
Bad kawei ka phang ka long ban ym shah ia kiwei ki jaitbynriew ban thung kum ki MDC.
U Chairman jong ka Parliamentary Standing Commitee u Anand Sharma un wan ha Guwahati ban iakynduh ia ki Autonomous District Council kane ka thain,ban sngap ia kaei kaba ki don ban ong halor ka jingthmu jong ka Sorkar pdeng ban pynkylla ia ka 6 schedule.
U bah Latiplang u la iathuh ruh ba mynnin ka sngi u la khot ia ka jingialang bad ki nongmihkhmat ki sengbhalang ba kynthup ia ka KSU,FKJGP,HNYF ki synjuk ki rangbah shnong ka bri u hynniewtrep bad ka Meghalaya People Labour Union ban iamir jingmut halor kane ka bynta.
Shillong:  Ka KSU bad FKJGP mynhynnin ka sngi, ka la ioh bat kumba 23 ngut ki nongbylla bar jylla ki khlem biang ki kot ki sla.
Ia kine ki bar jylla la ioh bat na Pynursla katba ki dang kiew na thain Lyngkhat ban leit krih shano re.
Kine ki dkhar ki kam ba ki dei kiba wan trei na ka jingker sainar na khappud na thain Lyngkhat.
Ia kine ki dkhar la aiti noh sha ki pulit halor ka daw ba kim don ki kot ki sla kiba biang kum kita ki nongtrei kiba Labour License ne ka Work permit, la ong ki nongialam ka KSU samla V Sohkhlet bad FKJGP bah Edenfield Khonglam.
Ha kajuh ka por, kine ki seng kila maham ruh ia kino kino ki contractor ba na ka liang ka Seng kam ailad iano iano ruh kiba wanrah ne pyntrei ia ki dkhar khlem da pynbiang shwa ia kot ki sla ba donkam bad kan iai buddien ruh khlem shongthait ia kum kine ki contractor shim kabu.
Shillong:  Ka wat ba khatduh jong ka lympung ialehkai Junior National Football Tournament 2020 (Tier- 1) na ka bynta ka Dr.
B.
C.
Roy Trophy kan long ha ka nongbah Shillong ha kaba ka kynhun ialehkai U- 17 ka Jylla kan sdang ia ka jingialehkai kaba nyngkong pyrshah ia ka Haryana ha ka 28 tarik mynta u bnai.
Ha kane ka wat kaba khatduh ki don haduh 16 tylli ki kynhun ha kaba yn phiah ia ki ha ki saw tylli ki kynhun.
Ki saw tylli ki kynhun kiba wan ha ki kyrdan ba hakhlieh kin ioh rung sha ka semi phainal.
Ka Meghalaya kaba don ha ka Group- C kan pynkhreh ruh ia ka jing- iakhun kaba ar pyrshah ia ka Odisha ha ka 30 tarik bad ia ka Sports Authority of India (SAI).
Kiwei pat ki kynhun kiba don ha ka Group- A ki kynthup ia ka Delhi, Goa, Mizoram bad ka Uttar Pradesh.
Ha ka Group- B ki long ka Jharkhand, Kerala, Manipur bad ka Punjab.
Ha ka Group- D ki kynthup ia ka Chhattisgarh, Jammu & Kashmir, Karnataka bad West Bengal.
Shillong: Ka JSU central body ka pyrshah jur halor ka jingthmu ka sorkar ban khot biang ia ka jingpynsngew paidbah ha ka 30 tarik Kyllalyngkot 2020 halor ka jingai lad ia ka M/s Star Cement Meghalaya Ltd.
ban sdang ka par mawshun bad u maw slate ha ka shnong Brishynot, East Jaintia Hill Distrik.
Ka JSU ka lah pyrshah jur ha u snem ba lah dep ia kane ka jingpynsngew paidbah ha Brishynot, ha kaba ki nongialam bad ki dkhot ka seng ki lah mih madan sha surok ryngkat bad ki para seng bhalang bad ki nongshong shnong ka Elaka Narpuh ban khanglad ia ka bor sorkar ban pynlong ia ka jingpynsngew paidbah kaba lah thmu ban pynlong ha ka 19 tarik u September 2019.
Ka seng ka pyrshah na ki daw ba kane ka jaka ka ia jan bha bad ka Narpuh Wildlife Sanctuary kaba don ha ka jing jngai tang kumba 1 kilometer shiteng na ka jaka ban ai par mawshun sha ka Star Cement da ka sorkar bad kumjuh kane ka jaka kadon mar syndah bad Eco Sensitive Zone (ECZ) ha kaba jingjngai ka long tang kumba 0 25 KM jong ka Narpuh Wildlife Sanctuary.
Ka seng ka pynrem jur ia kane ka sorkar MDA, namar   ba u myntri rangbah da lade u lah shim smai ha ka 5 tarik u July 2019 ha State Central ha khmat u paidbah ba ym dei ban pynjot ia ka mariang bad dei ban iada ia ka.
Hynrei ka jing ailad ka sorkar ia ka Star Cement ban pynlong par ia kane ka jaka ha Brishyrnot ka pyni ba kane ka sorkar ka leh arsap ia u paidbah nongshong ka jylla bad ka thaiñ Narpuh baroh kawei namar kane ka jaka kadei ka jaka kaba kyrpang ban iada ia ka mei ramew bad ka mei mariang na ka jingshah pynju lor ha u bynriew.
Ka seng JSU ka kwah ban pynshai ruh ba ka ai jing kyrshan ia ki 6 shnong jong ka elaka Narpuh ki lah ieng skhem ha ka nongrim ban pyrshah jur ia ka leh donbor ka sorkar ban pynjot ia ka mei mariang ka Narpuh Wildlife Sanctuary bad ia ka wah Lukha kaba dei ka wah kaba lah shah ktah ha ka jingtuid ki bih bapher bapher na ki Cement Plant na kine jaka.
Kumta ka seng ka ai khublei ia ki paidbah ka Elaka Narpuh ba ki lah ieng skhem ha ka nongrim ka jong ki ban pyrshah ia ka jingai ka sorkar ia kane ka jaka kum ka par mawshun sha ka Star Cement bad ka seng JSU ka kwah ban khublei kyrpang ruh ia ki nongshong shnong ka elaka Narpuh namar ki don shisha ka jingbah khlieh ban iada ia katei ka thaiñ na ka jingshah pynjulor ka mei mariang bad ki nongshong shnong kane thain kidon kata ka jingioh i jngai na bynta ban suk ki pateng ki pakit kiba dang wan.
Ka United Hynniewtrep Movement-Khliehriat Circle (UHM-KC) ka la pynpaw ka jingsngew pyrshah halor ka jingthmu pynlong ïa ka jingpynsngew paidbah ka Meghala State Pollution Control Board ban pynheh ïa ka jingkhlong mawshun ka company dewbilat ka Star Cement Lumshnong ha shnong Brishyrnot,ka seng ka sngew khia namar ioh ba kan sniew dur biang ka wah Lukha, ka wah Lunar namar ba kane ka par mawshun ba don ha Brishyrnot kam da jngai na kine ki wah.
Ka jaka kaba thmu ban tih mawshun ka company ka iajan bha bad ka narpuh wildlife sanctuary bad kan pynthut ia ki jingim ba don hangto.
Kane ka jaka ba thmu ban tih mawshun ka jan bha bad ki jaka sah ki briew.
Bad kane kan sa ktah shibun bha ia ka koit ka khiah jong kine briew ha kane ka jaka khamtam lyngba ki pum pum kan sa ktah ia ka jingring mynsiem jong ki.
Haba pynpaw ïa kane ki dkhot ka seng ki la ong “Ngim pyrshah ïa ka roi ka par,hyrei ngi shem ba katei ka jaka ne ka par tih mawshun ka doh haduh 42.
051 hecter ka jingheh bad Ka don hajan bad ka wah lukha, wah lunar bad ngi syier bad ngim tip shuh kaei ka ban jia ia lawei ka mei ramew & mariang bad khamtam ia ka koit ka khiah kong ngi sha thain east jaintia Hills district lada kane ka jingthmu jong ka company kan urlong.
Ka Rural & Urban Development Society, East Jaintia Hills District ka long kawei na ki Seng treimon sngewbha kaba trei na ka bynta ka bha ka mait bad ka roi ka par jong ki nongkyndong bad sor hapoh ka district kala iengskhem biang triang halor ka nongrim ban pyrshah jur biang ia ka public hearing Jong ka star Cement halor ka jingthmu Jong ka ban pynheh ia ka jingpyntih mawshun ha ka shnong Brishyrnot, elaka narpuh, East Jaintia Hills District.
Ka Seng kala pyrshah jur ia ka public hearing halor kiba bun ki nongrim:- 1.
Ka jaka kaba thmu ban tih mawshun ka company ka iajan bha bad ka narpuh wildlife sanctuary bad kane ka jaka hap hapoh ka Eco-sensitive zone.
2.
Kane ka jaka ba thmu tih mawshun ruh ka iajan bha bad ka wah Lukha bad kane Kan sa ktah bha is jingim ba don hapoh um.
3.
Kane ka jaka ba thmu ban tih mawshun ka jan bha bad ki jaka sah ki briew.
Bad kane kan sa ktah shibun bha ia ka koit ka khiah Jong kine briew hakane ka jaka khamtam lyngba ki pum pum kan sa ktah ia ka jingring mynsien Jong ki.
4.
Kane ka company kam shym la iaid lane bud ryntih ia ki agreement haka ka por ba iasoi kum ka kam thungkam thungjam jong ki trai shnong lane ki briew local.
5.
kane ka company kam shym la ai jingmyntoi ia ki Trai shnong hynrei ka wanrah pynban tang ka jingpynjot ia ka mei rammew hi.
6.
Lada kane ka jingthmu Jong ka company ka sa long Kan wanrah pynban ka jingpynsniew ia ka mei rammew baroh.
Halor kane ka nongrim ka Seng ka la dep ai jingthoh ka jingpyrshah ia kane ka jingthmu ka star cement ban pynheh ia ka jing tih mawshun sha ka Meghalaya State pollution control board, Shillong bad la kyrpad ia ka Meghalaya State Pollution Control ban pynpep noh ia kane ka jingthmu jong ka.
Kawei ka shyieng dohsyiar ba don 2-cm ba la sahkut ha ka tyndong iaid jingbam jong uwei u khynnah ba 10 snem rta la ioh ban sei da ki doctor ha kawei ka jaka ai jingsumar jong ka nongbah.
Hadien ba la lap ba la don ka jingpei thliew ha u tyndong nguid jingbam, la ong ba u khynnah u la ioh ban mih noh na katei ka jaka sumar.
Une u khynnah, u dei na ka shnong Lingampally, la ialam ia u sha hospital hadien ka miet ba la wan jia ia u, arsngi haba ula  nguid bakla ia katei ka shyieng.
Hadien ba u la ioh ka jingshitmet kaba jur, la ialam ia u sha jaka ai jingsumar na ka bynta ka jingkhmih bniah halor katei ka jingshitom.
La mih ka kynja thliew ba shong katei ka lyngkhot shyieng doh kaba la sahkut ha katei ka jaka.
Ka kynhun ki doctor ba la ialam da u Raghuram Kondala, uba dei khmih ia ka tnad gastroenterologist ha jaka sumar jong ka Continental Hospital, ki la leh da ka endoscopic ha kaba ki la ioh khmih ia katei ka jaka hadien ba la dep sie ia katei ka lyngkhot shyieng na une u khynnah.
Kino kino ki jingiohrung ha ka met u briew khamtam ha ka u tang-nguid ba dei ruh ka jaka rung ka lyer ka lah ban ialam sha ka jingsohkdiah bad wanrah ruh ia ka jggniap lada ym lah ban sei ha ka por ba biang, ong ki doctor.
“Kum kine ki jingjia la dei ban shim khia mardor bad lada pynslem ka lah ban wanrah ia ka jingma ban ktah ia u tang-nguid bad ruh ka wanrah ia ka jingpang kaba lah ban ktah shyrta  bad ha kawei pat ka bynta ka la ruh ban wanrah ia ka jingiap ia u briew.
Shillong: Ka Madonna Diversity Cultural and Modern Society kan pynlong ia ka Audition ha Nongbah Shillong mar pyrshah ka Secretariat  naduh 11:00 mynstep haduh 4:00 janmiet ka bai rung kan long Rs.
200/- marwei bad kiba poi ha ka Mega audition kin hap ban siew Rs.
500/- tyngka kan long ha ka 15 tarik mynta u bnai kiba kynthup ia ka thain Nongstoin, Nongpoh, Mairang ki lah ban wan ha kane ka sngi na ka bynta ka Audition ha Khliehriat pat bad Jowai kan long ha nongbah jowai ha ka 22 tarik mynta u bnai bad ha ka 17 tarik kan long ha Shangpung Mawlibang bad ha Mookaiaw kan long ha ka 16 tarik U/Ka nongjop u lahduh kin ioh da ka kali kaba thymmai kata da ka Alto 800 bad ba wan ba ar Rs.
50,000/- tyngka bad uba lai Rs.
30,000/- tyngka.
Kino kino ki bym iohlad ban wan leh ia ka Audition.
Ia ki jingtip ba kham bniah lane lah ban phah ia ki video ha kine ki No: 7638944199/8730933292 ka jingthmu ban pynlong ia kane ka jingiakop ka long ban pynshlur bad ban sei ia ki samla donsap baroh kawei ka jylla.
Pynkut ka kyrwoh na ka Madonna Diversity Cultural and Modern Society.
Lucknow/New Delhi: Ka Uttar Pradesh, ka dei ka Jylla, kaba nyngkong eh ban pynrung nongshong shnong ia ki poiwir, ha ka kyndon jong ka ain  Citizenship Amendment Act.
Kitei ki poiwir ki don ha ki 19 tylli ki District jong ka Uttar Pradesh bad kitei ki dei ki poiwir Hindu suda bad kitei ki don kumba 40hajar ngut ki bym dei satia ki niam Muslim bad 30 haduh 35 hajar ngut ki dei tang na Pilibhit District.
U Shrikant Sharma, myntri ka sorkar Uttar Pradesh, u iathuh ba la bthah ia baroh ki District Magistrate, ba kin iaid shakhmat ban lum ia ki jingkhein kiba biang bad ia kitei, yn nang kyntiew shuh ia ki kyrteng ha ka thup ban pyn kylla nong India.
Kitei ki 40 hajar ngut, kiba bun eh ki don na ki 19 tylli ki District jong ka  Agra, Rae Bareli, Saharanpur, Gorakhpur, Aligarh, Rampur, Muzaffarnagar, Hapur, Mathura, Kanpur, Pratapgarh, Varanasi, Amethi, Jhansi, Bahraich, Lakhimpur Kheri, Lucknow, Meerut bad Pilibhit.
La iathuh ba kitei ki poiwir, kiba bun eh ki dei na Pakistan.
Ka jingmih khubor ban mih na ka NPP ka long ban pyniashrut ia nga bad u Myntri rangbah la ong u Martin M Danggo speaker ba rim jong ka iing dorbar thawain ka jylla, kum ba la paw ha ki lad pathai khubor bad kumjuh ha ki social media.
Ngam don jingtip eiei ruh em ia kata kaba la mih ha ki lad pathai khubor ne ki social media, nga don sha shnong ha kine ki sngi bad kam shym la don kata ka jingiakren ruh ban mih naka party NPP.
Kumba la paw ha ki lad pathai khubor bad ki social media bala kynnoh ba u  myntri rangbah ka jylla u Conrad K Sangma ba u leh bein ia nga, halor kane ka jingkynnoh na ka liang jong u mytnri rangbah ka jylla kam don eiei kum kata ka jingleh bein ia nga.
Ha ka jingshisha nga sngewnguh ia u myntri rangbah ka Jylla ia ka jingai ia ka Ranikor Civil Sub Division bad u la thung ia nga kum u Co-Chairman jong ka State Planning Board, ha ka kyrdan kabinet minister.
Na ka liang jong nga, nga shim ba kane ka dei tang ka buit jong no re jong no ban wanrah ia ka jingiapher jingmut ne ban wanrah ia ka jingsngewthuh bakla ha pdeng u myntri rangbah bad nga.
Haduh mynta kam don kano kano ka jingiapher jingmut hapdeng jong nga bad u myntri rangbah bad kumjuh bad ka party NPP.
Lada don kano kano ka jingkylla ha dien ha but ruh, ngan nymleh lyndet khlem da kren ia u National President jong ka party u ba dei u myntri rangbah ka jylla Meghalaya bad ia u State President bad ia ki nongialam ba ha khmat duh jong ka party bad lada nga leh ruh ngan resign shuwa na ka kam ba nga bat mynta kum u Co-Chairman State Planning Board bad naka party.
Halor ka jingpaw ha ki lad pathai khubor ba ngan ialeh ia ka kam MDC kane ka long ka bym don nongrim haei haei ruh, haba ia dei bad ka MDC ilekshon ngan ai ka jingkyrshan ia uno uno u kyrtong ba ioh ia ka tiket jong ka party NPP.
Ka jingmih ha ki lad pathaikhubor ba ngan mih naka party NPP ka long ka bym shisha bad ka bym don nongrim haei haei ruh, hooid naka liang jong ka seng Congress ki juh khot biang ia nga, hynrei ngam shym la pdiang ia ka jingtyrwa ia mynta.
Bah Martin M DanggoEx- MLA Ranikor Constituency.
Shillong: U bah Prestone Tynsong u symbud myntri rangbah ka jylla, haba ia kren halor ki jingpyrshah ia ka jingshah thung jong u MS Rao IAS kum u Chief Secretary jong ka jylla u la ong  “Ynnai batai ia ka sorkar ba kan jied iano kan thung ia no, ka sorkar kam dei kaba biej ban shu pynkhein ia ki kyndon trei kam ki ophisar ka Sorkar, ka tip  iano ki hap ban thung".
Haba ia kren bad ki lad pathai khubor u bah Tynsong u la ong ba ka sorkar kan ym lah ban pynkhein ia ki kyndon trei kam  jong ki ophisar ha ka jylla ne ha ka Sorkar pdeng, kham tam ha kaba iadei bad  ki IAS ophisar ki hap ban bud ia ka kyndon treikam jong ka Sorkar Pdeng bad haba la shim ia ka rai ba u MS Rao un shimti ia ka kam kum u Chief secretary ia u  bah Hector Marwein ruh la pynmih ka jingpynbna ba u la shah thung ha ka kyrdan kum u Chief Secretary.
U la ong ruh ba ym dei ban wanrah ia ka jingsngewpher jaitbynriew, kat ia mynta hi ia u bah Hector ruh la pynkiew kyrdan kum u chief secretary.
U la bynrap ruh ba ki la dei ban ieh ia kane ka kam ha ka  Sorkar ba kan rai,ka sorkar ka tip ia kaei kaba ka la rai  bad kumno ki lah ban shu ong ba thung ia une thung ia utei.
Ka sorkar jong phi ka dei kaba biej ha jaka ban kyntiew ïa la u paradoh parasnam phi thung da u khyllah jait ban shimti kum u ophisar rangbah duh ka jylla.
Ka dei ka jingbiej ban ong ba u bah  Hector u ia ryngkat kyrdan bad u Chief Secretary haba um dei.
Ïa u Garo ba dei ban Shongthait ruh ka sorkar Ka dang extend sa shisnem, hynrei da dei ï’u khasi pat wat ïa Kaba u DEI hok ban ioh ruh dang duh.
Kane Ka jia namar Ka Jing ïa bishni para khasi hi haduh banda ioh long heh beit da u Garo.
Bun palat ki mobile halor miej……ym tip kin ai ia u chief secretary ne cheap secretary neKa sorkar ka thung ia uba kohnguh sneng!!sorkar long thik kum ki ksew ki kyrhait ha surok ki biej kum ki sniang ha ahor ruh kimsalia ban thiah tang ba la kdang kine kidei ki sorkar jong ngi.
Shillong: Ka Nongmynsong Police Out Post ka la khot hajir ne ‘summon’ ia u Bah Elton Cliff Warjri u ba dei ruh u Assistance General Secretary jong ka seng FKJGP Central Body halor ka jing don bynta jong u ha ka jing pynshai paidbah pyrshah ia ka Citizenship Amendment Act 2019 (CAA) bad ia ka jing donkam Inner Line Permit (ILP) ha ka jylla Meghalaya.
Halor kane, ka FKJGP ka la maham ia ka sorkar Meghalaya ba kam dei ban pynklang ia ka ding lyngba kum kine ki jingleh kiba lah ban ialam sha kaei kaei ka bym sngewtynnad.
Ka seng ka pynpaw ruh ba ha kum kane ka por ka sorkar Meghalaya kala dei ban kham pynleit jingmut bha ban bud dien ia bun ki mat ka jylla khamtam ha ka ba dei bad ka jing dawa ILP bad ban pyrshah jur ia ka CAA 2019 ym da ka khot hajir ia ki nong ialam seng.
Ka seng ka kyntu ia ka sorkar Meghalaya ba kam dei ban sdang da ka ba pyntieng ne khot hajir iaki Nongialam jong ki sengbhalang lyngba kita ki ‘summon notice’ namar kan pynbitar shuh shuh ia ki dkhot jong ka seng bad lada ka sorkar kam bthah mardor ia ka tnat pulit ban sangeh ka pyntieng pynsmiej ka sorkar hi kan hap shim ia ka jing kitkhlieh lada ki mih kino kino ki jingjia ki bym sngew tynnad.
Shillong: U symbud myntri rangbah ka jylla u Bah Prestone Tynsong, u la iathuh  ba ka jingpynlip light ha ka jylla baroh kawei ka dei na ka daw ba ki jaka  pynmih bor ding ielektrik ka ba don ha Tripura bad ka Kupli ka khlem lah trei kam namar ba ka don ka jingduh ka kitei ki jaka.
Ka jingduh jong kitei ki ar tylli ki jaka pynmih bor ding kala khate ia ka jingioh elektrik da 50 MW ia ka jylla Meghalaya.
Kawei pat ka daw ka long ka mynshuwa ka don ka kyndon bad ka jylla Meghalaya ha ka por lyiur ka juh pynmih shibun ka bor ding ilektrik bad ia kane la ai sha ka NTPC bad ha ka por ba duna um ka jylla Meghalaya ka dei ban ioh ia ka bor ding na ka NTPC, ba ia kane la pynduh mynta.
U bah Prestone u la kyntu ia ki paidbah ba kin ia shah shitom mynta ar lai sngi katban da dep shna ia kitei ki jaka pynmih bor ding ileketrik khnang ban weng ia kane ka jingpynlip light kaba bun kynta mynta.
U bah Prestone u la ong ba ha kine ki ar lai sngi yn sa lah ban weng ia kane ka jingeh.
Haba ia dei bad ka NEEPCO na ka liang jong u Bah Prestone u la iathuh ba kam don jingeh ei ei ruh em, ka jingeh dei tang ba ka duh kitei ki ar tylli ki jaka pynmih bor ding la kyntu ia ki paidbah ba kin iashah shitom.
Shillong: Hadien ba ka MeECL ka la iakynduh ia ka jingeh ha kine ki sngi namar ka jingbym pat pyllait ia ka tulop jong ki nongtrei, bad ka jingshah thalaiñ ha ki paidbah ia ka jingbteng ban pynlip ding, u myntri rangbah ka jylla mynta ka sngi, u Conrad K Sangma u la lum ia ka jingialang ia ki ophisar kane ka tnad pynmih ding ka jylla ban iakren bad kumno ban pynbeit ia ka jingeh.
Ha kane ka jingialang kaba long ha ophis ka MeECL ba la pyniaid da u myntri rangbah, la iakren halor ka jingbym pat pynlait ia ka tulop ki nongtrei la ar bnai eiei bad khamtam ka jingbteng ka jingpynlip ding da ki kynta namar ka jinghiran bording ka jylla.
“Ngi la shim ki rai ban pynthikna ba yn pynbeit ia ka jingsahkut ka tulop ki nongtrei bad kumjuh ia ka jingpynlip ding kloi katba lah", la ong u myntri rangbah ha ka jingthoh ba la thep ha ka Facebook jong u.
Kiba don lang ha ka jingialang ki kynthup ia u Chief Secretary uba dei u CMD bad ki heh ka MeECL.
Lah ban kdew ba ia ka tnad bording la bat da u hymmen u Conrad, u James K Sangma, uba la shah thalaiñ jur ia ka jingtlot ka rukom treikam jong kane ka tnad, khamtam ka jingshah pynlip ding kaba bun kynta ha kylleng ki jaka ha ka jylla.
Shillong: Ha ka jingialang jong ka Cabinet ka la shim ia ka rai ba kan weng noh ia ki khajana ia ki mar khlaw ba la ithuh kum ki marrep.
Kine ki marrep ki long kum u synsar, slatyrpad,sohmarit khlaw, khlein kseh bad u siej.
Ka cabinet mynta ka sngi ka la shim ia ka rai ba kin pynlait noh ia kine ki marrep ha kaba mynshuwa ki ju shim 1000 tyngka shi trok.
Mynta ka sngi, la pynlong ia ka jingialang kaba radbah, ha kaba la ialam khmat da ka seng shitniam Hindu, ba la kyrshan da ka  BJP, RSS, ha ka nongbah  Kanakapura jong ka Ramanagara district ha Karnataka bad ka jingmut jong katei ka jingialang ka long ban pyrshah jur halor ka jingthmu ban tei ia ka dur mot U Jisu, da ki nongshong shnong ha katei ka jaka.
Kitei ki nongshim bynta ki jer ia katei ka jingleit kum ka  ‘Kanakapura Chalo’ bad la lam khmat da ka  Hindu Jagarana Vedike bad la kynnoh da kitei ki nongialam ba U MLA jong ka Congress, U  D K Shivakumar, ba u don kti ha ka politiks pynsngewbha briew, da kaba u leit buh maw nongrim ban shna ia ka dur mot U Jisu, kaba jrong 114 phut ha ka jingrakhe Khristmas ba ladep bad ia utei u dur mot, yn tei ha ka shnong  Harobele jong ka Kapalabetta.
“Ki paidbah hangne, kim kwah dur Jisu, hynrei ngi kwah da ka dur U Pejawar Swami, Basaveshwara, Balagangadharanatha Swami lane uno uno uba la noh bynta ha kane ka thain bad ha ka ri hi baroh kawei" ong U  Kalladka Prabhakar Bhat, nongialam ka RSS.
U Bhat, u ong ruh ba ka jingthaw dur mot Jisu, ka dei tang ka buit pynsngew bha jong U  Shivakumar, ia ka Sonia Gandhi.
Lada don ba pyrshah kumta te shu  sangeh ruh sa leh aiu.
ban tei mot ha lyer kam don jingmut.
tei mot ha dohnud briew keinKadei.
Shillong: Ka ophis jong u District Sports Officer, East Khasi Hills District, Shillong ha ryngkat ka jingiatreilang bad ka ophis jong ka Deputy Commissioner, East Khasi Hills District kum shi bynta ban Rakhe ia ka jingdap 48 snem ka jingioh jylla ba pura ka Meghalaya, kan pynlong da ka “Meghalaya Day Run" ha ka 21 tarik u Kyllalyngkot, 2020 ban sdang na VIP Gate,  J.
N.
Sports Complex, Polo, Shillong naduh kapor 6.
30 baje mynstep.
Kalynti ban mareh (Route):- VIP Gate, J.
N.
Sports Complex, Polo (0 Km) – Golf Link – Lailad Shyiap (1 Km) – PTS – Mawroh Junction (2 Km) – F.
C.
I Main Gate (3 Km) – MeECL Lumjingshai – Shillong Secondary School – B.
S.
N.
L quarters (4 Km) – 67 CRPF Main Gate – Merin’s Restaurant – VIP Gate, J.
N.
Sports Complex, Polo (4.
85 Km).
Ha kane ka jingiamareh lah phiah ha ki ar bynta, kawei na bynta ki kynthei bad kawei pat na bynta ki shynrang (open category).
Ki nongjop kin ioh da ka song pisa ha ryngkat ki trophi bad syrnot.
1st prize – Rs 5000/-, 2nd prize – Rs 3000/- & 3rd prize – Rs 2000/- ha baroh ar bynta.
Ki nongiashim bynta kin hap ban wan ai kyrteng ha office jong U District Sport Officer, Shillong kaba don ha J.
N Sports Complex Polo, Shillong naduh ka 15th -20th Kyllalyngkot, 2020 tang ha ki por long trei.
Na ka liang ka office jong u District Sports Officer, Shillong ka iawer paidbah ia baroh ban iawan shim bynta ha kane ka jingiamareh kum ka dak ban pynpaw ka jingkmen bad ban rakhe pyndonburom ia kane ka sngi bakhraw.
Haduh mynta ka jingdawa ban pyllait (excempt) ia ka jylla Meghalaya na ka CAA, kumba kren u Myntri Rangbah ka jylla bad ruh kumba la ioh sngew baroh shikatta na katto katne ngut ki nongmihkhmat ka long ka bym don nongrim, namar ngim lah ban sngewthuh kumno kata ka jingexcempt kan iada ia ngi.
Wat lada ka Sorkar India kan ong ba ka CAA kam treikam shuh ha baroh kawei ka jylla Meghalaya, hato ka la biang? lada ngim don pat ka ain ban aibor ia ngi ban buh khyrdop bad ban tokit mano kita kiba rung sha ka jylla jong ngi.
Ngi la tip shaikdar ba ka CAA kadei ka ain kaba ithuh ia ki katto katne ki jait niam na ki katto katne tylli ki Ri ka pyrthei kum ki nongindia,  hynrei ngi tip ruh ba ka artikil ba 19(1)(e) (d) jong ka constitution ka Ri India pat ka ong ba uno uno u “nong India" u don ia ka hok iaid kylleng U pud u sam ka Ri India, bad ban shong bad sah hangno hangno ruh hapoh Ri India.
Lada la ioh ka jingithuh lyngba ka CAA kin sa ioh pat ia ka lad ban wanrung hi sha ka jylla ka jong ngi lyngba ka Artikil ba 19 jong ka constitution.
Ia ka Nagaland,  Arunachal Pradesh,  Mizoram bad Manipur la excempt ryngkat ka ain ILP,  kumta “ha ka jylla meghalaya ruh ban shu excempt khlem ka ain ILP kam don nongrim".
Kumta ka seng ka dawa jur naka sorkar jylla ba ngim hun tang ban shu excempt hynrei ngi donkam ruh ia ka ILP khlem da ia pien iaka 6th scheduled.
Bad ngi dawa ia ka sorkar jong ngi bad ba baroh ki MLA kumba ki la mynjur ha assembly ba kin iengskhem ha kajuh ka nongrim.
Kan long ka jingjahburom kaba khraw lada ngim ioh ia ka ILP wat hadien ka jingmynjur jong baroh ki MLA ka legislative assembly, hynrei ngi khmih lynti baka sorkar pdeng kan burom ia ka rai u paidbah ka jylla Meghalaya.
Wat la u HM u la kular sha ki nongialam ka jylla ban kynduh biang hadien ka lehkmen kristmas, hynrei haduh mynta kam pat don ka jingiakynduh,  kane ka long kaba sngewsih bad ka sorkar jylla kadei ban pyndep kloi ia kane ka kam khlem buh teng shuh,  bad ka kamram jong ki nongmihkhmat ka seng BJP ki ba na ka jylla ka jong ngi ki ba la soi lang ia ka resolution ILP kam kut tang ha Assemnly hynrei kidei pyrshang ban tynruh sha nongbah delhi ban convince ia ki nongialam jong ka seng jong ki.
Sd/-Thomas Passah,President KHNAM SYW.
Bah Ardent M BasaiawmoitKaba kum kane ka jngkren ka juh kynrei bha bad ka i ruh kumba ka long ka jingshisha.
Khyndiat kum ban shu pynkynmaw ba ki lah don shisha ki jingiakhih paidbah kiba jur bha naduh ki snem 1979 ter ter haduh u snem.
2019 hadien ba ngi lah ioh ia la ka jong ka Jylla.
Kiba kham jur ki jingiakhih lehse ngi lah ban dang kynmaw ki long ha u snem 1979,1987,1992, 2013, 2014 bad 2019 nalor kiwei pat ki snem.
Ka jingkylli kaba ngi lah ban kylli ia lade marwei shimet ka long, aiu ngi la ioh na kine ki jingiakhih?  Ka jubab kaba shai ka long ba ym da don ka jingmih ka ban pynhun mynsiem ia u paidbah.
Kaei sha mo ka daw kaba pynlong kumne? Kaei kaba lah jia ha ka 19 tarik Nohprah 2019 ka pynkynmaw ia kaei kaba lah dep jia ha ka 2 tarik U Iaiong 1970.
Lah iathuh ba ha ka 2 tarik u Iaiong 1970 uba bun  u paidbah u lah mih ban leit sha madan Kirkit Laban ban pdiang ia ka Hill State lane ka Jylla ba pura hynrei na ka liang ka Indira Gandhi pat ka lah wan ban pynbna tang iaka autonomous State lane ka sub state ba lah ia tip lut baroh baroh.
Katba kawei pat ka kynhun hapoh ka jingialam jong ka Seng HSPDP ki lah pynlong ia ka jingiarah lama iong pyrshah ia kane ha ryngkat ki jingpyrta ne slogan “No Hill State No Rest" Kanek jingleh ka lah pynkyndit bad pynlyngngoh ia ka Indira Gandhi.
Ha ka 19 tarik u Nohprah 2019 ruh kiba bun ki paidbah Ki lah iamih ban leit sha kita ki Rally namar hana ki ong ba lah ioh ia ka ILP ha kane ka Jylla jong ngi.
Ha kane ka sngi pat lah mih ka jingiakhruh hapdeng ar ki kynhun kane ka long katkum ki khubor ba la mih ha ki kotkhibor.
Lada ym jin da la dei na ki lama iong ngin nym jin da lah ioh ia ka Jylla kaba pura ha ka 21 tarik u Kyllalyngkot 1972.
Ka jingkylli kaba mih ka long, balei u paidbah u mih ban pdiang ia ka Hill State haba ka Prime Minister ka wan ban pynbna tang ia ka Autonomous State bad kumjuh ruh, balei u paidbah u mih ban shadkmen ba lah ioh ia ka ILP haba ka Sorkar Jylla ka shim tang ia rai ban kyrpad ia ka Sorkar Kmie ba kan pyntreikam ia ka ILP hapoh ka Jylla Meghalaya.
Hato ngin ong ba u paidbah u shah ialam bakla ha ki Nongialam ne ba u paidbah khasi jong ngi u shu sngewtynnad ban iakhih khlem ka jingsngewthuh kaba shai.
Na kaei kaba ngi lah ban sngewthuh ka long ba uba bun balang u mih sha ki jingiakhih da ka jingshongshit lane tang namar ba tieng eh.
Kam da dei da ka jingsngewthuh kaba shai ia ki mat jingdawa lane ia ka phang ba ki iakhih.
Dei namar kata ka daw ba kiba bun ki jingiakhih ki shu kut la ka kut noh kumto khlem da poi sha ka thong jong ka jingjop.
Ka jinghikai kaba ngi ioh na kine ki jingkynthoh ka long ba ngi dei ban long u paidbah uba stad uba shemphang bad uba tip, ym ban shu tur ruma kum ki masi ki blang.
Ka long kumba ngi leit sha ka thma ha ryngkat ki jingkieng atiar kiba khlain.
Ka donkam namar kata ka daw ia ki paidbah ban da sngewthuh shai ia ki jingthmu bad ki jingdawa jong kano kano ka jingiakhih.
Ngam artatien ba kiba bun ki paidbah kim da sngewthuh shai kumno kata ka ILP kan iarap ban iada ia ngi kum ki ritpaid bad lehse haduh katno pat kata ka CAA kan ktah ia ngi.
Ka la dei ka por ba ki paidbah kin da sngewthuh shai bha ia ki jingma kiba ap ia ngi bad ia ki lad jingiada  kiba ngi dei ban ioh.
Lym kumta ka lawei ki longdien bad ki pateng ban wan kan long kaba dum.
Bah Ardent M Basaiawmoit.
U billionaire na Japan, u tyrwa ban pynlut haduh  £7million ka pisa jongu bad ban siew ia katei, da kaba jied lymmuh ia kito kiba don ha ka thup jongu ha ka twitter.
U heh spah, uba die jain, U Yusaku Maezawa, u shim ia katei ka lad ban pynlut ia katei ka pisa, ban pynthikna halade, la ka jingai pisa ia ki briew, ka iarap ne em ban pynsuk mynsiem ia ki.
U Maezawa, 44, un ai £7,000 ka pisa na ka bynta shi hajar ngut kiba don ha ka thup jongu lane ki  follower bad na kitei un jied naphang bad kin dei kito kiba jubab ia ki jingthoh jongu, lane kiba la retweet, na ka jingthoh kaba ula thoh ha ka 1tarik Kyllalyngkot 2020.
“Ka dei ka jing pyrshang kaba bha shibun" ong U  Maezawa ha ka  YouTube, ha kaba u khmih lynti ba katei ka jingleh jongu, kan ai jingmut ia kiwei de ki  academics bad ki economists.
U Maezawa, un leit jingleit sha u bnai ha u snem 2023, ha kaba un leit da ka liengsuin ba kyrpang ka  Elon Musk’s SpaceX bad u dei uwei na ki briew kiba bang bha ban pynlut ia ka spah jongu.
U Maezawa, u dang pyrshang mynta ban pyniaid ia ka jingmut jongu, na ka bynta ban pynlong ia ka jingim ha ka pyrthei, kaba trei kam khlem pisa.
U dang pyniaid ruh ia ka mat iakren, na ka bynta ban ai ia ka jingsiew kaba iahap kyrdan ia ki nongshong shnong lane kumjuh ia kito kiba kham paw pyrthei ha ka sain hima sima.
U Maezawa u don ka spah kaba  £2.
4billion, ha kaba u dei uwei na ki 18ngut kiba riew spah tam ha Japan.
Katba ka aiom tlang ka LA nang hajan, bun nangi ngi sangeh noh ban leit jngi haki um ki wah khnang ban iada ialade naki jingpang ne baiong khlieh namar kham bun nangi ngi don ka jing ngeit bieit ba ngin sa khriat ne pang ruh lada ngi pyllut por ban jngi haki um ki wah kiba dait thah haka por tlang.
Ka jing wad bniah da ki riew shemphang ki iathuh ba ngim dei ban ngeit bieit iaki khana puriskam ba kim long kiba dei bad ki pynthikna lyngba ki jingwadbniah jongki, ki ong ban jngi um haka por tlang ka ai jingmyntoi shibun iaka met ka phad kum ka jingkyntur khlieh, pynjah jingktha met, pynsyaid iaki bynta ba shapoh jong ka met, kyntiew iaka jingkhlaiñ ka bor met, bad ruh ka iada naka jing bankhia haki jingmut jingpyrkhat.
Ka jingwadbniah bala pynlong da ka Oulu University haka jingiadonlang bad ki spah ngut ki nongjngi um ki ong ban jngi ha ki um ki wah kalah ban pynduna iaka blood pressure, ialeh pyrshah naka jing khriat ka met bad na ki jingpang baiongkhlieh bad ruh ki nongjngi um ki kham lah ban tehlakam iaka jingbankhia ki jingmut jingpyrkhat ban ia kiwei.
Haba pynngam iaka met hapoh ka um kaba dait thah, ka pyllait naki jing banbor ki jingmut jingpyrkhat kaba pynkhih iaki nervous system.
Naka jingkhih ki nervous system,ka jingmih ki norepinephrine hormones kiba dei ki blood-borne hormone kan nangkiew.
Ha kawei pat ka liang,ki parasympathetic nervous system ruh ki iohbor bha ne khlaiñ haba pyrshah iaka met haka um dait thah bad ka jing pynjahthait ne maramot iaka met kan sdang iaid shaphrang.
Haba khmih bniah kane kan kyntiew iaka jing duna noh ki Serotonin bad ki Dopamine.
Kine ki jait hormone baroh ar kiba don haka met jongphi kin pynduna iaki jingkhuslai jingmut, ki jing banbor ki jingmut jingpyrkhat bad phin ioh iaka jingkmen shadien kaba phi dei ban ioh.
Hangne phin shem katto katne ki jingmyntoi lada phi lah ban jngi haka por tlang ban ioh iaka met ka phad kaba koit ba khiah.
Shillong: Ka dorbar kur Khongsit kaba hynriew ka la long ha ka sngi ka 11 tarik Kyllayngkot 2020 ha shnong Mawmyrsiang kaba hap ha Rangshken BPO, East Khasi Hills.
Ka jingialang kur ha kane ka sngi ba la pyniaid da ka Kong Sophia Khongsit, la pynskhem ia ka jingiadei ka kur Khongsit bad ka kur Janong kum kawei bad ia kane la lap bad pynshisha lyngba ka jingwad bniah da ki rangbah ka kur Khongsit ba la phah khnang ka dorbar kur Khongsit mynshem snem.
U president ka kur Khongsit bah F.
Blue Khongsit bad u President ka kur Janong bah Stanroy Janong kila ai khublei lang ha kane ka sngi kum ka dak ka jingpynshisha ia ka jingiadei kur hapdeng kine ki ar kur, ba la sakhi lang ki nongkitkam ka kur Janong, hapdeng ki dkhot ka kur Khongsit kynthei bad shynrang.
U president ka Kur Khongsit bah Blu u la ong ba da kane ka jingpynskhem ia ka jingiadei kur, kim ym bit shuh ban iashongkha hapdeng ka kur Khongsit bad ka kur Janong, hynrei kin ia burom kum shi kur shi jait.
U la ong ba naduh kane ka sngi, ka Kur Khongsit bad ka kur Janong ki dei ban iatip, ban sneng ban kraw, ban hikai iaki khun ki ksiew, ki ki hymmen ki para ba kine ki ar kur ki dei kiba iateh kur katkum ki sakhi bad ka jinglap ba la naduh kulong kumah.
Shwa ban sdang ka jingialang la pynlong da ka jingduwai ba jar jar, hadien ka jingrwai pdiang na ka kur Khongsit Mawmyrsiang unit, ka kaiphod snem na u secretary bah Iatyllilang Khongsit, uba la pyntip ba ia ki kam ba bun ba leh ka Kur naduh ka jingai khusnam ia kiba pass bha ha ka jingpule, ka jingpynmih ia ka almanak 2020 bad kiwei.
Ka Kur kala lah ban thaw 14 tylli ki unit ka Kur.
Shillong: U nongialehkai kriket ka Meghalaya u Dipu Sangma u la kamai spah ron ha ka jingiakhun ka Ranji Trophy pyrshah ia ka Mizoram ba long ha Kolkata mynta ka sngi.
U Dipu Sangma, u la tied 114,  kaba dei ruh ka jingkamai spah ron kaba nyngkong, ha kaba ka Meghalaya ka kamai 414/4.
U Guest player u Ravi Teja u kamai (119) bad u Sanjay Yadav (107).
Ha ka jingiakhun, u Tengchan Sangma (38) u kamai.
U Dipu Sangma tied 16 ki saw, bad ar ki hynriew bad u dei u nongkamai ba heh tam ka Meghalaya ha ka Ranji Trophy.
Shillong: Uwei u khar Bangladesh, ula shah bat  ha ki nongshong shnong ka Muktapur West Jaintia Hills.
Ki rangbah jong ka shnong Muktapur ha ka miet 11 tarik kyllalyngkot 2020 ki la ioh ban kem ia uwei u khar Bangladesh u ba suba donkti ban lute ban pom  pynmynsaw ia ar ngut ki Khasi ha Lad Darang Dawki.
Hadien ka jing ioh bat ia une u khar Bangladeshi ki shipai jong ka Border Security Force (BSF) ki la wan shimti noh ia u bad ki ai sha ki pulit ka Dawki Police Outpost na ka bynta ban pynlong ia ka jing tohkit ka ba kham bniah.
Kumban shu pynkynmaw ki suba khar Bangladeshi ki ba don kumba 13-14 ngut ki la hiar thma nyngkong ha Lad Darang bad ki la lute bad pom pynmynsaw ia ar ngut ki samla khasi ha ka meit 4 tarik kyllalyngkot 2010 bad kine ki juh khar Bangladeshi ha ka meit 7 tarik kylla lyngkot ki la hiar thma sa ha ka shnong Amdoh bad ki la pyn mynsaw ia 2 ngut ki BSF lem ia ar ngut ki riew paidbah.
Ka jingbym ioh peit ia ka Channel DD SHILLONG ha ki DTH Connection kum DISHTV, TATA Sky ka pynduh nong ia ki Paidbah trai jylla kum sha ki thain nongkyndong  namarba ha ki Cable TV network ha sor ki ai.
Shillong: U bah Lambokstarwell Marngar president ka Khasi student Union u la iathuh ba ha ka 22 tarik u Rymphang ka KSU kan sa jied ia ki nongkitkam ba thymmai.
Ha ba ia kren bad ki ladpathai khubor, u la iathuh ba kum ba ka KSU ka don ka lynti trei kam ba shisien ha ka 3 snem kin pynthymmai nongkit kam ba pura  jong ka GEC kumta ha ka 22 tarik  u bnai Rymphang 2020 kan don ka General election ban pynthymmai ia nongkitkam ka KSU.
U la iathuh ruh ba naduh mynta ka sngi na ka liang ka KSU kan ym don shuh kano kano ka jingpynkha ia ki shnat ba thymmai ne ki unit trei kam ba thymmai, tad haduh ban da ioh da kiwei ki nong kit kam ba thymmai.
Shillong: U Bah Lambokstarwell Marngar, u ba long u nongialam ka Khasi Student Union u la thalain tyngeh ia ka sorkar jylla halor ka jingpynsangeh ia ka jingtrei ban tei ia ka khyrdop (entry -exit point) ban khynra ia ki bar jylla ha Umling, Ri-Bhoi district.
Ha ba iakren bad ki ladpathai khubor u bah Marngar, u la iathuh ba hadien ba la sdang ia ka jingtrei ha Umling ngi la leit ban jurip ka dang iaid ka jingtrei hynrei mynta ki la  pynsangeh noh ban trei ia katei ka khyrdop,hadien ba ki la iohjingtip ki la leit ban  wad jingtip bad ia kynduh ruh ia  u Myntri ka tnad PWD.
Ha kane ka jingiakynduh  UBah Coming One Ymbon u myntri ka tnad PWD, u la pyntip ba ka jing pynsangeh noh ia katei ka jingtei ka dei na ka daw ba ka sorkar jylla ka duna pisa.
U bah Lambokstarwell u la ther tyngeh ia ka sorkar Jylla da kaba u la buh ruh ia ka jingkylli na ka sorkar jylla ba ban pynlong ia kino kino ki tamasa ka sorkar ka don ban pynlut da ki klur ki klur hynrei katba ban tei ia katei ka khyrdop ka sorkar kam don pisa bad pan ruh ia ka jubab na ka Sorkar halor kane.
U la ong ha ba ka sorkar jylla ka don ka mon ba kan buh ia ka khyrdop kam don ka jingeh kam donkam ban tei da ka building  bad lada ka jylla Manipur ka la lah ban shna ia ki khyrdop mar ia ioh ia ka ILP balei ka jylla Meghalaya kam lah ban tei ia ki khyrdop.
U la bynrap ruh ba lada ka sorkar kam lah ban pyntrei kam mardor ia ki khyrdop ban kynra ia ki bar jylla na ka liang ka seng  kam banse ban buh da ki khyrdop jong ka seng ban kynra ia bar jylla.
Riki MukhimKa jingioh rung tuh ki khar Bangladesh ha India kam dei ka sien kaba nyngkong hynrei kaba la jia naduh ki por mynshwa, hynrei ha kane ka kynti kala nang jur shuh shuh haduh baka thaiñ War Jaiñtia hi baroh kawei kala khih win lut.
Dei halor kane u paidbah u sah ha jinglyngngoh naba ym tip hakano ka nongrim ki khar Bangla ki ioh lad ban wan rung tuh ban leh ki kam pyntriem hapoh ka thaiñ.
Haba iaid sharum shaneng kat kum ka sur u paidbah lehse ka jingioh lad ki khar Bangla ban wan rung tuh kadei halor ka jingjur ka jingiakhaii mar tuh ha india bad Bangladesh bad dei lyngba kane ki khar Bangla ki tip lut iaki lynti syngkien ban wan thombor iaki paidbah ka thaiñ.
Lada ka dei shisha nakane ka daw la kyntu jur iakito kiba ju mlien ban khaii martuh bakim dei ban pynlong sohpdung iaka suk ka sain u paidbah tang naka daw ka jingmyntoi shimet jongki.
Haba phai sha ka wei pat ka liang ioh lehse ruh dei halor ka jingbym ler kam ki BSF nongap pahara ha khappud ne ka lah ruh ban don kaei re kaei ba sha lyndet kaba ym lah ban mut dur hapdeng ki nongkhaii tuh bad ki BSF.
Haba phai haka jinglong jingman ka imlang sah lang ym lah ban len ba ka jingjyllei ki briew kiba na bar kam dei shuh kaba kai naba hakine ki sngi bala dep la sakhi ba dei lyngba ka jingiai khynra mynder ki Sengbhalang bapher bapher ha War Jaiñtia la lap shibun ngut ki khar Bangla ki ioh lad ban rung sha India ban wan leh business laka dei haka khaii pateng ne bylla nongsngi ne die dohkha ne bylla iing briew kum hakaba sait bakhling ha iing hasem ne haba don jingkhawai dawai bad kumta ter ter.
Dei halor kane bynta ruh lehse ka lah ban long baki khar Bangla ki ioh lad ban shim kabu ban wan tuh wan thiem ban leh ki kam pyntriem haka imlang sahlang ka thaiñ hi baroh kawei.
Lada dei halor kitei ki daw, kumta nga kum u wei naki samla ba thrang ban saiñdur iaka suk ka sain ban pynduh pyndam iaki kam lehbor thombor ban wanrah ka jingiatylli haka imlang sahlang ban ialeh pyrshah iaki riew bymman, kumta nga kyntu jur iabaroh ki paidbah ka War Jaiñtia baphin sngewbha ban kyndit bynriew noh katba ka por kam pat dier ioh ba shisien ka sngi ngin long ki nongthoh dieng bad nongtong um jongno re jongno kumba la ong da u “Myllung Soso Tham".
Namarkata nga kyrpad jur ba nangne shakhmat ymdei shuh ban ailad ia u poiei shisngi ban wan leh ki kam business laka dei haka khaii pateng ne haki liang kiei kiei baroh bad ymdei ruh ban khot bylla daki khar Bangla ban wan leh iaki kam iing kam sem jongphi namar ki khar Bangla shisien baki la ioh ban rung ha ri jongngi kumta ka Ri ka don hapdeng ka jingma namarkata dei ban kiar raieh raidam naki khar Bangladesh.
Sa shisien nga kyrpad jur iaki paidbah ka thaiñ khamtam kum hakane ka por dei ban ieng tylli lang ka wei khlem kynrandien ban ialeh pyrshah iaki khar Bangladesh kiba mut ban wan leh bor thombor hapoh ka ri jongngi hynrei daka mynsiem shitrhem lang kawei nga ngeit shkem ngin lah ban iada iaka ri jongngi ban ieng ialeh pyrshah iaki riew bymman.
Haka juh ka por ruh nga kyntu jur ia ki Paidbah lada phi don hangno hangno dei ban pynkhreh ialade naba ym lah ban tip hakano ka por ki khar Bangla kin wan hiar thma iangi namarkata ngi dei ban long kiba la khreh lypa bangin jop iaka thma.
Ia ka phlim Khasi 9-Lad kaba dei ka phlim khasi kaba la ap khmih lynti da baroh ki paidbah ka jylla yn sa pyni bad pyllait paidbah noh ha cinema ha u February, 200 kata ha u bnai ban wan.
U Director bad producer jong kane ka phlim u bah Commander Shangpliang u la iathuh ba, ha ka jingshisha ia kane ka phlim la thmu ban pyllait bad pyni paidbah ha u snem 2019, hynrei na ki daw ba dang ialeh ban kham pynbha shuh shuh, la hap ban shim por bad kumta mynta ia kane ka phlim la dep lut nadong shadong bad yn pyllait paidbah noh ha u bnai ban wan.
Na ka liang jong u Producer bah Commander Shangpliang u la iathuh ba ka khana jong kane ka phlim ka long kaba sngewtynnad bad haba la phah peit ha ki katto katne ki stad bishar bniah (critics) ia ki phlim ki la ai ka jingiaroh shikatdei.
Ha kawei pat ka liang u bah Commander u la ong ba u don ka jingkyrmen ba kane ka phlim kan khring ia ki paidah namar ki paidbah ki sngewtynnad bha ia ka jingrwai 9-Lad kaba la dep pyllait lyngba ka Youtube bad u la ong ba ki paidbah nongpeitkai kin nym babe ban peit ia kane ka phlim bad kin nym hun satia ban peit tang shisien.
U la iathuh ruh ba ki don bun ki briew kiba la share bad kiba la shad ruh ia kane ka jingrwai bad ki sa thep biang ha ki youtube na ki channel jongki.
U bah Shangpliang u la kyrpad ia ki paidbah ba kin ai ka jingkyrshan khnang ba ka kam shna phlim ha ka jylla kan nang kiew shaphrang.
Ha kaba iadei bad ka tarik ban pyni yn hap ban iakren pynbeit shuwa bad u trai cinema jong ka Bijou bad yn sa pyntip lyngba ki kot khubor, u la bynrap.
Shillong: Mynta ka sngi ka Khasi Student Union  ka la lum ia ka jing ia lang jong ki General Executive Council  ha kaba baroh ki dkhot na ki unit, circle bad na ki district bapher bapher ki la wan ban ia shim bynta ha ha Jaiaw shyiap Lumpyllon Comunity Hall.
Ha ba ia kren bad ki lad pathai khubor u president ka KSU, u bah Lambokstarwell Marngar  u laong ba ha kane ka jingialang ngi da kawei ka sur ngi la iarai bangin ym lah ban pdiang bad ban pyrshah  ia ka CAA,na ka liang ka NESO ki ladep ban ujor da ka mukotduma sha ka ing bishar ka ba heh duh jong ka Ri bad kumta ki dang ap ia ka jing mih ka jingbishar ka ban long ha ka 22 tarik u kyllalyngkot 2020 na ka liang ka KSU kan bteng beit ia ka jingpynshai  paidbah.
U la iathuh ruh ba kawei ka mat ba ki iamir ka long halor ka ILP, ha kaba na ka liang ka sorkar jylla ki la dep pdiang ia ka ILP ha ingdorbar, hynrei kat haduh mynta na ka liang ka Sorkar jylla ki khlem da leit ban bud dien bad daw ban ai jingmynjur ban pyntrei kam noh ia ka ILP ha kane ka jylla.
“Ngi kyntu ia ka Sorkar jylla ba ka dei ban pynkloi noh ban pyntrei kam noh ia ka MRSSA ha ka jylla bad ban pynkloi noh ia ki khyrdop ha ka jylla" ong U Bah Marngar.
Ha ka jingialang, ki la shim ruh ia ka rai ba ha ka 22 tarik u Rymphang ka KSU kan sa jied noh da ki wei ki nongkit kam ki ba thymmai.
Ka la don ka jing ia khih paidbah ha Iran hynnin ka miet, ha kaba la dawa ba U Ayatollah Seyed Ali Khamenei, u dei ban hiar shuki noh shi syndon bad katei ka dei halor ka jing mynjur jong ka sorkar Iran, ba ka la siat ia ka liengsuin Ukraine bad kaba la pyniap ei ia 176ngut ki briew.
Ki riew paidbah, kiba don da ki hajar ngut, ki la ia mih ha surok hynnin ka miet bad kitei ki la pyrta “down with the dictator" “ngi pynrem ia u nongsynshar thombor" bad “shame on IRGC [Revolutionary Guard], let the country go" “ka kam bieit jong ka IRGG, ai ia ka ri ba kan iaid shakhmat".
Ka la don ruh ka jing ia pyrta paidbah ha  Sharif University, ha kaba la ong  “commander in chief, resign!" lane “heh duh shipai hiar shuki" ha kaba ki la rah ia ka dur jong U  Qassem Soleimani, uba dei u heh jong ki shipai Guard’s Quds Force, uba la iap ha ka jingsiat nam ding ka US.
Ka liengsuin jong ka Ukraine, ka la hap ha ka step jong ka sngi hat majai bad ka Iran, ka kam ba katei ka jingsiat ia katei ka liengsuin, ka dei ka jingsiat bakla jongki, namar ka jingialeh thma bad ka America.
U President ka Iran, U  Hassan Rouhani, u kam ba ki shipai jong katei ka ri, ki la siat pynhap ia katei ka liengsuin, da kaba ki kum mutdur ba katei ka liengsuin jong ka America.
U Kaitor Rangbah napdeng ki Khasi, Bah H Kerios Wahlang I la khladnoh ha ka por  3 baje mynstep jong ka 11tarik Kyllalyngkot, 2020 ha la ïing ha Mawngap.
Ki pateng na u syngkai I Ma Kerios Wahlang ki sah sa sawngut ki khun, ar ngut shynrang bad ar ngut kynthei nalor uwei u khunpdeng ba la khlad hashwa ha u snem 1998, ha ryngkat kumba khathynriew ngut ki ksiew shynrang bad kynthei.
I Ma Kerios Wahalng I dei u riewkilan met ha ka lehkai phutbol ha ka por khynnah bad por dang khynraw, hynrei khlem da klet ban kynud bad thaw ki kyntien jingrwai ha man la ki rong ki taw ha la shnong ha Sohra, khamtam ha ka por shong skul ha Ram Krishna Mission.
Wat lada I khlem lah ban pule pyndep, hynrei im ju sangeh ban thaw  bad kynud jingrwai haduh ki khep ba I lah trei kum u nongñiah kali kumba katto katne snem.
I lah trei khaïi dewïong ruh ha ka shlemtrei jong I Bah Ken M Diengdoh ha Sohra bad Laitryngew bad hadien kata I la kamai kit briew bad kit mar man la ki sngi ïew ha kylleng ka Ri Khasi Jaiñtia.
Kum ha kine ki khep ba teh kam ruh I Ma Kerios Wahalng im ju klet ïa ka rwai ka siaw ka put ka tem ha la ki sur tynrai Khasi.
Hadien ba I lah poi shongkha ha Mawngap, I la shitrhem bha ha ka lehkai sawangka bad bunsien ki jingrwai lajong la bynrap ha manla ki sawangka.
Dei ha ki snem 1978-79 ba I la shlan ban leit sha All India Radio, Shillong namar ba I kynmaw tympang ïa ki sur ka duitara na I Parad Haridon Lyngdoh Mawphlang ha man la ki rong ki taw ha shnong Sohra.
I Ma Kerios Wahlang I la kren mardor, ‘I Parad Haridon I dei u khlur duhalia ba kynsai, bad ha All India Radio nga la ïoh ban pyntbit shuh shuh la ka sap; nangta I Ma Berrywell Kyndiah I la kdew nyngkong bad hikai ïanga shaphang ka duitara’.
Naduh ba dang khynnah I Ma Kerios Wahlang I lah ju mlien ban thoh jingrwai bad sa rwai hi da la ka sur ba thaw da lade.
Hynrei naduh ka kynti ba la ïoh bsut ha All India Radio la nang kham pliah shuh shuh ka jingtbit bad la nang janai ka sap rwai bad ka sap tem duitara, bad dei na kata ka daw ba lah kynrei bha ki durim jingrwai ha Doordarshan Kendra, Shillong.
La don byllai ki jingtyrwa ban  leit rwai leit tem ha kylleng ka Ri India, hynrei tang khyndiat eh ba la lah ban pynbor ban leit shim bynta namar ki daw shimet ha lade.
Jar la katta I Ma Kerios Wahlang I long u Khlur Kaitor u ba khraw tam napdeng ki kaitor sur tynrai Khasi.
Nalor kata I don ruh ka sap ban shna hi la ki jyntem sur Duitara ne Marynthing, nalor kiwei kiwei ki jyntem sur barit baria.
I Ma Kerios Wahlang I la kren mardor, ‘Nga shna hi ki duitara namar ba nga sngewthuh ha lade kumno ban mih ka sur katkum kijingrwai lajong, namar ba nga khlem shah hikai hano hano ruh shaphang kane ka kam thoh jingrwai bad thawsur jingrwai’.
I la kam ruh ba don tang uwei u paralok ba nang ban tem na ka bynta jong I bad hadien pat sa u khun pdeng, u Kynsai Maik Syiem ki ba lah ïakhlad noh kham mynshwa; nangta I lah hikai sa ïa ki ksiew ruh ban synrap temsur na ka bynta ki jingrwai ha kylleng ka jylla.
I Ma Kerios Wahlang I lah thaw jingrwai da ki spah tylli, hynrei la shem na ka bui ba lah kynshew tang kumba hynriew phew tylli ki jingrwai ba la thoh hi da la ki kti.
La jan baroh ki jingrwai ki dei shaphang ka mariang bad ka riti dustur ha ka jaitbynriew, wat lada don khyndiat ki ba dei shaphang ka jingieid bad ka saiñpyrkhat shimet.
Kum uwei na ki  rangbah jong ka Seng Khasi, Mawngap, I Ma Kerios Wahlang I lah noh synñiang shibun kiei kiei ha ka imlang sahlang.
Ka mariang ka long u syrwiang ha ka rngiew jong I Ma Kerios Wahlang bad kane ka lah phalang na ka ba I ju khluh ban leit shang kai barabor sha Lawkyntang  Mawphlang bad ju ïaid da ka kjat ha ka kiew pyneh rngiew sha Lum Sohpetbneng manla ka snem wat haduh ba la sdang noh tymmen ruh.
Na ka bynta ki kam bakhraw jong I Ma Kerios Wahlang ha ka rwai ka siaw, ka put ka tem la shah pynkup burom ha ki katto katne ki rynsan da ka Longïing Paki Dulan U Lat ka Jylla ne Raj Bhavan, Doordarshan, Seng Khasi Seng Kmie, National Institute of Technology bad ka Synjuk ki Barikor Khasi ne Riti Academy of Visual Arts.
Ïa ka met basah jong I Ma Kerios Wahlang yn sa pynkhuid ha ka sngibaar, 14tarik Kyllalyngkot, 2020ha kpep jynthang ka Seng Khasi Mawngap bad la khmih lynti ki khubor sngewlem na kylleng ka Ri Khasi Pnar.
Shillong: Halor ka jing pynslem jong ka Sorkar Pdeng ban ai jing mynjur ban pyntrei kam ia ka ILP ha ka jylla Meghalaya u president ka KSU u bah Lambokstarwell Marngar u la ong ba ngim tip ia ka daw ka jing pynslem ban ai jing mynjur hynrei kumba 60 ngut ki MLA ki la pdiang ia ka ILP ha ingdor bar, kumta lakyntu ia ki baroh 60 ngut ki dei ban leit tied khyrdop noh sha Delhi ban sngewthuh hangno ka lynti ban dawa ILP ka ialam ia ka jylla.
Shillong: Ka JSU ka la kyntu sha ki riew paidbah ban kiar na ka jingialam tuh ia ki khar Bangla, ban husiar bad ruh ban long kiba la pynkhreh ban iada ialade.
Ha ki jingjia ba dang shu dep jia ha ki thain khappud India Bangladesh kaba la pynshongsyier ia ki nongshongshnong jong ka thaiñ Riwar Jaintia khamtam ha ki ar khep ha lad Darrang bad ha Amdoh.
U President ka JSU War Jaintia Circle, U Eddy Kery Pohtam u la kyntu sha ki paidbah ba ki dei ban long kiba la pynkhreh ha ka iaid ka ieng ka jong ki bad ki jaka sah ki jong ki bad jaka trei ki jong ki.
U la kyntu ba ki dei ban pynbiang ruh ia ki tiar ialeh kum ki suloi bad kiwei pat ki tiar iada khnang ban lait ialade na kine ki nongthombor.
Kumjuh ruh u la aj jingmut ba ki BSF bad ki Police ki la dei ban shimkhia ban pyrkhing ia ki nongleit nongwan kiba khamtam ki dkhar da kaba khynra ia ki khamtam ha ki jaka kum ha Dawki bad Muktapur, namar ba  jyllei ki khar Bangladesh kiba wan shane khlem da biang ki kot ki sla bad ruh kine hi bunsien ki long kiba don ia ka jingmut ban pyntriem, ban tuh bad ruh ban knieh ruh ia ka japliang ki trai shnong da kaba trei bylla bad ruh ha ka khaii ka pateng.
U la iathuh ruh ba bun ruh napdeng jong ki kiba pyndonkam da ki ID sorkar ba shna tuh ba ioh na jylla Assam bad kiwei pat ki jylla.
Ka JSU ka la ai jingmut ba dei ban iatreilang ki Pulit lane ki BSF ha ka Patrol duty ha kaba ki dei ban iadon bynta lang ki traishnong namar ba ki kham tip bha maki ia mano ki bym dei nangne.
Ka jingdon ruh ki trai shnong kan pynkhlain ruh ia ka jingbun ki nongpahara.
Ka la dei ruh ba ki trai shnong khamtam ha ki bri ban don ia ki suloi katkum ka jingaijingbit ka sorkar kaba ki ju ai ban iada ia ki jingrep ki jong ki.
Kumjuh ruh ka seng ka la pan ruh ban pynkham bun ki pulit bad ruh ki BSF.
U Eddy Pohtam u la ong ruh ba na ka jingleitkhmih jong ki, ia kine ki jaka ba jia ka jingthombor ba lah ban ong ba ka jingwan ka jong ki nonglute ka dei lyngba ki lynti ba yn ym lah tip lada um dei ba ialam da ki briew ba la ju wan teng kiba iadei kam hi bad ki trai shnong.
Ka jingwan ruh ka jong kine ki runar kam dei shuh ka jingmut kaba dei tang ban lute hynrei ka la long ruh ba ki mut ruh ban rahbor ia ki trai shnong bad ban dawa pisa na ki.
Ka JSU War Jaintia Circle bad ki nongshongshnong ka Bakur bad Dawki ki la kem ruh ia lai ngut ki khar bangla ki bym don ki kot ban pynithuh ryngkat ki phone ba pyndonkam da ki Sim Card Bangla bad ki pisa Bangla ha Bakur bad Dawki ha ka 9 tarik bad la buh ujor pyrshah ia ki, da u President, Eddy Kery Pohtam ha ka jingiadonlang u General Secrary, u Kerrydiam Lamin bad u Sports Secretary u Eric Khonglah.
Ka seng ka la ong ruh ba kan dang iai kem shuh shuh bad ka pynbor ruh ia ki bor pulit ban kem ia ki bad un um pyllait ia ki.
Shillong: Ka kynhun ialeh kai Athletics na ka jylla ka la mih na ka nongbah ban leit iashim bynta ha ka 3rd Khelo India Youth Games kaba sdang naduh mynta ka sngi Thohdieng ha Guwahati, Assam.
Ia kane ka kynhun la ialam da ka coach ka Kong Daisy Marweiñ ha kaba ki la mih na ka nongbah ha ka sngi Palei bad iashim bynta pat naduh 11 haduh 14 tarik mynta u bnai ha Sarusajai Sports Complex.
Ki kyrteng ki nong ialehkai U- 21 ki kynthup ia u Marso Kyndait (1500 Mts), Ribet Dkhar (1500 Mts), Lobrian Taro (High Jump) & Gloryfy Kurbah ( 800 Mts).
Ha ka liang ki khynnah Under- 17 ki kynthup ia u Skhemlang Suba (1500 Mts), Primus Ronghi (High Jump), Ladin Penang (High Jump), Rinalis Ingti (High jump) bad ka Anjelina J.
Jackson ( 400 Mts).
Ka jylla kan iashim bynta ha ki san jait jingialehkai kiba kynthup ia ka Football, Athletics, Boxing, Judo bad Shooting.
Na ka liang ka tnat ialehkai ka Sorkar Jylla ka la pynbna ia ki kyrteng ki nongialehkai ha ka Football (U- 21) ki kynthup ia u Banmanroy Nongsiej (Captain), Overkindness L.
Mawnai, Defence Nongtdu, Mediphrangki Pohleng, Banteilang Lyngdoh, Rickyson Makdoh, Arnesius Marwein, Hamboy Lyngdoh, Iakmenlang O.
Khongjee, Banteilang Pariat, Wilbert D.
Marbaniang, Badonkupar Marbaniang, Eric Nongkhlaw, Baiaikara Swer, Rijiedskhem Sun, Oresterwell Langshiang, George V.
Lyngdoh bad u Russel C.
Nongkynrih.
Bah Lekini Suting (Coach) bad u Bah Beneslaus Khyriem (Manager).
Ha ka Boxing ki long ka Monalisa Vishlux ( U- 17), Shreena Thapa (U- 17), Sonia Tamang (U- 17), Mrinali Iswarary ( U- 17), Arthur Cornelli N.
Khongmawloh (U- 21) bad u Shanborlang Marbaniang (U- 21).
Kong Mercia Mary Dohling ( Coach) bad Bah Daniel Marbaniang (Manager).
Ha ka Shooting yn mihkhmat da u Dennyson Kyrsian ( U- 21) bad ka Shirley Mary Kharbuli (U- 17), Bah Neil Sooting (Manager).
Ha ka Judo yn mihkhmat da u Sebastian Jasain ( U- 21) bad Deepak Malick (Coach).
Ka Sorkar Jylla ka la thung ia u Deputy Director u Jibonsing R.
Marak kum u Chef- de- Mission bad u Bah Khlaiñ Pyrkhat Syiemlieh (Football Coach) kum u Sports Manager.
Ki 1000 ngut ki nongialehkai kin ioh ruh ia ka baibam kaba T.
5 lak na ka bynta ban shah pyntbit ba kin ioh pat ban iashim bynta ha ki lympung ialehkai shabar ri kum ka Asian Games, Commonwealth Games bad ka Olympics.
Shillong:    U Myntri Rang bah, u Conrad K Sangma u la pynpaw ia ka jingkyrmen ba ka sorkar India kan khot noh ia ki nongmihkhmat ka sorkar Meghalaya ban iakren halor ka jingdawa ia ka Inner Line Permit (ILP) kumba la mynjur da ka dorbar Meghalaya Legislative Assembly ha ka 19 tarik, Nohprah 2019.
Haba kren myn  hynnin ka sngi, u Conrad u la ong ba lehse ha ka taiew ban wan ka sorkar India kan sa khot ia ka sorkar jylla ban iakren ia kane ka jingdawa ILP.
U Conrad u la iathuh ba u la ioh ban iakren bad Amit Shah halor kane ka bynta, bad u Myntri ka sorkar pdeng u la pyntip ba un sa khot ia ka sorkar Meghalaya ha kine ki sngi ban wan.
“La ioh iakren ia u myntri kam pohiing ka ri u Amit Shah uba la ong ban khot ia ka jingiakynduh shen", la ong u Conrad.
Ha kawei ka liang u Myntri Rangbah u la ong ba ka Meghalaya Residents Safety and Security Ordinance kam long donkam shuh namar ba ka sorkar ka la dep ban mynjur lang ban dawa beit da ka ILP ha ka jylla.
Haba kylli, u Conrad u la ong ba lada pyntreikam ia ka ILP kan nym don jingktah eiei ia ka Sixth Scheduled ha kane ka ka jylla, namar ka iapher kawei na kawei pat.
U la ong shuh shuh ba ka sorkar jylla ka kwah shisha ban pyntreikam ia ka ILP bad na ka bynta kane kan pynsngewthuh ruh ia ka sorkar India ia kane ka jingdonkam khnang ban pyllait ia ka Meghalaya na ka jingpyntreikam ia ka Citizenship (Amendment) Act, 2019.
Shillong:   Ha ka taiew ban wan lah ban leit ia kynduh u myntri rangbah ka jylla u Conrad K Sangma ia u myntri kam pohing ka ri India u Amit Shah na ka bynta ka Inner Line Permit (ILP).
U Conrad K Sangma mynta ka sngi u la ong ba na ka liang ka sorkar Meghalaya ka la dep phah kyrwoh sha u Amit Shah halor ka ILP.
“Nga la dep ia kren bad u Amit Shah, bad u la kular ruh ba un khot ban ia kren ia ki nong mih khmat ka jylla Meghalaya tangba ia ka tarik pat u khlem pat pynbeit" la ong u Conrad Sangma.
Na ka liang u myntri rangbah ka jylla u la ong ba u ngeit skhem ba ka ka sorkar Meghalaya kan sah ioh beit ia ka ILP.
Haba dei ban ka jing pyn duh noh ia ka ‘Sixth Schedule’ la da ioh ia ka ILP, u Conrad Sangma u la ong ba ka sorkar kmie ka khlem pat pynshai ei ei re halor kane bad u la ong ruh ba kine baroh ki dei tang ki jing kren lamler da ki briew shimet namar ka ‘Sixth Schedule’ ka dei ka hok tynrai jong ka jylla baroh kawei, ong shuh u myntri rangbah.
Shillong:  Ka dorbar kyrpang ka ïing dorbar ka jylla kan long ha ka 20 tarik Kyllalyngkot 2020 na ka bynta ban pdiang bad mynjur ia 126th Amendment Act, 2019 ba la mynjur da ka Lok Sabha bad Rajya Sabha ha ka dorbar tlang ba la dep.
Kane ka Act ka thmu ban pynjlan ia ka jingai bhah kyrpang ia ki jaitbynriew Schedule Tribe bad Schedule Caste sa shiphew snem hadien ba ka jingai bhah kala kut ha ka 25 tarik Kyllalyngkot 2020 hadien 70 snem naduh ba la pyntreikam ia ka Riti Synshar ka ri hadien ba la ioh ia ka jinglaitluid.
Kane ka Act kan ai bhah ruh ban sieh MP ia ki briew kiba dei kita ki Anglo-Indian ha Lok Sabha bad ha ki ïing dorbar ki jylla.
Shillong:  U Myntri Rang bah ka Meghalaya, u Conrad K Sangma u la ong ba u la bthah ia ki pulit ban kem beit bad pynshitom katkum ka aiñ lada lap ba don ka jingkhaïi be aiñ ia u Dewiong na kane ka jylla.
Hadien ba la ioh ia ka jingujor ba ka don ka jingkhaïi tuh ia u dewiong ha kine ki sngi kiba la dep, u la khot ia ka jingialang bad ki heh puliit ba kynthup ruh ia u Director General of Police (DGP), u R Chandranathan, ha kaba u la bthah ba ki pulit ki dei ban treishitom ban pynthikna ba kin nym don kum kine ki jingjia kumba la kynnoh.
Haba kren myn hynnin ka sngi, u Conrad u la iathuh ba na ka liang u DGP, u la phah ia ki pulit naduh ki Superintendent of Police (SP) jong ki district ba kin long kiba peitngor bad pynshitom ia kiba leh beain.
Ha kaba ia dei bad ka jingkynnoh ba ka la don ka jinglum pisa beaiñ ha ki weighbridge, u Conrad u la iathuh ba ka sorkar ka dep ban thung ia ka kynhun tohkit bad yn da katei ka kynhun ka la phah ia ka kaiphod ka sorkar kan sa leh ia kaba donkam.
Lah ban kdew ba u myntri rangbah ula tuklar ia kane ka kam hadien ba la mih khubor ha kine ki sngi, ba ki trok kit dewiong beain kila iaid sahuh ha ki surok bah ban leit pynhap sha kiwei ki jylla wat hapdeng ka jingmana ka ïing kashari.
Shillong: U President ka NPP Meghalaya u Dr WR Kharlukhi u la kyntait ba ka la don ka jingrahbor ia u MDC ka GHADC u Boston R Marak kumba la paw ha ki lad pathai khubor.
Ha kajuh ka por, u la kam ba wat u Boston u la dep pynshai ba kam don satia kano kano ka jingrahbor ia u.
Haba kren myn hynnin ka sngi, u Dr Kharlukhi u la ong ba imat kito ki briew kiba kynnoh ba shah rahbor u Boston, ki shu pyrkhat beit tang ia ka NPP bad ka paw ba lada ki treikam ruh ki iohi tang ia ka NPP, lada ki thiah ruh ki iohi beit tang ia ka NPP.
“Lada jia eiei ki kynnoh tang ia ka NPP, kaba mut ki thiah ruh ki iohi ia ka NPP, ki trei ki iohi ia ka NPP bad lait tang nangta kim iohi eiei", la ong u Dr Kharlukhi.
U la kam ba haba ki lad pathai khubor kila kylli ia u Boston Marak, ula ong ba kam don eiei ka jingrahbor.
“Ngam tip naei ki ioh ia kane ka bym shisha ki ioh", la ong u Dr Kharlukhi bad bynrap, ‘ka jingkynnoh ba rahbor ia u Boston kam dei kaba shisha hynrei kaba shu la thaw’.
Lah ban kdew ba la mih ha ki lad pathai khubor, ba ki briew ka NPP, kila rahbor ia u Boston na iing sah jongu shwa ban iatynjuh bor ha GHADC.
Shillong:   U myntri ba dei khmih ia ka tnad pynroi sor u Hamletson Dohling u la ong ba ka sorkar Meghalaya ha ki sngi ban wan kan sah sdang noh shen ban pyntrei ia ki projek na ka bynta ka ‘Smart City’ da ka ba shna nyngkong eh ia ka iew thymmai hapoh Laitum khrah ha ka dor ba kot kumba 30 klur tyngka.
U la ong ruh ba ki projek ba ka sorkar Meghalaya kan shna kin kot haduh 160 klur tyngka baroh bad kine kin dei ruh na ka bynta ban pyn itynnad ssuh shuh ia ka sor Shillong baroh kawei.
“Ka sorkar Megha laya kan sah wanrah shen ia ki ‘Work order’ na ka bynta ban pyn itynnad ia ka sor Shillong baroh kawei" u la bynrap.
U Hamletson Doh ling u la ong ba ia ka iew hapoh Laitumkhrah yn pyn pra shwa hashwa ban tei thymmai.
U la ong ruh ba ka sorkar Meghalaya kan tei ruh ia ia ka iew thymmai ha Polo ha ka dor kumba 80 klur tyngka mar pyrshah ia ka Complex thymmai ka ban sah plie noh hi ha ki por ban wan.
U myntri ba dei khmih ia ka tnad pynroi sor u la ong ruh ba ka sorkar Meghalaya kan sah pynbha shuh shuh ia ka surok na ing u lat ka jylla sha Polo bad yntei ruh ruh kum ia ka jaka ieng kali, ka park bad ka museum ha Barik khnang ban pyni itynnad shuh shuh ia ka sor Shillong.
Shillong: Ka kur Shangpliang ka la ju pynlong ia ki jingialang ha la ki jong ki jong ki thaiñ ha ka jylla kata ha la ka jong ka jong ka kpoh, hynrei mynta ka sngi ha ka sien kaba nyngkong eh ki paid jong ka Kur Shangpliang ki la iakynduh lang ha ka shnong Lyngiong, kaba hap hapoh jong ka Lyngiong Syiemship bad ia kane ka jingiakynduhlang ha kane sngi Thohdieng la lamkhmat bad pynlong da ki Rangbah ka Kur Shangpliang kiba shong ba sah ha Lyngiong.
Nalor ki ki riew rangbah, longkmie, samla bad ki hep kiba rit na ka thaiñ Lyngiong, la wan iashim bynta lang ha kane ka jingialang da ki Rangbah bad ki longkmie na ka thaiñ Mawsynram, Mawthawpdah (Mawkyrwat), Sohra, Lawbah bad kiwei.
Ha kane ka sngi la wanrah ia ka jingmait phang jong kane ka jingialang da u Chairman Bah Marcus Shangpliang, kumjuh u Bah Moonstar Shangpliang,  kiba dei ki nongkitkam jong ka Kur Shangpliang Lyngiong.
Hadien kane la ioh ia ka jingkren lyngkot na u bah Commander Shangpliang uba la wan mihkhmat ryngkat bad kiwei pat ki riew rangbah n aka thain Mawthawpdah.
La ioh ruh ia ka jingkren na u Bah A.
Shangpliang, uba dei uwei na ki Rangbah Kur Shangpliang jong ka thaiñ Sohra uba batai halor ka jingiaid shaphrang jong ka kur Shangpliang ha ka thaiñ Sohra bad uba la kyrpad ruh ia ki para nongialam kur Shangpliang ban thaw noh ia ki Unit ha manla ki jaka.
La ioh ruh ia ka jingkren na i kong Jerina, Kong Mebirda Shangpliang bad kiwei kiba la pynpaw ia ka jingsngewkmen kaba khraw halor kane ka jingiakynduh lang ban ia ithuh ithaw iwei ia iwei, ban iakit iabah ha ka khia ka shon bad kiwei ki mat jingdonkam.
Ha kane ka sngi la thaw ruh ia ka Adhoc Committee jong ka Kur Shangpliang ha kaba la thung Chairman ia u Bah A.
Shangpliang, Secretary Bah Commander Shangpliang, Treasurer Bah Moonstar Shangpliang bad kiwei kum ki dkhot hapoh kane ka komiti.
Ha ka juh ka por ka adhoc committee ka la bthah ia baroh ki nongialam kur ha ki jaka bapher bapher ha ka jylla la ka long ha Ri Bhoi, Jaiñtia, East bad West Khasi Hill ruh kumjuh ban thaw noh ia ki Unit khnang ba yn lah ban wanrah ia ka jingiatylli jong ka kur Shangpliang baroh kawei.
Ha kane ka sngi la bthah ruh ia ki Rangbah kur Shangpliang kiba la poi ha kane ka jingialang ba kin shimkhia ban pynlong noh ia ki jingialang ha la ki jong ki jong ki thaiñ bad ban jied ruh ia ki nongkitkam.
Nalor kane la aiti ruh ha ka adhoc committee ban iapyrkhat ban sdang ban pyntyllun ia ka kam ha kaba iadei bad ka kur.
La pynshongkun shuh shuh ia kane ka sngi da ka jingshad na u samla Wanbet Shangpliang bad kiwei kiwei ki samla bad khynnah bad la ioh ia ka jingkren ai khublei na u Bah Hering Shangpliang.
Shillong: Ka ophis treikam jong ka Deputy Commissioner (DC) na Ri- Bhoi District ka la sdang ia ka jing shim kyrteng na ka bynta u ‘Aadhaar’ hapoh ka thain.
Ia ki jaka shim kyrteng la buh ha ki block jong ka Umling, Umsning, Jirang bad ha Bhoirymbong.
Nalor kine ka ophis jong Deputy Commissioner (DC) ka Ri-bhoi District ka la buh ruh ia ka jaka shim kyrteng hapoh ka ophis DC khnang ban pynsuk ia ki paidbah ka thain.
Na ka liang ka ophis jong DC ka la kyntu ia ki paidbah ka thain ba kin leit ha kino kino ki jaka shim kyrteng na ka bynta ban ioh ialade ia u ‘Adhaar’.
Shillong:   U Tathagata Roy kum u lat ka jylla Meghalaya, u lah ban wan phai biang, hadien ka jing ia kynduh ia u myntri kam pohing ka ri India u Amit Shah ha nongbah Delhi.
Kumba shu pynkynmaw u Tathagata Roy u la shim shuti khlem buh naduh ka 16 tarik nohprah 2019 bad la wan shimti noh da u R.
N Ravi u ba dei ruh u lat ka jylla Nagaland kum u lat ba shipor jong ka jylla Meghalaya.
U Tathagata Roy u lah dei ban wanphai biang sha ka jylla kum u lat ba pura jong ka jylla Meghalaya ha ka 3 tarik kyllalyngot 2020 hynrei ha ka 4 tarik kyllalyngkot u la pynjlan biang ia ka shuti jong u.
Na ka liang ka sorkar Meghalaya kam pat lah ban pyn thikna ia ka jing wan phai biang u Tathagata Roy sha ka jylla.
Nongpoh:  Haduh hynriew ngut ki briew kiba la mynsaw, na ka jingjia tyngkhuh kali kaba la jia hynnin ka nongphaisngi ha ka por 2 baje ei ei, ha ka surok Shillong By-Pass bad kaba hap hapoh ka shnong Umroi Mawpun.
Katei ka jingiatyng khuh kali, ka dei hapdeng artylli ki kali kamai, kaba kynthup ia kawei ka Tourist Taxi, Maruti Alto 800 kaba don ia u number ML 05R-9108, ia kaba la niah da u George Dohling bad kawei ka Tata Nano kaba don ia u number ML 10A 7143, kaba la niah da u Kyrshan Marwein.
Tang mar ia tip halor katei ka jingjia, ki Pulit ka Umiam ki la poi sha katei ka jaka, na ka bynta ban leit ai jingiarap ia kiba la mynsaw, kumta na kitei ki 6 ngut kiba la mynsaw, la don ruh kiba la kham mynsaw jur, ia kaba la pynkit noh mar mar sha ka CHC kaba don ha Bhoirymbong.
Shillong:  U President ka NPP u Dr WR Kharlukhi u la pynpaw ia ka jingsngew bynniaw ia ka jingmih ka huri hura kaba khah khah ha ki district council ha ka jylla.
U la ong ba lada don kiba leh ka jingwad bniah, kila dei ban leh ia kane ia ki district council ha ka jylla Meghalaya.
“Lada don kiba wad bniah ha ka sain pyrthei, ki dei ban leh ia ka jingwad bniah ia ki district council naduh ba sdang, ki district council kim lah ban im khlem ka kynrum kynram.
Ha JHADC ki don 16 ngut ki MDC shimet bad ha ka san snem, la don CEM san ngut", la ong u Dr Kharlukhi haba kren myn hynnin ka sngi.
Haba kren halor ka kynrum kynram ha KHADC, u Dr Kharlukhi u la ong, “Phi la iohi ba ki MDC kila wan iasoh bad ngi, ngi la don ha ka jingbun paid, hynrei kiwei ki dang kam ba ki bun pait, ha ka jingsngew shimet jong nga, balei ym pynjari da ka synshar administrator katto katne por , khnang ban pynbeit ia ki kynrum kynram".
Haduh mynta ka la don ka jingkam mar kylliang ha KHADC hapdeng ka kynhun United Democratic Alliance (UDA) ba ialam da u bah Teinwel Dkhar bad ka United Democratic Forum (UDF) ba ialam da u bah Latiplang Kharkongor.
Shillong: Ka Khasi Hills Autonomous District Council (KHADC) mynta lah shi bnai duna ka khlem pat ioh ia u Chief Executve Member (CEM) ba pura hadien ka jing shah pyn khyllem noh ka EC ba lam khmat da u Teinwel Dkhar jong ka United Democratic Alliance (UDA).
Myn hynnin ka sngi u myntri ragbah ka jylla u Conrad K Sangma u la iathuh ba ki la don ki MDC kiba la wan ia kynduh ia u ban pynshisha ia ka jing bun paid jong ki hapoh ka District Council.
Kumba shu pynkyn maw na ka liang jong ka United Democratic Alliance (UDA) ki la leit ban ia kynduh ia u Conrad Sangma ha ka 8 tarik kyllalyngkot ban dawa na ka sorkar Meghalaya ban khot noh da ka dorbang kyrpang hapoh ka KHADC na ka bynta ban pyni ia ka jing bun paid hapoh ka District Council ban jied CEM thymmai.
Na ka liang u Conrad Sangma u la ong ba ka sorkar Meghalaya kan sah shong jing ialang biang na ka bynta ban bishar bha halor ka jing dawa jong ki MDC na baroh ar liang.
Shillong: Halor ka  jingmih khubor ia ka jing thmu jong ka Party BJP jong ka jylla Meghalaya ba ka kwah ban leit pynshai paidbah ban kyrshan ia ka CAA na ka liang u Chairman ka COMSO u bah Robertjune Kharjahrin, u la ong ba ka  party BJP ha Meghalaya ka long ka party kaba kulmar jingmut namar ki MLA ka BJP shiphang ki la ong  ba ki pyrshah ia ka CAA bad ki kwah ia ka ILP ha ka Jylla hynrei ha ka wei ka liang pat ki ong ba ki kwah ban leit pynshai paidbah ban kyrshan ia ka CAA kane ka pynpaw ba ki ialade ruh kim pat shai la kin pyrshah ia ka CAA ne kin kyrshan ia ka CAA ruh kim sngewthuh.
U la ong ruh ba ka jingthmu jong ki ba kin leit pyrshai ia ki paidbah ban kyrshan CAA kan ym trei kam namar ia lade ruh kim pat shai kumno kin leit pynshai ia ki paidbah.
Na ka liang jong ngi,ngi kyntu ia ki ba kin pynshai shuwa ia lade ba ki kyrshan ne ki pyrshah ia ka CAA namar ba ka dei ka party ka ba shubud ia ka hukum jong ki nongpyniaid jong ki.
Nongstoiñ: Kum shi bynta ban khang lad ia ka jingjyllei jong ki kam sniew bad kam beaiñ ha ki bynta jong ka ïew Nongstoiñ bad ban wanrah ruh ia ka jingshngaiñ ia ka iaid ka ïeng jong ki paidbah bad nongshong ïew ka ophis jong u Superintendent of Police jong ka West Khasi Hills District ha ryngkat ka jingiatreilang jong ki Senglongkmie, ki VDP bad ka ophis jong u Syiem ka Hima Nongstoiñ mynta ka sngi ka 10 tarik u Kyllalyngkot ki la pynlong ia ka jingkhynra kaba kynsan kynsan ha baroh kawei ka ïew Nongstoiñ.
Ia katei ka jingkhynra la ialam da u bah B.
K Jana DSP ka WKHD ha kaba la phiah kynhun haduh lai kynhun kata kynthup lang ia ki pulit ki VDP bad Senglongkmie ha kaba kitei ki kynhun ki la iaid la ka jong ka jong ka lynti ban rung shapoh jong ka ïew Nongstoiñ na ka bynta ban pynlong ia ka jingkhynra ha ki bynta bapher bapher jong ka ïew.
Ha katei ka jingkhynra ki pulit kila ioh ban kem noh ar ngut ki briew kiba kynthup ia u wei u bala tip kyrteng kum u Bayan Kharbani 25 snem ka arta na ka shnong Nonglwai bad na ka met jong u ki pulit kila ioh ban kurup haduh 10 bilor ka kyiad phareng ryngkat u wei u thyrnia u bala suba jur ba u dei u thyrnia ban injek drok, katba ia u wei pat la tip kyrteng kum u Slondarly Khardewsaw 27 snem ka arta na ka shnong Mawkaton bad na ka met jong u ki pulit kila ioh ban kurup haduh 19 bilor ka kyiad phareng.
Katkum ka jingiathuh jong ki katto katne ngut ki nongshong ïew la ong ba ki briew kiba ju mlien ban leh ia ki kam sniew kila ioh lad ban phet krad noh wut wut na ki bynta jong ka ïew Nongstoiñ tang mar ia iohi ia ki pulit bad namar ba kadei artad ka sngi ïew heh Nongstoiñ la shitom ban lap dien ia kiba bun kiba la ioh ban phet krad noh.
Shuh shuh ha katei ka jingkhynra la sakhi ruh ia kiba bun tylli ki ïing jah kiba la jot rathai bad ki bym pyndonmkam shuh kiba la dap satnag da ki jaboh jabaiñ bad katkum ka jingiathuh ki nongshong ïew la ong ba dei ha kiba kum kitei ki ïing jah kiba don ha ki bynta jong ka khlieh ïew ki briew ki ju shim kabu ban leh ia ki kam sniew ba lai phwew jait.
Haba iakren bad ki nongthoh khubor hadien katei ka jingkhynra na ka liang jong u bah B.
K Jana u la ong ba kaba la pynlong ia ki ryngkat ki VDP bad Senglongkmie ban leit khynra kyndit kyndit ia katei ka ïew kadei ruh hadien ba ki pulit kila ioh pdiang ia shibun ki jingujor na ki paidbah bad nongshong ïew halor ka jingnang jyllei jong ki nongkhaïi kyiad beaiñ bad kumjuh ki nongkhaïi drok ha ki bynta jong ka ïew Nongstoiñ.
Shuh shuh u la iathuh ruh ba katei ka jingkhynra da ka jingiatreilang jong ka tnad pulit bad ki VDP lem bad ki Senglongkmie ha ki bynta ka ïew Nongstoiñ ka dang dei ka sien kaba nyngkong bad ka long ruh kaba jop watla kim shymla ioh kem bun ngut ki briew kiba leh kam sniew bad kam beaiñ hynrei u la ong ban a ka liang jong ka tnad pulit kan iai buddien bad kan iai bteng ban pynlong ia ki jingkhynra khnang ban tehlakam ia ki jingsniew bad ruh ban wanrah ia ka shongsuk shong shngaiñ.
Wat ym khynra Tang ka kyiad ka nongstoin kadri ka jaka ba la kynrei u drok haduh katta katta,trei shitom ban rat diengkhong ia u drok ym ka kyiad.
Shillong:  Ka kynhun jong ka Meghalaya Karate-Do Association ki la ioh khur ia ar tylli ki takma rynnong ha ka jing ia lehkai ka ba tip kum ka ‘KAI President Cup 2020’ ka ba la long ha nongbah Panaji ka jylla Goa ha ka 8 tarik kylla lyngkot 2020.
Kine nong khur takma rnong ki kynthup ia I Saralin Rynghang ha ka jing iakhun jong ki kynthei hapoh ka 50 Kg bad I Barisha Kharbani hapoh ka 61 Kg.
Ia ki nong ia shim bynta ha kane ka jing ialeh kai Karate sha Panaji la ialam da u Donboklang Lyngdoh bad u Sensei Arjun Sewa.
Na ka liang ka Meghalaya Karate-Do Association ka ai khublei ia baroh ki nongjop takma bad kitbok ruh ia ki ba kin dang ia kiew shakhmat, ong ka khubor.
Ma Editor, Nga kyrpad ba phin sngewbha ban pynmih ia ka Press Release jong nga kaba nga la phah ha ka8.
1.
2020 bad phah biang harum namar u paidbah un sah ha ka jingdum ka bakhraw lada khlem pynshai ia ka jingbym iohi jong i Bah Bimdo M.
Lanong ba ka rai jong ka Supreme Court kam dei halor ka Excise Act, 1910 hynrei directly hi ia ka Regulation No.
5 of 1952.
Ka dei ka ishu ba u oaidbah u dei ban ioh ia ka jingpynshai kaba janai bad pura.
Khublei Bah H.
S.
ShyllaPRESS RELEASE dt.
8th Jannuary 2020Nga da sngewnguh shisha ia I Bah Bindo M.
Lanong, MDC iba aiti shisha ia ka por ka bor jong I ban ia thir janai halor kane ka issue kaba kyrkieh bad donkam eh jong u paidbah ia ka ILP.
Lyngkot katba lah ngan ai ia kane ka jingpynshai halor ka mat kaba dang sahteng kaba I Bah Bindo I la kdew – Quote “Ka rai ka Supreme Court 1972 halor ka ain khaii kiad hapoh ka Eastern Bengal and Assam Exice Act 1910, kaba iadei bad ka sorkar Meghalaya bad ka Byrhien Kurkalang, kam don bynta ei-ei bad ka ain Eastern Bengal Frontier Regulation 1873 kaba iadei bad ka permit ILP, kumba la dep pynshai ha ki kot khubor.
" Unquote ba la mih ha u Mawphor, Kynjatshai ha ka 8 tarik January 2020.
Ka jingynbeit banyngkong hangne ka dei ia u snem, kata, ym dei 1972 hynrei 1971 (23 tarik November) ba mih ka rai jong ka Hon’ble Supreme Court.
Ka dei shisha ba I (L) Kong Byrhien Kurkalang bad kiwei te ki wit ia ka Eastern Bengal and Assam Excise Act, 1910 namar ka ktah ia ka jingkamai jong ki, hynrei u Pleader jong ki haba u leit ban ujor hakhmat ka Gauhati bad Nagaland High Court badonburom ha kata ka por, um ujor ia ka Excise Act, 1910 hynrei u ujor ia ka United Khasi-Jaintia Hills District (Application of Laws) 1952 ba la khot ka Regulation No.
5.
of 1952 kaba pynkup bor ia u Governor ban bthah (direct) ia kano kano ain (225 tylli baroh) kiba la shah kynthup ha ka Thup (Schedule)  jong ka Regulation No.
5.
of 1952  – Quote “2.
Application of laws to United Khasi-Jaintia Hills District – The Governor of Assam may, by notification in the Official Gazette, direct that any of the laws specified in the Schedule annexed to this Regulation, as amended up-to-date, shall extend, and have effect, in so much areas of the United Khasi-Jaintia Hills District which were known as the Khasi States immediately before the commencement of the Constitution of India, or part thereof, hereinafter referred to as “the said areas", and for this purpose different areas and different dates may be specified for different laws.
" Unquote Ka jingujor ka long ba kane ka Regulation No.
5.
of 1952  la thaw katkum ka Paragraph 19 (1) (b) ka Sixth Schedule kaba kut noh ka bor jong ka tang mar shu shimti ki MDC ia ka jingsynshar na u Governor ha ka 27 tarik June, 1952, kaba pyni ba u Governor u duh noh ia ka bor thaw ain katkum ka para 19 (1) (b) bad ba kane ka ain Regulation No.
5 of 1952 ruh ka iap lang noh.
Ka High Court badonburom ruh ka kubur ba u Governor um don bor ei ei shuh bad ka Regulation No.
5 of 1952 ruh ka la iap lang noh.
Kumta, ka jingpyntreikam ia ka Excise Act, 1910 ruh ka duh noh ha ki jaka jong ka United Khasi-Jaintia Hills Autonomous District Council.
Halor kane ba ka Sorkar Jylla Meghalaya (Sub-State) ka leit ban appeal sha Supreme Court badonburom, bad ba ka Supreme Court ka sa buh ia kane ka jingkynthoh – Quote “The appeals, thus raise the question of interpretation of paragraph 19 (1) (b) and the scope and extent of the power of the Governor thereunder.
" Unquote ha bynta bakhadduh jong ka paragraph banyngkong jong ka rai jong ka.
Kumta ruh, ka jingpyni-nia jong ka Hon’ble Supreme Court ha baroh ki 19 tylli ki paragraph jong ka rai jong ka, ka long beit halor kitei ki kyntien haneng, kata, ym halor ka Excise Act, 1910, namar ka Excise Act, 1910 kan ioh treikam ne kan duh treikam ha ki jaka jong UKJHADC ka dei ha ka jingiap ne jingim jong ka Regulation No.
5 of 1952 ba la thaw katkum ka Paragraph 19 (1) (b) (3) ka Sixth Schedule.
Kumta, katei ka jingthoh jong I Bah Bindo M.
Lanong, MDC ba I ong ba ka rai jong ka Supreme Court halor ka mokotduma I Kong Byrhien kam don bynta ei ei bad ka ishu ILP kam ieng.
Ka Hon’ble Supreme Court ka da kren shai kdar katne – Quote “18.
The power of the Governor to legislate ended when the District was constituted.
But the power conferred thereunder on the Governor to bring into force the laws set out in the Schedule continued and would continue so long as the Regulation remained on the statute book.
That being the position, the notification, dated September 8, 1961, though issued after the power under paragraph 19 (1) (b) had ceased, was validly made as the power to issue such a notification under the Regulation did not lapse since the Regulation itself continue to operate.
" Unquote Kumta, ka shai kdar ba na kane ka rai jong ka Supreme Court badonburom, ba u Governor jong ka Meghalaya ruh u lah lada u mon ban pynmih noh ia ka Notification ba la pynjari ia ka Eastern Bengal Frontier Regulation, 1873 (ILP) ban treikam noh ha ki jaka baroh jong ka United Khasi-Jaintia Hills Autonomous District Council kaba mynta la phiah ha ki ar tylli ki District Council (KHADC bad JHADC), namar ki kyntien “power conferred on the Governor.
" ki thew ia katei ba la thoh haneng jong ka Regulation No.
5 of 1952 – “2.
Application of laws to United Khasi-Jaintia Hills District – The Governor of Assam may, by notification in the Official Gazette, direct that any of the laws specified in the Schedule annexed to this Regulation.
".
Kumta, ban dang leit thlia biang ia ka Sorkar Pdeng (Central Government) ia ka kam kaba la dep pynbiang nadong shadong bad khamtam kaba la dep iaid lyngba ka jingbishar jong ka Supreme Court badonburom jong ka Ri India, ka long tang ka jingleh khun-jakai.
Ka Parliament ka la rai ba ha Meghalaya ba dei ka Jylla ba don ka Sixth Schedule la pyllait na ka jingpyntreikam ia ki kyndon CAA 2019 [6B (4)] kumba la pynbeit I Bah Bindo M.
Lanong, MDC.
Kumta, kam dei ia Sorkar Jylla ban phah ia ka Resolution namar ka dei ia ki District Council ban phah ia ka Resolution jong ki, kata ruh, ym shuh sha ka Sorkar India hynrei tang sha u Governor uba bat ia u shabi jong ka Regulation No.
5 of 1952 – “But the power conferred thereunder on the Governor to bring into force the laws set out in the Schedule continued and would continue so long as the Regulation remained on the statute book.
"Ka GHADC kan hap ban phah la ka jong hi ka resolution sha u Governor namar da ka Repealing Act, 1897 kumba la thoh shai kdar da u Dr.
Milton S.
Sangma, la pynduh ia ka ILP ha Garo Hills naduh ka por jong ka Sorkar British ha India.
U Advocate General barim ka Meghalaya, Bah K.
S.
Kupar, Advocate, ruh u la dep ai jingmut ia ka High Level Committee on Influx  ba ka donkam da “separate legislation" halor ka ILP ia ka Garo Hills District baroh kawei.
Ka jingkyrmen kaba u Chief Minister u buh ban ioh ia ka ILP tang da ka Notification ban pynmih u President ka Ri India katkum ka bor ba la pynkup ha ka Clause (2) jong ka Article 372 kumba la ai ILP ia ka Jylla Manipur ha ka 11.
12.
2019 ka long kaba ym lah ban mutdur namar tang ha ka Clause (3) la thoh ia kine ki kyntien kiba shai kdar – “Nothing in clause (2) shall be deemed – (a) to empower the President to make any adaptation or modification of any law after the expiration of (three years) from the commencement of the Constitution.
" UnquoteKumta, ka shong eh mynta ha ki 60 ngut ki MDC jong ka KHADC bad JHADC ban shim ia ka jingkitkhlieh ban pynioh ha ngi ia ka ILP namar ki dei ma ki ki nongri nongsumar ia ka Sixth Schedule.
Ki 60 ngut ki MLA ki lah tang ban iarap ia kaba ki 60 ngut ki MDC ki donkam, kata, ba ka Sixth Schedule kan iaid na khmat, ka First Schedule kan bud nadien.
Ki 60 ngut ki MLA kumba ki la pynpaw da ka Resolution ha ka 19.
12.
2019 kumta ruh, kin ai jingmut (advice) ia u Governor lyngba ka Council of Ministers ba la ialam da u Chief Minister ban shah shkor ia ka jingpan jong ki 60 ngut ki MDC.
Haba iaid hi da ka lynti jong ka Ain, ka bor ka shong tylli ha ki Nongmihkhmat ba la shah jied (Elected Representatives).
Ki paidbah ki la pynpaw ia ka jingkwah dik dik jong ki ban ioh noh ia ka ILP naduh ka snem 2013 haduh mynta.
Nga kyrpad namarkata, ia I Bah Bindo M.
Lanong,  MDC uba ka Ri bad ka Jaidbynriew hi baroh kawei ka la tip bha shaphang jong I, kata, ba I long u khaw-pyni ia baroh ki Nongialam bad Nongmihkhmat kiba la leit noh naduh ka por ialeh Hills State, ba in lum in lang ia baroh ki MDC ka KHADC bad JHADC bad leit ban ia kynduh ia u Governor ka Jylla Meghalaya, Shri R.
N.
Ravi, u briew uba kynjai bad uba sngewthuh bha ia ka jinglong-khunswet jong ki Riewlum rit paid, ba un pyndonkam ia ka bor ba la pynkup kyrpang ha u [Paragraph 19 (1) (b)] kaba la pynkha ia ka Regulation No.
5 of 1952 bad ioh ia ka jingpynskhem wat na ka Hon’ble Supreme Court, bad ruh katkum ka Article 163, ba un pynmih noh ia ka Notification  ba la pyntreikam ia ka Eastern Bengal Frontier Regulation, 1873 ha baroh ki jaka jong ka KHADC bad JHADC, kaba long ka jingpynskhem ia ka Article 19 (5) bad Article 29 jong ka Constitution ka India.
Ka jingaidaw ba ka Meghalaya ka dei ka jaka iaid lyngba jong ka North Eastern States kam ieng, namar kata ka jingiaid lyngba kan long khlem jingpynwit wat lada la pyntreikam ia ka ILP, kata, iaid lyngba khlem ILP; kumjuh ruh ia ki lok Garo ym donkam shim ILP, kata, ba ki long hi kum ma ngi.
