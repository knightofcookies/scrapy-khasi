B jong ka tnad Forest Sorkar jong ka Assam, bad la kam trai ruh ia katei ka iing da ka Kong Slinda Wahlang Singh kaba shong kha ia u Kutu Munu u ba na Manipur bad ba ki shong ki sah hapoh u pud u sam jong ka jylla Assam.
U Bah Morningstar Puwein Publicity Secretary, FKJGP, West Khasi Hills Dist, haba iakren sha ki nongthoh khubor u la ong ba kaba pynlong ia ka seng FKJGP ban suba jur ia katei ka iing ka long halir ka rukom shna bad ka jingstet treikam da ka ba wanrah ruh ia ki kor ki bor kum ki puh shilum ban pyndep ia katei ka ing tang ha ki khyndiat bnai ha kaba na ka liang jong ka Seng kam i kop ba kan dei ka ing shimet.
Kum ban shu pynkynmaw katei ka juh ka briew Slinda Wahlang Singh ka la die ia kawei ka ing kaba don ha Langpih sha u Maieit Hopingstone Lyngdoh (U ba la Bam Kwai Ha Dwar U Blei), bad ba katei kajuh ka briew ka la die kylla sa sha ka sorkar Assam ia kajuh ka ing ha kaba mynta la shong la sah da ki pulit Assam.
Ha kaba iadei bad katei ka bynta na ka liang jong ka seng ka la dawa na u Deputy Commissioner West Khasi Hills, Ka Hima Raid Mynsaw bad Ka Shnong Langpih ba ki dei ban tohkit bha ia katei ka briew ba shna ia katei ka ing kaba pyni shan khmat bha ioh kan jia long biang kumjuh ia katei ka ing kaba la die sha u Maieit Hopingstone Lyngdoh ha ki por bala leit.
Shuh shuh u bah Puwein u la ong ruh ba lada katei ka ing ka dei shisha jong ka Sorkar Assam, kan sa long ka jingeh kaba khraw ia ki paid nongshong shnong jong ka thaiñ Langpih kaba pynmih shibun ia u syieng, ki soh ki pai bad khamtam eh ia u synsar u ba iaid iew bha ha kine ki sngi bad tikna ba ka sorkar Assam kan sa khang lad ia ki paidbah jong ka thaiñ ha ka rep ka riang da kaba wan buh ia ka I.
B Forest hapoh Langpih.
Shillong, 15 Jymmang: Ka shnong Maw lynnong kaba la ioh nam kum ka shnong ba khuid tam ha ri Asia, kala paw ruh mynta sa ha kawei ka kot ba pawnam ha ka pyrthei kaba ju thoh shaphang ki jingtip sha ki jaka jngohkai kylleng kylleng ka Lonely Planet.
Ia kane ka jingmih ka Mawlynnong ha kane ka kot shangkai pyrthei, ka long lyngba ka jingwan jngohkai kawei na ki nongthoh jongka, ka Pallavi Pasricha (Lonely Planet Author) ha u Iaiong mynshem snem.
Katkum ka jing mih ha ki lad pathai khubor, ka Pasricha ka la iaroh ia ka shnong Maw lynnong namar ka jing khuid bad ka jinglong synlar ka mariang.
“Ka jingjngoh ba nyngkong jong nga sha Meghalaya, ka jingsah banyngkong jong nga ha shnong nongkyndong, ha Mawlynnong bad ka sien ba nyngkong ba nga iohi ia ki jingkieng jri.
Hadien ba la krih ia ka sor Shillong ar sngi  nga suh thiaw sha Mawlynnong, kaba don ha East Khasi Hills markhap bad ka Bangladesh", la ong ka Pasricha.
Ka la iathuh ia ka jingsahmiet ha iing trep ha Mawlynnong kaba pynsahkynmaw ia ka bad kaba sngew tynnad namar ki briew ki nang ban pdiang burom bad kiba sngew tynnad.
Nalor ka jingkieng dieng jri kaba pynsahkynmaw ia ka, ka jingdon ka jaka peitkai najrong dieng kaba jrong 85 phut, ban peit shynna ia ka ri Bangladesh ka dei kawei pat kaba pynsahkynmaw ia ka.
Ka la batai ruh ba ka Mawlynnong ka jngai  190 km na Guwahati bad kumba 100 km na Shillong.
Naduh kad liengsuin na Guwahati ka Mawlynnong ka jngai 118 km.
Ka Pallavi Pasricha ka dei ka senior commissioning editor ha  Lonely Planet India.
Ka Lonely Planet ka dei ka kot batai jngohkai pyrthei ba pawnam tam ha ka pyrthei kaba la dei trai da ka kompeni na ri  Americaba pyniaid da u heh spah Brad Kelley hadien ba la thied ha u snem 2013 na ka BBC Worldwide ha ka dor US$77 million.
Shillong, 13 Jymmang: Haba ia kren bad ki nongthohkhubor mynta ka sngi ki nongialam na ki balang bapher bapher ki la pynpaw ba kim shym la sngew syier satia naba ki don ki kot ki sla kiba biang kiba long ki sakhi ban pynshisha ba ki long trai katba ki dang pyndonkam ia kitei ki jaka.
Tang mar ia wai ka jingialang u Rupang u la ioh ban ia kren bad uwei na ki nongialam rangbah jong ka balang Katholik na Mawlai u bah Lenus Shadap ban ia kren kham bniah shaphang ka jingioh lum jingtep ka balang Katholik Mawlai ha ‘law Syiem.
Haba ia kren bad u Rupang u rangbah Lenus u la ong ba u Acting Syiem ka Hima Mylliem u la khot jing ialang ia ki mynta ka sngi naba ki kwah ban tip hato ka jaka ba ki ioh dei kaba ki shu thied ne kaba lashu ai sngewbha ia ki, “Ki la ai ksai ba mynta kam pat long ban ong ai ne ym ai, ngi na ka balang te ngim pdiang ia kata, lada ki thmu ban shim biang ngin ym shah,kam lah ban long ba kaei kaba phi la dep ai phin shim biang" ong u rangbah Lenus.
Ha ka jingiakren kaba tang bad u Rupang utei u rangbah u la ong biang, “Ngim tip ia ki kam pohing ka hima Mylliem,ngim tip phi ia dei jingmut ne phim ia dei ruh,hynrei ngi kum ki khun ki hajar ngi tip beit ba u Syiem dei u khliehduh ka Hima Mylliem,phimlah ban ong ba ka jingai u Syiem dei kaba shu bakla,u syiem Francis mynshuwa u ai jaka lum jingtep ha kano ka dur ki ong mynta ba u Syiem (Latho) um lah ban ai" ong u biang u bah Lenus.
Shuwa ban ia kren bad u Rupang haba ia kren bad kiba bun ki nongthohkhubor u bah Lenus u la ong ka hima Mylliem kam lah ban pynlong langkñia ia ki balang Kristan, “ Kim lah ban shu pynlong langkñia ia ngi ki balang Kristan,don ki myntri kiba ong to ngin sa ia pyrkhat la ngin ai ne ngim ai-kata ka jingkylli kan ym mih shuh,ngi la dep siew ka pisa-lada ki shim biang na ngi-ngi don ruh ka hok ban leit sha Court" ong u bah Shadap.
Shuh shuh utei u rangbah Katholik na Mawlai u la ban biang da kaba ong “Shisien ba la ai-la ai,ym lah ban shim biang,ka jingbym don rikod ka Hima Mylliem ngim lah ban tuklat ka dei ka kamram jong ki ban pynbit pynbiang,ngim lah ruh ban tuklar ki thep shano ka pisa –em ngim lah ban tuklar ia kata" u la ong.
Utei u rangbah u la batai ba u la ioh jingtip ba naduh ka por u Syiem Francis ka hima Mylliem ka la ai jaka sha Pynthor “Bad kaei kaba ngi tip ruh ka long ba u Syiem ka Hima u don ka hok ban ai jaka sha ki khun ki hajar haba ki donkam,dei ha katei ka nongrim ba ngi ruh ngi leit pan lum jingtep namarba katba nangmih ki sngi ka balang ka nangroi,ngi donkam lum jingtep bad haba ngi leit pan u Syiem u la ai ia ngi hangtei ha Mawroh kaba heh shi akar tam" iathuh u bah Lenus uba la iathuh ba la thew la woh bad la thoh la tar ruh ia katei ka jaka kaba ka balang ka ai sngewbha T.
18 lak tyngka da kaba shu lum pisa na ki para ba ngeit.
Lah ban kdew ba katkumki kot ki sla ba la pyni da u bah Lenus ka Balang Katholik Mawlai ka la ioh lum jingtep na ka Hima Mylliem ha ka 19 tarik u lber, 2013 ha kaba la soi ruh ia ka jingthoh ba ai sngewbha da u Pa’iem Latho Manik Syiem u Syiem ka Hima Mylliem kaba la kdew ba la pdiang ia katei ka kot da u Phadar Roland Kharkrang, Parish Priest Mawlai, Immaculate Conception Church,CMC Mawkynroh Mawlai Parish Priest.
Haba ia kren pat bad u Tymmenbasan ka Balang Presbyterian na Mawlai u Tbn.
Dr.
B.
H Kharlukhi uba dei ruh u Secretary ka Balang Presbyterian Mawlai u la ong ka balang Presbyterian ka ioh jaka 44,100 sq.
ft bad ia katei ka jaka la ia thoh ia tar ha ka dur jingai sngewbha ryngkat ki kyndon kiba u Syiem u la buh kiba ong ba kim lah ban die pateng shawei,bad lada kin ym pyndonkam shuh ia ka jaka ki hap ban pynphai biang sha ka Hima, “Ngi sngewthuh ba ka pisa ba ngi ai sha u Syiem ka dei kaba rit haba ia nujor bad ka jingheh ka jaka" ong u Tbn.
Kharlukhi uba la iathuh ba ka balang ka ai sngewbha T.
6 lak tyngka sha ka Hima kum ka dak ka jingiaburom lang.
Haba la kylli kumno pat u sngew mynta la ka don ne-em ka jingsngew syier ioh ba kin shah knieh noh ha ka Hima hadien ka jingwan u Syiem thymmai, “Ngim sngew syier namarba ngi la don ki kot ki sla kiba biang ba ngi la ioh na ka Hima,ki don ki pud sawdong ruh" ong utei u tymmenbasan.
Shillong 13 Jymmang:Tang hapoh shi taiew, ki don haduh kumba 30 ngut ki GNLA ba la wan pyndem wait noh hadien ba la im hapoh khlaw bad ha ka jing kordit.
Mynta ka sngi sa 25 ngut ki dkhot ka Garo national Liberation Council (GNLA) ki la wan pyn dem ha u Chief Secretary u KS Kropha kynthup u Action Commander u Hedeo Ch Momin nalor ki saw ngut ki Personal Security Officer (PSO) u rangbah shipai ka seng u Sohan D Shira kynthup u Alpha Ch Marak ba khot sin kum u Kengkik, Rikrak Ch Marak ba khot sin kum u Salgrik, Lohon Sangma ba khot sin kum u Adu bad u Archie Ch Marak ba khot sin kum u Kating.
Kine ki ehrang ka GNLA ki la wan pyndem ryngkat ki tiar ialeh kynthup shi byrni ki kuli siat ba khlain bor ba don 2000 tylli, 500 tylli ki kuli siat eroplein bad ki kuli Medium Machine Gun (MMG), nalor ki pistol, AK-47 bad AK-56.
Haba kren sha ki nongthoh kine ki lehnoh ka GNLA ki la kam ba kim ju donkti eiei ha ki kam runar hynrei baroh ki kam runar dei ba la leh da u Sohan D Shira bad bad maki, kim don bynta eiei hynrei ki shu sam shithi dawa pisa na ki nongkhaii bad nongtrei sorkar.
U Action Commander u Hedeo u la ong ba u la ong ba u iakynduh khadduh ia u Sohan ha u bnai Nailur mynshem snem bad um ju kynduh shuh.
U la iathuh ba ia ki tiar siat la wanrah da u Sohan ba la wanrah na Bangladesh lyngba ka khappud ka India na South Garo Hills.
“Nga shu rah ia ki tiar ialeh ba la ai da u Sohan hynrei ngam ju leh ia ki kam beain", la kam u Hedeo uba la iasoh bad ka seng ha u snem 2012.
U la ong ba ki don 13 ngut ki dkhot hapoh ka jingpeit jongu, na kine 11 ngut ki la wan pyndem bad uwei u shah siat iap ha ki pulit bad uwei pat ym ju iakynduh shuh.
U la iathuh ba ia ki kuli siat eroplein bad ki kuli MMG la thied na ri Bangladesh hynrei kim don satia ki tiar ban pyndonkam bad tang ki kuli suda.
“Mynta ki don sa kumba 40-41 ngut eiei ki dkhot ka GNLA kiba dang don ha ka seng haduh mynta", la ong u Hedeo.
Katba uwei u PSO u Sohan u Alpha Ch Marak u la iathuh ba u Sohan u la her krad sha Bangladesh la ar taiew mynta bad uwei u dkhot ba kyrteng kum u Lukseng.
U la iathuh ba ia ki tiar la buhrieh da u Sohan da kaba btep hapoh khyndew bad namar ba u iohi ia ki jaka buh u Sohan ha u lum Durama, ki la sa shim ia ki ban wanrah lang ha ka por ba wan pyndem wait mynta ka sngi.
Kine ki dkhot ba kham hakhmat, ki la iathuh ba ia ka pisa baroh la aiti ha u Sohan bad ym tip satia shaei u buh ne pyndonkam.
Ki la ong ba ka daw ka jingwan pyndem ka dei namar ka jingpynjur jong ki pulit ia ka jingkhynra bad ruh ka jingkynduh jingeh na ka jinghiran ka bam ka dih, ka jingeh ha ka shong ka sah.
“Ngi kwah ban wan phai ban im noh ka jingim ba thymmai", la ong u Hedoe bad kiwei ki dkhot ba la wan pyndem bad bynrap ba lada long, ki kwah ban ioh kam sorkar.
Shillong 15 Jymmang:U President ka BJP Meghalaya u Bah Shibun Lyngdoh u la kyntait ba leh ka RSS ban pynmih ia ki khubor pyniapher niam bad pyniapher jaitbynriew kumba la sam kot lyng kdop ha kine ki sngi ha Garo Hills.
Haba iakren bad u Bah Shibun mynta ka sngi, u la ong ba ka jing pynphriang khubor sniew ka dei ka jingleh jong ki riew shim kabu kiba kwah ban pynsngew thuh bakla ia ki briew ka Garo Hills ban jop ia ka elekshon da ka lynti bym dei hynrei ki paidbah kim dei ban sngewthuh bakla.
“Kiba leh ki dei ki riew shim kabu kiba kwah ban jop kita ki briew ba ki kwah", la ong u Bah Shibun.
U Bah Shibun u la ong ba ka seng ka la dep ujor ia kane sha u Chief Electoral Officer (CEO) halor kane ka bynta ban dawa ba u dei ban tohkit bad ban pynshitom ia ki briew ba donkti katkum ki kyndon jong ka ain.
Ka jingujor jong ka BJP ka long shi sngi shwa ban wan ka sngi ia thep vote ia ka elekshon MP shiteng samoi kaban long lashai ka sngi na ka bynta ka Tura Lok Sabha.
Ka BJP kam shym la pynieng kyrtong ha kane ka kynti hynrei ka la ai ia ka jingkyrshan ba pura ia u kyrtong ka NPP u Conrad K Sangma uban iakhun pyrshah para marwei  bad ka kyrtong ka Congress, kaba dei ka lok jong u Myntri Rangbah ka jylla u Mukul Sangma, ka Dikkanchi Shira.
Jowai, 15 Jylliew:Ka Dorbar Shnong Wapungskur da ka jing bitar ka ba jur, ka la maham jur ia ki riew runar ki ba shait leh ia ki kam pyntriem da kaba pyniap briew bad wan bret ia ka met iap shapoh u pud u sam jong ka Shnong Wapungskur.
Ka Dorbar Shnong Wapungskur, ka pynpaw ia ka jingbitar kaba kaba haduh  katta katta halor ka jingpynlong jong ki riew runar riew pyntriem ia ka shnong Wapungskur kum ka jaka bret met iap (Mortuary House).
“La jan man la ki por  ba ki runar ki leh iaki kam pyntriem ha East Jaintia Hills da ka ba pyniap briew ki shait wan bret beit ia ki met iap shapoh u pud u sam jong ka shong bad kane ka long ka bym lah ban pdiang satia da lei lei ruh em da ka shnong bad lada lap ia ki ba kum kita, ka Dorbar Shnong ka la rai ban leh da ka ba tyngeh hi dain haduh ba kin da kyndit bynriew syndon" ong u Bah Satly Ryngkhlem, Waheh Shnong jong ka shnong Wapungskur.
“Kane ka jingpynlong  jong ki runar  ia u pud u sam jong ka shnong kum ka jaka bret met iap, ka la wanrah ia ka jingjah burom bad ka jingsngew ngiew kaba khraw ia ka shnong hi baroh kawei, ka shnong ka bym ju ai lad satia ia ki kam sniew kam pyntriem bad kino kino ki jait kam ki ba ka imlang ka sahlang kam pdiang satia ba kin ioh ban suh thied hapoh u pud u sam jong ka shnong" ong shuh shuh u Bah Ryngkhlem.
Ka Dorbar Shnong ha ka juh ka por ka maham jur ruh ia kino kino ki briew ki ba leh ia ki kam sniew bad kam pyntriem hapoh u pud u snam jong ka shong ba la da ka shnong ka lap kan leh da kaba tyngeh pyrshah ia ki ba kum kita ki jait briew.
“Ka Dorbar Shnong ka kyntu ruh ia ki bor jong ka ain ba kin trei shitom kaba kot la ka bor ha ka ban peit ngor bad tem naphang ia ki kam pyntriem ha East Jaiñtia Hills na ka bynta ban pynneh pynsah ia ka shong suk shong sain ha ki man shnong man thaw bad ka imlang ka sahlang.
Ka Dorbar Shnong ka kloi ban ia snoh kti bad ki bor jong ka ain lad aka long ha kano kano ka rukom ruh na ka bynta ban ialeh ban pynduh jait noh  ia ki kam pyntriem bad kiwei pat ki kam sniew ha ka imlang ka sahlang"  la pynkut u Bah Ryngkhlem.
Shillong, 15 Jymmang:Shisngi hadien ka jingshah kem ki 3 ngut ki dkhot jong ka bad uwei u lehnoh ULFA uba la tbit ha ki kam pynbthei bom, ka HNLC lyngba ka kyrwoh khubor ka la ong ba ka jingshah kem ki dkhot jong ka dei ka jingduhnong kaba khraw ia katei ka seng hynrei ka la ong ba ki dang don pat ki dkhot kiba kloi ban len lade.
Ka HNLC kala pyn bna ruh sha ki lad khubor ba ka thong ba hakhmat eh jong ka ka dei ban pyn bthei Bom ha High Court bad ha Secretariat naba ka la kynnoh ba dei kitei ki ar tylli ki jaka kiba iuh roit ia ka jaitbynriew Hynñiew trep.
‘Ka jingshah kem ki dkhot jong ngi kan ym pynduh mynsiem ia ngi, hynrei kan pynshlur ia kiba bun ki dkhot ban leh ia katei ka kam’ ong ka kyrwoh khubor ba la pyllait paidbah da u Publicity Secretary katei ka seng u bah Saiñkupar Nongtraw.
Ka HNLC ka la kynthoh pyrshah ruh ia u myntri rangbah ka jylla ha kaba ka la ong ba u bunkam ban ialapelekshon na bynta ka kurim jong u ha ri Lum Garo bad u pyndonkam baroh ki buit ki stad jong u ban pynlong ia ka tnga jong u kum ka Mahadei ka ri Lum Garo, ka la ong ba u myntri rangbah u sngewkhia tang ia ka ing ka sem jong u ym ia ka jaitbynriew Hynñiewtrep.
‘U la ia soi ia suk bad ki lehnoh Garo hynrei u kiar pat na ngi,ngi la shaniah ha u kum u nongialam hynrei kane ka la nang pynsniew shuh shuh pynban, kaei ka ban jia nangne shakhmat ym dei ban kynnoh ia ka HNLC hynrei u myntri rangbah u dei ban shim ia ka jingkitkhlieh,ngin pynjur ia ki prokram jong ngi ban pynktha khlieh ia ka sorkar’ ong biang katei ka kyrwoh khubor.
‘Ki pulit ki la palat ka jingsngewskhem jong ki ha ka Hills Storm Operation hynrei kim dei pat ban klet ba ka HNLC kan leh ia ki IED Storm ha sorbah ka Shillong, kane ka dei ka jingmahambad ngin ym randien haduh ba ka plan jong ngi kan da urlong,nangne shakhmat lada jia kano kano ka jingduh jingum ka jingjulor ha ri Khasi bad Jaintia ka sorkar Meghalaya ka dei ban kitkhlieh,ngi la rai ban iaid biang da ka lynti ka jingiaumsnam’ ong katei ka kyrwoh khubor.
Ka kyrwoh khubor ka la ong ruh ba ka jingpulom ka plan jong ka da kaba shah kem ki dkhot ka dei jingsdang jong ka thma kaba kitei ki jingbakla ki ju don ha ki madan thma bad ka la ong ruh ba ka don ki riew tbit ha ki kam pynbthei bom ha kaba shisien ba la bthei ki jingjulor kin dei kiba heh.
‘Nangne shakhmat ngi maham lypa ia ki paidbah ba ki dei ban sangeh noh ka jingleit ia shim bynta ha ka sngi rakhe Laitluid (Independence Day) ne ka sngi rakhe Republic namarba mynta ngin pynbthei bom ha ki jaka bym poi pyrkhat bad lada don kano kano ka jingjia ki paidbah ki dei ban shim hi halide ia ka jingkitkhlieh’ pynkut ka kyrwoh khubor na ka HNLC.
La hban kdew ba ha ka miet sngi thohdieng jong ka taiew ba la dep ki pulit ki la ioh kem 3 ngut ki dkhot ka HNLC bad uwei u dkhot ka ULFA,la kem ia ki na ka surok bah ha ka shnong Lyngkyrdem –Pynursla.
Kitei ki 4 ngut kiba la shah kem ki dei kiba la tip kyrteng kum u Nobleson Rynjah uba ju khot sin u Bahduh ne u Jack ( 23 snem karta) uba shong basah ha Mawlai Mawkynroh-u la iasoh bad ka HNLC ha u snem 2003.
Uwei pat u Phrankor Rynjah (33 snem karta) uba ju khot sin u Heh na ka shnong Umtyngngew kaba don ha Smit –une u la ia soh bad ka HNLC ha u snem 2001 bad uwei pat u dei u Kyrseiboklang Lyngdoh (23 snem karta) n aka shnong Lapalang kaba don sharum Pynursla bad u dkhot ka ULFApat uba la shah kem u dei u Bikhat Ahom uba ju khot sin kum u Smam (29 snemkarta) na ka shnong Dalaigaon, Bongaigoan-Assam.
La rejistar case vide Pynursla PS Case No.
12(5)16u/s 120B/121IPC r/w sec 25(1-b) 27 Arms Act/Section 5 Explosive Act bad section 10/13UAP.
Katkum ka kyrwoh khubor na ki pulit la ong ba ka jingioh kem ia kitei ki 4 ngut ka dei hadien ba ki pulit ki la ioh jingtip na ki bor syntiat ha ka 13 tarik mynta u bnai shaphang ka jingwan kiew ki dkhot ka HNLC na Bangladesh,ki pulit ki la pynap shrip ia ki bad ki la buh ka jaka khynra kali ha manla ki jaka bad dei ha ka por 9:40 baje mynmiet ba ki pulit SOT ki la ioh bat kawei ka kali kaba don ia u nombar ML-05M 3807 ka Maruti Alto ha jaka peitkai kaba don ha Mawlieh hajan ka Lyngkyrdem.
Ha ka jingkhynra ia katei ka kali ki la lap 2 tylli ki suloiAK 56, 9mm,105 live Chinese round,2 tylli ki Improvised Claymore Explosives(15.
7Kgs) 2 tylli ka Claymore Boxes, 2 tylli ki Timer Devices kaba la thep ha ka synduk plastic kaba lah ban iohi na jrong, ar tylli ki battery, kawei ka Multimeter Voltage Testor  bad kiwe pat ki tiar pynbthei.
Hadien ba la lap ia kitei ki tiar pynbthei la khot wut wut ia ki pulit pynlip bom ba kin wan sha katei ka jaka ha kaba ki la ioh ban pynlip haduh 6 tylli ki Commercial Electrical Detonators.
Shillong, 13 Jymmang: Da ki phewngut ki rangbah nongialam na ki balang Kristan bapher bapher bad kumjuh ruh na ki rangbah Seng Khasi kilaleit ban ia shim bynta ha ka jingialang ka Hima Mylliem kaba la long mynta ka sngi ha Ing Dorbar Hima Mylliem ban ia kren ia ka phang kaba ia dei bad ka jingai lum jingtep ha khlaw Mawroh bad khlaw Mawpat.
Katkum ka rejistar ba ki la soi kyrteng ki don haduh 42 ngut ki nongialam niam hynrei nalor katei da ki phew ngut ki bymioh rung shapoh bad ki ap shabar naba khapngiah palat ka jaka pynlong jingialang.
Katkum katei ka rejistar la iohi ba kiba la poi sha katei ka jingialang ki kynthup naduh ki pastor, ki tymmenbasan, ki rangbah Seng Khasi bad ki nongkitkam bapher bapher jong ki.
Katto katne na ki kynhun balang kiba la poi sha katei ka jingialang ki long ka balang Presbyterian,ka balang Katholik, ka balang u Jisu Krist, balang MORFG, balang u Blei, CTC, FGF, RBCF, WWH Church, NTR Church, Balang u Krist, COG, Pioneers Seventh Day Remnant Ministries, Pentecostal Church of God, Christ Deciple Church, United Christian Faith,G.
C.
C Laban, Seng Khasi Mawlai bad kiwei pat.
Haba ia kren bad u Syiem ryngkat kiba khraw ka Hima Mylliem ki la iathuh ba ka jingkhot mynta ka sngi ia ki nongialam balang ka long lyngba ki kot khubor namarba kim shym la ioh kyrteng ia ki balang kiba ioh lumjingtep ha khlaw mawpat naba kam shym la don ka rikod ha ka Hima bad ka jingkhot ka long tang ban tip kino kino ki balang bad ban kylli na ki la ka jingioh lum jingtep jong ki dei da kaba shu thied ne da ka jingai sngewbha.
U myntri J.
Nongkhlaw u la ong ba don ki balang kiba la ioh lum jingtep kumba 10 hajar sq.
ft,20 hajar sq.
ft bad don ruh kiba la ioh haduh 45 hajar sq.
ftkaba mut haduh shi akar bad u la ong ba katkum ka kot ba kipyni ka dei kaba shu ia ai sngewbha katba ha ka jingshisha katkum ka jingiathuh jong ki u la ong ba ka dei ka jingiadie ia thied.
Utei u myntri u la ong ruh ba ka Hima kan sa lum biang ia kawei pat ka jingialang ha kaba yn sap ha jingthoh sha baroh kitei kiba la wan jingialang mynta ka sngi ban ia kren ia katei ka kam namarba kane ka jingkhot mynta ha ka sien ba nyngkong ka long tang ban ithuh ia ki balang kiba la ioh lum jingtep katba ia ka phang ban ia kren sani bha pat yn ia kren ha kawei pat ka jingialang.
Shillong, 15 Jymmang:Ka North East Indeginous Peoples Federation, kaba don ka ophis heh duh jongka ha Guwahati, ka la phah ia ka dorkhas sha U Chief Secretery ka Meghalaya, U KS Kropha, ha kaba ka la dawa ba ka sorkar Jylla, kan pynphai noh ia ka khajna, kaba ka sorkar, ka la lum na u dewiong, na u mawshun bad kiwei de ki mar poh khyndew, ba ka la shim na ki trai jaka bad ka daw, ka long namar ba ka sorkar Jylla, kam lah satia ban pynbeit ia ka jingkhang dewiong, kaba la pyn treikam da ka National Green Tribunal (NGT).
Katei ka seng, lyngba U bah Erwin Syiem Sutnga, uba dei u nongai jingmut jong katei ka seng, halor ki kam ain lem bad U Bah Marshall Biam, uba dei u lamphang jong katei ka seng, ki dawa, ba ka sorkar Jylla, kan pynphai noh ia ka khajna, kaba ka sorkar, ka la lum naduh u snem 1972 bad ka daw, ka long namar ba ka sorkar Jylla, kam shym la kit khia satia ban pynbeit ia ka jingkhang dewiong jong ka NGT, kaba naduh u snem 2014.
La ong shuh shuh, da katei ka dorkhas, ba ka Meghalaya, ka don mynta ha ka jinghiar ka ioh ka kot kaba khraw shibun eh bad ba la hukum ruh, ba ia baroh ka thup dewiong, kaba dang sah sha ki par, dei ban shimti noh, da ka sorkar Jylla.
Ha ka rai jong ka Supreme Court, ha ka mukotduma jong ka Threesiamma Jacob pyrshah ia ka Geologist Deptt, kaba 864 2013, katei ka kashari, ka kren shai, ba ka sorkar, kam don ia kano kano ka mar poh khyndew bad kumta, ka dei tang ia u trai jaka, ba un lum khajna bad kumta, ka jingleh jong ka sorkar Meghalaya, ka dei kaba beain shibun eh bad la ong ruh ba ka Para 9 jong ka Sixth Schedule, ka ong ba ka sorkar Jylla, ka lah ban lum khajna, tang na ki par dewiong, kiba ka ai wai ma ka.
Ka seng, ka kynnoh, ba ka sorkar Meghalaya, kam shym la leh eiei ruh em, na ka bynta ban iarap ia ki riew shem lanot, kiba la duh ia ka kamai kajih bad ba kim lah shuh ruh ban trei, da kiwei pat ki kam, na ka jingkhang dewiong bad kumta la dawa, ba ka sorkar Jylla, ka dei ban pynphai noh ia ka khajna kaba la ioh lum sha ki trai jaka, ba kin wad da kiwei pat ki lad jongki, ha ka ioh kam ioh jam.
Shillong, 13 Jymmang:U Joint Director of Health Services (SS), Civil Hospital, Shillong u la pynbna ba kan don ka a Super Speciality OPDs ha Civil Hospital, Shillong ha ka 17 tarik mynta u bnai naduh ka por 9 baje mynstep haduh ka por 4 baje nohphai sngi ha Orthopaedics Department, Civil Hospital, Shillong.
Kin don ki doctor Specialist na Apollo Hospital, Delhi kynthup u Dr.
Suvro Banerjee, Consultant Interventional Cardiologist, Dr.
B K Singhania, Consultant Neuro & Spine Surgeon bad Dr.
Shankar Loharuka, Consultant Neurologist.
Shillong, 15 Jymmang:Ka jingialangbah jong ka Meghalaya Editor’s and Publishers Association (MEPA) kaba la long ha ka sngi saitjaiñ jong ka taiew ha Shillong Club ka la rai ban phah hynniew tylli ki mat jingdawa sha ka sorkar.
Ki 7 tylli kimat ki long ban kyntu ia ka sorkar jylla ba kan pynheh shuh shuh ia ka Journalist Welfare Fund bad ia kane kam dei ban ai tang shisien ai hynrei ka dei ban ai sha ki nongtrei ki lad pathai khubor ha ka por ba ki donkamkyrkieh ha ka pang ka shitom ne kano kano ka jingjia ba sngewsih.
Ka la kyntu ia ka sorkar ba ka dei ban pyntreikam noh ia ka Pension Scheme ne ka bai bam tymmen ki nongthohkhubor ne kiwei pat ki nongtrei ha ki lad pathai khubor ha kane ka jylla kumba laleh ka jylla Assam.
Ka la kyntu ruh ia ka sorkar ba kan pyntreikam ia ka Health Insurance Scheme na ka bynta ki nongthohkhubor kane ka jylla, nangta la kyntu ia ka sorkar ba kan wanrah da ka lynti kaba beit ha kaba ia dei bad ki jingphah jingpynbna bad ban thaw ruh ia ka tnad ka ban peit beit thik tang na ka bynta ban siew ia ki bai jingpynbna sha ki kotkhubor namarba kumba ka long mynta ki kot khubor ki ioh ki jingpynbna na ka sorkar hynrei kim tip patlano ka sorkar kan siew sha ki.
La dawa na ka sorkar ba kan buh ia ka ophis ki nongthohkhubor ne ka Media Centre ha baroh ki nongbah jong ki District khnang ba kan pynsuk ia ki nongthohkhubor kiba trei ha ki district bapher bapher.
La dawa ruh na ka sorkar ba ka dei ban ai da ka Pass kaba kyrpang ia ki kali ki kotkhubor na kin lait na kano kano ka jingshah lum pisa ha kikhyrdop khrong khajna bapher bapher.
La kyntu ruh ia ka sorkar ba kan pynlong ia ka prokram ai jingai jinghikai ia ki nongthohkhubor kiba dang wan trei thymmai ha kylleng ki District.
Nalor kiwei pat ki mat kiba bun kiba la ia kren ha katei ka jingialang ka MEPA ka la pynthymmai ruh ia ki nongkitkam jong ka ha kaba la jied biang ia u bah R.
M Shabong kum u President , John WThabah bad u Dr.
Kamal Jhunjhunwala kum ki Vice President , Phillip Marweiñ General Secretary, Thomas Lim bad u bah Allwyn GKynta kum ki Joint Secretary, u bah Kyrmen Uriah kum u Organising Secretary bad ka kong Amethys L Blah kum ka Treasurer.
Ki Executive Member pat ki long u bah M.
M Thaiang, Lambok Thabah, Deimaia Siangshai, Deepak Singh Jyala,Anthony Nongbri, Ruhi Phawa bad Starfing Pdahkasiej.
Hadien katei ka la don sa kawei pat ka jingialang jong ka MEPA ha kaba u Lat ka jylla u la long kum u kongsan bad u Manas Choudhuri kum u symbud kongsan, u Editor jong ka kotkhubor na Assam ka Assam Bani u Dileep Chandan u dei u nongkren ba kyrpang uba la shah khot sngewbha ha katei ka jingialang.
Haba kren ha katei ka jingialang u Dileep chandan u la kren shaphang bun kiei kiei kiba ki nongthohkhubor bad ki nongtrei ha ki lad pathai khubor ki ioh jingmyntoi ha kiwei pat ki jylla kynthupka Assam kaba ki nongthohkhubor kim shym la ioh ha kane ka jylla Meghalaya.
U Manas Choudhuri haba kren ha katei ka sngi u la pynkynmaw ba laseng ia ka MEPA ha u snem 1974 bad u President ba nyngkong eh ka MEPA u dei u bah D.
D Lapang, u Manas u la kren bun kiei kiei ha kaba ia dei bad ka rukom thoh khubor bad kumjuh ruh ka jingbym shngaiñ ki nongthohkhubor naba kam don ka lad iada kaba biang ia ki.
U Lat uba dei u kongsan u la kren shaphang ka kam noh synniang ki kotkhubor sha ka imlang sahlang bad u la ong ruh ba ki kotkhubor kim dei ban don ka jingnoh liang bad ki dei ban thoh ia ka jingjia kaba shisha.
Shillong 15, Jymmang:Ka jingjied ia u MP ba thymmai na Tura ban mihkhmat sha Lok Sabha kan long lashai ka sngi ka 16 tarik Jymmang bad ka jingmih kan long ha ka 19 tarik.
Ki paidbah nongthep vote ka Garo Hills kin jied ia u kyrtong  ka NPP u Conrad K Sangma ne ia ka kyrtong ka Congress ka Dikkanchi Shira.
Na ka liang ki bor pyniaid ia ka elekshon, ki la pynbiang ia ki bor pahara baroh ha ki jaka ba donkam khamtam ha ki jaka ba don jingma ba lah ban mih ka huri hura.
Ka Tura Parliamentary constituency ka don 6,221, 89 ngut ki nong thep vote kin jied ia u nongmihkhmat sha Parliament.
Ka elekshon shiteng samoi na Tura la hap ban pynlong hadien ba la khlad kyndit noh u MP u Purno A Sangma na ka NPP ha u bnai ba la dep.
Ka sngi niew vote kan long ha ka 19 tarik Jymmang kaba dei artad ka sngi niew vote ia ka jingthep vote MLA elekshon ha Assam.
Na ka bynta ka Tura Parliamentary constituency kaba kynthup san tylli ki district ka don 315255 ngut ki nongthep shynrang bad 306934 ki shynrang ban jied ia u MP thymmai hadien lai snem ba la ioh ia ujuh u MP u PA Sangma.
Ki don 945 tylli ki jaka thep vote ha baroh kawei ka Garo Hills.
Ia ka jingthep vote yn pdiang beit da ka dur EPIC hynrei yn ailad ruh ia ki nongthep vote kiba don kyrteng ha ka electoral roll ban pyni da kiwei ki sakhi lada kim don ka EPIC.
Ki don 410 tylli ki jaka thep ba don jingma bha bad 288 ki jaka ba don jinggma malu mala.
Ki don ruh sa 126 tylli ki jaka thep kiba lah ban mih jingiakynad hapdeng ki nongkyrshan jong ki kyrtong bad 409 tylli ki jaka thep vote kiban long jai jai.
Ka Congress ka don 22 ngut ki MLA na ri lum Garo kiba  la trei bor bah ban pynjop ïa ka kyrtong jongka Congress.
Katba ka NPP ka don tang arngut ki MLA bad 15 ngut ki MDC kata kynthup ïa ki MDC jongka BJP bad GNC.
Kumta baroh ki MLA Constituency ha ri lum Garo ki don 24 tylli ki ban ïashim bynta ha kane ka elekshon ba mynta ka kynti.
Shillong, 15 Jymmang: Ar sngi shuwa ka elekshon MP shiteng samoi ha Tura Konsti twensi ka ladon ka jingsam kot lyngkdop sha ki paidbah bad ikatei ka dei ka kot lyngkdop kaba la thoh ha ka kyrteng ka Rashtriya Swayam Sevak Sangh (RSS).
Ha katei ka kot lyngkdop kaba lyngkot ki jingthoh ki don ki jingthoh kiba la thoh ‘ka jinglong Kristan ka dei ka Samasya bad ka Mishon jong ngi dei ka GharWapsi’.
Nangta la thoh biang ‘Nangne shakhmat ym donkam Kristan tang ka Hindutva! Yn ym don Bible tang ka Bhagavad Gita!’ katei ka jingthoh ka la ong biang ‘Kylla noh lane mih noh na ka Hindu Rashtra jong ngi-yn pyndam noh ia ki Kristan ha u snem 2021’ kham sharum la thoh pat ha ka ktien Hindi kaba ong ‘Hindu Rashtr Banake Rehengey’ haba kut katei ka jingthoh la thoh ‘Jai Sri Ram-Jai Sri Ram-Jai Sri Ram’.
Ia katei ka jingthoh la sam paidbah ha ri lum Garo Hills ha ka dur jong ka kot lyngkdop ha kaba don na ki nongialam ka seng Congress kiba la ioh ia katei ka jingthoh bad ki la ujor sha ka Election Commission da kaba kdew ba katei ka jingthoh ka wanran ia ka jingpynpait jaitbynriew bad ka don kijingkren kiba pyn ia isih jaitbynriew.
Tang mar ia ioh ia kitei ki jingthoh ki heh ka All India Congress Committee kila ujor sha u Chief Election Commissioner bad ia ki jingujor la soi da u B.
K Hari Prasad General Secretary AICC, Vijay Laxmi Sadhu Secretary Incharge ka Meghalaya bad u K.
C Mittal Secretary LHR.
Hadien ba la ioh ia katei ka jingujor u Returning Officer u la hukum ia u Officer Incharge ka Tura Police Station ba un ujor FIR ban tih bniah ia katei ka kam bad ban pynshitom ia kiba donkti katkum ka aiñ.
Kala jan hi kata ka por kat kum ka ktien u Blei ba ngin sa thngan bad ngin sa sliang ym ia ka bam ne ia ka um hynrei iaka ktien ka jong u Blei,haka jing sngew jong nga ngi Ki khristan kiba shong ha kane ka ri khasi ngi long kiba shongsuk te don kam ban phrang iangi ban long ki ba janai,namar lada ngin shu iaid ha ki surok bakylluid te ngin long ki bajanai namar ngi ia long ki nongpop don kam ban sait iaki pop jong ngi.
kiba bun ki khristan ha kylleng sawdong ka pyrthei kila iaid hakata ka lynti kaba khim ki shah shitom naka bynta ka kyrteng u Jisu Khrist,to ngin ia duwai bad pan bor na u Jisu Khrist uba u khun u Blei ba un aibor iangi hakita ki sngi ki jingeh jing ialeh ba ngin lah ban ieng skhem  ban shakri ia u Trai haleluia Amen.
Shillong, 15 Jymmang:Hynnin ka sngi ki pulit ka Pynursla kila  kem ia uwei u nonghikai ba hikai ha ka skul ha Maw lynnong halor ka jing kynnoh ba u la leh sang ia I khynnah skul ba dang 6 snem ka rta.
Katkum ka jing ai khubor na u SDPO Bah Ian Swer, ia une u nonghikai ba la tip kyrteng kum u M Kephrin Karlatang uba hikai ha CNI LP skul Mawlynnong la kem hadien ba la ujor ejahar da u secretary ka Shillong Pastorate Committee All Saints Cathederal, CNI Shillong u Pastor Archibald S Kharpuri lem bad kiwei.
Katkum u SDPO une u nonghikai u la leh sang bad pyrshang ban leh beijot ia Ine I khynnah skul ba dang 6 snem ka rta hapoh kamra hikai kompiwtor ha ka 22 tarik Lber, 2016.
Katkum ki pulit une u nonghikai u la phla ba u la ju leh teng ia kane kam sang ha ki snem ba la dep ruh ia ki khynnah skul bad na ka liang ki pulit ki la phah sha Kashari ban shim bishar ia u.
Ha kawei ka jingjia, ki pulit ka Mawsynram ki la kem ia uwei u khynnah 15 snem na shnong Kenbah Malai halor ka jingujor ba u la leh beijot ia iwei I khynnah 6 snem ha iing jongu hi ha ka 14 tarik Jymmang.
Katkum ki pulit une u briew u la shah kem teng ruh ha u snem 2013.
Nongpoh, 15 Jymmang:Uwei na ki nong ialam ba hakhmat eh ka thain Ri Bhoi District, u la khlad noh mynta ka sngi, hadien ba ka jing pang ka la bat ia u kham slem, ha kaba u la ieh noh ia la ka kurim bad ki lai ngut ki khun.
Kum u nongialam u Bah Davidson Kharnaior, uba dei u General Secretary jong ka Confederation of Ri Bhoi People (CoRP), sengkmie bad ha ka juh ka por u dei ruh u Rangbah shnong ka shnong Umtrew, bad u rangbah balang ka Balang Catholic Umtrew.
Kum u nongialam u Bah David Kharnaior, u dei shisha u nongialam u ba kit ia ka khia ka shon jong ka shnon ka thaw bad ia ka thain hi baroh kawei, u long ruh u nongialam uba trei hok ia la ka kamram kaba la bynshet ha u, khamtam eh u ruh u briew uba kloi ban iarap na ka bynta jong kito kiba kup shilliang sem shilliang.
Kumta ka jingpyndep ia ka lehniam lehrukom bad ka jingleit on tep ia Bah David Kharnaior, kan long ha ka 17 tarik mynta u bnai ha ka por 12 baje noh phasing, ha u lum jingtep ka Balang Catholic Umtrew.
Shillong, 16 Jymmang:Ka Deputy Commissioner ka Ri-Bhoi ka la shah ai notis ain ne legal notice hadien ba la pynsangeh ka Supreme Court ia ka hukum ka Meghalaya High Court kaba la pynmih ha ka 15 tarik Risaw, 2015 halor ka jingkhynra ia ki iing ki sem jong ki nongshong ka Nongsder ha Ri-Bhoi.
Ka Supreme Court ka la pynsangeh ia ka hukum ha ka 13 tarik Jymmang hadien ba la ujor da ki briew ba kynthup Billinda Lapang, R Sangma, u rangbah shnong Pyllun Bah M Warbah bad u rangbah shnong Nongsder Bah Welcome Shangpliang halor ka jingwan shim jaka da ka bor bad beh krad ia ki nongshong shnong da ka bor bad pynjot pynpra ia ka spah ka phew.
Dang shen ki bor synshar district ka Nongpoh ka la jynrat naphang ia ki 15 tylli ki iing kynthup 10 ha shnong Pyllun bad 5 tylli ha shnong Nongsder khlem da ai jingtip shwa ia ki briew.
Ha ka hukum ka Supreme Court ka la ong ba ka jingpyntreikamia ka rai jong ka Meghalaya High Court kaba pynmih ha ka 15 tarik Risaw, 2015 dei ban sangeh.
Ka Meghalaya High Court ha ka hukum mynshwa ka la bthah ia ka Deputy Commissioner ban pyntreikam da ka kyndon ba kyrkieh katkum ka Section 40 jong ka ain Right to Fair Compensation and Transparency in Land Acquisition, Rehabilitation and Resettlement Act, 2013.
Ka jingphah notis sha ka DC ka Ri Bhoi District ka la ong, “Kito ki nongshong shnong ba la shah beh jubor bad shah pynpra jubor ia ki iing jongki, phi dei ban shna biang ia ki, ai biang I ki jaka jongki bad ym dei ban pynwit ia ki jaka sah jaka shong jongki".
La phah notis ruh sha u Brigade Commander ka 24MTN BDE, Umroi Cantonment, Ri Bhoi District.
U nongiasaid jong kine ki briew u Bah Erwin K Sutnga u la ong ba la phah notis sha kiba pynpra jubor ia ki iing ki sem jong ki paidbah kynthup ka Deputy Commissioner ka Ri Bhoi District.
U la ong ba ka jingpynpra jubor ia ki iing khlem ka jingpyntip ne iaid katkum ki kyndon ba iadei dur, ka dei ka jingpynkhein ia ka Section 41 ka Right to Fair Compensation and Transparency in Land Acquisition, Rehabilitation and Resettlement Act, 2013.
“Ka bor synshar district administration ka la pynpra jubor ia ki iing ki sem bad beh krad beain ia ki briew", la ong u Bah Sutnga.
Na ka liang u Rangbah Shnong ka Nongsder u Bah Welcome Shangphliang u la ong ba ka jaka ka don ka jingheh kaba 10 – 11 akar ka hap ha ka shnong Pyllun bad ka Nongsder ba la thied da ka Patricia Nongsiej na ka State Dkhar ha u 2014.
“Ka Nongsiej bad u lok jongka, u la iathuh ha ka dorbar ba ki kwah ban die ban shna ia ka jaka ieng bus bad ka shnong ka pdiang sngewbha", la ong u Bah Shangphliang uba dei ruh u chairman ka Joint Action Committee (JAC) ki lai shnong kynthup ka Nongsder, Pyllun bad ka Mawpun.
Hynrei kynsan kynsan, ha ka 5 tarik Jymmang mynta u snem, ka Patricia Nongsiej ka la wan bad 23 ngut ki briew bad sdang ban pynpra naphang ia ki iing briew ha shnong Pyllun.
Halor kane, la ujor FIR, bad ki pulit ki la kem ia ka bad ki briew jongka.
U la iathuh ba la ujor sha ka DC hynrei ha jaka ban pynlong ia ka jingtohkit, ka DC ka la phah pynban ia ki majistor lem bad 200 ngut ki briew ban pynpra naphang ia ki iing.
Ka Supreme Court kala buh sngi ban shim bishar biang ia kane ka mukotduma ha ka 4 tarik Naitung ban wan.
Shillong 16 Jymmang:Ban iada ia ka mariang bad ban pynneh ia ka um, u rangbah Croningstar Khongtani na shnong Laitmynrieng u la shim ia ka jingmut ba shynrang da kaba thung dieng hi marwei hajan kawei ka tyllong um kaba don ha katei ka shnong ha ka surok bah Shillong-Pynursla-Dawki.
U Bah Croningstar u la thung marwei 150 tylli ki tynrai dieng hajan kane ka tyllong um kaba ki paidbah katei ka shnong ki ju pyndonkam ban pynneh ia ka um namar ba ha ka jingiaid ka por, ka lah ban jah noh na ki jinglalot spah jong ki briew ban pynjot ia ka mariang.
“Ka jingthmu jong ka jingthung dieng ka long ban iada ia ka mariang bad ban pynneh ia ka um bad kyntu ia ki paidbah ba kin sumar ban kheinkor ban nym pynjot pathar ia ki khlaw namar ba lada jah ki khlaw, ka um kan sa jah", la ong u Bah Croningstar.
U Bah Croning u la ong ba u la kyrpad ia u myntri PWD ba nym pynmih hukum ba ka PWD kan nym pynjot ia kane ka tyllong um kaba don ha synjah ka surok bah bad u la kyntu ia ka tnad Soil & Water Conservation ba kan pynshna kynroh ban ker ia kane ka tyllong um khnang ban iada ia ka na kano kano ka jingjot.
Jowai, 16 Jymmang: Hynnin ka miet sngi U Blei, u lapbah uba jur u la ther tyngeh ha ryngkat ka jingjur ka lyer ka jingtied u pyrthat.
Kawei ka longing ha Mihmyntdu ka la lait thaw na ka jingshah pom pyrthat uba la tied ha ka por 4:30 baje mynstep.
Katei ka jingbom u pyrthat ka la long kaba shyrkhei bha naba ka jingsawa ka la long kaba jam bha.
Katei ka ing ka la pait lut ki iit jong baroh ki jingkhang it bad ki waiar ding ilektrik ki la ing khong lut naba baroh ki lahap bad pra ha madan.
Ka trai ing ka kong Rimika Lyngdoh ka la iathuh ba ha katei ka por baroh shi iing ki dang ia ioh thiah lyngngai bad ki don 8 ngut shiing,4 ngut ki khun jong ka,u lok bad ar ngut pat ki khun ka para kiba la lait thaw na u pyrthat.
Kaba kham jur ka jingjulor ka dei ka East Jaintia hills bad ha ka jingleit jurip u nongthohkhubor ha Wapungskur lalap ba da ki phew phew tylli ki diengkseh kila shah jynrat naduh tynrai,kiba bun ki la khyllem ha kiba bun ki jaka naduh Mukhaialong, Mutong, Lamyrsiang bad Byndihati nalor kiwei de ki shnong.
Ha Byndihati kila don haduh 37 tylli ki longing kiba la shah ktah, ha kaba 15 tylli ki la sha hrong ka tnum ha ka lyer.
U MLA u ma Justine Dkhar ryngkat ka dorbar shnong mar mar ki la lei tai jingiarap sha ki lanot da ki jingbam bad ki tin soping , iathuh u maheh jong ka shnong u ma B.
Shylla.
HaLawmyrsiang ka shnong u MP u ma Vincent Pala ki don ar tylli ki ing ba la shah pynjulor katba ha Lad rymbai pat ki don bun tylli kynthupkawei ka Petrol Pump kaba don ha Lad rymbai Daitsimpein.
Ka kor theh umphniang (Dispenser) jong katei ka Petrol Pump ka la sha pynkhyllem ha ka lyer.
Pynursla, 16 Jymmang:Katba ki paidbah ki dang ioh thiah lyngngai kynsan ka eriong kaba jur kaba la khie kynsan kynsan mynta ka step ka la rat naphang ia bun tylli ki ing ha ha ki shnong kiba don ha ka thaiñ Pynursla.
Hadien ba la ioh jingtip ia katei ka jingjia u Rupang u la hiar sha ki thaiñ Pynursla ban jurip ia ki jingjulor ki ing ki sem jong ki briew kiba la shah ktah.
Shuwa ban poi sha Pynursla, wat la ka pyrthei ka mariang ka dum tliw namar ka jingtap lyoh kaba jur hynrei lah ban iohi kyndiang na surok bah ia ki ing ki sem kiba la shah rat lyer kiba don harud surok ha ka shnong Laitmynrieng, ka shnong kaba don sharum ka Wahlyngkhat.
U nongthohkhubor u la ia kynduh ia u Rangbah Shnong katei ka shnong bad la leit sha ki ing kiba la shah rat lyer ban ia kren bad ki trai ing shaphang katei ka jingjia.
Katkum ka jingiathuh u Rangbah Shnong katei ka shnong u bah Phirol Khongtani u la ong ba ki don haduh hynriew tylli ki ing kiba bha kiba la shah rat ha ka eriong mynta ka step ha ka por 3 baje dang step phyrngap, bad nalor kitei ki 6 tylli la ong ba ki don ki dukan, ki ing ba la shu sop malu mala kiba la shah rong ha ka lyer.
Ki hynriew tylli ki ing kiba la sha ktah katkum ka jingiathuh u bah Phirol ki dei ka ing jong u Strongwell Khongtani, ka ing jong ka kong Shongmon Khongtani,Persha Khongwet, Kuruplang Khongtani ,Kor Khongtani bad ka ing jong u bah Crowning Khongtani.
U nongthohkhubor u la leit ban rung sha ka ing jong u bah Strongwell Khongtani ban kylli bniah na u ia katei ka jingjia, u bah Strongwell u la iathuh ba ka jingjia ka la jia ha ka por ba baroh 6 ngut shiing ki dang ioh thiah lyngngai ha kaba ka lyer kaba jur ka la rat ia ki tnum jong katei ka ing na ki bynta ka kamra shongkai bad ka kamra thiah.
U la ong ba ha katei ka ing I don ruh i khyllung ba dang shisnem karta hynrei ha katei ka por I kmie jong itei I khyllung bad baroh shi ing ki la khie bak naba thiah bad ki leit rieh ha ing shetja ka kamra ka bym pat shah lied.
Ha katei ka por u la ong ba ki shong dohiap haduh ban da shai ka bneng bad ki sa leit pat sha ing kiba haing.
U nongthohkhubor u la lap ruh ba kawei ka ing kaba don harud surok ka la shah rat baroh khoit ki tnum ing, katkum ka jingiathuh ki trai shnong ki la ong ba ka dei ka ing kaba buh ophis ki nongkhaii maw katei ka thaiñ bad haba kylli na u Rangbah Shnong u la ong ba ka dei ka ing jong u bah Crowning Khongtani.
La iohi ba ka tnum jong katei ka ing kam don shuh bad hajan jong katei ka ing ka don sa kawe pat ka dukan kaba la shah rong tylli ka tnum sha lum bad ym don tnum shuh.
Ha ka por ba u nongthohkhubor u la poi ha katei ka shnong la lap ba kiba bun ki trai ing ki dang bunkam ban syrdep ia ka ing jong ki kaba la shah rat lyer naba kim don jaka sah shuh shawei pat.
U bah Strongwell u la ong ba ka jingjur ha ka ing jong u ka la kot sha ka phew hajar tyngka bad haduh ka por ba ia kren bad u nongthohkhubor u la ong ba u la pynlut kumba T.
2000 tyngka tam ban thied tin bad kiwei pat ki jingdonkam bad utei ryngkat ki paralok jong u ki dang maramot ia katei ka ing.
U nongthohkhubor u la kylli hato la don ne-em kiba la wan peit ia ka ing na ka ophis jong ka C&RD Block Pynursla, u bah Strongwell u ong ba u para jong u u la ia kren bad u Gram Sevak hynrei u Gram Sevak u ong ba ki hap ban shon dur hi.
Katba u Rangbah Shnong u bah Phirol u la ong ba u Gram Sevak u phah ban leit ia kren bad ki pulit halor katei ka jingjia.
La ioh jingtip ba ha Wahlyngkhat ruh k ladon katto katne tylli ki ing kiba la shah rat lyer hynrei ym shym la lah ban rung sha ki kyndong kynshrot katei ka shnong namar ka jingther u lapbah ba jur.
Shuh shuh la ioh jingtip ba kham sharum na Pynursla ka shnong kaba la shah ktah eh ha katei ka jingshah rat lyer ka dei ka shnong Myllat ha kaba ki lad khubor ki la iathuh ba ki la bun ki ing kiba la shah rat ha katei ka shnong bad don ruh ki ing kiba la pra phum.
La ioh jingtip ruh ba ka la don ka jingtwa khyndew bad ka jingkhyllem ki dieng ki siej ha ki surok kiba don sharum na Pynursla ha kaba la ong ba kawei na ki surok ba la don kum katei ka jingjia ka dei ka surok Umñiuh Tmar-Nongskhen.
Nongpoh, 16 Jymmang:Haduh 20 tylli ki trok kit Dewiong, ki la shah bat noh ha ki Pulit ka Nongpoh Police Station, mynta ka sngi ha ka por 2 baje ei ei mynstep ha Ri Bhoi District, hadien ba la lap ba ki la pynkhein ia ki hukum jong ka NGT.
Kum ban shu pynkynmaw hangne, ka NGT dang hynnin ka sngi kata ha ka 15 tarik mynta u bnai, ka la dep ban pynmih ia ka hukum ban khang noh na ka bynta ban shalan ne tih ia u Dewiong ha baroh ka jylla Meghalaya.
Haba iadei bad kane na ka liang u Bah G.
D Kharwanlang, SP ka Ri Bhoi Distict, u la iathuh ba ia kine ki trok kiba kit beain ia u Dewiong la bat noh da ki Pulit ka Nongpoh PS, hadien ba la lap ba ki la pynkhein ia ka hukum katkum ba la buh da ka NGT.
U la ong ruh ba ia kine ki trok kit Dewiong la bat ia ki ha ka por ba ki dang iaid ha ka surok bah NH-40 ha ki thain Nongpoh, hadien ba la bat ia kine ki trok, na ka liang jong ki Pulit ka Nongpoh Police Station, ki la register case pyrshah ia ki nongniah, ki trai kali bad ki trai Dewiong, bynrap u Bah G.
D Kharwanlang.
Shuh shuh, nangne shakhmat ki Pulit kin iai long kiba peitngor halor ka jingdon jong ki katto katne ki trok kiba shalan beain ia u dewiong shabar ka jylla, da kaba pynkhein ia ka hukum jong ka NGT, la bynrap u heh Pulit ka Ri Bhoi.
Shillong, 16 Jymmang:Da ki spah ngut ki nongshong shnong  jong ka Mihmyntdu West Jaintia Hill District hapoh ka jinglam khmat ka seng Meghalaya People United Front (MPUF) ki la hiar sha Thadlaskein Block ban dawa ia ka hok lyngba ka M.
L.
A.
scheme ia ka ba la tip kum ka Special Rural Work Programme (SWRP) bad la don da kispah ngut kiba la paw kyrteng ban ioh ia katei ka skhim.
Haba ki la poi ha katei ka jaka bad haba ki ia kynduh ia u BDO katei ka Block ki la io h jingtip pynban ba ia katei ka skhim la dep ban sei da u MLAka Jowai u Prof.
RC Laloo bad u la ai sha kiwei pat ki briew, ki paidbah ki lakhih bitar ia katei ka jingleh u MLA khlem da pyntip sha ki khamtam ba ka kyrteng jong ki ka la paw ba ki dei ban ioh ia katei ka skhim.
Katei ka dei ka skhim na ka bynta u snem 2012-2013 ong ki nongialam ka MPUF kiba la ong ruh nai ia kren ia kaba thymmai kaba u Prof.
Laloo umpatpyllait skhim haduh mynta ruh.
Katei ka seng ka la ong ba ka ai por katto katne por ia u MLA ba un pynphai noh ia katei ka hok jong ki paidbah ka Mihmyntdu bad lada umleh kumta ka la byrngem ba kan shim da ka lynti kaba tyngeh.
Nongpoh, 15 Jymmang: Da ki hajar tylli ki dohkha ki la iap bad shu per kai ha sla um jong ka Wah Umtrew naduh 15 Mer ter ter shaduh Tandu, Assam bad kane ka jingiap jong ki dohkha ha katei ka wah la suba ba dei na ka daw jong ka jingpyntuid jakhlia da ki kharkhana kiba don ha ki thain Byrnihat, Ri Bhoi District.
Ki nongialam jong ka Garo Student Union (GSU), Byrnihat, hadien ba ki la ioh ia ka jingujor halor ka jingiap bad per jong ki dohkha ha katei ka wah, kumta ki la pynlong ia ka jinghiar jurip ha ka sngi saitjain ba ladep, ha kaba ki la lap shisha ia ki hajar tylli ki dohkha ki la shu per ha sla um jong ka wah Umtrew.
Ha kaba iadei bad kane ka jingiap jong ki dohkha ha katei ka wah Umtrew, na ka liang u Sonny R.
Marak, president GSU, u la ong ba kane ka jingiap jong ki dohkha kadei namar ba katei ka wah ka la kylla bih na ka daw jong ka jingpyntuid ia ki kynja ba long bih da ki karkhana kiba don ha katei ka thain Byrnihat.
Bun na ki paidbah kiba sah ha ki khappud jong ka Meghalaya-Assam, ki tam ia kine ki dohkha kiba la iap ha katei ka wah bad ia kine kiba ki la tam na katei ka wah, ki leit ban die sha ki iew ki hat, kaba wanrah ia ka jingma ia ki briew kiba thied ia kiba kum kitei ki jait dohkha.
U la ong ruh, baroh ki karkhana kiba don ha ki thain Byrnihat, ki pyntuid ia baroh kiba mih na ki karkhana sha ka wah Umtrei bad lyngba jong kane ka jingpyntuid ia ki jakhlia sha katei ka wah, kan ym pyniap tang ia ki dohkha kiba don ha katei ka wah, hynrei ka wanrah ruh ia ka jingma na ka byta jong ki paidbah kiba don ha katei ka thain, namar bun na ki paidbah ki dang shanniah ia katei ka wan ha ki jingpyndonkam ban man ka sngi.
Ka seng ka dap da ka jingsngewkhia kaba jur halor ka jingbun jong ki karkhana kiba pyntuid ia baroh ki jakhlia na ki karkhana sha katei ka wah Umtrew, namar lyngba jong kane ka jingpyntuid na na ki karkhana sha ki wah, kan wanrah ruh ia ka jingma kaba khraw hadien habud.
Kumta halor jong katei ka jingiap jong ki dohkha ha katei ka wah Umtrew, na ka liang ka GSU, ka la dawa na ka sorkar Megalaya bad Assam lyngba ka tnat Pollution Board, ba kin pynlong ia ka jingleit ban jurip bad ban lap ia ka daw jong ka jingiap ei ki dohkha ha katei ka wah.
Shillong, 17 Jymmang:Ki lad khubor ki la iathuh ba naduh mynhynin ka miet ka la don ka jinglip ding kaba khah khah ha sor Jowai bad Nongpoh.
Ha Jowai la ong ba mynhynnin ka miet ka sor Jowai baroh kawei ka la tlum tliw namar ka jinglip ding naba ka don ka jingkhyrwit eriong kaba jur ha katei ka thaiñ katba ha Nongpoh pat la ong ba mynta ka miet haduh ba thoh ia kane ka khubor kam don ding bad katei ka la pynthut ia ki kam ki jamkiba bun balang.
Shillong, 17 Jymmang:  Ka hotel ne iing basa jong ka sorkar jylla kaba peit da ka Meghalaya Tourism Development Corporation (MTDC) ka la shu sah khongreng khlem lah ban pyndep watla 30 snem tam la iaid naduh ba la sdang ia ka.
Kane ka hotel ka sorkar ka la shah thalain ruh ha iing dorbar, ha kaba ka la mih ka jingsin kyrteng ia ka kum ka ‘Crore Borough Hotel’ ym shuh ka  Crowborough Hotel namar ka sorkar ka la lut da ki klur ban tei ia ka kaba shu pynjan por na ka snem sha ka snem.
Haba iakren bad u Chairman ka MTDC u Bah David Nongrum mynta ka sngi, u la ong ba ka daw ka jingslem ban pyndep ia ka, ka dei namar ba bun ki jnit ki jnat kiba iadei bad ka ain namar ba ki don ki mukotduma ba la ujor da ki kontraktor ha ki snem ba kham mynshwa.
“Ki don bun ki daw, kiba iadei bad ka ain, nalor ka sorkar ruh kam pat aiti ia ka jaka sha ka MTDC ba kan dei trai ia ka", la ong u Bah Nongrum.
U la ong na ka liang jongu, um da tip bha namar ba ia ki kam baroh la buddien da ki ophisar bad ki enjiniar haduh katno ka la iaid ka kam.
“Nga tharai ba la kumno kumno, ha u Jylliew la shem snem, lah ban plie ia ka lada biang ki jingdonkam baroh", la ong u chairman ka MTDC.
Ha ka jingshisha, ka por ban pyndep ia kane ka iingbasah la thmu ha u Lber 2015 hadien ba la aiti ha ka kompeni thymmai jong Bah Lessly Sylla hynrei kumba ka paw ka sorkar ka la pynjlan biang ban pyndep ia kane ka kam.
Kane ka hotel ne ka iingbasa ka heh 28,869 sq.
ft.
la ai wai ha u Lessly Shylla uba dei u nongkhaii dewiong na Jaintia Hills ha ka 28 tarik Jymmang, 2008 ban pyndep ia katei ka projek 33 snem.
Ia kane ka kam la sdang ha u snem 1980 hynrei ka sah slem haduh kine ki sngi kynthup ka jingdon ruh ki mukotduma.
Kham mynshwa, u Bah Nongrum u la iathuh ba ka tnad kam ain ka dang eksamin ban buh noh ia ka Special Purpose Vehicle (SPV) ba la tyrwa da u nongshimwai ia  ka hotel Crow Borough Hotel kaba don ha Khyndai Lad.
Hapoh ka iing dorbar thawain mynshem snem, u Myntri Rangbah ka jylla u  Mukul Sangma u la kubur ba ka sorkar jylla ka la lut da ki klur namar ka jingmih ki jyrwit jyrwat ha ka jingshna ia kane ka   Crowborough Hotel.
Ha kaba nyngkong ka sorkar ka la aiti ha ka M/s SA Builders ha u snem 1987 ban shna ia ka hapoh 20 bnai ha ka jinglut kaban long T.
2.
6 klur hynrei ka sorkar ka la pyndam noh ia ka jingiateh bad kane ka kompeni ha u Jylliew 1989 namar ba kam lah ban pyndep ha ka por ba biang.
Hynrei ka sorkar ka hap ban siew haduh T.
1.
94 klur namar ka jingiakiew iinglieh iingsaw.
Hadien kane, ka la aiti ban shna sa ha ka M/s Astra Construction Limited ha ka jingmang kaban long T.
2.
65 klur ha 19 tarik Rymphang 1993 ba kan pyndep hapoh 15 bnai.
Hynrei kane ruh kam lah ban pyndep bad ka sorkar ka la weng ia ka jingiateh ha ka 30 tarik Nailur 1996.
Ka sorkar ka la siew sha kane ka kompeni haduh T.
1.
3 klur hadien ba la pynbeit shabar ka iingKashari.
Hadien ba la iateh thymmai bad u nongpyniaid ba mynta, ka sorkar ka la buh thong ban pyndep ha u Nohprah 2015 hynrei kane ruh hap ruh ban pynjlan biang.
Ha kane ka jingiateh, u nongshim wai un hap siew T.
98.
99klur sha ka sorkar ha ki 33 snem ba un pyniaid bad man ka lai bnai u dei ban siew T.
47.
88 lak.
Shillong, 17 Jymmang:Ha ka 16 tarik mynta u bnai ki pulit ka Wast Khasi Hills District ki la leit ban ialap ha Madan lyngdoh, Nongkynrih kaba hap hapoh Pynursla P.
S ban ai jingshai sha ki nongshong shnong katei ka shnong ban kiar na ki jingsniew.
Ha katei ka sngi u Superitendent ka EKH u bah M.
Kharkrang u la long u nongkren kyrpang.
Ha katei ka jingialang ki la don kumba 300 ngut ki nongshong shnong kiba la wan ban ia shim bynta kynthup ki khynnah skul.
Ha katei ka jing ialang u SP u la kren shaphang ka jingkynnoh Men Ai Ksuid kaba bun sien la mih ka jingiap briew tang namar katei ka jingkynnoh, u la kren ia ka jingdonkam ban thaw ia ka VDP, ka jingshim hi ki paidbah ia ka aiñ ha kti,ka jingdonkam ban pyntip pulit ia ki kamsniew hapoh shnong khamtam ki kam batbor bad u la kren ruh ba ki paidbah ki dei ban ai jingtip wut wut sha ki pulit shaphang katei ka jingjia namarba ka jingpynslem ka pynduh pyndam noh ia kiba bun ki sabut, u la kren shaphang ka jingthok ATM bad kiwei pat ki mat.
Shillong, 17 Jymmang:Ka kynhun jong ki samla UDP, ki la ia kyunduh mynta ka sngi ia u myntri ka pule puthi bad ki la pynpaw ia ka jingsngewkhia halor ka jingbym siew shuh ia ka bai bam jong ki samla pule.
Katei ka kynhun, ka pynkynmaw ia ka jubab jongu ha iing dorbar Jylla, halor ka jingkylli jong U Bah TW Chyne MLA, ha kaba ula pynthikna ba ka sorkar kan siew noh ia ka bai bam jong ki samla pule.
La iathuh da u myntri, ba namar ba ka rukom siew ia ka bai bam, ka la pynkylla da ka sorkar India, kumta ka don ka jingbuhteng ha kaba siew ia ka bai bam jong ki khynnah, hynrei, ula pynthikna ba ia bai bam jong u snem 2015-16, yn sa pyllait noh shen bad kumjuh ka bai bam sha Garo Hills, kaba la buhteng jong u snem 2012-13, yn siew noh shen bad ula ong shuh shuh, ba namar ba ka sorkar India, kam shym la pyllait satia ia ka pisa, kumta ka bai bam jong u snem 2014-2015, ka dang sahteng haduh mynta.
La ujor ruh da ki samla UDP, halor ka jingbym ioh internet, na ka bynta ban pyndap bai bam bad nangta sa ka jingpynslem jong ki bor District ban ai ia ki Scheduled Tribe Certificate, kaba ktah bha ia ka jingrung klas jong ki samla pule ha ki kolej bapher.
La ialam ia ka kynhun da U bah Donkupar Sumer MDC nalor kiwei pat.
Nongpoh, 28 Naitung:Ki nongialam RBYF, Nongpoh Circle, ia kaba la ialam da u Adviser u Bah J.
Syngkli, ha ryngkat ka jingsynranlang u Bah Y.
Nongrum, President ka Nongpoh Circle, ki dkhot ka seng lem bad ki nongkitkam jong ki Sports Club na katei ka thain, mynta ka sngi ki la leit ban jurip ia ka Madan ialehkai ka Raid Nonglyngdoh kaba don ha shnong Pahambir, Ri Bhoi.
Kum ban shu pynkynmaw hangne ia katei ka Madan ka Raid Nonglyngdoh, la thmu ban shna bha bad kaba la ioh ruh ia ka jingmang tyngka haduh T.
40 Lak tam, lyngba ka Directorate of Sports & Youth Affairs jong ka sorkar jylla, hynrei ka long pat kaei kaei kaba lyngoh ba kat haduh kine ki sngi katei ka madan ka shu sah khongreng khlem da lah satia ban pyntrei.
Ha ka kyrwoh kaba la phah da ki nongialam ka RBYF, Nongpoh Circle, la ong ba ka seng ka la pynpaw ia ka jingsngewkhia kaba jur halor kane ka jingbymshim khia da ka sorkar lyngba ki contractor ban pyndep ia ki jingthmu ban pynbna ia katei ka madan, namar kane ka jingbymlah ka sorkar ban pyndep ia katei ka madan, ka wanrah ia ka jingduhnong kaba khraw ia ki khun samla kiba don ia ka sap ha ki jingialehkai bapher bapher, tang namar ka jingbymdon ki jaka kilan kiba biang.
Ki la iathuh ruh ba katkum ka jingtip kaba la ioh da ka seng, la ong ba ia katei ka madan la thmu ban shna bha ha kiba bun ki liang, kata naduh ki Rataining Wall, Vip Gallery lem bad kiwei kiwei, hynrei ia kine baroh ym shem la leh satia bad haba la tip ia ka daw ka dei namar ka jingbym don pisa ka sorkar.
Kumta haba iadei bad kane na ka liang ka RBYF, ka la dawa ia ka sorkar bad Kontraktor ba ka dei ban sdang noh ia ka jingpyntrei ia katei ka madan hapoh shibnai, lym kumta ka seng kam banse ban shim da ki lad ki lynti kiba kham tyngeh, pynkut ka kyrwoh.
Shillong, 28 Naitung:Ka Confederation of Ri Bhoi People (CoRP) ka la ong ba ki paidbah ka Ri Bhoi ki dei ban husiar na ki riew shim kabu kiba la leit tyrwa phom ban ioh skhim ri khniang T.
1.
50 lak, kawei ka longiing lada ki lah ban pynbiang ia ki kot ki sla.
U General Secretary ka CoRP u Bah Friday Jalong lem bad ki dkhot ka seng ki la iakynduh ia ka District Sericulture Officer, Ri Bhoi ka kong L Lyngwa ban ioh ia ka jingtip ba bniah hynrei kaba lyngngoh ha katei ka jingiakynduh ka DSO, Sericulture ka la iathuh ba kam don jingtip eiei halor ka jingsam ia ki phom ban ai shkim ri khniang ia ki paidbah bad ka la shu ioh jingtip narum naneng ba don kiba ai ia kitei phom ha Ri Bhoi District.
“Ngim shym la sam phom ban ai skhim ri khniang ia ki paidbah ha Ri Bhoi", la ong ka kong Lyngwa.
Ka la ong ba ka ophis kam don jingtip eiei bad ka la pyrshang ban wad jingtip bniah na ophis ha Shillong bad ki para ophisar na kiwei ki district hynrei ki ruh kim tip eiei.
“Nga la pyrshang ban peit ia ka website hynrei kam don bynta bad ka tnad na jylla ban pyntrei haka phom la thoh Rural Livelihood Planing Council (Sericulture Application Form) bad sha trai la thoh kum ka adress ka long, ka Rural Livelihood Planing Council, {CIN-U7499DL2016NPL306999} 1021st Floor,SagarPalza, Dsitrcit Centre Nirman Vihar ( Behiand V35 Mali) Delhi 110092.
Phne.
91-11-43086677 email.
info@rural council.
in.
bad website www.
ruralcouncil.
cin (Sericulture Application Form).
Kane ka la pynkulmar jingmut ia ki nongtrei katei ka ophis, nalor kiba wan kylli phom don ruh kiba wan ban thep, ka kong Lyngwa ka laong ba kim tip mano ba la sam ia kitei ki phom ha Ri Bhoi District, katba ha kiwei ki district ka jylla ym don eiei.
Ka la ioh jingtip ba don kiba die ia kitei ki phom ha ka dor T.
150 kawei kumta ban leh eiei kam sngew nang ioh lehse don ki ejen kiba wanrah hynrei ka sorkar ka dei ban tip mano ba pyntrei bad la sah ha umdum haba ki paidbah ki wan ban wad jingtip bad lada ka ong ka dei ka kam thok ruh ioh ki paidbah ki duhnong ia ka shkim ba T.
1,50,000/-.
Halor kane ka CoRP ka kyntu ia ki paidbah ba kin long husiar bha ban ym shah pynbiej ioh kin shah shet ha ki briew ba kwah bam ei na ki nongrep, namar na ka liang ka seng ruh ka pyrshang ban wad jintip ba bniah hynrei kam shym ioh satia mano ba sam ia ki phom sha ki paidbah.
Shillong, 28 Naitung:U President ka BJP u Amit Shah, un iakynduh ia ki MLA ha kane ka jylla ha ka por ba un wan iuhkjat ha u bnai ban wan kiba lah ban iasoh bad kane ka party.
Katkum ka jingong u President ka BJP Meghalaya u Bah Shibun u Amit Shah un wan hapdeng ki 15 tarik shaneng jong u bnai ban wan.
U Bah Shibun u la ong ba ha kane ka jingwan jongu president rangbah, un iakynduh ia ki MLA kiba thmu ban pyniasoh bad ka seng, kynthup wat na ka Congress.
Mynta ka sngi, u national coordinator ka BJP u Arvind Menon u la wan sha ka nongbah ha kaba u la iakynduh ia ki nongialam ka party ban pynkhreh ia ka elekshon bad ban pynkhlain ia ka party ha kane ka jylla.
Watla u Bah Shibun u la ai dak ba ka jingrung jong kiwei ki MLA sha ka BJP shwa ka elekshon kan long kaba thikna, hynrei um treh ban iathuh ia ki kyrteng jong ki.
U la ong ba u general secretary ba peit ia ka elekshon u Bhupendra Yadav un sa wan sha ka jylla ha u bnai ban wan ban plie ia ka ophis ka seng.
Jowai, 28 Naitung:Kawei ka longkmie ka la duh ei ia la ka jingim, ha ryngkat I khun ba ka dang pun hadien ba ka kali kaba la pynieng ha phyllaw ka la tyllun bad tynrah ia ka.
Katei ka longkmie ka la khlad ha Dr.
Norman Tunnel Hospital, Jowai.
Kane ka la jia ha ka shnong Ummulong mynta ka sngi ha ka por kumba 12 baje eiei.
Katei ka longkmie kadei kaba la tip kyrteng kum ka Banisha Dkhar kaba dei na ka shnong Khongsaro bad kaba sahwai ha Ummulong.
Mynta ka sngi, u lok jong ka, u ma Helpin Saitwai, u la shim da ka kali pick up u paralok ban kit tiar na Ummulong ban leit sah noh sha shnong, namar ba ka dei ka por kha.
Ha phyllaw iing sahwai la pynieng ia katei ka kali ha jaka ba kham sharing bad katei ka longkmie ka la hiar ban kah da u maw khnang ba katei ka kali kan nym tyllun, hynrei namar barit palat u maw, katei ka kali ka la sdang tyllun bad u lok ruh u la hiar ban wad da uba khamheh.
Ha kaba por ba ki dang don ha khmat katei ka kali ban kad maw ia ki shaka jong ka, katei ka kali ka la tyllun kynsan bad tynrah ia ki baroh ar ngut.
Katei ka longkmie ka la mynsaw jur bad la kit mar mar ia ka sha Hospital hynrei tang shipor ka la khlad noh.
Shillong, 28 Naitung:Ha ka 27 tarik mynta u bnai ha ka por 1:45 mynstep, ki la don 5 ngut ki khynnah kiba la shah kem na ka daw ba ki la tuh ia ki suloi jong ki pulit Home Guard na Guard House kaba don ha MeCOFED Marketing Board, Mawiong.
Kitei ki khynnah ki la tuh ia kawei ka.
303 rifle bad 40 tylli ki kuli jong katei ka rifle.
La aiti ia ki sha ka Juvenile Justice Board.
Nongpoh, 28 Naitung:Shisngi hadien ba ki pulit ka Nongbah Shillong, ki la ioh ban kurup haduh 39 tylli ki Petrol bom na kawei ka khlaw na ki thain Mawtawar, Thabalieh, mynta pat ki Pulit ka Nongpoh Police Station, ki la ioh ban kurup haduh 50 tylli ei ei ki Petrol bom na kawei ka Lawbniap kaba don harud jong ka surokbah NH-6 kaba hap hapoh ka shnong Umryngksai shwa ban poi Pahamrioh, Ri Bhoi District.
Kane ka jingioh kurup Petrol bom ki Pulit ka Nongpoh PS, ka la jia mynta ka janmiet ha ka por 7:30 ei ei, ha kaba ki Pulit ka Nongpoh PS hadien ba ki la ioh jingtip na ki riew paidbah halor ka jingdon jong ki Petrol bom ha katei ka jaka, kumta ki la hiar mar mar ban leit shim noh ia kitei ki Petrol bom.
Ia kine ki Petrol bom ia kaba la ioh ban kurup da ki Pulit ka Nongpoh PS, la suba ba ki dei kiba la buhrieh kham slem da ki runar, namar ki don napdeng kitei ki Petrol bom kiba la sop sahpailen bad don ruh kiba la lut ka Petrol.
Hadien kane ka jingioh kurup, ki Pulit ka Nongpoh PS ki la rah noh sha thanad na ka bynta ban pynlong ia ka jingtohkit.
Shillong, 28 Naitung:Wat la ka KHNAM, ka pynpaw ba kan long kaba bha, lada ki seng riewlum ha ka jylla kin iatreilang, hynrei ka la ap pat ban ioh ia ka kyrwoh na ka UDP kaba dei ka seng kaba la prat lynti ia kane ka jingthmu.
Ha ka jingiakren bad u nongthoh khubor, u President ka KHNAM u Bah Pyndapbor Sairbon ula ong ba u la ioh pdiang ia ka phun shisien na ka UDP ban iakren halor kane ka jingiatreilang jong ki seng riewlum hynrei ka la shu jah noh kumto khlem ioh khubor eiei shuh.
“Nga la ioh iakren da ka phun shisien kham mynshwa na ka UDP bad tang kata hi kam don shuh kano kano ka jingiakren", la ong u Bah Pyndap.
U la ong ba ka KHNAM ka dang ap ban ioh ia ka jingkhot na ka UDP halor kane ka kam, namar ba ka kwah ban don ka jingiatreilang jong ki seng riewlum.
Kham mynshwa, ka UDP ka la thung ia u general secretary u Dr Jemino Mawtoh ban khroh lang ia ka KHNAM ha ka jing iateh paralok, jong baroh ki seng riewlum ha kane ka jylla.
Ka jingialang ka Special Committee ka UDP ka la rai ban iawer lang ia ka KHNAM kawei na ki seng riewlum ban iadon lang ha ka kynhun synrop ne alliance shwa ban leit sha ka elekshon ha kane ka jylla.
U Dr Mawthoh u la ong ba ka UDP kam kwah ban long khim jingmut bad ka kwah ba baroh ki seng riewlum kiba don ha kane ka jylla kin don lang ha kajuh ka rynsan na ka bynta kajuh ka kam bad ka jingthmu ia ka jaitbynriew.
Hynrei na ka bynta ka People Democratic Front (PDF) ym pat don ka jingiakren ia mynta namar ba ka long kaba dang thymmai.
Lah ban kdew ba ka UDP ka la iatreilang bad ka HSPDP ha Khasi bad Jaintia Hills bad ka Garo National Council (GNC) ha Garo Hills ha kane ka elekshon MLA ban wan.
Shillong, 28 Naitung:Kum kiba la buddien ia ka MHIS Phase -1 bad Phase -II, bad mynta ka Phase -III, ka Dorbar Ki Khlieh Nongsynshar Ka Ri Hynniewtrep, ka kyntu jur ia ki Dorbar Shnong, Dorbar Raid, ki Dorbar Kur, bad ki paidbah ba kin shim khia ban pynrung ia ka kyrteng da kaba siew tyngka 50, lane ban pynthymmai ia ka kyrteng hapoh ka Scheme MHIS-III (Meghalaya Health Insurance Scheme) kaba dei ka Card jingiada na ka bynta baroh ki long iing na ka bynta shi snem, ha kaba iadei bad ka koit ka khiah, kane ka scheme ka long ka jingkyrkhu bad ka lad jingiada ia baroh namar ka long “universal" baroh ki paidbah ki lah ban ioh ia katei ka jingiada kaba haduh tyngka 2,80,000 bad ia ki riew tymmen ka long sa tyngka 30,000 na ka bynta ki longiing.
Katei ka MHIS Card lah ban pyndonkam bad jied ia ka Hospital kaba ki kwah ban leit phah sumar katkum ka kyrteng hospital private bad Sorkar kaba la buh hapoh jylla Meghalaya bad shabar jylla.
Ka Dorbar Ki Khlieh Nongsynshar ka kyntu jur ia baroh ki balang ki seng niam ban shim khia halor ka MHIS -III.
“Ngi kyntu jur ia baroh ki 3363 KUR (katkum ka census 1980) bad khamtam ia ki nongmihkhmat KUR ba kin sngewbha ban shim ia ka jingkitkhlieh ban wad bad ban pynrung ia la ki para kur hapoh katei ka jingpynrung kyrteng kaba lai ka MHIS -III" ong ka khubor bad la ong shuh shuh, ba lada don ki bym sngewthuh ia katei ka scheme kin sngewbha ban pyntip phone ha u numbor 9436102663 ban ioh ai jingshai halor katei ka scheme.
Shillong, 28 Naitung:Ki nongkhaii mawshun ha ka jylla, ki la sngew dukha mynsiem namar ba kim ioh lad shuh ban shalan mawshun ba la dep sei na par sha Bangladesh, wat hadien ba ki la ap slem ia ka jingkular ka sorkar ban pyllait.
U Bah Stodar Dkhar ha ka jingkren sha ki nongthoh khubor mynta ka sngi u la ong ba naduh mynshem snem u Myntri Rangbah, u la ong ba hapoh shi bnai ka sorkar kan pyllait noh ia ka jingshalan mawshun ba la dep tih hynrei haduh mynta khlem lorkam satia.
U Bah Stodar uba dei u president ka Meghalaya Minerals Exporter Chambers of Commerce (MMECC)u la ong ba ka seng ka dawa ba ka sorkar ka dei ban ai noh ia ka jingmynjur haba iadei bad ka Mining Lease ia baroh kito kiba la dep aplai.
U la ong ba ha ka jingshisha dei ka sorkar hi kaba bthah ban shna ia ka plan ban sei ia kitei ki mar, hynrei wat hadien ba ki la leh ruh ka sorkar kam shym la lah satia ban ai ia ka jing mynjur, haduh kine ki sngi.
Katkum ka jingong u Bah Stodar, kumba 50 lak ton u mawshun ba la dep sei na par u don mynta tang ha ki bynta jong ka East Khasi Hills khlem da khein sha Garo Hills.
U la iathuh ba ka sorkar ka la bthah ban shna ia ka plan tih mawshun, katkum ka Meghalaya Minor Minerals Concession Rules 2016, hynrei hadien ba la dep pynbiang, ka sorkar kam shym la lah ban pyntreikam.
U la ong ba kane ka jingpynslem ban ai ia ka jingmynjur, ka dei ka jingpynshitom bein ia ki trai par ki nongkhaii ruh kumjuh kiba iakynduh ban pynbiang ia ki jingdonkam ha ing ha sem.
Shillong, 28 Naitung:Ka ripod na ki pulit ka la pyni ba ki la don haduh 345 tylli ki mobile jong ki riew paidbah kiba shah tuh bad kiba shah knieh ha ki runar.
Katei ka dei tang ka jingjia kaba ki ai jingtip sha ki pulit bad katei ka jingjia ka jia naduh u snem 2015 haduh mynta.
Kartkum ka khubor pulit la iathuh ba ha u 2015 ki la don 127 tylli ki mobile ba shah tuh, ha u 2016 ki don 158 tylli ha u 2017 haduh mynta ki don 60 tylli ki jingjia.
Na kitei kiba la shah tuh ki la don 77 tylli kiba ki pulit ki ioh biang.
Ki pulit ki la ong ba kitei ki runar ki pyndonkam da ki buit tuh jong ki ban ioh tuh mobile na jaka paidbah kum na iew bad kiwei ki jaka bun briew ka nongbah Shillong.
Hadien ba la dep tuh la ong ba ki leit ban die tad, kumta ki pulit ki la maham ia ki paidbah ba kim dei satia ban thied ia ki mobile rim na kino kino ki briew kiba kim ithuh lane kim dei ban thied ia ki mobile ki bym biang ki kot ki sla, bad la pyntip ba kitei ki briew kiba thied ia kum kitei ki mar lada ioh kem kin ngat ha ka section U/S 411 IPC bad ka jingpynshitom kan long 3 snem ha phatok.
Ki pulit ki la ong ba ki briew kiba ju ngat ha katei ka apot ki dei kiba na nongkyndong.
La maham ruh ia ki dukan ba shna mobile ba kim dei ban plie ia ki pass word lane ki briew kiba wan ai ia ka mobile ha dukan kim tip ia ka pass word bad shuw ban plie ia ka pass word ki dei ban phah pyni shuwa ia ki kot ki sla ban pynshisha ba u dei u trai mobile.
Tura, 28 Naitung:Hadien ba la kthong la bun bun bnai, ki pulit ka North bad East Garo Hills ki la ioh kem ia u nongialam jong ka Achik National Liberation Co-operative Army (ANLCA) u Mithun Momin.
La kem ia u ha ka step sngi balang ha ka por 2 baje mynstep na kawei ka ing kaba u sah wai kaba don ha nongbah Williamnagar.
Katei ka jingioh kem ki pulit ka dei hadien ba la ioh jingtip ba thikna na ki bor syntiat.
Ki pulit ki la ong ba utei u dei uba la shah thwet jur bad u dei uba la donkti ha kiba bun ki kam pyntriem ha ri Lum Garo.
Kiwei pat ki paralok jong u kiba la shah kem ki kynthup ia u Chengchak G Momin, Chingsan M Marak bad u Nasiruddin Marak.
U Nasiruddin u dei uba la shong phatok teng hynrei u la ioh jamin noh shuwa ba un leit phai biang sha katei ka kynhun.
Ki pulit ki la ong ba katei ka kynhun ka dei kaba ju dawa pisa na ki heh spah ka ri Lum Garo.
Ha kawei pat ka khubor, ki pulit ki la iathuh ba ki la ioh kem sa 4 ngut kiwei pat ki kynhun mynta ka sngi bad la ong ba katei ka kynhun ka dei kaba thmu ban thaw seng lehnoh thymmai ha ri Lum Garo.
Kitei ki 4 ngut kiba la shah kem ki long John T Sangma uba ju khot sin kum u June (18 snem karta) , u Simple M Sangma, 22 snem karta na ka shnong Chambugong, u Jerean Jeangku A Sangma, 20 snem na ka shnong Daringa bad uwei pat uba dang 15 snem karta na ka shnong Rongasigre.
Na kitei 4 ngut ki pulit ki la ioh kurup ar tylli ki pistol, ar tylli ki magazine bad ki kuli bym pat pyndonkam, kawei ka suloi SBML kaba la dep ban thep kuli lypa, ki mobile phone bad kiwei pat.
Katei ka jingioh kem ia ki ka dei hadien ba ki pulit ki la ioh jingtip ia ka jingdon jong ka kynhun ki runar hajan ka shnong Rongchegre bad Chambugong bad la ong ba ki don kumba 6 ne 7 ngut hynrei ha katei ka jingleit khynra la ioh kem tang 4 ngut katba kiwei pat ki la phet krad sha khlaw.
Shillong, 28 Naitung:Ka Raid Nongkhlieng, ka la khang ban die ia ka jaka Ri raid hapoh jong ka khyndew ka Raid Nongkhlieng.
La buh jingmaham ruh ba kino kino ki briew kiba die ia ka jaka Ri Raid ha ka khyndew ka Raid Nongkhlieng kin hap hapoh ka jingpynshitom kat kum ki kyndon bad ka Raid jong ka Dorbar pyllun.
Kumta la kuntu ia kiba nabar Raid kim dei ban ngeit biej ban thied jaka ha ka khyndew jong ka Ri Raid Nongkhlieng.
Ka jingiadie iathied barieh ia ka khyndew Ri Raid na ka liang ka Ophis jong ka Raid kam don ka jingkit khlieh.
La ong shuh shuh ba u Sordar jong ka Raid Nongkhlieng u la dep phah ia ka jingthoh ban pyntip sha ka ophis u syiem Khyrim, ka ophhis ka District Council (KHADC) bad ka ophis u DC East Khasi Hills District ym lah shuh ban register ia ka khyndew jong ka Ri Raid khlem ka jing mynjur na u sordar, ong ka kyrwoh khubor ba la pyllait da u bah Phonis Khongstid Sordar Raid Nongkhlieng Khyrim Syiemship.
Shillong, 28 Naitung:Ha kine ki sngi ka la don jingkiew dor kynsan jong ki katto katne jait ki mar bam bad kumjuh ruh ka la don ka jingkiew dor jogn u sikret kaba la pynlyngngoh ia ki paidbah.
Ban tip ia ka daw jong ka jingkiew dor kynsan jong ki marbam u Rupang u la ioh ban ia kren bad uwei u heh saipan ka nongbah Shillong uba dei ruh u nongkhaïi marbam u dkhot jong ka Shillong Chambers of Commerce u Ratan Sethia.
U Ratan uba don ka kudam pynlang mar kaba heh bha ha Paltan Bazar, Shillong u la ong ba ka daw jong ka jingkiew dor kynsan ki marbam ka dei marsien pyntreikam ia ka Goods and Service Tax (GST).
U la iathuh ba marsien pyntreikam ia ka GST ka dor jong ka shini ka la kiew sha ka T.
44 tyngka shi kilo bad katei ka dei ka dor Whole Sale kaba ju die na ka kudam jong u.
Nangta u la iathuh ba nalor ka shini ka don ruh ka jingkiew dor jong u khaw uba bha (Branded) kum u KRT, Mr.
GRS bad kiwei pat ki khaw rem dor.
Hynrei u la ong ba kiwei pat ki marbam kum ka mluh, ka umphniang bam, ki khaw pdeng ki neh kumjuh namar ba ia kitei la siew khajna naduh mynshuwa kumba long ka GST mynta 5%.
U Ratan Sethia u la iathuh ba katei ka jingkiew dor kam dei tang ha ka dukan jong u, hynrei ka dei ha baroh ki dukan heh ha nongbah Shillong, ha ki dukan jong ki Marwari bad kiwei pat ki dukan heh.
U la iathuh ba ia u sikret, ki jaiñ ruh ki long kumjuh ki la kiew dor naduh ba pyntreikam ia ka GST.
Haba la kylli ia ka jinglong jingman ka iew ia die ia thied ha kine ki sngi haba ia nujor bad kaba mynshuwa, u Ratan u la ong ba ka iew ia die ia thied ka la hiar bha mynta.
Haba kylli ia ka daw jong katei ka jinghiar u la ong ba naduh ba treikam ka GST ki la duna bha ki nongshim mar bad ka daw ka dei namarba kim pat rejistar ia ka kyrteng jong ki kum ki nongsiew khajna.
Hangne ha ka thaiñ shatei Lam mihngi u la ong ba kiba khaïi palat ia ka T.
10 lak tyngka baroh ki hap ban rejistar katba ha kiwei pat ki jylla ka long ia kiba khaïi palat ia ka T.
20 lak.
Kitei kiba rejistar kyrteng kin hap ban siew shuwa ia ka GST, lym kumta ka kam kan ym iaid shakhmat namar ba ia ka jingkheiñ jingdiah hap ban pynbiang thik pa thik.
Shillong, 28 Naitung:U Chief Justice ka Meghalaya High Court, U Justice Dinesh Maheshwari, ula ong ba ka don ka jingbhabriew kaba khraw ha Meghalaya, namar ba ka don ka jingbishar, kaba don naduh hyndai hynthai, kaba la wan rah ia ka jing phylla kaba khraw halor ka bishar khadar ha kane ka Jylla bad u kren iaroh ruh ba ki don ki kashari shnong, ki kashari district council, kiba don lang ha ryngkat bad ki kashari jong ka sorkar, kiba trei ia ki kam bapher jongki.
Ka don kawei ka nongbah, ha ka Ri India baroh kawei bad katei ka dei ka Shillong, ha kaba ka kyrteng jongka, ka don ha ka Section 1 jong ka Code of Criminal Procedure, ha kaba ka code kam trei kam satia ha ki katto katne ki jaka bad kumjuh wat ka CrPC, kam trei kam lut ha baroh ki bynta jong ka Meghalaya, namar ba ka don ka Sixth Schedule.
U Chief Justice, u kren ha ka jingialang ban plie ia ka jingialang, kaba 40 kynta ha ka kamra jong ka High Court, ha kaba ki nongbishar jong ka Jylla, kin shim bynta ban sngewthuh ia ki phang bapher, ha kaba bishar ia ki mukotduma ha ka Jylla hi baroh kawei.
U Chief Justice, u ong shuh shuh, ba ialade ruh, ula shim bynta ha katei ka jing ia thir nia jong ka 40 kynta, ha ka por ba u dang long u nongbishar jong ka Rajasthan High Court, ha u snem 2011 bad u ong ba kane ka prokram, ka long kaba iarap ban iakren ia ki sap ban pynbeit ia ki jing ia pher jingmut.
Katei ka jingshah hikai, ka dei kaba la pynlong da ka High Court Mediation Committee, High Court jong ka Meghalaya, ha ryngkat bad ka Meghalaya State Legal Services bad ba la pyniaid da ka Mediation and Conciliation and Project Committee(MCPC), Supreme Court of India, ha kaba ki don saw ngut ki nonghikai, kiba kynthup ia U Arun Kumar Arya, U Manmohan Sharma, ka Reeta Kohli bad U Dr Gopal Arora na Delhi bad Punjab, kiba dei ki riew shemphang bad ki nong ai jinghikai.
Katei ka jinghikai kan dei ha ka 28 haduh ka 30tarik Naitung 2017 bad nangta ha ka 18 haduh 20tarik Nailar 2017.
Shillong, 28 Naitung:Ki shipai BSF, ki la ioh kurup ia 53 tylli ki masi, kiba shongdor T.
10lak, ha shwa ban die tuh sha Bangladesh, na ki bynta jong ka Nayabazar/Lyngkhat, ong ka kyrwoh ba la phah da katei ki shipai khappud.
Shillong, 28 Naitung:U President ka Indian National Trade Union Congress (INTUC) u la kynnoh ba ka sorkar NDA ba ialam da u Narendra Modi ba kam khein snep ia ki nongbylla ha ka ri.
Haba kren sha ki nongthoh khubor, u Dinesh Sharma u la ong ba da ki spah ngut ki nongbylla, ki nongrep bad ki briew kiba duk ki la pyniap hi, namar ba ka sorkar pdeng kam salia ia ka jingeh jongki.
U la kynnoh ruh ba ka sorkar pdeng ka siew 27000 klur sha ki nongrep ha ka ri, hadien ba la shah thalain da ki paidbah.
U la dawa ba ka sorkar ka dei ban siew buria T.
10 lak ia ki nongbylla kiba pang bad dei ruh ban rejister ia baroh ki nongbylla ha ka ophis u Labour Commissioner.
U la ther ia ka sorkar NDA halor ka jingbym iarap eiei ia ki briew ba shah ktah ha ka jingshlei um ha Assam.
Katba u General Secretary ka Union, u Mehboob Hussain u la ong ba kin trei ban pynkhlain ia ka Congress ha ka ri khnang ba kan wan biang ha ka bor ha u snem 2019.
Kane ka kynhun kaba wan jngoh sha kane ka thain kan leit iakynduh ia ki nongialam ka Congress ha kane ka thain.
Nongstoiñ, 28 Naitung:Mynta ka step jong ka sngi Thohdieng jong ka taiew ha ka por kumba 8:30 AM, ka la don kawei ka jingjia aksiden kali ha ka wei na ki jaka kaba dang hap hapoh ka shnong Umjei West Khasi Hills ha ka surok bah NH44E Nongstoin – Shillong.
Ha katei ka jingjia u wei u heprit u ba dang 9 snem, na shnong Umjei u ba la tip kyrteng ruh kum u Evanjohn Nonglait u la khlad noh ha shen hadien ba ka wei ka kali kamai (local taxi) kaba don ia u No ML- 05H0631 ka la kum leit tynrah noh ia u tei u hep rit.
Katkum ka tyllong khubor ba la ioh lum da u nongthoh khubor la ong ba katei ka jingjia kaba sngewsih ka la jia katba u tei u heprit u dang thmu ban mareh sha shiliang jong katei ka surok bah hynrei ha katei ka por kynsan kynsan katei ka taxi kamai, ka la wan poi bad kala ioh ban tynrah noh ia u tei u hep rit haduh ba un da khlad noh ha shen.
Ka tyllong khubor ka iathuh ruh ba ia katei ka taxi kamai la niah da u bah Thwindingles Nongrum 36 snem u ba dang wan na ki thain Kynshi, ha ryngkat ka jingthmu ban hiar sha Nongstoiñ.
Nongstoiñ, 28 Naitung:Hadien shi bnai tam ba la pynwai noh ia ka seng samla jong ka HSPDP Nongstoiñ Area Unit, mynta ka sngi, kitei ki nongialam, ki la shim ia ka rai ban nym ai jingkyrshan shuh ia ka seng HSPDP, na ka bynta ka election MLA ka ban sa long shen.
Haba iakren bad ki nongthoh khubor u Samla K.
Marngar Joint Secretary ka HSPDP Youth Wing, ba la shah pynduh noh u la ong ba nalor ka jingleh donbor jong ki nongialam ka HSPDP, sa kawei pat ka daw ba ka Youth Wing kam kwah shu ban kyrshan ia ka seng HSPDP ha ka jingialam jong u MLA ba mynta ka long ba haba kum ki samla ki peit ia ka rukom trei kam ha ka por ba u Maieit Hoping bam kwai ha duwar u Blei ka la ia pher bak ly bak bad kane ka rukom pyniaid kam ki nongialam ba mynta bad kumba paw ka don sa tang ka jingbeh seng hynrei kam don pat ban pynrung seng.
Shuh shuh u samla K.
Marngar um shym pat la kren shai ha kaba iadei bad ka jingthmu ban leit pyniasoh bad ai jingkyrshan noh ia kiwei pat ki seng, khamtam ha kane ka election ka ban wan namar kum ki samla kin hap ban da ia shong pyrkhat bha shwa da baroh ki samla jong ka kynhun samla, hapoh ka Konstitwensi hi baroh ka wei.
Wat la kitei ki Samla jong ka HSPDP Youth Wing kiba la shah pynwai kim shym pat la kren shai ei ei ruh em ba shano kin leit ban pyniasoh lane iano kin leit ai jingkyrshan ha ka election 2018, hynrei katkum ka tyllong khubor ba la ioh lum da u nongthoh khubor la sngewthuh ruh ba kitei ki samla hadien ba ki la kyntait noh ban kyrshan ia ka HSPDP ki lah ruh ban leit pyniasoh noh bad ka PDF kaba dei kawei na ki seng sain pyrthei kaba dang thymmai bad ka tyllong khubor ka ong ruh ba kitei ki samla ki lah ruh ban leit ai jingkyrshan ia u kyrtong katei ka seng, ha kane ka election ka ban sa long shen.
Shillong, 30 Naitung:Ha ka sngi saitjaiñ jong ka taiew ka Hynniewtrep Youth Council ( HYC) ka la khot ia tai nia ia ki MLA ka Liang synshar ha Khasi National Dorbar Hall halor ki 14 tylli ki mat kiba ka dawa kynthup ka Inner Line Permit ( ILP) hynrei kitei ki MLA kim shym la wan satia sha ka jingiatai.
Kumta katei ka seng ka la pynbna ba kan pynlong ia ka jingiakhih kaba khlem pud ha ki konstitwensi jong ki MLA ka seng Congress bad ia katei ka jingiakhih yn tip kum ka mishon ‘ïeng iada ia ka bri u Hynniewtrep’.
Ka HYC ka la ong ruh ba kan sdang noh ban pyntreikam ia ka ILP ha baroh 6 tylli ki District ka Ri-Lum Khasi -Jaintia ryngkat ka jingiatreilang bad ki dorbar shnong.
Ia katei ka rai, ki nongialam ka HYC ki la pynbna mynta ka sngi ha Khasi National Dorbar Hall.
U President rangbah katei ka seng u bah Peter J Lawai u la ong ba katei ka mishon ban ieng iada ia ka bri u hynniewtrep na ka jingwan tur kyrthep ki mynder ri ka dei ka mishon jong u paidbah ia u paidbah.
U bah Peter u la ong ba ia katei ka mishon yn lam khmat da ki dkhot ka HYC ha kylleng ki Circle bad Unit ha ki konstitwensi ki MLA Congress ha Ri Khasi bad Jaintia.
“Ngi la aiti ha ka Organising Committee jong ka CEC ban leh ia kaba donkam nalor ka jingpynlong jingialang paidbah ha kylleng ki district" u la ong.
U la byrngem ruh ba katei ka seng kan sa shim ia ki rai jong ka lada ka sorkar kam kren eiei ia kitei ki mat jong ka ha ka dorbar ka ban long ha u bnai nailur.
“Kan pynbor ia ngi ban pynlong ia ki jingiakhih ba kyndit pyrshah ia ki myntri sorkar bad ki MLA liang synshar ha ka por ba ki pynlong kano kano ka jingialang paidbah" u la ong.
Lah ban kdew ba ha kine ki khyndiat sngi ba la dep ka HYC ka la dep pynlong ia ka jingiaid paidbah, ka jingrah lama iong, ka jingshong kyraiñ, tar dur myntri sorkar, halor kitei ki 14 mat ba ki dawa.
Lah ruh ban kdew ba ki don haduh 16 tylli ki konstitwensi ba mihkhmat ka Congress ha ri Lum Khasi bad Jaintia.
Jowai, 29 Naitung:Ki Pulit ka West Jaintia Hills kiba don ha Muktapur hynnin ka sngi Saitjain ki la ioh ban kurup 5 tylli ki masi kiba la thmu ban shalan tuh sha Bangladesh.
Kitei ki san tylli ki masi la pynshong dor da ki pulit bad Custom haduh 1 lak tyngka.
Katkum ka khubor pulit, la iathuh ba hadien ba ki la ioh jingtip ba ki don ki briew kiba thmu ban wan shallan tuh ia ki masi sha Bangladesh lyngba ka Muktapur, ki la pynlong ia ka jingpahara bad ynda ki la poi ha Pdeinshakap, ki la iohi ba ki don ar ngut ki briew kiba dang beh ia kitei ki masi.
Kitei ki arngut kiba dei ki nongkhaii tuh ia ki masi, mar syniohi ia ki pulit ki la phet krah noh sha khlaw bad ieh ia ki masi ha surok.
Ki pulit ki la kurup noh ia kitei ki masi bad la aiti ia ki sha ka tnad Custom ha Dawki.
Shillong,30 Naitung:Ha ka step sngi saitjaiñ ha ka por 7:30 baje eiei kawei ka kali Wagon R kaba don ia u nombar ML-05G 0051 ka la tynrah ia saw ngut ki briew ha Nongthymmai, ia katei ka kali la niah da u Nilakshi Thakur na Lumiablot, Nongthymmai.
Ha katei ka jingjia kawei ka longkmie kaba la tip kyrteng kum ka Ralbinoda Ramsiej, 38 snem karta na ka shnong Nongthymmai ka la iap hashen katba kiba mynsaw pat ki dei kiba la tip kyrteng kum ka Bijola Suiam-56 snem, ka Rebina Suiam-36 snem baroh 2 ngut na Nongthymmai Khyriem bad u Albert Kharbuli-19 snem na Mawlai Nongkwar, kitei baroh 3 ngut ki don hapoh Hospital.
Katei ka jingjia aksiden ka dei kaba la jia ha National High Way (NH -44) , katei ka kali ka wan na Nongthymmai ban leit sha Jingkieng hynrei ha mar ba poi ha United Bank of India hajan Vespa Show room u nongniah um lah shuh ban teh lakam ia katei ka kali bad ka la tynrah beit beti sha kitei ki 4 ngut.
Ki pulit ki la kem ia utei u nongniah bad la rejistar case ia u, ia katei ka kali la kurup noh da ki pulit.
Ha katei ka jingjia kitei ki 4 ngut ki dang iaid ha lynti iaid kjat hynrei kynsan kynsan katei ka kali ka la tynrah ia ki bad ka met ka la poi shaduh sha ingsah jong ka Wansila Kharkongor, ki kynroh nar, ki kali kiba don marjan ki la julor ha katei ka jingjia.
Shillong, 30 Naitung:Ka jing ia kynduh ki riew Rangbah ka shnong Shella kaba la long ha ka 24tarik Naitung 2017, ka la pynrem jur ia U Acting Wahadadar barim jong ka Shella Confederacy Shella, U Wallamphrang Lyngdoh Mawphlang halor ki kam thombor bad ia ka jingthmu jong u ban pynduh pyndam iaki riti dustur ka shnong Shella, kiba la don naduh mynshuwa, da kaba sospon, ia ka Dorbar shnong Shella baroh kawei, ia ki nongkitkam jong ka bad ia u Secretary ka dorbar ha ka 28tarik Nailur 2012, ha kaba u la thung bad thaw bujli ia ka Acting Dorbar bad ia u Acting Secretary u Shri B.
Ora jong ka shnong Shella bad ia ki nongkitkam bad la kynnoh, ba kane ka long ka jingpynkhein bad jingpynduh pyndam ia ki riti dustur jong ka shnong Shella da utei u Acting Wahadadar barim.
Ka iingbishar (kashari) badon burom, kat kum ka hukum kaba 27tarik Lber 2017, ka la pynksan ia U Secretary ka Dorbar shnong Shella, u Tobias Tiewdop bad ha katei kajuh ka hukum, ka kashari ka la pynneh pynsah, ia ki riti dustur jong ka shnong Shella kiba la ju don naduh hyndai hynthai (mynshuwa) kiba la la buh la thaw ki longshuwa ki manshuwa jong ka shnong Shella.
Namarkata kane ka jingialang, ha ka 24tarik Naitung 2017, ka la iahap mynjur bad ia mynjur lang baroh ha katei ka Committee, ka la kyntu bad aibor ia U Tobias Tiewdop ban khot noh ia ka Dorbar shnong Shella, na ka bynta ban shong pyrkhat ban pynthymmai bad jied thymmai noh iaki nongkitkam ka Dorbar shnong Shella katkum ki riti dustur jong ka shnong Shella kiba la ju don naduh hyndai hynthai, ong ka kyrwoh na U Bah Dondor Sarubai, President ka Komiti.
Shillong, 30 Naitung:Ka United Democratic Party (UDP) ka la ong ba kan sa shong jingialang noh shen bad ka Hills State People Democratic Party (HSPDP) ban shim rai ban leit khot lang ia ka Khun Hynniewtrep National Awakening Movement (KHNAM), ha ka kynhun ban iakhun ha kane ka elekshon ban wan ha ka jylla.
Haba iakren bad u General secretary ka UDP u Dr Jemino Mawthoh u la kubur ba ka la don teng ka jingiakren lyngba ka phun bad ki nongialam ka KHNAM kham mynshwa tangba kam pat phah da ka jingthoh ban don ka jingiakynduh.
Katkum ka jingong, u Dr Mawthoh, ka jingpynslem ka dei namar ba ka UDP ka hap ban iashong jingialang shwa bad ka HSPDP kum ki paralok ba la dep iateh ban iatreilang ha kane ka elekshon.
“Ngin sa shong jingialang noh bad ka HSPDP bad ngin sa soi lang baroh ar party ban khot ia ka KHNAM sha ka jingiakren ban don lang ha kajuh ka rynsan shwa ban leit sha ka elekshon", la ong u Dr Mawthoh.
U Dr Mawthoh u la ong ba ka Coordination Committee jong kine ki ar tylli ki party ki la don ka jingkwah ban iadon lang kumba kwah u paidbah ha kawei ka shatri ki seng riewlum ha ka jylla.
“Lada u paidbah u kwah ia kajngkylla, ngi kum ki nongialam dei ban burom ia ka sur ia ki paidbah", u la ong.
Hynrei ha ka liang, ka KHNAM ha ka jingialang hynnin ka sngi, ka la kyntai ban don lang ha ka rynsan bad ka UDP-HSPDP da kaba ai daw ba ki la dep pynbna kyrtong lut ha baroh ki jaka ha Khasi bad Jaintia.
Katkum ka jingong u general secretary ka KHNAM u Bah Batkupar Wahlang, kumno ka jingiatreilang ka lah ban long haba baroh ki la dep pynbna ia ki kyrtong ha baroh konstitwensi.
“Kumno ngin pdiang ia ka jingkhot iatreilang ka UDP haba ma ki bad ka HSPDP, ki la dep pynbna ia ki kyrtong", u la ong bad bynrap, ba ka eh than ia ka KHNAM ba kan pdiang wat lada kin khot sha ka jingiakren ban iatreilang.
Hynnin ka sngi ruh ka KHNAM, ka la pynbna ia u Dr Moses uban long u kyrtong ka party na Mawryngkneng uban iakhun ha kane ka elekson MLA ban wan.
Ka party ka la iaid shaid shaid ruh ban pyniakhun na Mawlai, na North Shillong bad na ki katto katne ki jaka kum na Mawhati ruh.
Kham mynshwa, ka UDP bad ka HSPDP ki la iabynta ban iakhun ha ki konsitwensi ba hap ha Khasi bad Jaintia Hills.
Ka UDP ka ioh 17 tylli katba ka HSPDP ka ioh 10 tylli bad 9 tylli kin don ka jingiakhun paralok.
Shillong, 30 Naitung:“Balei ka elekshon 2018, ka dang pjah sam sam haduh ha kine ki sngi" katei ka dei ka jingkylli, kaba mih ha u paidlang jong ka Ri Khasi Jaintia; haba ha ki sien ialeh elekshon ba ladep, ka ju don ka jing shongshit jong ki paidbah nongthep vote, naduh shi snem tam ne duna shwa ka elekshon.
Na ka bynta ka elekshon 2013, ka lyer elekshon ha kylleng ka Jylla, kumjuh ha Jaintia Hills, ka la sdang shongshit naduh u snem 2012, ha kaba la iohsngew ia ki jingialang ba pynlong ha kylleng ki Constituency, ki jing iarap pisa, ki jingiarap ia kiba pang ba shitom, ki jingtih madan bad kumta ter ter bad katei kam shym la pher satia, hynrei ka jia hi kumta, ha shwa ka elekshon 2008 ruh.
U Rupang, ula pyrshan ban wad jingtip bad uwei na ki riew rangbah na Jaintia Hills, u ban ialeh ia kane ka elekshon 2018, u Ma Balious Swer, ula ong “Ki paidbah, ki dang shong pyrkhat jylliew jingmut ha kine ki sngi.
Wat ki kandidet ruh, kim nud ban rai, la kin dang ialeh ne em, na ka seng, kaba ki don bad mynta ki dang shong pyrkhat, shaei ba kin leit ha ka elekshon ka ban wan".
U nongthoh ula kylli biang na utei u rangbah, ioh lehse, ka dei na ka daw jong ka jingkhang dewiong, kaba pyn dait thah ia ka elekshon ha Jaintia Hills, utei u rangbah, ula ong “Sha ngi, yn nai iakren shuh, ki dukan die dawai, kiba ju die mynshwa T.
10-15,000 shi sngi, mynta ki die tang T.
500 lane T.
1,000" ula ong biang.
U bah Starfing Pdahkasiej, uba dei u trai jong ka SP News Agency, u ong ba ka daw, kaba nyngkong, ka long ba ki nongialeh elekshon kim don pisa, ha kaba u ong ba baroh shi katta, ka pisa elekshon, ka dei hi ka pisa dewiong, ha kaba 60 percent, ki nongialeh elekshon, dei ki heh spah, kiba mih na ka kam khaii dewiong.
Sa kawei pat ka phang, u ong ba ka jingwan ka sorkar BJP ha Delhi, ka pyn pyrkhat ia kiba bun ki briew bad ula ong shuh shuh “Ha ki sien kiba mynshwa, lada ka Congress ka wan ha Delhi, kumta ka lah kylla lypa, kumta mynta ruh, haba ka BJP ka wan ha Delhi, kumta ki Jylla ba shatei jong ka dong shatei lam Mihngi, ka la kylla lut sha katei ka seng".
U bah Pdahkasiej, u ong shuh shuh, ba ki briew mynta, ki la sdang sngewthuh ruh ia ki hok jongki ha ka sain hima sima bad mynta ka mih sa kawei ka jingeh, ka long ba ka sorkar Jylla, kam lah shuh ban teh lakam, ha ka ioh kam ioh jam ia ki kontraktor, namar ba ka sorkar India, ka la iaid da ka e tendering bad haduh mynta, ki don 12, 13 tylli ki tnat sorkar, kiba la iaid sha e tendering ha ka Jylla.
U Bah SS Syiem, uwei na ki nongthoh khubor, ba la rangbah bha, ula ong ba ki paidbah, ha kine ki sngi, ki don ha ka jing kulmar jingmut bad u ong shuh shuh “Kam dei tang ki paidbah, wat ki kandidet ruh ki kulmar jingmut, la kin ialeh na kaei ka seng ha ka elekshon 2018".
U Bah Syiem, u la ong ba ki dak ki shin, kin kham shai haduh U Nohprah 2017.
Kiwei pat ki daw, kiba la pyni da utei u rangbah, ki long ba ka jingwan jong ka ain Goods and Service Tax (GST), ka dei sa kawei pat ka phang, kaba pynkulmar jingmut shuh shuh ia ki paidbah bad la pynkut da utei u rangbah, ha kaba u ong “Ia mynta hi ka Congress, UDP, kim don pisa satia, lait noh tang ka BJP".
Nongstoiñ, 31 Naitung:Ka shnong New Nongstoiñ ka dei kawei na ki shnong hapoh ka Nongstoiñ Konstitwensi kaba la ioh lang ia ka jingmyntoi lyngba ka skhim MDC, bad katei ka shnong mynta ka kynti ka la ioh ia ka jingmyntoi lyngba katei ka skhim kaba la kot shaduh ka T.
21 lak 30 hajar.
U MDC ka Nongstoiñ, u la dep ruh ban leit sam ia ki jingtrei sha ki skul, ki dong, ki balang bapher bapher bad kiwei kiwei kiba don ha katei ka shnong naduh kine ki bnai bala dep bad dang ha kine ki khyndiat sngi ba la lah na ka liang jong u tei u MDC u la ioh ruh ban leit sam ia ka jingtrei kaba T.
2 lak ia ka Nongstoiñ Public Sec School, khang ba katei ka skul kan ioh ban pyndap ia ki jingduna kiba dang donkam.
Ha katei ka jingleit sam jingtrei, nalor u MDC la iadon lang ruh u Paiem R.
K.
Syiem u Syiem Khynnah jong ka Hima Nongstoiñ u ba dei ruh u Chairman jong ka Managing Committee jong ka skul, ki dkhot jong ka Committee, ki nonghikai skul baroh bad kiwei kiwei.
Shuh shuh hadien nangtei u MDC u la hiar sa sha ka dong Mawpun Tieh Jyrsieh New Nongstoiñ na ka bynta ban sam ia ka jingtrei kaba T.
2 lak ia katei ka dong na ka bynta ban shna ia ki lynti iaid kjat.
U bah LG u la leit ruh ban sam ia ki jingtrei sha ka ophis jong ka Nondeiñ Presbyterian T.
2 lak bad kumjuh ia ka Balang Presbyterian Nondeiñ T.
1 lak 50 hajar.
Shillong, 31 Naitung:Ha ka 25tarik Naitung 2017, ka Mandal jong ka seng BJP, ha 57-Dalu Constituency, ha kaba ki don 2hajar ngut ki dkhot, ki la pyniasoh sha ka seng NCP, ha kaba u don lang U Saleng A.
Sangma, MLA, u ban sa pyniasoh shen ialade sha ka seng NCP lem bad U Torang R.
Marak, President ka Nationalist Youth Congress (NYC) Garo Hills, Meghalaya.
U President jong ka Mandal, U Utpal Marak lem bad 26ngut ki nongkitkam bad ha ryngkat jong kitei ki nongialam, ka President jong ka BJP Mahila Morcha, ka Shasiti Sarkar ha ryngkat bad 1,000 ngut ki dkhot, ki la pyniasoh sha ka NCP, ong ka khubor, ba la phah da U Vijay Raj Vice President jong ka Seng.
Shillong, 31 Naitung:U sordar barim ka Raid Mawshun u bah James Joy Khongmawloh, u la dawa ia ka District Council ba kan pynlong biang da kawei pat ka elekshon ha katei ka Raid bad u la byrngem ruh ban kiew ïng lieh ïng saw lada ym pynlong biang ia ka elekshon ha kaba u la kynnoh ba ka don shibun ka jingiaid lait ia ki kyndon bad ka jingpynkheiñ aiñ ha ka elekshon kaba la dep ban pynlong dang shen.
Haba kren sha ki nongthohkhubor mynta ka sngi, u bah Joy ula ong ba u chairman ka Election Committee u bah Hilarious Pyngrope u la pynkheiñ ia ka KHAD Administration and Election of Sordar of Saw Raid, Khyrim Syiemship Act 1997 ha ka por ba pynlong ia katei ka elekshon ha ka 5 tarik u naitung.
U bah Khongmawloh uba bat teng ia ka kam sordar la 13 snem ha katei ka Raid u dei uwei na ki kyrtong kiba la iakhun ha katei ka elekshon bad kiwei pat ki kyrtong nalor jong u ki long u Lamiki Khongdkhar bad u bah Dapkupar Tariang.
Ia katei ka elekshon la pynlong ha Pomshutia da ka jingthep vote bad ia ka resol la pynbna ha katei ka juh hi ka sngi ha kaba la pynbna ba u ba Lamiki u dei u nongjop.
U bah Khongmawloh u la ong ba ka la don ka jingleh shilliang khmat jong u Chairman ka Election Committee kumno ban pynjop jubor ia u bah Lamiki ha katei ka elekshon.
U la kynnoh ruh ba ka dawbah ba ka mih ka jingiaknieh sordar ha katei ka Raid ka dei namar ba ka don ka pisa ba ka sorkar ka mang na bynta ka Raid ha ka jingpynheh surok naduh Umshyrpi sha Tamabil.
U Counting Agent jong u bah Khongmawloh u bah Junestwelve Syngkrem u la ong ba u Chairman um shym la lah ban pynshisha ia ka jingjah rngai ki 30 tylli ki vote na ki 463 tylli na Lapalang Polling Station.
U la ong ba haba la kylli ia ka slip ki nongthep vote u Chairman u ong ba u la bret bad haba la phah pyni ia ka jaka ba u la bret um shym treh satia, ong u bah Junes.
Shuh shuh ki la kynnoh ba u bah Lamiki uba dei ruh u Rangbah Shnong ka Mawshun u la pynioh thep vote jubor ia ki khynnah rit ruh kiba ym pat kot ka rta ban thep vote ha ka elekshon bad kitei ki khynnah rit ki don kumba 195 ngut eiei na ka shnong Mawshun bad katei u la ong ba ka dei ka jingpynkheiñ aiñ naba ka aiñ ka la kdew shai ba tang kiba la kot sha ka 18 snem karta kiba lah ban thep vote.
U la pyni ruh ia kawei ka sertiphiket sngi kha jong uwei na ki nongthep vote bad ha katei ka sertiphiket la pyni ba la kha ha u snem 2000 hynrei utei u la ioh thep vote elekshon sordar.
U la kynnoh ruh ba ki la don haduh 7 ngut ki bym dei na ka Raid Mawshun kiba la wan thep vote.
Halor kitei kiba bun ki jingkynnoh u bah Junes u la ong ba la leit ban ujor sha ka District Council bad la siew ruh ia ka bai ujor kaba T.
250 tyngka ( Dispute Fees) hynrei khlem da khot bishar eiei ruh em ka District Council ka la bthah ia u Syiem Khyrim ban ai sanad ia u bah Lamiki Dkhar.
Sa shisien biang katei ka kynhun jong u bah Joy Khongmawloh ka la kyrpad ia ka KHADC ba kan pyrkhat biang ia katei ka jingleh jong ka lym kumta ki la ong ba kan pynbor ia ki ban kiew ing lieh ing saw ban ioh ban pynlong ia ka elekshon kaba khuid ba suba.
Nongpoh, 31 Naitung:Ka jingdon jong ki trai dukan kiba mlien ban die ia ki jingbam kiba la palat por ha ki dukan jongki, da shisha ka wanrah jingma kaba khraw ia ki riew paidbah kiba leit ban thied bad bam ia kiba kum kitei ki jait jingbam bad ia kane la sakhi ruh hadien ba uwei u rangbah uba la tip kyrteng kum u Bah Pholin Lyngdoh na ka shnong Nongtyrlaw, u la ioh da u jingbam uba la jan phuh tit na kawei ka dukan die jingbam kaba la tip kum ka Meghalaya Bakery kaba don ha Nongpoh.
Kat kum ka jingiathuh da utei u Rangbah, la ong ba ia utei u jingbam uba long kum ki kynja ‘Poratha’ la thied hynnin ka sngi u Blei na katei ka dukan kaba la dei trai da u bar jylla uba la tip kyrteng kum u M.
D Hanif, ha kaba da ka jingkhuid mynsiem bad khlem da pyrkhat sniew ei ei, u la shu thied beit bad rah sha iing na ka bynta ban ai ia ki khun ki kti, hynrei ynda la poi ha iing ban ai ia ki khun la lap pynban ba utei u jingbam u la jan phuh tit bad um I long shuh ban bam.
Ka long shisha kaei kaei kaba ngam lah ban mutdur, ba kumno ki trai dukan ki nud ban die wat ia kiba kum kine ki jait jingbam kiba la sniew bad ngim lah ban tip kaei ka ban jia lada ki paidbah ki kum bam ia kum kine ki jingbam ba la sniew, ha kaba ka jingshim kabu da kiba kum kine ki trai dukan kan wanrah jingma shikatdei eh ia ki paidbah.
Namarkata, haba iadei bad ka jingdon jong kiba kum kine ki jait dukan kiba die ia ki jingbam ba la sniew, nga kyntu ia ki bor ba deipeit ba kin leh ia kaba donkam, khang ban tehlakam ia ka jingdon jong kiba kum kitei ki dukan kiba die ia ki jingbam ba la sniew bad khnang ban lait na kino kino ki jingjia kiba sngewsih.
Shillong, 31 Naitung:Ka Hynniewtrep Youth Council- CEC lyngba u Samla Roy Kupar Synrem, Education Secretary, CEC ka la leit buh ia ka dorkhas ha khmat u Vice Chancellor ka NEHU, Shillong mynta ka sngi, ban dawa na u ba dei ban ailad shwa ia ki trai ri trai muluk na ka Jaidbynriew Hynniewtrep bad Garo kiba lah biang ka kyrdan pule bad kiwei ki jingdonkam ban ioh ia ki kam hikai hapoh kane ka skul bah.
Ka seng hadien ba ka la ioh jingtip ba kane ka skul bah ka lah khot aplikeshon, naduh u snem 2016 na ka bynta ki spah tylli ki kam Professor, Associate Professor bad Assistant Professor ha ki Department bapher bapher bad ruh ba yn sa khot interview na ka bynta kine ki kam ha kine ki sngi.
Ka seng, ka lah phah ia kane ka jingthoh ha une u khlieh jong kane ka skul bah ban pynpaw ha u, ba ki trai ri, ki don ia ka hok ban ioh kam lada ki biang ia ka kyrdan pule, kat kum ka jingkwah jong kane ka skul bah.
Ka seng ka pynpaw ruh ba ha kaba iadei bad ki kam Guest Lecturers ha ki Department kum ka Physics, Geography, Linguistics bad Journalism& Mass Communications, kiba lah khot applications ha kine ki taiew ba lahdep dei ban thung da ki Trai ri kiba lah ban hikai ia kitei ki sobjek ba lah kdew haneng.
Ka seng ka pynkynmaw ruh ia u VC ba ia ka NEHU, la seng ne pynlong katkum ka ain jong ka Sorkar India, ha kaba ka jingthmu jong ka, ka long ban iarap ia ki Nongshongshnong ka thain Shatei lam mihngi ban ioh ia ka jinghikai ha ka liang ka jingnang jingstad kaba pura lem bad ki jingwad jingtip bad ruh ban iarap kyrpang ia kine ki Nongshongshnong ha ka liang ka imlang sahlang, ka ioh ka kot bad ka bha ka miat jong ki briew ka thain Lam mihngi.
Ha kaba sdang u pud treikam jong ka NEHU, u long ha ki saw tylli ki Jylla, kiba kynthup ia ka Meghalaya, Nagaland, Arunachal Pradesh bad Mizoram.
Hynrei kine ki lai tylli mynta ki lahdon ia la ki jong ki Skul bah kumta ka NEHU kam iadei ei ei shuh ha kine ki jylla.
Ia mynta hi u pud treikam jong ka u dei tang ha ka jylla Meghalaya.
Kumta ka seng ka khmih lynti ba kane ka Skul bah, kan ailad shwa ia ki Trai Ri trai muluk, kiba lah ban trei ia kitei ki kam khamtam ia ki kam hikai, ong ka kyrwoh na U Bah Roy Kupar Synrem, Education Secretary, HYC-CEC.
Shillong, 31 Naitung:U MLA uba long ruh u Parliamentary secretary ha kane ka sorkar MUA-II , u Limison Sangma u la kam ba ka Congress kan sa jop ym duna ia ka 15 ngut ha ka elekshon MLA ban wan tang na Garo Hills bad kata kan urlong namar ka jingialam ba tbit jong u Muklul Sangma kum u Myntri Rangbah.
Haba kren mynta ka sngi sha u nongthoh khubor,u Limison uba pynpaw ia ka jingkyrshan radbah ia u Mukul, u la ong ba ka daw kaba kongsan ba ka Congress kan pynliem kput ia ka NPP ha Garo Hills, ka dei namar ba ka iateh lok bad ka BJP.
Katkum ka jingkam u Limison, ka NPP ha kane ka kynti kan sa jah kyrteng syndon ha Garo Hills namar ba ka la leit ban iatreilang bad ka BJP kaba dei ka seng kaba pyrshah bha ia ki Khristan bad kaba iakhun tyngeh ban khang bam doh masi nalor ka jingshah synshar ha ki kynhun shit niam kum ka RSS, Bajrang Dal bad ka VHP.
“Ka jingpynduh pisa jong u Narendra Modi, ka jingiadon bynta bad ki kynhun shit niam kum ka RSS, Bajrang Dal bad ka VHP, kin dei ki daw ba ki paidbah ka jylla Meghalaya kin kyntait ia ka BJP bad kumjuh ia ka NPP", la kam u Limison.
U la kynnoh ruh ba ka sorkar NDA hapoh ka jingialam u Modi, ka shah pyniaid ha kine ki seng shit niam kum ka RSS, ka Bajrang Dal bad ka VHP ban thombor ia ki rit paid khamtam ia ki Khristan bad ia kum kane ym lah satia ban pdiang da ki paidbah kane ka jylla.
“Ka NPP kan sa jah kyrteng ha Garo Hills namar ka jingiatreilang bad ka BJP namar ba ki paidbah ka jylla ki isih bad pyrshah jur ia ka BJP kaba thombor ia ki rit paid", la ong u Limison bad u la bynrap, hapoh ka jingialam jong u Mukul Sangma ka NPP kan sa shah pynliem kput.
U la kam ruh ba ka Congress kan sa thaw biang ia ka sorkar ha kane ka jylla hadien ka elekshon namar ba nalor ba kan ioh ym duna ia ka 15 ngut ki MLA na Garo Hills, kan sa ioh ruh bun ngut na Khasi bad Jaintia Hills.
Ha kawei ka liang, u Limison u la iathuh ba u Dr Mukul un iakhun na ki ar tylli ki konstitwensi ha kane ka elekshon ban wan kata na Ampati kaba u mihkhmat mynta bad na Songsak ba la mihkhmat da u MLA ka NPP u Nihim D Shira.
“U Dr Mukul un iakhun ar tylli ki konstitwensi, na Songsak bad na Ampati", la ong u Limison.
Katkum ka jingong u Limison, la thikna bha ba u Mukul un iakhun na kine ki konstitwensi ha kane ka elekshon ban wan bad ka lok jongu ruh, ka Dikkanchi Shira kan sa jop suk na Mahandraganj ha kane ka kynti ruh.
Nongpoh, 31 Naitung:Da ka jinghusiar halor ka jingiai jia ba khah ka jingprong ia ki iing ki sem, ki paidbah nongshong shnong ka Umdihar, Ri Bhoi District, mynta ka step ha ka por 5 baje ei ei, ki la ioh ban kem ia u Bah David Lyngdoh Marshilong ia kaba la tip paidbah kum u ‘Bah Jyllud’ hynrei kane ka jingioh ban kem da ki paidbah ka shnong Umdihar ka la shu sepei, namar utei u Bah Jyllud u la lait phet noh na kti ki pulit, hadien ba ki paidbah ki la leit ban aiti noh sha ki pulit ka Nongpoh Police Station.
Katkum ka khubor ia kaba la ioh ban lum da ki nongthohkhubor, la ong ba utei u Bah Jyllud, u la ioh ban phet na kti ki pulit ha ka por ba ki dang mut ban leh ia ka eksmin ha Emergency Ward ka Nongpoh Civil Hospital, namar ha katei ka por u Bah Jyllud u la lait phet lyngba ka jingkhang iit jong katei ka Hospital.
La ioh jingtip ruh ba ki pulit tang mar ia tip ba u Bah Jyllud u la lait phet na katei ka Hospital, ki pulit ki la kthong mar mar, hynrei kat kat haduh ban da thoh ia kane ka khubor, kim pat la iohkem satia.
Shuh shuh la ioh jingtip ruh, tang hadien ba u Bah Jyllud u la lait phet na katei ka Hospital, ki la don ki katto katne ki nongshong shnong ka thain Nongpoh kiba la iohi, hynrei kim poi pyrkhat pat ba un dei uta u Bah Jyllud.
Haba iadei bad kane ka jinglait phet u Bah Jyllud, haba iakren bad u Bah C.
L Lamare, Rangbah Shnong ka Umdihar, u la ong ba ki paidbah tang mar iatip halor katei ka jinglait phet u Bah Jyllud, ki la pynpaw ia ka jingsngewkhia halor ka jingbymshimkhia da ki pulit, namar kane ka jinglait phet jong utei u runar, ka la wanrah shisha ia ki paidbah ha ka jingbym shngain.
Shillong, 02 Nailar:Ka jingjia aksiden kali ha jylla, ka la jur bha khamtam wat ha ka nongbah Shillong.
Ban tip khambha ki daw, u nongthoh khubor ula ioh iakren bad u Superintendent of Police (Traffic) u Bah NK Syiem uba la iathuh bun ki daw kaba la pynlong ia ka jingjia aksiden.
Ka jingdih kyiad por ba niah kali, ka jingleh sarong khlem da pynleit jingmut bha khamtam kiba dang samla rta, ka jingbym tip bha ia ki kyndon niah kali, nalor ka jinglong ka surok, ki dei ki daw ba kham kongsan ba u SP u la ong.
“Bun ki samla kiba niah bad ki kali ar shaka ki kham ngat bha ha ka jingjia aksiden", la ong u Bah Syiem bad bynrap ba ka jingsngew shlur ia ka bym dei ruh ka dei kawei ka daw kaba la wanrah pynban ia ka jingsngewsih ha ka kam niah kali.
U SP u sngew ruh ba ka jingbun ki kali ka lah ban dei ka daw kaba la wanrah ia ka jingkhapngiah ki surok ha sor.
Ula iathuh ba ka tnad pulit, ka la ju pynlong ia ka jingtes ia ki nongniah Kali man ka sngi Saitjain ban lap la ki dih kyiad ne em haba ki niah Kali.
“Lada lap ba ki dih kyiad ngi shain kuna bad ujor ejahar iaki", u la ong.
Katkum ka jingong u SP, la pynlong ia ka jingap thap ha ki jaka kum ha 7mer ha thain Upper Shillong bad ha kiwei ki jaka.
"Ka jingap thap ka long beit kaba shu leh kyndit khlem da pyntip lypa khnang ban lap ia kiba pynkhein ia ka ain", u la ong.
La bun ba ki pulit ki lap ia kiba pyndonkam kyiad ha ka por ba niah bad ki la pynngat kyndon ain nalor ka kuna khnang ban pynkyndit ia ki ba ki dei ban sngewthuh ba ka jingleh jongki ka wanrah iaka jingma ym tang ia ki hynrei ia ki paidbah khamtam ki nongshong kali.
Nalor kine ki lad ban pynthngad bad pynlong ia ki nongniah Kali, nongniah bike, ka tnad ka la ju pynlong ruh ka jingialap pynshai bunsien ha ki jaka bapher bapher ka nongbah.
Shillong, 02 Nailar:Ban pyntieng ia ki doktor ban wan trei sha ka jylla hadien ba la pyndep ia ka jingpule jongki, ka sorkar ka la pynkiew noh sha ka T.
30 lak ka jingiateh soskular bad kino kino ki samla kiba leit ban pule doktor na ka bhah ka sorkar jylla.
Ia kane la pynkiew hadien ba bun bah ki samla kiba la leit ban pule na ka bhah ka sorkar jylla ynda ki la pyndep ia ka jingpule kim ju wan phai pat sha ka jylla ban shakri bad ki la leit ban trei sha kiwei ki jaka.
Kham mynshwa ka sorkar ka la buh T.
10 lak bad kham hadien ka la pynkiew sha ka T.
25 lak bad mynta ka la rai ban pynkiew noh sha ka T.
30 lak ka jingiateh bad kiba pule na ka bhah ka sorkar jylla.
“Naduh ka kynhun (batch) pule doktor kaba thymmai, ka sorkar ka la pynkiew ia ka jingbuh kyndon ban siew lada kim wan shakri ia ka jylla sha ka T.
30 lak", la ong ki heh ka tnad ka koit ka khiah.
Katkum ka jingtip, la iathuh ba ki don da ki spah ngut ki samla na kane ka jylla kiba la leit ban pule na ka bhah ka sorkar jylla hynrei kaba sngewsih ka long ba hadien ba ki la pyndep ia ka jingpule, kim shymla wan phai shuh sha kane ka jylla bad don kiba shu siew suk ia kane ka kuna namar ba ka rit palat.
Lah ban kdew ba ha ka iing dorbar dang shen, ka myntri ka tnad ka koit ka khiah ka Kong Roshan Warjri ka la iathuh ba bun ki samla ba leit pule doktor MBBS ba bei pisa ka sokar kim shym la wan phai shuh hadien ba la dep pule ban shakri ha ka jylla bad kim burom ia ka jutang iateh bad ka sorkar.
Naduh u snem 2000 haduh u 2010-11, ki don haduh 197 ngut kiba la pyndep ia ka jingpule doktor MBBA na ka bhah sorkar bad kiba la dep iasoi bad ka sorkar ban shakri ia ka jylla ynda la dep pule hynrei kim khein snep satia ia ka jingiateh bad ka sorkar ha kaba kim shym la wan phai ne siew ia ka kuna ba la buh ka sorkar hynrei ki la shu jah klep ban iaid ha ka mon lajong.
Katkum ka rekod ka sorkar, ha u snem 2000-01, ki don 14 ngut, 2001-02 ki don 10 ngut, 2002-03 ki don 6 ngut, 2003-04 ki don 9 ngut, 2004-05 ki don 11 ngut, 2005-06 ki don 12 ngut, 2006-07 ki don 13 ngut, 2007-08 ki don 16 ngut, 2008-09 ki don 24 ngut, 2009-10 ki don 31 ngut.
Lehse kane ka jingleh hati sawkuna ki doktor ba la pule na ka bhah ka sorkar jylla, ka dei namar ba ka sorkar jylla kam don ki ain ba satar ban pynngat ia ki hadien ba la pyndep ia ka jingpule.
Katba ki bym pat pyndep ia ka jingpule naduh u snem 2010-11 ki don 50 ngut, 2011-12 ki don 57 ngut, 2012-13 ki don 57 ngut, 2013-14 ki don 57 ngut, 2013-14 ki don 56 ngut, 2014-15 ki don 58 ngut, bad 2015-16 ki don 57 ngut.
Shillong, 2 Nailar:U khar tyrwa tiar uba ot kti ot shkor ia ka longkmie ha ka shnong Umlynghong kawei na ki kyntoit jong ka shnong Smit um don shuh mynta ha Shillong, iathuh ki pulit haba ia kren bad u Rupang.
Ka khubor na ki pulit ka la iathuh ba ki la tip ia ka kyrteng jong utei u runar ruh bad ki la ioh jingtip ba thikna ba um don ha Shillong bad la sngewthuh ba u la poi sha ka jylla West Bengal bad ka jingiatreilang hapdeng ki pulit Meghalaya bad West Bengal ka dang iaid shakhmat ban ioh kem ia utei u runar.
Shillong, 2 Nailar:Ka Khasi Students Union Mawkynrew Circle, ha ka 2tarik Nailar 2017, ka la ai daka jingthoh ujor sha u Labour Inspector ka Mawkynrew C & RD Block pyrshah ia ka jing pyntrei jong ki briew da ki bar jylla ki bym don iaka work permit haki jaka jong ka thaiñ.
Ka seng ka pynpaw ka jing pyrshah kaba jur halor kane ka bynta bad kan nym ailad ia kino kino kiba shim kabu ban wan rah nongtrei daki nongwei bar jylla sha ka thaiñ.
Kane ka jingleh jong ki katto katne ngut ki briew ka pynduh iaki lad kamai ja kpoh ki samla ka thaiñ bad kane ruh kan pynshlur iaka jing wan rung kyrthep jong ki bar jylla sha kane ka jaka baieid jong ngi.
Halor kane ka bynta ka seng ka kyntu ia baroh ki nong ialam shnong ba kin ia snoh kti lang khnang ba ki nong wei barjylla kim nym iohlad ban bshuh khlieh sha ka thain jong ngi.
Shillong, 2 Nailar:U bah Rijoy Basaiawmoit u kpa jong u bah Dajied Kynsai Syiemlieh, (u samla uba la shah rahbor ha ki runar ha Bangladesh) haba ia kren bad u Rupang u la ong ba dang ha ka sngi u blei ka la poi phone sha u ban pyntip ba baroh ki kot ki sla ki la biang lut na ka bynta ban phah noh ia u khun jong u sha India.
“Ki la phah ia ka jingthoh da ka Whatapp, ki la ong ba la dep pynbiang lut ki kot ki sla bad kaba sah ka long sa tang ban aiti noh ha ki shipai iada pud jong ka ri Bangladesh ( BGB)" ong u bah Rijoy uba la iathuh ba u khun jong u mynta u dang don ha kti jong ki pulit ka Sherpur District.
U samla Dajied u dei na ka shnong Bynther-Mairang u la shah rahbor na jaka bylla jong u na Nongjri ha ka 27 tarik u iaiong mynta u snem bad la ioh bat pat ha Bangladesh ha ka 15 tarik u jymmang bad mynta 4 bnai tam u la don ha Bangladesh.
Shillong, 2 Nailar:Ka jingialang ka kynhun ki myntri sorkar ka la mynjur mynta ka sngi ban wanrah kyndon ha ka rukom ting khun ia ki nongtrei sorkar.
U Mukul Sangma u la ong ba ki nongtrei sorkar ki lah ban ting khun, hynrei kin don pat ki kyndon kiba kin hap ban pyndep katkum ka Adoption of Children 2015.
U la ong ba kitei ki kyndon kiba don hangtei kin long kiba shai bha kaba yn ym buh jingeh ia kito ki khynnah kiba shah ting.
Kawei pat ka mat ba ka sorkar ka la rai ka long ba baroh ki tnad sorkar kin don noh la ka jong ka jong ka bhah na bynta ki Grant ym shuh ban ia khleh jaktung hajuh bad kane ka long ban pyniaid beit iaid ryntih ia ka pisa tyngka jong ka jylla.
Kawei pat ka mat ba la ia kren ka long ban pyntreikam ia ka Protection of Interest of Depositors Bill bad ia katei ka bill yn wanrah ha ing dorbar ka jylla ban pan jingmynjur.
Nangta ka kynhun myntri sorkar ka la mynjur ruh ban pynbeit thymmai noh ia ka Meghalaya Nursing Council Act, 1992.
Ha kaba ia dei bad ka jingpyntreikam ia ka 5th Pay Commission u Dr.
Mukul Sangma u la ong ba la aiti ha ka tnad pla tyngka jong ka sorkar ba kan peit bniah ia kane ka kam bad la ai por kylluid ia ki ban pyndep ia baroh ki jingdonkam, hynrei la ong ba ka sorkar ka kwah ban pyntreikam noh kham kloi.
Shillong, 2 Nailar:Ka jingialang jong ka kynhun ki myntri sorkar mynta ka sngi, ka la shim ia ka rai ban pyntreikam noh ia ka rukom thungkam thung-jam kaba thymmai da kaba wanrah bun ki kyndon ha la ki jong ki bynta.
Kawei na ki kyndon ba ka sorkar ka la wanrah ka long ban thungkam sorkar ia kito ki trai jaka kiba ai sngewbha ia ka jaka jong ki ha ka sorkar ban tei ia kiba bun ki jingtei na bynta ki kam pynroi bapher bapher ne ki ophis sorkar.
Haba ia kren sha ki nongthohkhubor u myntri rangbah ka jylla u Mukul Sangma u la ong ba bun ki riew sbun mynsiem kiba la ai sngewbha ia ka jaka jong ki sha ka sorkar na ka bynta ban wanrah ia ki kam pynroi ha ki shnong ki thaw bad ki dong ki thaiñ jong ki bad na bynta katei ka jingsbun mynsiem jong ki ka sorkar ruh ka sngewdei ban iarap mar kylliang da kaba thungkam sorkar ia ki.
Lada ka dei ka jaka shimet u Mukul u ong ba ki trai jaka ki hap ban phah ia ka kyrteng u nongioh kam, bad lada ka dei ka jaka Kur ruh -ka kur ka hap ban phah ia ka kyrteng bad lada ka dei pat ka jaka Raid ne jaka shnong ka shnong ka hap ban phah ia ka kyrteng jong kita kiba dei ban ioh ia ka kam.
Ka kam ba ka sorkar kan ai sha ki kan dei beit ka kam ha ka Grade III bad IV.
U Mukul u la pyntip ba dang shen ka sorkar ka la thungkam haduh 16 ngut ki briew kiba la ai jaka na ka bynta ban pyntyllun ia ka Greater Shillong Water Supply.
Kawei pat ka bynta ba ka kynhun myntri sorkar ka la shim rai ka long ban kyntiew ia ka bhah ioh kam ioh jam jong kito kiba don jingduna dkhot met ne kiba anna na ka 3% sha ka 4%.
Ha kane ka kynti ba mynta ka la rai ruh ban buh bhah kyrpang na ka bynta kito ki nongialehkai Sports kiba ju wanrah nam wanrah burom ia ka jylla bad ka bhah thungkam ia ki ka long 2%.
U Dr.
Mukul u la ong ba kito kiba dei ban ioh ia katei ka bhah kin dei beit tang ki nongialehkai na ka jylla kiba mihkhmat ia ka jylla sha ka jingialehkai ha ri India bad shabar Ri.
Ha kaba ia dei bad kiba bun ki jingpynslem ka sorkar ban thungkam ia kito ki samla kiba la pass ha ka jingiakhun kam bapher bapher u Dr.
Mukul u la ong ba ka daw ka dei namar ka jingslem ban ioh ia ka jingpynshisha na ki pulit (Police Verification) hynrei mynta u la ong ba ka sorkar ka la shim ia ka rai ba kito ki samla kiba la pass ha ka eksamin bad kiba la dei hok ban ioh kam kim donkam shuh ban dang ap ia ka jingpynshisha pulit, hynrei yn thungkam noh ia ki shipor (Interim Appointment) bad kin hap ban wanrah pat ia ka jingpynshisha pulit hadien, ia baroh ki kot ki sla ba donkam ban pyni ki hap ban pynshisha dalade hi.
Ka sorkar ka la wanra hjingpynbeit thymmai rh ia ka Service Rules kaba ia dei bad ka rukom thungkam, ka rukom pynkynriah kam khnang ba kan long kaba shai.
Shillong, 2 Nailar:Ki khubor ki la pur sted ba U Mukul Sangma, myntri rangbah ka jylla, u don jingthmu ban pynhap shuki ia 2 ngut ki myntri sorkar bad kitei ki kynthup ia U Bah Prestone Tynsong bad u Ma Sniawbhalang Dhar.
Kiwei pat ki khubor, ki iathuh ba ka mih ruh ka kyrteng u Clement Marak ha katei ka thup shah pynhap shuki, hynrei u myntri rangbah un pynhap shuki tang 2 ngut kata 2 ngut napdeng kitei ki 3 ngut.
Hadien ba la wai ka jingialang ka kynhun ki myntri sorkar mynta ka miet, ki nongthohkhubor ki la kylli na u Mukul, hato la katei ka khubor ka dei ne-em kaba shisha.
U Mukul um shym la ai ka jubab kaba shai, hynrei u la ong ba ka jingkylliang myntri sorkar ka dei kaba ju leh baroh shi katta ruh, “Ka dei kaba ngi ju leh, don ka por ba ngi leh, don pat ka por ba ngim leh" ong u Mukul haba kren sha ki nongthohkhubor bad u la bynrap ruh da kaba ong ba ia katei ka kam, yn sa ia peit.
Ha kine ki khyndiat sngi ki la pur ruh ki khubor ba kin don bun ki MLA Congress ki ban phet noh na katei ka seng shuwa ka elekshon MLA 2018.
La kylli na u Dr.
Mukul hato u don jingtip eiei ne-em shaphang kata, “Mano ban mih, mano ban rung, ngin sa ia peit da la dei ka por" u la ong.
U kam ba kumba ka long mynta hi, ki don bun ki riewkhmat ki ban wan ia soh sha ka seng Congress, “Don ruh ki MLA kiba mynta ki ban wan ia soh sha ka Congress, ki nongialam ha ki kyndong kynshrot bun kiba la wan ia soh" u la ong.
Ki la pur ruh ki khubor ba u Mukul un ia khun ar tylli ki konstitwensi ha ka elekshon MLA 2018 kata na Ampati kaba u mihkhmat mynta bad na Songsak konstitwensi kaba u ju leit ban jngoh khah khah ha kine ki sngi.
La kylli biang na u Dr.
Mukul hato la katei ka khubor ka long ne-em kaba shisha, “Phi lah ban thoh ia kata, hynrei ngam ong eiei, ngin ia peit ia ka por" u la jubab.
Shillong, 3 Nailar:Ki 3 shnong ki la byrngem ban tur sha Secretariat lada ka sorkar kam lah ban pynbiang bording ia hapoh ka sngi thohdieng jong kane ka taiew ba mynta.
Kitei ki 3 shnong ki long ka Pepbah, ka Mawlyngngad bad ka ka Mawiong Diengpasoh.
Kitei ki shnong ki mshym la ioh bording mynta la kumhba ar bnai eiei.
Shisngi shuwa ban kut noh katei ka por ba ki la buh ia ka sorkar ha ka jingiakren bad u Rupang u MDC ka Sohryngkham u bah Pyniaid Sing Syiem u la ong ba haduh mynta ym pat poi bording satia ha kitei ki shnong bad yn ap sa lasha ika sngi thohdieng-ka sngi ba la buh bad lada jai ba ka sorkar kam lah ban pynpoi bording lashai kin shong jingialang ha ka lah sngi u blei ban shim ia ki rai ia khih.
Shillong, 3 Nailar:Uwei u rangbah u la khlad noh katba 4 ngut ki la mynsaw; katei ka la jia katba kitei ki 5 ngut ki dang trei ban tan bording thymmai ha ka shnong Laitkor-Maw-arliang.
Uba la khlad noh la tip kyrteng kum u Samborlang Nongspung, 43 snem karta na ka shnong Laitlum-Smit.
Kiwei pat kiba mynsaw ki dei kiba la tip kyrteng kum u Brosstar Warbah,32 snem karta na ka shnong Laitlum-Smit, u Boseng Momin-26 snem karta na Goalpara, Assam, u Sengrik Marak-21 snem karta na Goalpara bad u Sukumar Sangma-40 snem karta na Goalpara-Assam.
La iathuh ba katba kitei ki 5 ngut ki dang ring bording, ki dang rah ia u nar ilektrik bad dang ia tan sainar kynsan kynsan uwei u nar ilektrik u la khyllem bad u la hap na khlieh jong u Sambor bad katei ka jingjia ka la jia ha ka por 10:30 baje eiei mynta ka step.
La pynkit ia u mar-mar sha Civil Hospital, Shillong hynrei haba la poi ha hospital u la khlad noh na ka jingjur palat ka jingmynsaw.
U bah Sambor la ong ba u la don 5 ngut ki khun.
Kiwei pat kiba la mynsaw ka dei namar ka jingbat ilektrik bad la ong ba ka don ka jingbakla jong ki ha ka por treikam.
Kitei kiba mynsaw ki don mynta hapoh Civil hospital, Shillong.
Haba ia kren bad u kontraktor uba shim kontrak ia katei ka kam na ka sorkar u bah German Syiemlieh na ka shnong Nongspung uba donlang ha Civil Hospital, Shillong u la ong ba u la shim kontrak ban tan bording thymmai ha katei ka shnong ha Laitkor bad u la ai wai kylla ha u Brosstar uba don mynta ha Hospital ban pyndep ia katei ka kam bad u Brosstar u la ialam ia kitei ki nongtrei jong u baroh.
U bah German u la ong ba wat la kim pat dei kiba la ioh laisen na ka sorkar, hynrei ki dei ki briew kiba la ju trei borabor ha ka kam bording, u bah Brosstar la ong ba u la don laisen.
U kontraktor u la iathuh ba katei ka jingshim kontrak jong u ka dei ia ka kam kaba wan na ka Deendayal Upadhyaya Gram Jyoti jong ka sorkar pdeng.
Shillong, 3 Nailar:Ka seng FKJGP seng kmie hapoh ka jingialam jong u bah Marbud Dkhar, Chief Organiser ryngka bad ki dkhot jong ka seng, ki lah ia leit ban ia kynduh ia ki heh jong ka DHS kiba kynthup ia ki Director(MI) Dr.
Budnah bad Dr.
War ban pan jingshai bad dawa ban pyn sangeh mardor ia kawei ka briew kaba kyrteng ka Meghna Das kaba shong ba sah hapoh New Delhi, ka ba ioh ia ka bhah jong ka sorkar Jylla, ban leit pule MBBS, BDS 2017-2018.
Ka seng ka lah mih shakhmat namar kane ka mat ka long kaba ktah ia ka jaitbynriew bad ha ka por kaba biang ban kynduh ia ki bor DHS ban dawa ban weng ia kane ka bar jylla shwa ba ka DHS department kan phah ia ki kyrteng jong kiba shah jied sha ka sorkar ban ban leit pule MBBS, BDS.
Ka seng ka buh jingkylli ba ha kano ka nongrim ba kane ka Meghna Das na New Delhi ka ioh ia ka bhah na Meghalaya.
Ka seng ruh ka dap da ka jingkyndit kaba khraw ban lap ba kane ka Meghna Das ka lah ai ia ka jaka sah jong ka na Dr.
APJ Abdul Kalam, Road Meghalaya house staff quater no.
9 New Delhi, East Khasi Hills.
U bah Marbud Dkhar u lah ong ba shwa ba ka sorkar lyngba ka DHS department kan ai jingmynjur sha kine ki khynnah ban leit pule, ki dei ban dei ki trai shnong bad kiba don ka jaka sah ba pura ha ka Jylla.
Ka seng ka tip bad dap da ka jinglyngoh ba kane ka Meghna Das ka lah ioh ia ka sertiphiket na u P.
Sangpath Kumar, Resident Commisioner (IAS)ban ioh ia kane ka bhah.
Ka seng ruh ka tip ba u Ganesh Das, kpa jong ka Meghna Das u ba trei ha Meghalaya house Delhi u lah shong naduh ka 31tarik Nohprah 2016 hynrei kumno pat une u briew u dang ioh ban sah ban shong haduh mynta.
Ka seng ka kyntu ia ka DHS bad khamtam ia ka DC ophis, ba kam dei ban ai ia ka PRC sha ka Meghna Das namar kam don hok bad ka dei tang ka briew kaba shong ba sah sha New Delhi.
Shillong, 3 Nailar:Ka trok, kaba leit sha Shillong, mynta ka step, ka la leit ban tynrah ia ka kynroh jong ka Sunny Side, ha 4mer, Upper Shillong, ha ka por 5.
40 baje mynstep.
Katei ka dei ka trok khadar shaka, kaba wan na Nongstoin bad kaba la kit mar khia bad ka la leit kylla beit ha kynroh jong ka Sunny Side Theological College.
U Bupul Sarkar 45, uba niah ia ka kali lem bad U John Islam 20, uba bud ki mynsaw jur bad ki don mynta ha Hospital.
Uwei pat u mynsaw malu mala bad baroh kiba don ha katei ka kali, ki long 3ngut.
Katei ka trok khad ar shaka, ka don ia u number K25 C8817.
Jowai, 3 Nailar:Uwei u briew uba la tip kyrteng kum u Thianghun Biam, uba dei na ka shnong Mihmyntdu ha West Jaintia Hills u la thmu ban pyniap ia ka lok la jong da kaba mait da ka wait bnoh na ryngdang syndon.
Donbok ba ka jrong u shniuh ka la mynsaw jur bad la pynkit ia ka sha NEIGRIMS ban ioh ia ka jingsumar kaba paka namar ba la shimtom jur palat.
Kane ka la jia mynta dang step phyrngap ha ka por kumba 3 baje eiei ha kaba utei u tnga jong ka, u la sei da ka wait ban pom na ryndang ia katei ka longkmie.
Hadien ba utei u runar u la leh ia kane ka kam, u la set ia lade sbak hapoh katei ka iing hi bad bat sah ia ka wait bad ia u mawshut wait.
Katba u dang shut pynneh har har ia katei ka wait, u la kren kop artad ia ki paidbah ka shnong kiba la lumlang khrui sawdong katei ka iing ba lada don ‘Mano mano ba nud ban rung maki ruh kin shah mait haduh ban da dkut u ryngdang’Ym don mano mano ba nud ban pynpait jingkhang ban rung bad ban bat ia utei u briew wat ki VDP Shnong.
Hadien ba la pyntip dier por sha ki pulit, ka kynhun ki pulit ki la wan sha katei ka shnong ki la pynpait ia ka jingkhang ban kem ia utei u runar da kaba kurup ruh ia katei ka wait.
Haba pyrshang ban wat bniah shaphang utei u briew, ki don kiba iathuh ba u la ju dawai teng na Sanker,hynrei haduh katno kane kadei kaba shisha ym pat lah satia ban pynshisha wat da ki pulit ruh.
Shillong, 03 Nailar:Ar ngut ki myntri sorkar kata u Bah Prestone Tynsong bad u Bah Sniawbhalang Dhar ki la shah pynhiar shuki noh ha u Myntri Rangbah u Dr Mukul Sangma mynta ka sngi.
Ha jaka jongki, yn pynrung thymmai da u Bah Coming One Ymbon bad u Dr Celestine Lyngdoh.
Kane ka jingleh jong u Mukul, ka la pynkyndit thret ia ki paidbah ha ka jingkylla ka sain pyrthei ha kane ka jylla khamtam ia ka seng Congress.
Ia kine ar ngut ki myntri thymmai yn pynbam smai lashai ka sngi por 10:30 mynstep ha iing u Lat ka jylla.
U Dr Celestine Lyngdoh bad u Bah Coming One Ymbon, ki la bat kum ki parliamentary secretaries ha kane ka sorkar MUA-II.
Haba iakren bad ki nongialam ka Congress,ki la pynthikna ia kane ka jingshah pynhap shuki jong kine ar ngut.
Wat la um iathuh ia ki daw, hynrei la sngewthuh ba ka jingshah pynhap shuki jongki, ka long hadien ba ki lah ban don ka jingthmu ban phet noh ha shwa ka elekshon.
U Bah Prestone u dei u myntri ka tnad PHE katba u Bah Sniawbhalang u bat kum u myntri ka tnad bording nalor kiwei par.
Katkum ka khubor ba la iohlum, ka daw ka jingshah weng noh jongki na ka shuki myntri sorkar, ka long hadien ba la mih ka khubor ba u Bah Prestone lem bad u Bah Sniawbhalang, ki don ka jingthmu ban leit iasoh noh bad ka National People’s Party (NPP).
La kam ruh ba kine ar ngut ki dei ki nongkynshoit ia kiwei ki MLA ka party ban iamih noh shwa ka elekshon hadien ba ki shem jingeh ban pynkhyllem ia u Mukul SangmaU Bah Tynsong u dei uwei na ki MLA ba ju pynkhih shuki bha ha kaba u la shah weng teng kum u myntri kham mynshwa hynrei la pynrung biang hadien ba u la leit pyndem ha u Dr Mukul katba u Bah Sniawbhalang Dhar u dei uba la shah ujor ha ka Jowai Block Congress Committee, halor ka jingialeh pyrshah jongu ia u Dr.
Roytre Christopher Laloo da kaba u la pyrshang ban buh kyrtong da u kynum train na Jowai.
Hynnin ka sngi, u Myntri Rangbah u la ong ba ki paidbah kin sa tip mano ba phet bad mano ba rung bad mynta ka la pyni shai ba iano u pynmih bad iano u pynrungKane ka jingshah pynhap shuki kine ar ngut ki nongialam ka Congress ka long hadien ba u Bah DD Lapang bad u Dr Mukul Sangma ki la wan iakynduh ia ki nongialam ka AICC kynthup ia u Rahul Gandhi ha kane ka sngi ba la dep, kiba la ai bor ia ki ban shim ia kane ka rai.
Lah ban pynkynmaw, ba ha ka 26tarik Nailar 2016, U Mukul Sangma, ula pynhap shuki ia u bah Rowell Lyngdoh (MLA ka Mawkyrwat) na ka kam symbud myntri rangbah bad u bah A.
L Hek (MLA ka Pynthor) na ka kam myntri ka kot ka khiah bad ha ka jaka jong ki la wan mih bujli u Martin M Dango MLA ka Ranikor bad u bah Ronnie V Lyngdoh MLA ka Mylliem konstitwensi.
Shillong, 4 Nailar:Ka jingïakynduh kaba ar sngi jong ki nongthoh na ki Jylla bapher bapher ka thaiñ Mihngi ka Ri India kaba la sdang ha ka 3 tarik u ‘Nailar, 2017 bad kaba la pynlong da ka Sahitya Akademi ryngkat ka jingïatrei lang bad ka IQAC, ka St.
Edmund’s College ka la kut noh ha ka 4 tarik u ‘Nailar, 2017.
Ïa kane ka jingïakynduh ki nongthoh la plie da u Dr.
Ananya S.
Guha uwei na ki nongthoh uba paw jong kane ka thaiñ.
Ha ka jingkren jong u, u la ïaroh ïa ka jinglah ka Akademi ban wanrah lang ki nongthoh ba kin ïapeit bad ïohsngew ïa ki jingthoh jong ki para nongthoh na ka thaiñ Mihngi ka Ri India.
U shim ba kane ka jingïakynduh kan plie lad plie lynti ban nang pynroi.
U Dr.
Kailash C.
Baral haba kren kum u symbud kongsan u la ong ba ha shwa ban wan ka Sahitya Akademi ki nongthoh ki la don ha Ri India bad ïa ki jingthoh jong ki la pule; kaei kaba ka Sahitya Akademi ka la leh ka long ban lum lang ïa ki nongthoh bad da kata ban nang pynroi lyngba ka jingpynkylla na kawei ka ktien sha kawei pat.
U Dr.
Ramkumar Mukhopadhyay ha ka jingkren jong u, u la pynpaw ka jingsngewkmen namar ba ki ‘riewlum ki dei kiba ‘riewspah ha ki jingïathuh khana tynrai bad u pynpaw ba kum u nongthoh u la shim ïa ki bad u la pynrung ïa ki ha ki jingthoh jong u ha ka ktien Bengali.
U Dr.
Sylvanus Lamare haka jingkren jong u, u la pynpaw ba ka Sahitya Akademi ka la wan ha St.
Edmund’s College bad ha Shillong ban rakhe bad pyndonburom ïa ki literature bapher.
U ong, ka dei kabu ksiar ba ki nongthoh ha Shillong bad ki samla kin shim ban ïoh ïakynduh bad ki nongthoh kiba paw ha ki ktien kiba pher.
U Goutam Paul, ha ka jingkren jong u, u la pynpaw ka jingkmen ba ka Shillong ka dei ka jaka kaba bun ki nongthoh kiba pawnam ki la wan ïuh kjat ha ki por kiba la leit bad u ngeit skhem ba kane kan dang ïai bteng.
U Prof.
Monotosh Chakravarty, ha ka jingkren jong u, u khot ïa ki samla ban wan bad thoh, ban sei la ki sap ki phong.
Ka jingpoi ki nongthoh ha Kolej bad ha Shillong ka dei ka kabu kaba ki dei ban pyndonkam da kaba ïakynduh ïa ki.
Ki nongthoh kiba la ïapoi ki dei na Assam, West Bengal, Sikkim, Darjeeling, Jharkhand, Darbhanga ha Bihar, Bodoland, Odia, Manipur bad Shillong.
Ki nongthoh ki la pule ïa ki jingthoh jong ki ha ka dur ka poitri, ki khana lyngkot, ki jingrwai, ka histori bad ki jingbishar bniah.
Ka la long ka jingïakynduh kaba ishongkun bad kaba ai jingmyntoi.
Shillong, 04 Nailar:U Myntri Rangbah ka jylla u Mukul Sangma mynta ka sngi u la kam ba ki kam pyntriem ha ka jylla ki la hiar bha ha kine ki sngi namar ka jingtrei shitom jong ki bor pulit.
Haba kren hadien ba la wai ka jingialang pynsmai myntri mynta ka sngi, u Mukul Sangma u la ong ba ki kynhun kieng atiar ha ka jylla ki la sngewthuh ia ka bym lerkam ki kam leh jubor pyrshah ia ka ain bad ki la sdang ban wan shakhmat ban shim kabu ia ki lad ki kabu ba ka sorkar ka la ai ia ki.
Katkum ka jingong u Myntri Rangbah ka jingpyniap, ka jingpyntieng ia ki briew bad kiwei ki kam runar kim lah ban shan bad kim lah ruh ban pynurlong ia ka jingthmu jong ki da kaba ialeh pyrshah ia ka ri.
Kumba ka long mynta ka jylla ka la sakhi ia ka jinghiar ki kam pyntriem ha kine ki snem wat ha ka thaiñ Garo Hills ruh.
U la ong ba nalor ki skhim ba ai ka sorkar pdeng ia ki dkhot seng lehnoh ba wan pyndem, ki don ruh ki skhim ba la bei ka sorkar jylla.
Ka jingialang ka kynhun myntri ka la pynbeit pali ruh ia ki myntri sorkar ban leit pynher lama lai rong ka ri India ha ka sngi laitluid ka 15 tarik Nailar ha ki jaka bapher bapher ka jylla.
Ha nongbah Shillong, yn pynher lama da u Myntri Rangbah ka jylla u Mukul Sangma katba ha kiwei yn leit pynher lama da i myntri.
Shillong, 4 Nailar:Ha ka step 31 tarik u naitung ki paidbah ka shnong Umdihar ki la ioh kem ia u bah David Lyngdoh Marshillong uba la ju tip kum u bah Jyllud bad ki la aiti noh sha ki pulit hynrei ha katei ka sngi hi u bah Jyllud u la lait phet na kti ki pulit ha ka por ba ki dang mut ban phah leit eksamin ia u shapoh Civil Hospital, Nongpoh.
Tang mar ia lait phet na kti ki pulit Ri-Bhoi u bah Jyllud bak u la poi sha Shillong ban prong ing briew ha kaba ia kane la ioh jingtip lyngba ka jingujor jong u bah Rajesh Diengdoh sha ki pulit uba la ujor ba ha ka 31 tarik u naitung ha ka por 12:30 pm u bah Jyllud u la prong tuh ha ing jong u ha Law U Sib, Lumbatngen-Shillong bad u la pyrshang ban leh kam sniew.
U Banskhem Kharbihkhiew u la ujor sha ki pulit ba ha ka 1 tarik mynta u bnai ha ka por 5:45 baje mynstep u bah Jyllud u la prong tuh ha ing jong u ha Madanrting, Shillong bad u la roing tuh ia kawei ka mobile phone bad ka pla pisa (Wallet) kaba don ia ka ID treikam bad ka pisa T.
700 tyngka.
Shillong, 4 Nailar:U Ma Marki Mulieh MDC, ula ujor sha U Lat ka Jylla, halor ka jingthung kam beain jong ka Executive Committee jong U Ma Thombor Shiwat ha Jaintia District Council, ha kaba 79ngut ki nongtrei, ki la ioh kam kum ki Junior Engineer Grade-I , Grade-III bad Grade-IV khlem da pynbna paidbah ha ki kotkhubor.
U Ma Mulieh, ula ia kynduh ia U Lat ha ka 3tarik Nailar 2017 bad ula iathuh halor katei ka jingjia, ha Jaintia District Council bad U Lat ula pyntip, ba un sa leh ia kaba donkam bad ba U Lat ruh, u sngew ba ka dei ka jingjia kaba sniewbok shibun bad ba un sa tian bishar, ia kito kiba leh buhrieh ia katei ka jingthungkam ha katei ka Council.
U Ma Mulieh, u pyni ruh ba ka jingthung ia ki Dalloi/Sirdar bad ki Waheh Shnong, ka long kaba beain, ha kaba ki don na kitei kiba la shah weng bad ba la thung da kiwei pat, kat kum ka jingsngew bit jong ka JHADC.
Jowai, 4 Nailar:Hynnin ka sngi, u pulit ka 3rd Battalion uba la phet rieh hadien ba u la siat iap ia u para pulit ba iatreilang, u la wan ban pyndem noh ia lade ha khmat ki pulit jong ka North Garo Hills.
Utei u pulit u dei uba la tip kyrteng kum u Lusen Marak uba la siat Iap ia u Havildar Litsing Inghi uba na Ribhoi haduh 6 kuli bad u la siat pathar ruh haduh 24 kuli.
Hadien ba u la wan pyndem ialade, ki pulit na Jowai ki la leit ban shimti ia u bad la wanrah ia u hynnin ka meit sha Jowai na ka bynta ban tohkit.
Ha ka jingtohkit u la phla ba u la bret ia ka suloi SLR shapoh khlaw bad u la ialam lynti ia ki pulit ban leit wad ia katei ka suloi.
Ka la shimpor slem bha ban lap ia katei ka suloi namar utei u pulit um kynmaw bha ia ka jaka ba la bret ia ka.
Hadien ka jingwad shitom la lap ia katei ka suloi kaba dang don satang 10 kuli namar 30 kuli la dep siat ha katei ka meit ba la jia katei ka jingjia.
Ki pulit ki la kem ia u bad ki dang tohkit bniah ia u mynta.
Shillong, 4 Nailar:U myntri rangbah ka jylla u Dr Mukul Sangma ha ka sngi palei jong ka taiew ban wan un leit ban plie ia ka Ranikor Administrative Unit ha Ranikor kaba hap hapoh jong ka South West KHasi Hills District.
Ha dien ba ka sorkar ka la kyntiew kyrdan ia ka Mawshynrut Administrative Unit sha ka Civil Sub Division na ka liang jong u Martin M Danggo u ba dei u myntri ba dei peit ia ka PWD u ba dei ruh u MLA jong kane ka thain u la dawa na u myntri rangbah ba dei ban kyntiew noh ia ka Ranikor sha ka Administrative Unit.
Da kane ka jing kyntiew ia ka Ranikor C&RD Block sha ka Administrative Unit kan iarap shibun ia ki paidbah ha kiba bun ki liang ha ka jingiadei bad ki kam ki jam kiba ia dei bad ka sorkar.
Ha kaba bun ki kam ki paidbah ha ka jaka ba kin leit sha Mawkyrwat ki lah ban pyndep tang hapoh Ranikor.
Katba ia ka Nonghyllam Police station yn leit ban plie da u myntri kam poh iing ka jylla u Bah HDR Lyngdoh ka sngi thohdieng jong kane ka taiew ban wan.
Da ka jingplie ia kane ka police station kan ai ka jingshngian ia ki paidbah katei ka thian kaba la shah ktah ha ki kam sniew kiba lai phet jaid.
Jowai, 4 Nailar:Hadien ba ki seng kali kamai Jowai- Ladrymbai Alto Tourist Association bad ka Jowai-Mowkaiaw Tourist Association kim shym la lah ban ai pisa ia ki pulit ka Jowai Traffic Cell, ki la shah beh noh na ka jaka, kaba ki ju ieng ban thep briew man ka por.
Kumba long mynta ha katei ka jaka, ki pulit ka JTP ki la buh ne pynieng syndon da ka jaka bym bit pynieng kali.
Halor kane, ki nongniah bad ki Nongialam jong ka Jowai Ladrymbai Alto Toursit Association bad ka Mowkaiaw Toursit Taxi Association haba iakren bad ki lad pathai khubor, ki la iathuh ba na ka por sha ka por, ki pulit ka Jowai Traffic Cell hapoh ka jingialang u In charge u ma DH Pde u la pan donation na ki.
Ngi la ju ai man ka por hynrei ha kine ki sngi ba la dep ki la dawa 1000 tyngka na kawei kawei ka Association bad namar ba kim lah ban siew ki la khangnoh ban ieng ki kali kamai ha katei ka jaka.
Katei ka jaka ieng ki kali ka dei ha Iew Thymmai Ladthadlaboh bad naduh ki por mynshwa da ka jingia sngewthuh jingmut bad ki pulit, la shah ban ieng tang 6 tylli ki kali ha ka por ba ki ienglain ban thep passenger- 3 tylli kiban leit sha Ladrymbai bad 3 tylli pat kiba leit sha Mowkaiaw hynrei mynta pat tang namar ka jingdawa 1000 tyngka na kawei kawei ka seng ki kali kamai ha ka dur ka donation ki la shah pyndik ha ki pulit ka JTP.
Ka JTP ka la pynlong ia ka jingpynkhuid iew, ka jingthung dieng kaba na ka por sha ka por bad ban pyllut ha kane ka program ki la leit dawa pisa ha ka dur ka Donation na kylleng.
Ha kaba iadei bad kane, na ka liang kitei ki nongniah bad ki nongialam ki kali kamai, ki la kyntu jur ia ki bor ba halor ban peit lem ia kane ka jingeh jong ki.
Jowai, 4 Nailar:Hynnin ka sngi, u pulit ka 3rd Battalion uba la phet rieh hadien ba u la siat iap ia u para pulit ba iatreilang, u la wan ban pyndem noh ia lade ha khmat ki pulit jong ka North Garo Hills.
Utei u pulit u dei uba la tip kyrteng kum u Lusen Marak uba la siat Iap ia u Havildar Litsing Inghi uba na Ribhoi haduh 6 kuli bad u la siat pathar ruh haduh 24 kuli.
Hadien ba u la wan pyndem ialade, ki pulit na Jowai ki la leit ban shimti ia u bad la wanrah ia u hynnin ka meit sha Jowai na ka bynta ban tohkit.
Ha ka jingtohkit u la phla ba u la bret ia ka suloi SLR shapoh khlaw bad u la ialam lynti ia ki pulit ban leit wad ia katei ka suloi.
Ka la shimpor slem bha ban lap ia katei ka suloi namar utei u pulit um kynmaw bha ia ka jaka ba la bret ia ka.
Hadien ka jingwad shitom la lap ia katei ka suloi kaba dang don satang 10 kuli namar 30 kuli la dep siat ha katei ka meit ba la jia katei ka jingjia.
Ki pulit ki la kem ia u bad ki dang tohkit bniah ia u mynta.
Shilllong, 04 Nailar:Mynta ka sngi, u MLA ka Umsning u Dr Celestine Lyngdoh bad u Bah Comingone Ymbon na Raliang ki la bam smai kum ki myntri sorkar ha jaka jong u Bah Prestone Tynsong bad u Bah Sniawbhalang Dhar kiba la shah pynhap shuki noh na ka kynhun myntri ba ialam da u Myntri Rangbah ka jylla u Dr.
Mukul Sangma.
Ia kine ki MLA la pynbam smai da u Lat ka jylla u Banwarilal Purohit ha ka Raj Bhavan ba la don lang u Myntri Rangbah u Dr Mukul, u president ka MPCC u Bah DD Lapang, u Lamphang u AT Mondal,ki myntri sorkar, ki heh sorkar bad kiwei.
Kine ar ngut ki la shong ruh ia ka jingialang ka kynhun myntri kaba long mynta ka janmiet ha ka sien ba nyngkong hadien ba ki la shimti iaka kam myntri jong ka sorkar.
Hynnin ka sngi u Myntri Rangbah u la pynhap shuki noh ia kine ar ngut hadien ba la mih ka khubor ba ki lah ban phet noh na ka party shwa ban wan ka elekshon lashem snem.
Shen hadien ba ki la dep bam smai, u Myntri Rangbah ka jylla u la pynbna ruh ia ka tnad ba kin bat.
U Myntri Rangbah u la ong ba ia ka tnad Public Health Engineering (PHE), Border Area, bad District Council Affairs yn bat da u Dr Celestine Lyngdoh katba ia ka tnad pynroi nongkyndong, bad bording yn bat da u Bah Comgione Ymbon.
Kiwei ki tnad kin sah kumjuh ia baroh ki myntri bad kam don satia kano kano ka jingpynkylla.
Shillong, 4 Nailar:U pulit CID barim jong ka Meghalaya, U Anjan Chakraborty, ula shah kem mynta ka sngi, ha ki pulit jong ka nongbah Shillong, ha ryngkat bad ki pulit jong ka Kolkata na Khyndailad, hajan ka State Bank of India, Evening Branch, na ka daw ka jingleh thok pisa ha Kolkata.
U Anjan, u donkti ha ka jingthok pisa kaba shongdor T.
2.
5klur, ha kaba ula thok pisa ia shibun bah ki briew ha Kolkata, da kaba kam ialade kum U Assistant Commissioner of Police.
Ka jing ujor, la buh ha Ekbalpore PS ha Kolkata, ha kaba la ujor ba ha shwa ka 19tarik Naitung 2017, U Chakraborty, ula leh thok ha ka kyrteng jong ki pulit ka Kolkata bad ula pynbor ia shibun ki briew ban siew pisa ia u, ha kaba don kiba hap siew T.
2.
5lak, don kiba hap siew T.
1lak bad kumta ter ter na shibun ki briew.
Kane kam dei ka sien nyngkong ia U Anjan, hynrei kham mynshwa ha u snem 2014, la ujor ha Shillong Sadar police station, ba utei u juh u briew, u donkti, ha kaba thok pisa kaba shongdor T.
19,50,000 bad sa kiwei de ki jingshah thok ha ki dor bapher bapher.
Ha U Nohprah 2015, la kem ia U Chakravorty, halor ki jingdonkti pyniap briew bad ha ka 27tarik Naitung 2017, la sospon noh ia ka jing ai identity Card ia utei u pulit, uba la shongthait.
La iathuh da ka khubor ba la kit noh mar mar sha Guwahati mynta ka sngi ia U Anjan bad ban ialam ia u, lashai ka sngi sha Kolkata.
Shillong, 4 Nailar:Ki samla pule ka Sohra kolej kiba don hapoh ka lama jong ka Students’ Union of Sohra Govt College (SGCSU) ki la pynpaw ka jingsngew nguh ia ka jingkitkhia jong ka myntri kaba peit ia ka tnad DHTE ka kong Roshan Warjri kaba la lah ban pynpoi nonghikai ha katei ka kolej ha ka sobjek Education kumba la dawa.
Ka la pynpaw ruh ka jingsngewnguh ia u MLA uba la ai bos bad kumjuh ruh u MDC ka Sohra u bah Donevan Kharwanlang uba ju don ryngkat bad ki ha ka por ba ki donkam khamtam ha ka jingiakhih ban wanrah nonghikai ha katei ka kolej.
Kane ka long katkum ka kyrwoh khubor na u Public Secretary katei ka Union u Shanbor Shati.
Shillong, 30 Lber:Ki 24 kynta ba ladep, ki dei ki kynta kiba jur slap tam ha ka nongbah Shillong, na ka bynta jong u snem 2017.
Ka jinghap slap, ka la poi sha ka 18.
9milimetre, katba kum ka jingai jingkhein ka Meteorological Department jong ka Sorkar India, kaba don ha Upper Shillong.
Katei ka tnat, ka buh jingmaham, ba kan don biang ka jinghap slap, kaba jur ha ki katto katne ki bynta jong ka Jylla, ha ka 3tarik Iaiong 2017.
Jowai, 30 Lber:Ki Shipai BSF, Jowai Sector ki la pynlong ia ka program ban ai jinghikai ia ki khynnah skul shaphang ka kam ki shipai BSF bad ruh ki la pynlong ruh ia ka jingpyni rong ia ki tiar ba ki BSF ki pyndonkam kynthup ia ki suloi ba bunjait.
Ha ka sngi ba-ar, ki shipai BSF ki la pynlong ia ka program ha Don Bosco Khliehriat bad ha Sacred Heart Secondary School, Byndihati ha kaba ki khynnah skul na ki skul bapher bapher kynthup ia ki samla pule ka St.
Anthony’s (extension) kaba don ha Byndihati.
Hynnin ka sngi pat la pynlong ia kum kane ka juh ka program ha Marian Hill Secondary School, Jowai bad ha Nongtalang College, Amlarem Sub-Division.
Ha Jowai, ki khynnah skul na Marian Hill, St.
Mary Mazzarello bad na North Liberty Higher Secondary School ki la wan ia shim bynta ha katei ka program.
Na ka liang u Deputy Commandant ki BSF, u ME Zingkhai u la ong ba kane kadei ka jingthmu ban wanrah ia ka jingiasngewjan hapdeng ki riew paidbah khamtam ki khynnah skul bad ki shipai BSF.
“Bun ki tieng ia ngi ki BSF namar ba ngi phong uniform, hynrei ngi ruh ngi dei ki briew hi kum maphi bad phim dei ban tieng ia ngi", ong utei u heh ki BSFUtei u heh ka BSF u la batai shaphang kumno la seng ia ka kynhun shipai BSF da ka sorkar India bad kumno ki la iada ia u pud u sam ka ri ban khanglad ia ka jingwan rung tuh ki nongshun.
Ha kine ki Program, nalor ka jingpynirong ia ki tiar ialeh bad kiwei kiwei ki jait tiar ba pyndonkam da ki shipai BSF, la pyni ruh ia ka film lyngkot shaphang ki BSF.
Kane ka long ruh shi bynta ban pynshlur ia kito ki khynnah skul bad samla pule ban kin don ka mynsiem ban rung sha ka kam shipai ynda ki la dep ia ki jingpule na ka bynta ban shakri bad ban iada ia ka ri.
Shillong, 04 Nailar:Da kaba pynthanda ba ka jingpynhap shuki ia ki kam nym don kano kano ka jingktah ia ka lawei jong ka party, u Myntri Rangbah ka jylla u Dr Mukul Sangma u la ong ba ka jingpynhap shuki ia ki, ka long ba ka party kan pyndonkam ha kiwei ki kam bad kumjuh kan pynioh por ia ki ban leit iakynduh ia ki briew jong ki konstitwensi kham bun por nalor ki kam ba ka party kan pyndonkam ia ki.
U Bah Prestone Tynsong bad u Bah Sniawbhalang Dhar ki la shah pynhap shuki ha u Dr Sangma halor ka jingkynnoh ba ki la pyrshang ban pyntlot ia ka party khamtam ba ki la thmu ruh ban leit iasoh sha kawei ka party shwa ka elekshon.
“Ha ka jingshisha, ki jingthung myntri kam dei kaba thymmai ka dei kaba ju leh khnang ban pynlah ia ngi ban treikam kham bha kumba la khmih lynti u paidbah.
Hynrei haba don ka jingpynhap ne pynkiew myntri ka ju don beit ka jingmutdur na ki paidbah ba ka don kaei kaei ka daw", la ong u Dr Sangma haba kren hadien ba la kut ka jingpynbam smai mynta ka sngi ha Iing u Lat ka jylla.
U la ong ba ka donkam ban ai jaka ia baroh lada ka don ka lad khnang ba pynlah ban trei ia ki kam ban shakri ia ki paidbah ha ka rukom kaba dei.
“Ngi donkam ia ki paralok hapoh ka party ban ai da kiwei ki kam na ka bynta ban pynkhlain ia ka party “, u la ong.
Katkum ka jingong u Myntri Rangbah, ia ki kam ba ka party kan sa bynshet ha u Bah Tynsong bad u Bah Dhar yn sa leh hadien hynrei kawei kaba donkam ka long ba ka jingweng noh ia ki na ka shuki kam mut ba ka don ka daw ha ka sain pyrthei hynrei kan pynsuk ia ki ban leit sha ki konstitwensi jongki ban pynkhlain ia ka party.
U la ong ba u kwah ba kin don shuh ki myntri kiba kwah ban pynlait noh na ka shuki khnang ba kin lah ban leit iakynduh ia ki paidbah khamtam ha kum kane ka por ba ka elekshon ka la jan.
Halor ka jingkylli ba kine ar ngut ki dei kum ki shiah ba thar ia u, u Myntri Rangbah u la kyntait da kaba ong ba ka dei tang ka jingmut dur jong ki paidbah.
“Nga la ong ba kum kane ka jingleh ka ju don beit ka jingkren na ki paidbah hynrei ngam kwah ban kren jrong halor kata", u la ong.
U la ong ruh ba ka rai jongu ban pynhap shuki kam dei namar ba ki pyrshah party hynrei namar ba u dei ban pyndonkam ia ka jabieng kumba ju leh teng ha ka por mynshwa ruh.
U la kop ia ka jingkop ka BJP, NPP bad kiwei ki party da kaba ong ba ka thong jongu, ka long ban wanrah biang ia ka jingjia kumba long ha u snem 2013 ha kaba ki la liem lut.
“Kane ka dei kaba ngi la leh ha ki por mynshwa bad ngi tip ia ka kam jong ngi kumno ban leh", u la ong bad bynrap, ‘phi iohi, kam dei kaba thymmai, phi iohi ha u snem 2013 kaei kaba jia bad phin sa peit biang ia ka por kaba la dep kumno ngi la leh bad ngin sa leh ha u 2018″.
“Ki ong nga pyrshah Party, ngam sngew eiei" ong u ma SniawbhaU myntri rangbah ka jylla u Dr.
Mukul Sangma u la pynhap shuki ia 2 ngut ki myntri sorkar -ia u bah Prestone Tynsong MLA ka Pynursla bad u bah Sniawbhalang Dhar MLA ka Nartiang.
Haba ia kren bad u ma sniawbha lyngba ka phone hadien ba u la shah pynhap shuki u la ong ba um sngew eiei bad kiwei ruh ki dei ban ioh bynta lang bad ban shim ia ka jingkitkhlieh na bynta ki paidbah.
“Ngam sngew eiei, kam lei lei ngi hap ban ia sam bynta lang" u la ong.
La kylli biang na u Ma Sniaw hato la u myntri rangbah u la pyni daw eiei ne-em halor katei ka jingpynhap shuki kaba kynsan kynsan, “Ki ong ba nga pyrshah Party hynrei kam don eiei kaba kum kata" u la ong.
La kylli biang hato la pyntip ne-em sha u bad la don ne-em ka jingiakren hapdeng jong u bad u myntri rangbah shuwa ban pynhap shuki ia u, “Ki shu ong ba hap ban ai bynta lang ia kiwei ruh" u la ong.
La pyrshang ba nphone ia u bah Prestone Tynsong MLA.
Shillong, 30 Lber:4 ngut ki nongtrei jong ka tnad khlaw ka KHADC ki la shah sospon na ka kam jong ki namar ka pisa kaba T.
34,30,000 tyngka.
Katei ka jingshah sospon ka la sdang nyngkong da ka jingsospon ia u Forest Chowkidar Cum Peon u Franklin Khymdeit ha ka 2 tarik u naiwieng, 2016 bad hadien pat sa 3 ngut ki ophisar kata u bah T.
Saiborne-Chief Forest Officer, bah M Lyngdoh Deputy Chief Forest Officer bad bah Baniwell Lyngdoh Under Secretary sha ka Executive.
Kham ha shuwa ia kane, ka EM ba peit ia ka tnad khlaw ka KHADC ka kong Gracemary Kharpuri haba jubab ia ka jingkylli ha ka dorbar mang tyngka ka KHADC ka la kubur ba ka la don ka jingpyndonkam bakla ia ka pisa ba ka KHADC ka ioh bhah 50% na ka tnad khlaw bad ia kane ka la ong ba utei u Chowkidar ( Franklin Khymdeit) u la kubur ba u la pyndonkam bakla ia katei ka pisa bad ka la ong ruh ha katei ka por ba ka jingtohkit ka dang iaid bad ka la jan dep artad bad kan sa aiti sha ka Executive Committee.
Kham hadien la mih sa ka jingshah sospon ki 3 ngut ki ophisar kiba peit ia katei ka tnad, haba ia kren bad ka kong Grace ka la ong ba ka jingtohkit kaba nyngkong la dep ban aiti sha ka EC hynrei ka dang don sa kawei pat ka jingtohkit kaba dang iaid mynta bad khnang ba ka jingtohkit kan long kaba khuid la sospon noh ia ki 3 ngut ki ophisar.
Ia ka jingtohkit ba nyngkong la khlieh da u Joi9nt Secretary ka KHADC u bah D.
G Syiemiong bad kaba-ar pat la khlieh da u bah E.
L Myrten Additional Judge bad la ai por 3 bnai ban pyndep ia ka jingtohkit.
Shillong, 30 Lber:Ka jingialang jong ka Central Executive Committee (CEC) ka United Democratic Party (UDP) kan long ha ka 10 tarik Iaiong ban wan, ban iakren bad ban shim ia ka rai, la yn dang kyrshan ne em ia ka Executive Committee ka People Democratic Forum (PDF) ba ialam da Bah Pynshngain N Syiem ha KHADC.
Ka jingialang ha katei ka sngi kan iakren ruh na ka bynta ban pynkhreh ia ka elekshon MLA kaban long lashem snem ha ka jylla.
U General Secretary ka UDP u Dr Jemino Mawthoh u la ong ba ka jingialang ka sub-committee hynnin ka la phah ia ka jingsngew jongka, sha ka CEC ba kan shim ia ka rai kaba sngew biang halor ka jyrsieh ka KHADC.
“Ia ka jinglap ka House Committee ka KHADC ia ki kam jyrsieh ka EC ba ialam da u Bah Pynshngain N Syiem,yn iakren bad yn shim ia ka rai kaba kut ha ka 10 tarik Iaiong", la ong u Dr Mawthoh.
