Ki ong “Kane ka bym lah ban long! UGaro um don hok ban ioh lut (It’s not fair for us!)".
Tangba ka juk mynta khlem ka jingshisha(proof/documentation) yn nym don nongsngap ia phi, ym kum ka juk hyndai tang da ka Jutang.
Te haba kumta kaei ka sienjam ba ngi dei ban shim lada ngi sngew kane ka long ka bymdei bangi ki Khasi Jaintia ngin hap ban iakhun para mangi ia ita i 40% katba u Garo u nang muja iala ka hok longtrai jong u? Ki riewsaid aiñ bad ki nongmihkhmat jong ngi lano kin kynditbynriew? Khamtam eh ki Seng Riewlum jong ngi mynta ba la dei bha ka por ka ia pynkhrehelekshon, hato ha ka manifesto jong phi ka don mo kum kata ka jingkut jingmut lane ka jingraiban leh eiei halor kane ka mat? Ka um ka lah poi ha ryndang, kaei ka ban jia ia kane ka patengbynriew mynta bad ia ka ban dang wan hadien habud, ki khun ki ksiew jong phi?Ka lah dei ban pynkylla noh shi syndon ia kane ka Policy ba lah hyndai naduh kulong kumahlane ka lah dei ia ka Jylla jong ngi ban buh shibun ki shlem pyntbit (coaching centres) ha kidistrik bapher bapher ban hikai, ban ialam ia ki khun samla jong ngi ha kano ka rukom kabadei bad ba janai ba kynsai tam ban pynkhreh ia kine ki jingiakhun eksam kam (competitiveexams) namar mynta ka lah kham jur shuh shuh ka jingialeh jingiakhun kat nang mih ki snem.
Ka jingiohnong na kane ka Roster System ia ngi u paidlang mynta ka long ba ngi ki paid KhasiJaintia ngin nym pynsepei kai shuh ia la ka spah ka phew da kaba thep lymmuh katba mih kikam lada don tang iwei ne artylli ki posts kiba ngi long eligible lada la kdew shai ia kareservation.
Lait nangta te nga iohi tang ka jingkutlad kat sha ba phai watla lyngba ki RTI bangi iohi bun bah ki post ba thylli ha ki kam sorkar (3367 tylli kumba ong i bah DisparsingRani), tangba ka lad (chance/opportunity) ia ki samla Khasi Jaintia ban ioh ia kine ki kam teka lah duna sha ba palat.
Ia kaba mynta hi, lada ngim minot thop ban pynkhreh ia ki eksaminthung kam ha ka rukom kaba dei te, ngin duh lut khoit bad kan sa poi shisha kata ka por bangin kylla long ki nongthoh dieng bad ki nongkit um jongno re.
Te ka jingkylli kaba nga buhnaduh ba sdang ka long ba nga kwah ba phin ia puson bniah haduh katno ka mon laitluid phidon ha kane ka juk mynta ha ka Jylla Meghalaya baroh kawei.
Hato phi lah shisha mo ba phinleh kat kaba phi mon ha Ri lajong lane phi long tang kita ki khleiñ lah thang jwat la bam???,.
Nongpoh: Uwei u samla uba la tip kyrteng kum u Sahil Jaman Passah, na ka shnong Amjok Byrnihat, u la shu lait da ka said na ka jingshah tuh ha arngut ki briew kiba la shong ha kawei ka Bike bad katei ka jingjia ka la jia mynta ka sngi ha ka por 12 baje ei ei, kata ha ka por ba utei u samla u dang shu mih na kaba leit sein pisa na State Bank of India kaba don ha katei hi ka shnong.
Utei u samla, haba u la kynduh ia kaba kum katei ka jingjia, u la pyntip mar mar sha ki paralok bad kiba la leit ban beh thong ia kitei ki nongtuh, kumta da ka jingiarap lang jong ki paralok, ia uwei la ioh ban bat 15mer bad kumjuh ia katei ka Bike kaba ki pyndonkam kaba don ia u number AS 13 M 9065, hynrei uwei pat u la lait noh, namar la wan shaw noh da ki paralok.
Haba la ioh bat ia utei u nongtuh, la pyntip noh sha ki Pulit ka Byrnihat Police Outpost bad kiba la leit ban shaw noh ia utei u nongtuh na katei ka jaka.
Ia ka kyrteng bad ka jaka shong jaka sah jong utei u nongtuh ym pat ioh jingtip.
Halor katei ka jingjia, na ka liang ka shnong Amjok, ki la pynpaw lem ia kata ka jingsngewkhia, namar kiba kum kito ki jingjia shah tuh ha ki briew shong Bike ki jia na ka por sha ka por ha katei ka jaka, ha kaba dang shen uwei u rangbah u la shah tuh haduh T.
2 lak tam ka pisa.
Ka shnong ka buh ia ka jingkyrpad sha ki bor bahalor, ba lada long kaba lah ba ki dei ban buh pulit noh ha katei ka jaka ban shngain ki paidbah ba leit donkam ha ki Bank, namar katei ka jaka, ka dei ka jaka kaba don shibun tylli ki Bank.
Shillong: U bah Donboklang Thabah, u khun jong ka kong Eldaris Thabah, kaba shong ba sah ha Mawlai Nongkwar, ula jah na iing, naduh ka 4tarik Jylliew, 2022.
U don 29 snem ka rta.
La iathuh ba u bah Thabah, u dei uba don jingduna ka bor pyrkhat jongu.
La bthah ia kiba tip ne iohi ba kin pyntip ha u number 0364 2222214.
U don tattoo ha ryndang bad u phong ia ka jacket kaba iong bthuh.
Kane ka dei ka aiom ha kaba bun ki briew ki ju iohpang kum kaba jyrhoh, shitmet, baiongkhlieh bad pynhiar hynrei lait noh tang katto katne ngut ki briew kiba ju sumar bad phikir bha iaka jingkoit jingkhiah jongka met jongki.
Kine ki briew ki iaid ki ieng hapdeng kiba bun kiba dap daki khniang jingpang suda hynrei kim lei lei bad kim iohpang ruh wat haba ki bam ia kino kino ki jait jingbam ruh.
Hato phi bishni ia kum kine ki jait briew?.
Hato phi kwah ban long uwei napdeng kine ki jait briew ki bymju ioh pang?.
Pyrshang kawei ne khambha shuh shuh baroh kine ki jingbuhrieh ban pynkhlain iaka immune system jongphi.
Harum philah ban pyrshang iakine ki jingai jingmut ban long ki briew kiba koit ba khiah bad ki bymju iohpang:-Sum da ka umpjah:— Bun ki jingwadbniah ki kam ba kaba sum daka umpjah kalah ban iarap naka bynta kito kiba tlot bor, kiba don ka migraine, kiba iaid kylleng kylleng bad ka iarap pynjah iaka jingpang met.
Philah ban sum la kumno kumno 10 minit eiei haka por baka suinbneng ka shit bad nyngkong pynthikna ban pynjhieh ne theh um shuwa haki bynta ba sharum jongka met.
Haka por tlang pat pynthikna ban theh shuwa daka umsyaid haka met bad hadien kata sa theh daka umpjah.
Ia syllok bad ki doktor jongphi lada phi dei kiba don jingpang klongsnam (cardiovascular) namar ka jingtheh um daitthah kynsan kynsan haka met kalah ban pynkiew kynsan iaka blood pressure jongphi.
Ka jingphah khem met:— Bun naki jingpule ki ong ba ka jingphah khem met kalah ban pynduna iaka jinglong sheptieng, pynbiang iaka blood pressure bad iaka jingtied bha u klongsnam bad daka jingiaid beit kine kalah ban dei ka daw baka jingbanbor haka jingmut jingpyrkhat jongphi ka hiar bad duna bad kadei u shabi ban kyntiew iaka immunity jongphi.
Kano kano ka rukom khem met ka biang, katba ka bor jongphi ka danglah ban shah.
Ka rukom ktah haka por ba phah khem met kidei ban wanrah ka jingkhih jingksar kaba biang ban lait na ka jingpang met.
Bam ia u sying:— Naduh kipor barim ia u sying laju shim ba udei u kynbat uba phylla tam bala ju pyndonkam ha kiba bun rukom ki jingsumar.
Ialeh ban bamlang ia u sying haka por bam jingbam namar u iarap shibun halor ki jingeh kiba iadei bad ka gastro intestinal, ka jingshitom haba jynjar kynthup ruh ka jingset kpoh.
Ki stadwadbniah ki ngeit ruh ba u lah ban kyntiew iaki jingpynmih iaki kynja um kiba iarap naka bynta ka digestion, kyntiew iaka jingkhlain ki snierlang bad iarap ban pyniaid iaki jingbam lyngba ka gastro intestinal tract.
Kynthup ia u sying haka sha ne shu bam im ruh kadei kaba biangtam la ong daki riew shemphang.
Sait iaki kti borabor:— Katkum ka Centers for Diseases Control and Prevention la ong ba ka jingsait iaki kti man la ka por kadei kawei naki lynti kiba biangtam ban iada naki 1billion ki jingpang manla u snem.
Nakata kadaw phi dei ban pynmlien ban sait iaki kti jongphi daka sabon ne handwash da kaba pyndonkam daka umsyaid la kumno kumno 20 sekhon man kapor ba phi sait kti bad sait ymtang ki shympriah kti hynrei peit bniah bad pynthikna ban weng iaki jaboh kiba sahkut haki tyrsim.
Niad pyrkhiang daki tissue paper ne daki towel kiba khuid naka bynta iwei pa iwei I dkhot jongka iing.
Bam ia u rynsun (Garlic) :— U rynsun udei uba riewspah haka jingdon bun ki antioxidants kiba lah ban iarap kyntiew iaka immune system bad ialeh pyrshah iaki jingtyrha hapoh ka met, ia kane la ong daki riew shemphang.
Une u kynbat ymtang ba u iarap ban ialeh pyrshah iaki khniang jingpang kiba manla ka sngi, hynrei ulah ruh wat ban ialeh pyrshah iaki jingpang bampong bad kyntiew iaka koit ka khiah jong u klongsnam.
Lada phi khuslai shaphang ka jingsma bad phim sngew tynnad ban bam namar ka jingsat kaba don ha u, phim donkam ban khuslai, kadon la lad.
Philah ban pyndonkam da u rynsun uba tyrkhong naka bynta ban bam bad udei uba kham bha ruh ban ia u rynsun im bad udon khambun ki compound kiba khlain ha u kaba pynlong ia u rynsun u jingbam uba biangtam naka bynta ka koit ka khiah jong ka met.
Ka Vitamin C bad Zinc :— Watla ki don bun kiba dang pyrshah naka bynta ka jingioh jingiada naka baiongkhlieh lyngba ka Vitamin C bad Zinc, hynrei katto katne ki jingwadbniah ki kdew bad pynthikna baka jingioh iaka Vitamin C lyngba ki jingbam ki ban iarap khamtam ia kito ki briew kiba banbor palat ka jingmut jingpyrkhat, kiba iohpang shitmet bad baiongkhlieh.
Katba ka zinc pat kalah ban iada na shibun ki viruses.
Ki stadwadbniah ki ong ba ymdon jingma lada pyrshang iaki.
Kawei naki jingpule bniah ka ai jingmut baka jingkynthup 500mg ka Vitamin C haki jingbam ba manla ka sngi ka iarap shibun khamtam haba shitmet ne baiongkhlieh.
Kawei naki Institute of Medicines ka ai jingmut ba phim dei ban bam palat iaka 2000mg ka Vitamin C haka shisngi namar kalah ban ktah iaki khyllai ne wanrah ki jingshitom kiba iadei bad ka kpoh.
Kumjuh ruh naka bynta ka Zinc lada kynthup haki jingbam ba manla ka sngi ka iarap ban pynkhlain iaka immune system bad pynduna na kaba ioh iaka baiongkhlieh bad shitmet.
Ka jinglong kaba don jingkyrmen:— Kawei naki jingpule ka pyni ba kito ki briew kiba ju ngeit, pyrkhat bad kiba kyrmen ha kiei kiei kiba bha ki pynmih khambun iaki antibodies kiba lah ban ialeh pyrshah iaka flu.
Lada phim lah ban pyrkhat borabor ia kaei kaei kaba bha, pyrshang ban hikai pynduna iaki jingpyrkhat kiba sniew ne kiba ymdon jingkyrmen.
Wat shong pyrkhat sah haba phi pang ne shitom bad pyrshang ban kiar naki ktien kiba ong ba phin iohpang ha kane ka aiom kumba julong manla u snem.
Kampher watla phi iohpang katno katno ruh, philah ban pynkylla iaka rukom pyrkhat bad don haka jinglong kaba don jingkyrmen.
KHUBLEI.
Shillong: Ha ka 19tarik Jylliew 2022, ka don kawei ka met iap, kaba per halor ka wah Mynsain, East Khasi hills.
La pyndep ia ka jing eksamin ia katei ka met iap bad ka met iap, ka don ha NEIGHRIMS, Shillong.
La iathuh ba utei uba iap, u dei ha ka rta, kaba 30 haduh 40 snem antad.
Imphal: Ka sorkar Manipur, ka la mynjur, ban pyntreikam ia ka snem ot kyrteng, kaba dei naduh u snem 1961 bad kito kiba buhai shnong, hadien jong ute u snem, kin hap ha ki kyndon jong ka  Inner Line Permit (ILP).
“La mynjur ia u snem 1961, kum u snem ot kyrteng, na ka bynta ban ithuh kum ki trai shnong, katba ia kiba hadien, ban pyntreikam ha ki kyndon jong ka ILP" ong U Letpao Haokip, myntri jong ka sorkar Manipur bad ia katei ka rai, la shim ha ka jingialang jong ka kynhun ki myntri jong ka sorkar Manipur, kaba la long ha ka Sngi Balang.
“Na bynta ki kyndon kiba iadei bad katei, yn sa pynmih shen, da ka sorkar Manipur" ong U Haokip.
Ka dei ha U Nohprah jong u snem 2019, ba ka sorkar India, ka la mynjur, ban pyntreikam ia ka ain ILP ha Manipur, ha ka por, ba pyntreikam ia ka  Citizenship Amendment Bill (now Act).
Kane ka dei, katba kum ka kyndon jong ka  section 2 and section 4  jong ka Bengal Eastern Frontier Regulation, 1973 (Regulation 5 of 1873).
Ka ain jong ka ILP, ka treikam ha Manipur, ha ka 1tarik Kyllalyngkot, 2020.
Na ka liang jong ki nongshong shnong jong ka shnong bad ki shnong ba marjan ki la dap da ka jing bitar iaka jing bym lah jong u Tower jio uba don ha shnong Kongthong, ha kaba ka network ka bun ki sngi bym ioh network ban ia kaba ioh, bad mynta lei lah da ki taiew tam ki khlem ioh network syndon kaba la buh jing eh shibun ia ki paidbah.
Namar kata na ka liang jong ki paidbah jong ka thain ki la pynpaw ba lada kane ka jing shakri jong ka jio Company, ka long ha kane ka dur, kin phah rat noh shi syndon ia u tower jio, uba don ha Kongthong namar ba ym don jingmut ban shu buh tower khlem da ioh ka network kaba paka.
Shillong:U bah Titos W Chyne u MDC na ka party UDP, uba long ruh u CEM ka KHADC, u la iathuh, ba na ka liang ka United Democratic Party (UDP) kan buh kyrtong ha baroh ki Constituency ha Khasi Jaintia, hynrei ha Garo Hills kan lah ban shuh jied ia ki Constituency.
“Ha Khasi Jaintia hi ka party kan buh ia ki kyrtong ban iakhun na baroh ki Constituency, hynrei na Garo Hills, kan lah ban buh tang 15 ngut lane 10 ngut ki kyr tong" la ong u bah Chyne ia ki lad pathai khubor ha ka sngi balang.
Haba kylli, halor ka jingiatrei lang bad ka party HSPDP u la iathuh “Na ka bynta ka election 2023 kan ym don shuh ia ka jingiatreilang hapdeng ka HSPDP bad ka UDP, hynrei kan don sa tang ka jing ia sngewthuh iwei ia iwei".
Haba kylli ha lor u kyrtong ban wan kum u Myntri rangbah lada ka ioh bun seat u la ong “Ka UDP kam ju jied lupa iano iano ruh ban long kum u Myntri rangbah".
U la bynrap ruh, “Ka mat ba na ka liang ka UDP kan wanrah sha ki paidbah ha kane ka election kan long halor ka sorkar ka ba khuid, ka bym don ka jingbam sap kaba lah ban thaw ia ki lad ki lynti na ka bynta ki khun samla bad kiwei kiwei".
Shillong:U Myntri ka tnad PHE, u bah Renikton L Tongkhar, u la ong, ba ka la dei ka por ia ka sorkar jylla, ban thoh sha ka Election Commission ban phah ban pynrung kyrteng ha ki EPIC noh ia kito ki briew kiba shong ha ki shnong Assam, hynrei hadien ka jingiapyn beit la rai ban pynhap noh sha Meghalaya.
“Namar ba ki ar tylli ki jylla ki la mynjur lyngba ka MOU ia ka jingpynbeit ia u pud u sam, mynta ka la long ngin thoh sha ka Election Commission ban pynrung kyrteng thymmai noh ia ki nongshnomng shnong ki ba la shah kynthup sha ka jylla Meghalaya mynta dang shen"la ong u bah Tongkhar.
“Halor kane ngan sa ia kren bad u Myntri rangbah ban shim khia ia kane, namar ba ka election ka la jan bad la donkam ban pynrung kyrteng noh ia ki nongshong shnong ia kito ki shnong kiba hap ha Assam, hynrei mynta ki la wan sha Meghalaya hadien ka jingpynbeit"u la bynrap.
“Kum ka Tarabari ka ba don 800 ngut ki nongshong shnong, kiba don ha Assam, hynrei mynta ki la wan sha Meghalaya bad kine baroh ki don ia ka EPIC jong ka Assam, kumta ka long ka ba donkam ban shim khia noh ia kane"la ong u bah Renikton.
Halor ki briew ba sah ha ki thain khappud kiba ju pyndonkam ia ki EPIC na baroh ar jylla u la ong “Ha ka por ba ngi la leit ban jurip, ngi la dep ban kyrpad ba ki dei ban sangeh noh ban pyndonkam ia ka EPIC kaba dei na ki ar jylla bad bthah ba kin hap ban jied tang ka wei ka EPIC ban pyndon kam".
“Namar ba ki mynta ki la kohnguh lyngba ka MOU ban hap sha Assam lane sha Meghalaya, kito ki shnong kiba la shah pynhap sha Assam kin dei ban don tang ka EPIC na Assam bad kito ki ba la shah pynhap sha Assam ki dei ban don tang ka Epic na Meghalaya"u la ong.
Shillong: Ka Khasi Students’ Union (KSU) RIST-USTM Unit hapoh ka jingïalam U Samla Nestalcalvin Thongni Kum u President bad U Samla Jefferson Phawa kum u General Secretary ryngkat ka jing ïadon lang ki dkhot jong ka KSU Northern Border Area, hapoh ka jing ïalam jong U Samla Alex Narleng kum u President, ha ka 22 Tarik Jylliew 2022 ka la leit ban dawa bad byrngem ïa ka administration jong ka skulbah University of Science And Technology, Meghalaya (US TM) ba kam shim la suitñiew bad burom ïa ka sngi Rev Thomas Jones uba dei u kpa ki Dak thoh khasi, bad kala pynïaid beit ïaki klass bad ki office.
Ka jingleh jong kane ka skulbah ban pynïaid beit ïa ki class bad office ka pynpaw ba kam suitñiew ïaka Jaidbyn riew bad kala leh klet ba kane ka skulbah ka don haka them Ri Bhoi.
Hadien ka jing tuklar bad byrngem kane ka skulbah ka la pyn sangeh mar mar ïa ki klass bad pynbna shuti noh shiteng sngi.
Ha kane ka sngi ka Seng ka la ïoh ruh ban ïakren syndon bad u Deputy Registrar jong kane ka skulbah ïa ki sngi shuti kiba kam pat kynthup ha ka holiday list jong ka kum ka Behdeiñ khlam, Ribhoi day, Shad Sajer bad kiwei kiwei, na ka liang jong u, u la kular ba nang ne sha khmat kan ïit bniah bad burom ïaki sngi shuti jong ka Jylla.
Ka Seng ka la byrngem ruh ba lada kane ka skulbah kan ïai bteng bad leh kum juh, kam banse ban hap ïaid da kaba kham tyngeh.
Shillong:Ka seng ki nongshna phlim ka Meghalaya Film Makers Association hapoh ka jylla mynhynnin ka sngi, ki la rakhe ïa ka lyngkhuh snem ba 12 jong ki ha Soso Tham Auditorium, Shillong ha kaba la wan shim bynta da ki tynshop puron, ki nongshna phlim, ki kaitor ba rwai phlim bad kiwei kiwei kiba don bynta ha ka kam pynmih phlim ha kaba u Bah Dasakhiat bha Lamare Myntri ka sorkar jylla u wan kum u kongsan bad u Bah Titos Chyne u CEM ka KHADC u la wan shim bynta kum u nongshah khot sngewbha kyrpang.
Haba ai jingkren kum u Kongsan, na ka liang u Bah Dasakhiatbha Lamare, u la kular ban bud dien ïa ka jingeh kaba ki nongshna phlim ki ïa kynduh khamtam eh ka jingbym ïoh ïa ki cinema ban pyni ïa ki phlim kaba ki pynmih.
Shuh shuh u Bah Dasakhiatbha, u la kyntu ïa ki nongshna phlim bad ki tynshop puron ruh ba kin ym man thait noh wat hapdeng ka jingshah kynthoh kaba bun.
U Bah Dasakhiatbha u la ai ruh ka nuksa da kaba ong ba naduh ba u thied ïa ka kali remdor jong u ka Lamborghini kiba bun bha ki jingkynthoh kiba pynduh mynsiem ïa u, hynrei namar ba ka dei ka jingshynrang mynsiem kaba um pyndem hynrei kaba pynlong ïa u ban trei shitom kham bha shuh shuh na bynta ka bit ka biang ka jylla hi.
Haba kren kum u nongshah khot sngewbha kyrpang na ka liang u Bah Titos Chyne u la ïathuh ba na ka liang ka KHADC ka la rai ban tei ïa ka Cinema na bynta ban ïoh pyni ïa ki phlim khasi namar ka jingshah khñiot beiñ palat jong ki nongpynmih phlim ha ki trai Cinema.
Shuh shuh na ka liang jong u Bah Turostu la ong ruh ba ka jingshim kabu palat u trai jong ki cinema ka long kaba palat liam bad jin lada ka hap hapoh u pud u sam ka KHADC na ka liang jong u un ai hukum ban khang shisyndon ïa ki cinema.
Haba kren halor ka burom ka akor, ha kane ka kam, na ka liang u Bah Titos u la kyntu ïa ki nongak bad ki nongshna phlim ba kim dei horkit hordang ban klet ïa ka hok bad ka akor burom kaba kum ka jaidbynriew ngi bat ngi ksoh.
Ha kane ka sngi la wan shim bynta ruh da u nongak phlim bad u nongshna phlim bad u nongthoh kot ba la rim bha jong ka jaidbynriew u Bah Kitbor W Nongrum.
Haba ai jingkren na ka liang u bah Kitbor u la ïathuh ïa ki jingïaid lynti ki kam pynmih phlim naduh ka phlim ba nyngkong eh ka phlim Ki Laiphew Syiem kat haduh kane ka kynti kaba mynta.
Haba pyrshang ban ïakren bad kiba bun ki nongshna phlim bad ki nongak ruh ki la pynpaw ba ka jingeh kaba ki ïakynduh ka dei beit ka jingbym don cinema ban pyni ïa ki philm bad ka jingbym don jingïarap na ka sorkar hynrei ki pynpaw ïa ka jingkyrmen kaba skhem ba ha kine ki khyndiat snem kiban wan ka karkhana shna phlim kan dei kawei na ki lad kamai bad ka lad ïohkam ïohjam ïa ki khun samla ha kine ki khyndiat snem ban wan.
Nongpoh: Ka Joint Action Committee (JAC) jong ki katto katne tylli ki shnong kiba kynthup ia ka shnong Mawdem, Warmawsaw, Nongdom Mawpliang, Umsohbar, Umkynsier, Pathardaro, Mawskei Lum, Mawskei Them lem bad ki kynhun sengbhalang, kiba kynthup ka KSU FKJGP bad RBYF, ki la rai ban khang shipor ia ki Dumper kit Shyiap, kiba kit ia u Shyiap na Wah Khri ba kin iaid ne pyndonkam ia ka surok na Warmawsaw bad mih sha Patharkhmah.
Ha ka kyrwoh kaba la phah da u bah Receive Pator, Secretary jong katei ka JAC, u la ong ba ia katei ka rai ban khang ia ki Dumper kit Shyiap, la shim ha ka jingialang kaba la don lut da baroh ki nongialam na kitei ki shnong, ha kaba la shim ia katei ka rai, ka dei hadien ba ki la iohi bad lap ba katei ka surok na Warmawsaw sha Patharkhmah, ka la shu jot bad pra noh kloi, namar ka jingkyrniom palat da ki Dumper kit Shyiap.
La ong ruh ba ka jingsniew jong katei ka surok, la la wanrah jingeh ha ka leit ka wan ki paidbah bad khamtam eh na bynta kito kiba kyrkieh kam bad kiba pang ba shitom.
“Ia mynta ka Lyiur hi, ngi la shim ia ka rai ban khang beit ia ki Dumper kit Shyiap ba kin iaid lyngba katei ka surok, namar nalor ba ki dei kiba kit palat pud, sa ba dei ka por lyiur, ka la pynjot syndon hi thiaw ia katei ka surok bad ia ka jingeh pat yn mad da ki paidbah, kiba shong ba sah ha katei ka thain hi baroh kawei" ong ka kyrwoh.
Ha kawei pat ka liang, ka JAC ka pynrem jur ia u Kontraktor, uba pyntrei ia u surok PMGSY na Patharkhmah sha Mawskei Them, namar ka jingpyntrei torti ka jong u, ha kaba ka surok kaba dang shu dep ha kine ki khyndiat bnai, hynrei mynta pat ka la sniew noh, namarkata ka JAC ka dawa ia utei u Kontraktor ba u dei ban maramot biang ia ki bynta ba la jot jong katei ka surok.
Mawkdok: Ka Minot Multi-Function Society (MMFS), ka la ioh ban pynlong ia ka Jinghikai halor ka kam jngoh kai pyrthei kum ka lad kamai kajih ha Mawkdok Dorbar Hall ha ka 22 tarik Jylliew 2022 na ka bynta ki Nongshong Shnong jong ka shnong Mawkdok.
Ia kane ka prokram la bei tyngka da ka Sorkar Meghalaya lyngba ka Voluntary Action Fund 2016-2017 bad la pynlong ia kane ka program da ka jingthmu ban ai jinghikai bad ban pynsngewthuh sha ki briew ba ngi dei ban khein kor ia ka sawkud sawkun jong ngi namar ki dei ki jaka kiba itynnad bad kiba khring ia ki Nongjngohkai pyrthei kiba plie lad pat ia ngi ban ioh kam ioh jam bad ki ban kyntiew ia ka ioh ka kot jong ngi.
Ki nongiashim bynta baroh kiba wan sha kane ka jinghikai ki long kumba 50 ngut kiba kynthup ia ki Nongbylla, Nongapdukan, ki longkmie, ki Nonghikai bad kiwei kiwei.
Ki don kumba 30 ngut ki shynrang bad 20 ngut ki kynthei.
Ka Resource Person, ka Dr.
(Mrs.
) B.
Kharshiing, Vice-Principal, Institute of Hotel Management, Shillong ka la ai jinghikai ha kaba iadei bad ka rukom pdiang burom jong ngi ia ki Nongjngoh kai pyrthei kiba wan sha ki thain jong ngi bad ka jingdonkam ban don ki bam kiba bang bad ki Iingsah kiba bha kiba lah ban long pat ki lad kamai kajih ia ngi.
Ka la bynrap ba ka thain Sohra hi baroh kawei ka don shibun ki lad ai kam ai jam lynba ka jingbuh ia ki Homestay, Guest House, Hotels bad kumjuh ruh ia ki Restuarants, Bakery bad kiwei kiwei.
Ka la pyntip ruh ba ki don shibun ki courses ba ka Institute of Hotel Management, Shillong ka ai jinghikai ha kaba ki Nongshong shnong jong ka Meghalaya ki lah ban wan shah hikai khlem da leh ia ki Entrance Exam.
Ka la iawer ia baroh ba kin wan jngoh hi da lade ia ka Institute jong ki khnang ba kin iohi da la ki jong ki khmat bad ban ioh ia ki jingtip kiba kham bniah.
U Bah Alan West Kharkongor, Chairperson, Meghalaya Rural Tourism Forum, u la ai jinghikai ha kaba iadei bad ka rukom pyndonkam ia ki jaka jngohkai kiba itynnad kiba ngi don bad kumno ba ngi dei ban ri ban sumar ia ki khnang ba kin nym jot nym pra bad ba kan long ka jingkyrkhu ym tang ia ngi hynrei ia ki pateng kiba hadien jong ngi ruh.
Baroh kiba la iawan ki la iashimbynta bha ha kane ka jinghikai bad ki la pynpaw ia ka jingkmen ban ioh ia kum kine ki jait jinghikai khamtam sha ka ka thain Mawkdok kaba dei ka jaka ba wan bha ki Nongjngoh kai pyrthei.
U Jumai uba jubor bha, uba la khie ha ki bynta jong ka mihngi jong ka Afghanistan, mynta ka step jong ka Sngi Balang, ka la pyniap ia shi hajar ngut ki briew bad pynmynsaw ia 1,500ngut kiwei pat, katba kum ka khubor sorkar jong katei ka Ri.
La iathuh ba ka jingiap briew, ka lah ban nang kiew shuh shuh.
La iathuh ba u jumai uba 6.
1 temblor, uba khie ha khappud jong ka Pakistan, ula ktah jur ia ki iing ki sem, kiba la shu shna malu mala.
Utei u jumai, u khynra, ha ka jingjylliew kaba haduh 10 Kilometre shapoh ramew bad ka dei na katei ka daw, ba ka jingiap briew, ka jur bha.
KABUL: U jumai uba jur, ula lynshop ia ki shnong bapher jong ka Afghanistan  bad ha katei ka jingjia, ki la don 280 ngut ki briew kiba la shu iap ei, na katei ka jingjia.
Ki don shuh shuh sa 200ngut kiwei pat kiba mynsaw, na katei ka jingkhie jumai.
La iathuh ba utei u jumai, u dei uba ha ka magnitude 6 temblor, ula ther tyngeh ia ka jylla Paktika, mynta ka step.
Ha ka jylla Khost, ki don 25ngut kiba iap bad ki don sa 90ngut kiba mynsaw.
Katei ka jingkhie jumai, ka la pynkhynniuh ia ki bynta jong ka India bad ka Pakistan ruh kumjuh.
Shillong:U Bah DD Lapang, Myntri rangbah barim ka jylla, uba long ruh u nongaibuit ka National Peoples Party (NPP), mynhynnin ka sngi u la pyn shai, ba na ka liang jong u, un kyr shan pura ia ka kyrtong jong ka NPP ka kong Macdalyne S Mawlong, ha ka elek shon 2023.
Mynta ka sngi kum shi bynta ban kham pynkhlain ia ka NPP hapoh Nongpoh Constituency, na ka liang ka kyrtong ban ia khun ia ka election 2023, na kane ka Constituency ka la lum ia ka jingialang bad ki nongkitkam ka NPP ban ia kynduh lang bad u nongaibuit ka seng u Dr DD Lapang.
Haba ioh ban ia kren bad u bah Lapang u la iathuh “Ka jingwan ban ia kynduh jong nga, hangne ka long namar ba nga la ong ban pynpaw ba nga kyrshan pura ia ka kyrtong jong ka NPP".
U la bynrap “Mynshwa ki la wan ban pan ka jingkyrshan jong nga, hynrei ngam treh namar ba ki dang don ha ka party PDF hynrei ynda la pyniasoh sha ka NPP, ka dei ka kamram jongnga ai ka jingkyrshan pura ia ki".
“Ka principle jong nga, hi ka long haba nga don ha kano kano ka party ngan kyrshan ia ki kyrtong jong ka bad ka jingialang mynta ka sngi ka long ban pynkynduh ia ki nongkitkam baroh bad nga"la ong u bah Lapang.
Halor ka jingkynnoh ba ka kong Macdalyne S Mawlong ka dei ka nongwei ha Bhoi District u bah Lapang u la ong “Ha ki khana jong ka Ri Bhoi hi, la ju jop da u briew uba nabar bad haba ki kynthoh nongwei nongwei ia ka kyrtong ka NPP ka dei kaba bakla".
“Haba ong nongwei ka mut ia ki Dkhar, ym ia ki para khasi, bad ha Ribhoi ban ong ym don nongwei, ka long kaba bakla, namar ka Ribhoi ka la kdup ia kiba bun ki jait bynriew bad kine kiei kiei ki long kiba bakla bad kum ki briew kiba la shai kim dei ban ong kumta"u la bynrap.
U bah Lapang u la kdew “Na Ri bhoi kiba bun hi ki la mih khmat kum u bah S.
Shullai u ba dei tang u nongdie jain na iew Umsning u ioh ban ia khun ia ka election MDC, u Arun Ali u ba dei u bar jylla u la long MLA na Nongpoh,u bah Bring Lyngdoh u long MLA na Nongpoh bad wat u MLA ka Jirang ruh u S Sohtun ruh um dei na Nhoi bad shaei kine ki nongpyrta nongwei ki jah ha kine ki por".
“Bad balei ki pyrta ia kata tang pyrshah ka kong Macdalyne ym ia kine ki wei kiwei kiba la ioh ban ia khun ia ka election na Ri Bhoi Constituency"u la bynrap.
U bah DD Lapang u la ong “Ka jingdon lang jong nga bad ka kong Macdalyne kan long ka jing kyrkhu ne em bad haduh katno ka don ka jingmyntoi ngam pat lah ban ong, hynrei namar ba nga dei u briew na ka party NPP ka dei ka kam ram jong nga ba ngan kyrshan pura ia ki kyrtong ka NPP".
Shilong:Hadien ba ka kompeni ban tih pynheh ïa ka surok na Rilbong ha Mylliem kaba dei shi lyngkhot jong ka surok Shillong-Dawki ka la iehnoh ïa ka jingtrei jong ka, na ka liang u Rupang u la pyrshang ban ïoh jingtip ïa ka daw tynrai kaba pynlong ïa kane ka kompeni ban iehnoh ban pyntrei ïa kane ka kam na ka ophis jong u General Mannager(Project) jong ka National Highway Infrastructure Development Corporation Limited (NHID CL) Project Management Unit kaba don Mylliem.
Haba kren bad uwei u ophisar, u bym kwah ban pynpaw kyrteng, u la ïathuh ba ka daw ba kongsan ba kane ka kompeni SS Infrazone Pvt Ltd ka ieh noh ban pyntrei ïa kane ka surok ka dei beit na ka daw ba kam ïoh pyntrei shuh ïa ka jingtrei na ka daw ka jingslem palat ban pynkynriah bad ban tep ïa ki pipe um ha shi lynter ka surok ba ïaid ki pipe um kiban pynpoi um sha Nongbah Shillong.
Shuh shuh u Rupang u la ïoh jingtip ba kine ki pipe kiba ka tnad PHE ka dei ban tep ne pynkynriah la dei ban pyndep naduh u snem 2020 namar na ka liang kane ka tnad jong ka sorkar India ka la dep ruh ban siew bai lut ksan sha ka tnad PHE jong ka sorkar jylla kaba kot kumba 78 klur eiei ha u Lber 2020.
Haba la wad pat ïa ka lynter kaba kine ki pipe ki dei ban pynkynriah ne tep hapoh khyndew ha shi lynter ka surok na ka liang u Rupang u la lap ba kine ki pipe ki dei ban ïaid ka lynter (total length) kan duna ïa ka 6 KM eiei.
Shuh shuh kat kum ka jingtip kaba u Rupang u ïoh la lap ba ïa ka surok na Shillong sha Dawki la phiah ha ki san bynta ne five package bad kane ka bynta ba ka SS Infrazone ka ieh noh ka dei bynta ba nyngkong ne first package jong kane ka surok kaba ka lynter jong ka ka long kumba 11.
6 KM.
U Rupang u la lap ruh ba ba ïa kitei ki san bynta dang tang ar tylli kiba ka jingtrei ka ïaid shakmat katba kiwei kiwei pat ka dang sahngeh na ka daw ka jingbym pat lah pynïoh jaka ka DC bad ka sorkar jylla ban ïaid kane ka surok.
Kat kum ka jingtip kaba la ïoh la lap ba kaba la ïaid shakhamat dei tang ka package 2 kaba jngai kumba 26.
54 KM bad ka package 4 kaba ka jinglynter jong ka ka long kumba 17.
77 KM.
Haba la pyrshang ban wad jingtip pat la na ka liang ka tnad kan pynshitom ne em ïa kane ka kompeni kaba la iehnoh ban pyntrei ïa kane ka surok la lap ba ka sorkar kan ym lah ban leh eiei namar ka jingiehnoh ka dei beit na ka daw ka jingbym lah ban pynïoh ïa ki jaka ban ïaid ka surok ne ka jingbym lah pyndep ïa ki jingtrei kiba dei ban leh ha shuwa ban trei ïa kane ka surok.
ha meghalaya baroh ki dept ki tlot treikam hynrei ha ka lain tuh ki kloiCorrect.
Shillong:Hadien katto katne bnai, ba ka ïing bishar Meghalaya High Court ka la pynmih ïa ka hukum ba ka jingpyntreikam ïa ka State Reservation Policy dei ban don ïa ka Roster System bad na ka liang pat ka sorkar jylla, ka la lah ban pynkhreh ïa kane ka Roster System bad kaba ka kynhun Myn tri ka la ai jing mynjur ruh ha ka 10 tarik jymmang 2022.
Na ka liang ka Hynniewtrep Youth Council (HYC), mynhynnin ka sngi hapoh ka jingïalam u President u Bah Robertjune Kharjahrin bad u Bah Roykupar Synrem u General Secratary ki la leit ban pynsngew ïa ka jingbympdiang jong ki, ïa kane ka Roster System ba la mynjur da ka sorkar jylla, ha khmat u Symbud Myntri Rangbah ka jylla u Bah Prestone Tynsong, ban pyrshah ïa ka jingpynbeit thymmai, kat kum ka bhah ka roster na ka bynta ki department bapher bapher ha ki district bad ki sub- division.
Ka HYC, ka pyrshah jur ruh ban ai kajuh ka bhah, namar ba U Garo, u don tang 8lak ngut, katba U Khasi Jaintia, u don haduh 13lak ngut ki nongshong shnong.
Haba kren sha ki lad pathai khubor, u Bah Robertjune Kharjahrin, u la ong ba ka bynta kaba kongsan eh kaba pynlong ïa ki ban pyrshah, ka dei halor ka point F jong ka Office Memorandum kaba la pynmih da ka sorkar jylla dang shen, namar ha kane ka bynta jong ka point F, ki don pat ki kyndon kiba la kdew ba ïa ki post Grade 3 ne Grade 4 ka dei beit ban thungkam 80% kyllum ïa u Khasi bad Garo, hynrei kane ka kyndon ka kdew ruh ba kine ki 80% yn thung da ki Garo ne ki Khasi lada ym don Khasi ba aplai ha Garo Hills bad lada ym don Garo ba aplai ha Khasi Hills.
“Lada kheiñ pat ïa ka jinglong jingman jong ki district ha jylla, u khasi ba don sha garo hills te u duna, katba u Garo ba shong shnong pura shane pat u lah jan poi da ki lak, ha kaba ka sngi te kamut kan long kumjuh hi, un ïoh nong hi u Garo," ong u Bah Robertjune.
Shuh shuh u la ong ba kane ka jingpynbeit kan wanrah ïa shibun ki jingeh bad jingkulmar bad kan long ka jingduh nong kaba khraw ïa u jaidbynriew Khasi.
U Bah Robertjune, u la bynrap ruh da kaba ong ba namar ka Reservation Policy ka la noh shiliang palat, lada ym lah ban pynbeit thymmai kan sa wanrah jingeh kham bun shah pynban, bad ka jingïoh nong kan long tang ïa ki jaidbynriew Garo kiba kham duna paid.
Haba bynrap lang ïa kane na ka liang u General Secretary ka HYC u Bah Roykupar Synrem, u la ong ba ha kaba ïadei bad ka Office Memorandum u Symbud Myntri Rangbah, um pat lah ban jubab shai, namar hap donkam ban peit bha bad u kular ban peit bniah biang bad thaw lad da kumno ban pynbeit, bad yn sa khot biang sa shisien ban ïakren bad ki.
lada ngi don ethical problem ngi nym lah ban fix ia kano2 ka issue.
La 75th snem ngi ki briew ka North East India ngi shah teh mraw namar ki leader ne so call leader ki don Ethical Problem palat.
20 % dang ai ia ki nongwei,poiei u dkhar ym iakhih, lakwah iadat para trai jyllawat ailad iu garo khlieh khar bang dei bn pynjah kyrteng noh ia ka party ba ialam da ugaro.
ieng skhem seng bhalang.
Shillong:U Myntri ka sorkar pdeng ba dei khmih iaka tnat rit paid lane ka tnat Minority Affairs ka sorkar pdeng u John Barla, mynta ka sngi u la wan ban hiar sha Shillong ban ia kren halor ka jingpyntrei ia ki skim kiba wan na ka sorkar pdeng.
Haba kren bad ki lad pathai khubor, u Birla u la kynnoh ba ka jylla Meghalaya ka dang duna bha, haba iadei bad ka jing pyntreikam ia ki skhim ba la wan lyngba ka sorkar pdeng.
U John Barla u la ong “Ka sorkar jylla kam pat tbit ban pyntreikam ia ki skhim sorkar pdeng na ka bynta ban ioh jing myntoi ki paidbah nong shong shnong bad kane ka wanrah jing duhnong bakhraw ia ki paidbah kiba dei ban ioh jing myntoi na kine jait skhim bapher bapher".
Une u myntri u ba dei peit ia ka tnad Minority Affairs ka sorkar pdeng u la ong “Ka jingwan jong u sha nongbah Shillong ka dei na ka bynta ban iakren bad ki jaitbynriew rit paid haba iadei bad ki skhim sorkar pdeng bapher bapher ba ki paidbah ka jylla Meghalaya ki la ban ioh jing myntoi".
“Ki jaitbynriew rit paid hapoh Meghalaya, ki tip tang shaphang halor ka Scholarship bad kim tip bniah halor ki skhim sorkar pdeng bad kane ka dei namar ba ka sorkar kam shim khia ban pynsngewthuh paidbah halor ki jait skhim bad kane ka pynlong ka jing duhnong bakhraw iaka sorkar" la ong u Birla.
U la bynrap ruh “Ka la donkam eh iaka sorkar jylla ban shim ki sienjam kumno ban pynsngewthuh paidbah, halor ki skhim sorkar pdeng kum shi bynta ban ai jing myntoi ia ki paidbah bad iaki rit paid hapoh ka jylla baroh kawei".
U Birla u la ong “Ka thong jong ka sorkar pdeng lyngba ki skhim bapher bapher kadei na ka bynta ban kyntiew bad ai jing myntoi ia ki rit paidbah ha baroh kawei ka ri India bad dei namar kane ki sorkar jylla ruh kidei ban shimkhia kumno ban pynsngewthuh iala ki paidbah ban shim kabu ban ioh jing myntoi lyngba ki skhim sorkar pdeng".
U la bynrap"Ki rit paid hapoh Meghalaya ki shim khia haba iadei ban kyntiew ia ka pule puthi bad ha ka koit ka khiah hynrei kim ioh jing myntoi na ki skhim sorkar pdeng namar kim ioh jing tip bniah halor kita bad mynta ka sngi, nga la wan sha Shillong na ka bynta ban saphriang halor ka jing myntoi ba ki paidbah ne ki rit paid ki lah ban ioh na kita ki jait skhim".
Shillong:Hadien ba la mih ka jingïakren kaba khluit ha ki rynsan social media bad ka jingsah lyngngoh kiba bun halor ka jingiehnoh jong ka kompeni SS Infrazone ban tih ïa ka sorkar Shillong-Dawki jong ka bynta kaba nyng kong, mynta u Rupang u la ïoh ruh sa ka jingtip kaba thikna ba sa kawei pat ka kompeni ba dei tih ïa ka surok Shillong-Tamabil(Dawki) na ki bynta ka Umsyiem haduh Tamabil ba ka la iehnoh ïa kane ka jingtrei kaba ka ïoh.
Kat kum ka jingtip kaba thikna kaba u Rupang u ïoh la ong ba kane ka bynta ba san ne package 5 kaba ka kompeni Niraj Cement Structurals Limited, kaba na Umsyiem sha Tamabil Dawki ka lynter jong ka surok ka long kumba 7.
9 KM eiei.
Haba u Rupang u pyrshang ban wad jingtip shuh shuh ïa ki daw kiba kane ka kompeni, ka iehnoh ïa ka jingtrei wat hadien ba ka la jop ïa ka tender u Rupang u la lap ba ka daw hi kaba kane ka kompeni ka phet noh ka dei na ki jyrwit jyrwat kiba mih na ka jingbym lah ka sorkar jylla bad ka DC ban pynïoh ïa ka jaka ban ïaid kane ka surok.
Kat kum ka tyllong jingtip kaba thikna la ong ba kumba long mynta ki kyndon kiba kiwei ki tnad ka sorkar jylla ki dei ban pyndep ha shuwa ban ïoh pyntrei ïa kane ka surok la shuh pynsahteng la bun bun snem kum ka jingkhet noh ïa ki dieng da ka tnad khlaw ha ki jaka ba dei ban ïaid ka surok bad ka jingjyrwit jyrwat jong ka jingïoh khyndew ban pynïaid ïa kane ka surok.
Shuh shuh haba u Rupang u pyrshang ban ïakren bad u Genral Manager jong ka National Highway Infrastructure Development Corporation Limited ban wad jingtip kaba thikna na ka liang u General Manager jong kane ka corporation u la ïathuh ba ka dei ka jingshisha bad u la ïathuh ruh ba shen ka tnad kan khot tender thymmai, ynda kine ki jyrwit jyrwat la lah ban weng lut.
Shuh shuh u la ong ruh ba kum ki kompeni kim lah satia ban shuwan sah kai shane khlem da ïoh ban pyntrei ïa ka kam kaba ki dei ban pyndep namar ka jaka ba ki ïoh ban trei ruh ka long tang kumba 0.
5 KM kaba ka sorkar jylla ka la ïoh ban ai sha ka sorkar pdeng ban pynïaid sha khmat ïa ka jingtih ïa kane ka surok.
Shillong:U nongaibuit rangbah jong ka National Peoples Party(NPP) u Dr DD Lapang, u la ong,ka jingwan jong u bah Vincent H Pala kam dei ka daw jong ka jingtroin ka party Congress ha ka jylla.
Lah ban kdew hangne ba u bah DD Lapang, u ba long u Myntri rangbah barim ka jylla, u la iehnoh ia ka party Congress ha ka 15 tarik u Nailur 2018 bad pyniasoh noh ia lade sha ka party NPP, kum u nongaibuit kane ka seng sainpyrthei.
“Ka jingtroin ka party Congress ha ka jylla, ngim lah ban kynnoh ia u bah Pala, namar ka jingsdang jong ka jingtroin ka Congress ka la dei naduh na Delhi hi" la ong u bah Lapang ia ki lad pathai khubor ha ka sngi ba ar.
“Ka Congress ka troin na ka daw ka jingtlot ki nongialam jong ka naduh na Delhi bad wat la kim treh ban kam ia kata hynrei ki briew ki kren shibun bad ka jingduh ka jingshaniah na ki paidbah ka la pynduh ia ki na ka bor"u la bynrap.
U bah Lapang u la kdew ruh “U bah Pala u dei u briew u ba stad bad u ba lah ban ialam ia ka Congress bad biang nadong shadong ban ialam ia ka party bad nga iohi ruh ba u la trei shitom halor kane ka bynta bad ngam kwah ban kren eiei halor ka jingialam jong u".
“Ha kane ka election, un iakhun ia ka election 2023, ngin peit la ki paidbah kin jied ia u ban long u nongmihkhmat ha ka jylla lane ki briew ka parliamentary kin phah biang ia u kum u MP, hynrei u bah Pala kum u nongialam u long u ba biang nadong shadong"u la ong.
Da kren ki riew mynshwa iakaei 2 kada sngewdei sngewiahap ymkum kine ki mla business mynta shu ia kynthah iakiwei tangban da rapjot ialade naki kam baki bat ,lapang riewmynshwa ki kham trim ban pyniaid.
Shillong:Ban pynriew spah ïa ka thoh ka tar bad ban buh ïa ki khanatang ha ki sla kot ban neh junom u Babu Jiten Khongwieng kum uwei na ki nongthoh kot na ka thaiñ Riwar Mihngi, mynhynnin ka sngi la pynlait paidbah ïa ka kot ba thymmai jong u kaba kyrteng U Panpoh da u Lamphang ka Ïingdorbar thaw aiñ ka jylla u Bah Metbah Lyngdoh ha ka ophis treikam jong u ha Shillong.
Haba kren ha kane ka jingpynlait paidbah ïa ka kot jong u Babu Jiten u la ïathuh ba kine ki khana kiba u la thoh ha ki kot ki dei ki khana kiba la ju don naduh kulong eh ym kiba i mei i pa jong u ki ïathuh khana ha ka por ba u dang rit kum ka jingïathuh khana kynoi thiah ym satia kiba u dang saiñ thymmai.
Shuh shuh u la ïathuh ba kane hi ka jinglum thup jong u ha ki sla kot ïa kine ki khana ka long khnang ba kine ki khana kin neh junom ha ki jingkynmaw ka jaidbynriew ym ba kin shah klun noh ha ki juk ka technology.
U Babu Jiten u la ong ba kaba pynlong hi ban lum thup ïa kine ki khana ka long hadien ba ynda u la khamsan ka rta u la phah ïa i mei jong u ban ïathuh biang ïa kine ki khana ha kaba i la ïathuh ïa u ba im kynmaw shuh eiei ruh ïa kita ki khana.
“Kane hi ka pynkyndit ïa nga namar wat i mei iba ïathuh ïa nga im kynmaw shuh kumno kiba ym pat ïohsngew lei kin kynmaw dei na kata ka daw ba kane ka kot ka sa mih pyrthei" ong u Babu Jiten.
Haba kren kum u kongsan na ka liang u Lamphang ka Ïingdorbar thaw aiñ ka jylla u Bah Metbah, u la ïaroh ïa ka sienjam kaba une u nongthoh u la noh synnïang lyngba ki khana ha ki kot sha ka jaidbynriew.
Shuh shuh u la ban ba ka khana pateng kaba la lum ha kane kot bad ka mariang kaba long u phniang hi ha kane ka kot ki dei kiei kiei kiba phalang ïa ka jaidbynriew jongngi.
U Bah Metbah u la ong ruh ba kum ka jaidbynriew ba tang 13 lak ha ki lak klur ki briew ha snieh pyrthei ka dei namarkata ba ngin sarong ïa ka jinglong kyrpang kum ka jaidbynriew.
Shillong: Uwei Chowkidar jong ka jaka thung dieng ka KHADC, u ba kyrteng u Bah F.
Khymdeit, u labam klep ïa ka pisa jong ka KHADC haduh kumba 37 lak tyngka.
Kat kum ka jingtohkit ka la lap ïa kane ka jingbam tuh une u nongap pahara ïa ka khlaw thungdieng, kaba la jia ha ka snem 2011-2012 haduh 2013.
Hadien ka jinglap jong ka jingtohkit, ïa kaba une u Chowkidar u la phla ba u la leh shisha ïa kane ka kam bam klep ïa ka pisa jong ka KHADC.
Na ka liang ka KHADC kam shym la shim kano kano ka jingpynshitom, hynrei ka la rai ban shu khate da katulop jong u da 10 hajar man la u bnai, ïathuh u Bah Titos Chyne.
“Kane kadei kaba la jia ha ka snem 2011-2012 bad 2012-2013 bad ka Jingtohkit ruh ka la pynkut ïa kane ka kam da kaba khate tulop na une u Chowkidar" ong u Bah Titos.
Haba la kyli kumno kat 37 lak u la pyndonkam bakla, ka KHADC ka shu ot tulop ïa u.
U Bah Titos, u la ongba kaba lah ban pynshitom ïa une u nongtrei ka long tang ban phah kem ïa u bad lada leh kumta, ka mut ïa ka pisa pat ym ïoh shuh.
Te kaba kham biang ka long ban shu khate tulop na u namar ka Council ka ïoh biang ïa ka pisa ba u la tuh.
Shuh shuh ka KHADC, ka la phah siew ruh ïa u Chief Forest Officer 1 lak tyngka shi bnai na ka 5 laktyngka kaba kaba daiñ kuna ïa u, kum u khlieh jong ka Forest Department ha kaba ka jia kane ka jingdie tuh ïa ki dieng.
Shillong:Ka Chairperson jong ka Meghalaya Assembly Committee on Empowerment for Women ka kong Ampa reen Lyngdoh ka la iathuh ba na ka liang ka Social Welfare kan ai jingiarap 5 lak tyngka ia ka longing jong ki ar ngut ki heprit kiba la shah pyniap ha la u jong u kpa ha ka 31 tarik u Jymmang ha ka shnong Nongrah.
“Na ka liang ka tnad Social Welfare, ka la pyntip ba kan ia san lak tyngka ia ka ne ka longing bad kane kan long ban ia rap ia ki ba kin lah ban ia leh ia ka mokotduma pyrshah ia u nongpyniap ia kine ki heprit,khnang ba kine ki heprit kin ioh ka jingbishar hok"la ong ka kong Ampareen sha ki lad pathai khubor.
Ka Committee ka la dep ban bthah ia ki ar tylli ki Commission ban pynbiang ia ki kaiphot halor ka jingkynnoh ba don ka jingleh sting na ka liang ka tnad pulit ha ka ba ia dei bad ka jingshah pyniap ki ar ngut ki heprit ha ka mied jong ka 31 tarik u Jymmang.
“Ngi la ia kynduh ia ki pulit ha ryngkat ka chairperson jong ka Women Commission bad ka chairperson jing ka Child Right and Protection Commission ban ia kren halor kane ka jingjia ha ka ba ngi la bthah ia ki ne ki ar tylli ki Commission ba kin pynbiang ia ka kaiphot ka jinglap jong ki halor kine ki jingkynnoh"la ong ka Kong Lyngdoh.
Ka la ong ruh “Ha kane ka jingialang, ngi la dep ban kyntu ia ka tnad pulit ba ki donkam ban pynkhreh noh mar mar ia ka jinglap jong ki pyrshah ia u ne u rangbah u ba la shim iaka jingim ki khun ba dang rit jong u".
“Na ka liang ka Commission, ngin ym shong thait ngin ym kynran dien bad ngin ym shah shuh ban don kano kano ka jingshim sting ban iohi ba kum kane ka jingjia kan wan jai biang ha ka jylla baieid jong ngi “ka la bynrap.
Ka la iathuh na ka liang ka Commission ka la dep ban ia tai halor bad pan ia ka jingpynshai na ki pulit ia ki katto katne ki kyndon ban kylli hangno kane ka case ka la poi.
“Kat kum ka jingiathuh ki pulit ngi sngew ba ia kane ka case la shim khia bad ki don ki jingduna hangne hangtei bad lada donkam ban shim khia ia kito ba khlem trei hok ia la ka kamram ha ka por ba don ka jingujor ia kane ruh kin peit bad wad bniah da kine ki Commission" ka la bynrap.
“Ka Commission kan ym shong thait haduh ba ka jingbishar hok kan wan na ka bynta kine ki heprit jong ngi.
Ngi la dep ban bthah ia ka Women Commission bad ka Child Right Commission ki ba donbor ban ia trei lang bad ki pulit halor ka ne ka jingjia"ka la ong.
“Ha kane ka jingialang, ka Commission ka la bthah ia u DGP ban pynthikna ba ki Police Station na ka bynta ki kynthei ki dei ban tip ia la ka kamram ha ba wan ka jingujor, ki pulit ki don ia ka bor ban pyntrei kam bad balei ki khlem lah ban leh ia kata bad namar ba ngi la mad ia ngi la dep bthah ia ki bor peit ba kin dei ban shim khia"ka la bynrap.
Ka kong Lyngdoh ka la ong “Ngin ap ia ka kaiphot na ki Commission halor ka jingkynnoh ba u shoh ia ka lok ha jaka paidbah bad halor ka jingbym treh jong ki pulit ban wad ia ki ha ba la wan ban ujor da kiba ha ing jong ki".
Na ka liang ka Committee, mynta ka sngi ka la bthah ia ki pulit ba lada ka don kano kano ka jingwan ujor halor ka jingiakajia ha ing ha sem ki dei ban shimkhia mardor ban tehlakam ia kum kine ki jingjia.
Ka kong Lyngdoh ka la pynshai ruh ba ka Committee kam don bor ban batai halor ka ain hynrei ki lah ban kyntu ia ki, ba ki dei ban Chargesheet noh kham kloi, khnang ban lah ban ioh ka jingbishar hok ia kine ki heprit.
Shillong:U bah Disparsing Rani, u nongwad RTI, mynta ka sngi, u la kynnoh ba ka jing kam jong ki briew ki ba sah ha Iew mawlong (Them metor) ba ki don ia ka pata jaka, ka dei ka ba ki shu thoh bad ia kane la lap lyngba ka jingwad da ka RTI, halor ka jingioh bor ding ha kane ka jaka.
Ban tip la kine ki briew ki don ne em ia ka pata jaka ha them iewmawlong u bah Disparsing, u la pan da ka RTI ha ka 22 tarik bnai ba saw sha ka ophis jong ka MeECL, ban tip la ki don kot ki don sla ne em ki briew basah ha Them Metor bad kane ka long, namar ba baroh ki tip ba da kwah bording kin hap ai NOC lane ka kot pata.
U la ong “Ka long kaba sngewsih ba na ka liang ka MeECl wat la mynta la dap 40 sngi ruh, kam lah ban ia ki kot ki sla,kane ka paw shai ba kine ki briew kim shem la don ia ka kot pata bad ka long kaba lyngngoh ba kane ka tnad ruh ka pynbiang bording da kaba ka la pynkhein ia ki kyndon jong ka".
“Haba ki kam ba ki don ia ka pata ka dei kaba ki shuh thok namar ba ha ba ki leit ban pan ia ka bording ki donkam ban ai da ki kot pata lane ki NOC na ka Municipal lane ka kot na u Syiem Mylliem hynrei ka MeECL kam lah ban ai kine bad kane ka paw ba kine ki briew kim shem la don kano kano ka kot ka sla"u la bynrap.
U bah Rani u la ong “Kat kum ka jingkam jong ki briew ba sah ha kane ka jaka ka long ba ha u snem 1853 u Syiem Mylliem u la ai ia kane ka jaka sha kine ki briew bad haba ai ia ka jaka ki dei ban don ka pata.
Ha u snem 1954 ka la don ka jingiateh soskular hapdeng u syiem Mylliem u Join Manik bad u L Paul u ba dei Vice Chairman ka Shillong Municipal ha kato ka por".
“Ka don ar tylli ki jaka kiba ia soi kat kum ka jingiateh kawei ka long ka ba jaka ka ba don 21837 Sqft, kawei pat ka dei 11577 Sqft kata ka dei kat kum ka jingiasoi hapdeng u Syiem Hima Mylliem bad ka Municipal.
Halor ka jingkam jong ki briew ba sah ha kane ka jaka ka long ba kim pdiang ia kane namar ba ki la kam ba ka ain jong ka District Council 1957 kam trei kam bad ka Land Transfer Act ruh kam treikam namar ba ki lada ioh ia ka kot pata ha ka 1953″u la bynrap.
U la ong ruh “Kat kum ka jingiateh ka paw shai ba lada ka Municipal ka pynkhein ia kano kano ka kyndon ruh ka Hima mylliem ka lah ban shim biang ia kane ka jaka.
Ha u snem ba don ka jingiakhih na ka liang u syiem u la sorjamin ruh lehse ioh ka don ka jingpynkhein hynrei na ka laing ki pulit ki ai pynban ia ka ejahar pyrshah ia u syiem bad kane ka long ka ba sngewsih ban iohi".
Na ka liang u Bah Disparsing, u la iathuh ba un leit ban ujor pyrshah ia ka ophis jong ka MeECL, namar ba ki khlem lah ban ai ia ki kot ki sla kumba la pan ha ka RTI sha u Chief Commission Commissioner.
Shillong:Ki nongtrei bylla sngi kiba hapoh ka shatri jong ka All NEHU Workers Union (ANWU) mynta ka sngi ka 20 u Jylliew, ki la leit ban ïakynduh ïa u Lat ka jylla ban pynsngew ïa ki jingeh bad ki mat jingdawa jong ki ban ithuh noh ia ki kum ki nongtrei ba pura ha ka NEHU bad ban kyntiew ïa ka tulop jong ki.
Haba kren sha ki lad pathai khubor, u President ka ANEHUWU u Bah Napoleon S.
Mawphniang, u la ïathuh ba u lat u la kular ban shim khia ïa kane bad shen un sa khot ïakren biang ïa ki halor ki mat jingdawa, u la ong ba bun napdeng ki nongtrei ki ioh ïa ka tulop kaba rit, bad u la ong ba ki don pat kiwei ki nongtrei kiba dang shu wan dang mynno, hynrei ki la ioh ïa ka kam kaba pura, kumta kam long kaba biang bad kaba ryntih.
Haba kylli u la ong ba haduh mynta ha Tura bad Shillong ki ïa don baroh kumba 505 ngut ki nongtrei casual.
“Ki don napdeng jong ngi kiba dang shu trei, hynrei, namar ki don briew ba ïa ithuh ithaw kumta ki ioh regular noh, kam long kaba biang kaba ryntih, lada phi don khun saw ngut ïa uwei phi ai bam da ka doh ïa uwei pat da u maw, ka long hi", La ong u President ka ANEHUWU.
U la ong ba ki don kiba lah trei da ki phew snem kumta ki don hok ban ïoh ïa ka jingithuh kaba pura, bad shuh shuh u la ong ba ka jingdawa jong ki ka long ban ïoh ruh ïa ka shuti lada jia ba don napdeng ki nongtrei kiba dang kha khun.
U la ong ba ki nongtrei baroh hapoh ka union ki dei ki casual, ki contractual bad kiwei kiwei.
Nongpoh: Katto katne sngi hadien ba la mih ha ki lad pathaikhubor, kaba la pynpaw ba ka la don ka jingorpait hapoh ka Model Degree College kaba don ha Patharkhmah, u Bah Sosthenes Sohtun, MLA Jirang ha ryngkat ki Engineer, ki briew na ka tnat pule puthi lem bad kiwei, mynhynnin ka sngi, ki la leit ban jurip ia katei ka Kolej bad ki la lap shisha ba la don ki bynta ba la orpait ha ki katto katne ki bynta jong katei ka Kolej.
Ha katei ka jingleit jurip, kaba la don lang u Bah B.
Tariang, Senior Consultant Civil Work, Education Department, u Bah R.
Mawroh, Principal Consultant, u Bah Victor Rani, MDC Jirang lem bad kiwei, ha kaba ki la lap ia ka jingorpait, ha ki bynta ka Expansion Joint, ne ki jaka ba pyniasoh hapoh katei ka Building.
U Bah B.
Tariang, u la ong ba watla ka la don ka jingorpait ha kitei ki bynta ba pyniasoh hapoh katei ka Kolej, hynrei u la ong ba katei ka jingorpait kam don jingktah ei ei ruh em ia katei ka Building, namar ki dei ki bynta kiba suk ban shna, ia kaba kin sa shna da kiwei pat ki tiar kiba kham biang, khnang ban pynjah noh ia katei ka jingorpait.
Utei u enjiniar, uba la leit ha katei ka sngi, u la ong ba ka kamram jong u kan dei beit tang na bynta jong katei ka Building, hynrei ia kiwei pat ki jingdonkam, kiba kynthup ia ka surok, ka bording bad ka umbam umdih, ia kata te um don jingtip ei ei ruh em.
U Bah Sosthenes Sohtun, haba kren sha ki lad pathaikhubor, u la pynpaw ba um lah ban kren ei ei halor katei ka jingorpait ka Kolej bad uba la shaniah beit ha ka jingbatai jong ki enjiniar bad kiba la ong ba kam don jingktah ei ei ruh em, namar katkum ka jingbatai ki enjinair, ki ong ba kam don jingktah bad ia kaba kin sa phah maramot noh shen ha u Kontraktor uba pynshna ia katei ka Building jong ka katei ka Kolej.
Haba u kren halor kiwei ki jingduna, kiba kynthup ia ka Surok, ka Bording bad ka Um, u Bah Sosthenes Sohtun, u la ong ba u la dep ban iakren bad ki briew ka tnat PWD, PHE bad MeECL, ia kaba ki la kular ba kin sa pynbiang noh ia baroh ki jingdonkam hashwa ban plie ia katei ka Kolej.
Namarkata, nga kyntu ia ki paidbah, ba kim dei ban shu imsngi eh tang ha ka ban wad daw wad dong, namar ka sorkar ka la lehbha shaba palat ban pynioh ia katei ka Kolej bad kaba la long shisha ka jingmyntoi ia ki samla ha katei ka thain hi baroh kawei bad uba la ong ruh haba trei ia kano kano ka kam, kan don beit ka jingduna hangne hangtai, hynrei ban shu pynhun ne shim kabu ilekshon ia kiba kum kita, ka long kaba bakla eh, u la bynrap.
Lah ruh ban kdew hangne, ba ia katei ka Model Degree College, la tei lyngba ka jingbei pisa na ka Rashtriya Uchchatar Shiksha Abiyan, ha ka jinglut kaba la poi kumba T.
11 Klur bad katei ka Kolej kan sa ai jinghikai ha ki lai tylli ki bynta (Stream), kata ha ka Science, Maths bad Arts.
Ka sngi 21 tarik jong u snem 1972 la lah long ka sngi kaba khraw bad kaba kmen tam ba ngi ia khlad naka Jylla Assam ban ioh ia Jylla Meghalaya lyngba ki jing iakhih ba long kyllum lang da u paidbah na kylleng ki shnong khlem da poi sha ka jing ia umsnam bad kane ka leit long kaei kaei kaba iahap ka nuksa u Mahatma Gandhi uba lah ialeh tyngeh pyrshah ki bor ka Sorkar Bilat lyngba ka “Non Violent Movement".
Une u riew khraw u la hikai iaka lynti jong ka jing iakhih khlem kano kano ka jing ia umsnam (non-violence) pyrshah iaka Sorkar Bilat bad pyrshah iaki bor synshar jong ka ha kito ki phew snem haduh ba ngi da ioh iaka jing laitluid ha ka 14 tarik August 1947.
Ka jing ioh Jylla ka jong ngi ki paid Khasi, Jaintia bad Garo ka la long pynban ka jing jop namar na baroh kylleng kylleng ki shnong baroh ki iawan snoh kti ban dawa iaka hok namar ka jing shah pynduh hok ha ki paid ba bun haka por ba dang don hapoh ka Assam.
Ngi la kmen la iashad hynrei phewse ki nongialeh ha kato ka por ki khlem iohi jngai ia kaei ka bansa jia hadien katto katne ki snem bad lada ngin ia ujor ia kaba mynta ka long shisha kaba thamula.
Ha kane ka artikle ngan poi sha ki mat ba kongsan mynta.
U Pud U Sam: Ka Jylla jong ngi lada ngi peit bad pule iaka Geography jong ka Meghalaya ka kdew iaka jingheh ba 22,429 sq.
km ka Total Area kyllum land naduh khappud ka Assam ter ter shaduh sha khappud bad ka Ri Bangladesh.
Kane ka dei kat kum ka jing bniah bad jingthew naka Survey of India.
Hynrei ngin da phai sha u pud u sam ba mynshwa, ki jaka jong ki Hima Khasi ha kito ki por ki dang dei hapoh ka Province ka Assam ngin lap ba don ruh kiba hap shapoh ka Ri Bangladesh (East Pakistan) ha shwa ka Partition ha u snem 1947 bad ynda lah jia ka thma ka Indo-Pak War 1971 ha kaba ka Ri Bangladesh ka mih bujli ha ka jaka jong ka East Pakistan.
Ngi leit poi kylla sha ka jingduh noh ei ki jaka daki phew hektar bad haka jing kmen ban ioh Jylla ngim shem la bniah iaki kot ki dulir ha katei ka por da ki nongialeh Hill State.
Kane ka poi sha ka jingrung ki refugee napoh shylliang pud hapdeng ka thma 1971 pyrshah iaka East Pakistan (mynta Bangladesh).
Kaba sngewsih ka long ba watla ngi lah kot sha 50 snem mynta, ka long kaei kaei kaba sngew lehrain ba ym shem lah ban pynbeit ban thew bad ban bniah ia u pud u sam katba kiwei ki Jylla ki ialeh ban pynbeit.
Ka Assam ka dei ka Jylla kaba heh ha kito ki snem por ba dang synshar ka Sorkar Bilat bad hadien kata ka Sorkar India, kaba sngewsih ka long ba ngim shem lah wad kaei ka daw ba ngim lah ioh tynrai iaka jingsdang jingkut u pud u sam.
Ngin da khein iaka jing shisha, baroh kine hynriew tylli ki Jylla ki dei kiba mih naka Assam, kumba long mynta wat kum ka Jylla Mizoram bad Nagaland ki dang ia don ki kynrum kynram bad ka Assam.
Ngi tip ka long kaba eh ha ki khep ba nyngkong tangba hato ngi la ia pyrshang ban sdang, ne ngi shu kut tang haka kam bujli ki kot buji sla mar kylliang haka miej dih sha?Ngi dei ban ai burom ia ka jing kloi jong u Myntri Rangbah Duh ka Jylla jong ngi Late Evansius Kek Mawlong (Bam Kwai ha Dwar Blei) ryngkat bad u Prafulla K.
Mahanta uba lah long u Myntri Rangbah Duh ka Jylla Assam ha u snem 2000 haba ki lah leit sha Khanduli ha Jaintia Hills ban ia jngoh iaki jaka ba don hapdeng ka jing kajia.
Ka nongrim ba ka Jylla Meghalaya ka ong iaka Assam ba ki jaka hapoh Block I bad Block II hajan Khanduli ki dang dei hapoh ka Jylla jong ngi tangba la shu ‘temporarily’ lane ka jing pynbeit ba shipor lah ‘transfer’ sha Karbi Anglong district jong ka Assam.
Hadien kane ka jing iakyduh jong kine arngut ki Myntri Rangbah tang hadien katto katne, la don ka jing kynnoh naka Assam ba ka Meghalaya lah skut jaka haduh 250 bigha bad la buh ki jing khrong khajna ia kaba lah pyndam doh da ki pulit ka Assam.
Dei ha katei ka jing jia haka por ba long CEM KHADC da i Bah Bindo Lanong ha kaba i lah ban jur ba ki khyrdop khrong khajna ki dei beit hapoh u pud u sam ka Meghalaya ym kumba la kynnoh da ka Assam ba ngi la leit kyntur sha u pud u sam jong ki.
Ka Assam ha katei ka por ka la leit ban pyndam iaki khyrdop khrong khajna ha Pilingkata, Latakata bad ha Patharkuchi ia kaba ka kam trai sha lade.
Ynda ngi sngap wat haduh mynta ka jing kyntur pud kam dei tang sha thain Ri Bhoi wat sha liang ka West Khasi hills naduh Mawsikar, Langpih, Kyrshai ter ter.
Kaba kongsan ban leh dei ban sdang iaka Cadestral Survey da ka jing iatreilang ka KHADC, ka tnat Land Records, ka Home (Police), Revenue, Law bad ka Political department.
Ka jing eh hangne ka dei ba kumno bad ha kano ka rukom kin treilang khlem da kynjoh ktien bad ka Assam? Ha nga shimet, nga sngew ba haba ngi tip iaka nongrim katkum ki sakhi satar ba don ki Syiem jong ki Hima Khasi bapher bapher ki jaka ba hap hapoh u pud u sam jong ki, bad kumjuh ruh haka KHADC ngin dei ban iaid sha khmat khlem jing artatien ban ia kren haka Supreme Court ka Ri tad haduh ba ka Sorkar Pdeng ruh kam banse ban hiar lang sha ka madan thma hynrei hato ka Sorkar Meghalaya ka lah pyrkhat ki lad ne em ba tehlakam iaka Assam? Ka jing huri hura khappud ka ktah bha iaka shongsuk shongsain hapdeng ki briew jong baroh artylli ki Jylla.
Ka dei ban don ruh ka ‘Political Will’ kaba mut ka rai Rangbah jong kita ki 60 ngut ki MLA ba la shah jied, phewse ka long pynban ka kam kai ba haka por ba ki kanbas ki khlei lut hynrei ynda poi ha Iing Dorbar Thaw Ain ka Jylla kim shim khia ban iatai ki lad ki lynti ban sdang.
Ki jing iakren hapdeng ki Chief Secretary level, kam nym lah ban poi sha ka thong lada ki Myntri ba bat haka kyrdan MLA ki synroplang ban pynbeit iaki jingeh u paidbah.
Ngi la iohi haki dur ba mih ha la ki mobile ba kumno kita ki nongthaw Ain ka Jylla Mizoram ki lah iamih ryngkat ka jing ai mynsiem iaki pulit lajong ban pyneh ia laka nongrim haba thmu wan kyntur pud da ki nong mynder ki bym dei ki Assamese.
Ha ngi shane, man ba jia ka jingkynad ha ki jaka khappud, ki MLA ha Assembly lait naka kren kim nud ban pyni ka mynsiem ban iadon lang bad kita ba shah pyn julor bad kiba shah pyndik haki bor ka Assam, haba kumta shano ka don ka jingieid Jaidbynriew bad ia kiba duk?Wat mynta hadien ka jingsoi ia kata ka Memorandum of Understand MoU hapdeng kine artylli ki Jylla da ki Myntri Rangbah jong ka Assam bad Meghalaya ngi dei ban sngewthuh shai ba katei ka jingsoi kam don nongrim khlem da bniah bad bishar daka Parliamentary Committee on inter-state border namar ba ka dang hap hapoh ka bor jong ka Sorkar Pdeng.
Lehse tharai ruh hato ngi dang sngew donkam ne em ban phai biang sha kane ka Re-organization of States 1956 Act ha kaba lah pyn phiah iaki Jylla halor ka ktien ka thylliej (linguistic lines) katkum ka Riti Synshar ka Ri India.
Ngi dei ban sngewthuh ba hapoh la jingpyn kupbor ka Riti Synshar ka Ri hapoh ka khyrnit ba 131 ka Supreme Court ka Ri ka lah ban tuklar lada mih ka jing huri hura hapdeng artylli ki Jylla bad kumjuh ruh hapdeng ka Sorkar Pdeng bad ki Jylla kumba ngi lah ia iohi kaei kaba jia hapdeng ka Assam bad Mizoram ruh dang shen.
Ka jing kylli kaba mih mynta, hato ngin dang kyndit lano na kane ka jing samthiah ka jing lynniar ki paidbah ba mad ki jingeh ba laiphew rukom haki jaka khappud?(Shaphang u nongthoh; U dei uba la trei sha Jaintia Hills haka projek IFAD-MRDS, kumjuh u la don bynta shipor ha ki projek jong ka NABARD bad u dei u Resource Expert ha Community development.
U dei ruh uba la ioh iaka Youth Icon Award ha 2012 Citizen Journalism).
Nongpoh: Ki riew rangbah na ka jaid bynriew Khasi, kiba dei kiba shong ba sah ha ki shnong bapher bapher ha ki shnong kiba don ha Karbi Anglong Assam, hynnin ka sngi Saitjain, ki la pynlong ia kawei ka jingialang ha Umlapher ha Karbi Anglong bad lyngba katei ka jingialang, ki la thaw ia kawei ka kynhun, kaba la tip kum ka United Khasi People Organisation (UKPO), khnang ba kin ioh ban peit ban khmieh na bynta ka bha ka miat ki Khasi kiba shong ha Karbi Anglong.
Ha katei ka sngi kaba ki la pynlong jingialang bad thaw ia katei ka kynhun, kitei ki riew rangbah, ki la ioh ruh ban jied ia ki nongkitkam ka UKPO, ia kaba ki la jied ia u Bah Pynshngaiñlang Rattane ba un long kum u President, u Bah Kular Skhem Khynriam kum u Secretary, nalorkata la jied ia arngut ki nongaibuit kiba kynthup ia u Bah Niwel War bad Pius Sten lem bad kiwei.
Katkum ka jingkren u Bah Niwel War, u la ong ba ha katei ka jingialang, la ioh ban iakren halor shibun ki mat, kaba ki Khasi kiba sah ha Karbi Anglong bad ka jingthmu jong katei ka kynhun, ka long ban wanrah ia ka jingiatylli bad ka jingmyntoi ki Paid Khasi kiba sah ha Karbi Anglong Assam bad ha kajuh ruh ka por ba ki Khasi kiba sah ha Karbi kim dei ban shah pynthud bad nalorkata ki la iakren ruh na ka bynta ban pynneh pynsah ia ki riti ki dustur jong ki Khasi kiba sah ha katei ka jaka.
Nalor shibun tylli ki mat kaba ki la iakren ha katei ka jingialang, la ong ba katei ka kynhun kan kynthup lut ia baroh ki paid Khasi khara ba shong basah ha Karbi Anglong, ha kaba don ki khep kaba ki kynduh jingeh bad kumba ka dang shu jia shen kaba iadei ban jied ia ki nongmihkhmat sha ka Karbi Anglong Autonomous Council (KAAC).
Ha kawei pat ka liang, katei ka kynhun ka la rai ban buh ia ka jingdawa, ba dei ban don noh uwei u Member of Autonomous Council (MAC) ne u nongmihkhmat shu sieh na ka jaid bynriew Khasi ba un don hapoh ka KAAC, khnang ba un ioh iasaid iakren na bynta ka jingdonkam ki paid Khasi kiba sah ha katei ka thain.
Katba nangmih ki sngi,katta ka kam shakri paidbah(political services) ruh ka la nang i shongshit bad itynnad shuh shuh namar ka jingbym lah nguid shuh ki riewshisha bad ki nongialam jong ki Balang bapher bapher halor ki kam thok bad kam shukor bein kine ki nongsain pisa pyrthei (politicians)ia ki paidbah ba lui lui(innocent people).
Ha ka por ba ialeh MP Elecshon i (L) Rev.
PBM Basaiawmoit, ki la mih bun ki jingkynthoh ba har rukom ba, ki briew kiba la bat ia ka kyrdan Pastor(Reverence) kim bit satia ban ia khleh bad kynsum lang bad ki kam shakri paidbah(politics).
Don pat kiba ai mynsiem bad pynshlur ruh ba kaba shakri ia u para briew kalong hi ka jingshakri ia u Blei.
Na ka Result MP ha kito ka por,u (L) PBM Basaiwmoit u la ioh bun bha ki vote bad imat, bun hi ki paidbah kiba kyrshan ia ki Pastor ban mih sha ka kam shakri paidbah.
Hynrei, naduh kham mynshwa ruh,ki don hi uwei ar ki Pastor kiba don bynta ha ki kam politic,don ruh kiba bat wat kum ki president ne secretary ha ki circle/Block level.
Mynta u snem pat,ka jingkyrmen ka wan biang ba don katto katte ki briew kiba la bat teng ia ka kyrdan Pastor ki la mih shakhmat ban shakri noh ia u paidbah nalor ka jingshakri ia ki Balang.
Ka jingmih bad sei kyrtong ka seng VPP na Mairang Assembly Constituency ia ka kyrteng uwei u Pastor(Rev) uba angnud ban pynkylla bad pynthymmai noh ia ka rukom pyrkhat(mindset) ki briew sha kato ka thain ka la pynkyndit ia ki paidbah khamtam ia ka Dome kaba hap kyrsan khlem poi pyrkhat wat u Speaker ruh, kaba la tei skhem bha ia ka New building ka Assembly ha Mawdiang Diang dangshen.
Sa uwei pat u Pastor uba dei ruh u Doctor of Devinity u la kwah bad pynpaw pyrthei ban iakhun Election noh na Jowai Constituency ha ka MLA Election 2023 ban sa wan shen.
Mynta ka taiew pat,sa u Pastor cum social activist, i Rev K.
Pyrtuh i la mih kyrteng ban iakhun noh ia ka Election namar ka jingshah thok bad bym ler kine ki nongsynshar kiba bat mynta ia ka bor sorkar ban peit bad khmih lem ia ka jingeh, jingkordit ba u duk u suk, u thap u dap, u paidknup u paidtrap u ia kynduh na ka por sha ka por.
Ka jingmih jong kine ki Pastor ban ialeh ia ka election kan long ka jingkyrkhu ia ki paidbah namar kaei kaba don hapoh ka dohnud jongki ban shakri ia ki para briew kin pynpaw shai ha kane ka election ban wan.
Lada kane ka dei shisha ka jingpasiaw kaba napoh,kan don beit ka jingkylla ha ki katto katne ngut ki paidbah bad lada kalong ha kata ka rukom,ka dei ka dak jong ka jingsdang(it is the beginning) hynrei kam dei pat ban long ka jingkut noh(the end).
100% jingkylla kan wan…The fear of God is the beginning of knowledge ong ka Bible…Ki paidbah ki dei ban sngewthuh bha mynta.
tlot ka synshar khaddar te lah jot ka jaidbynriew…Say No,Never to cash for Vote.
Ki dak jongka jingpang thyroid bad ki jingbam kiba lah ban iarap naka bynta ka jingtreikam bha jongu thyroid.
U thyroid udei u glands uba iasyriem haka dur jongka thapbalieh uba don ha khmat jong u ryndang bad u don ka jingkitkhlieh naka bynta ban pynmih iaki thyroid hormones.
Kine ki hormones ki iarap ha kaba pynbiang iaka temperature jongka met, ka metabolism bad ka jingkhih ne jingtied jongki thiedsnam (pulse).
Lada ka jingtreikam jong u ka shah pynthut ha kino kino ki rukom kalah ban pynlong lynga iaphi, bad kalah ruh ban wanrah ka jingktah kaba jur ha u liver, ki snier, ki khyllai bad ka wanrah ruh iaka jingkiew ne jinghiar jongka jingkhia kaba shong haki jait jingshitom thyroid kiba ktah iaphi.
Kino kino ki jingthut ha kaba iadei bad thyroid kalah ban wanrah iaka jingpang kum ka hypothyroidism, hyperthyroidism bad kiwei kiwei pat ki jingpang kiba iadei bad u thyroid.
Hangne kidon katto katne ki dak jingshitom kiba hakhmat eh jongka jingpang thyroid kiba phi dei ban tip.
Bad kidon ruh katto katne ki jingbam kiba phi lah ban kynthup naka bynta ban kyntiew iaka jingtreikam bha jong u thyroid.
KI DAK JINGSHITOM JONGKA JINGPANG THYROIDKATTO KATNE KI JINGBAM KIBA PHI LAH BAN KYNTHUP HAKI JINGBAM BAN KYNTIEW IAKA JINGTREIKAM BHA JONG U THYROIDKI SLA JHUR JYRNGAM:— Ki sla jhur jyrngam kidei ki tynrai halor ka jingdon ki antioxidants, la magnesium bad ki minerals kiba lah ban aibor iaka met bad ki kyrshan iaka koit ka khiah jong u thyroid.
KI JINGBAM DURIAW:— ki jingbam kiba ioh na duriaw kum ki dohkha Seaweeds, ki Tuna, ki Salmon, ki shymprong bad ki Sardine kidei kiba bun ka iodine.
Ki thyroid glands ki donkam iaka iodine ban pynmih iaki thyroid hormones bad da kaba bam ia kine ki jingbam duriaw kalah ban iarap pynbiang halor ka jingtreikam jong u thyroid.
Hynrei dei ban bam antad kat ban biang ban lait na kino kino ki jingeh.
KI SOH EHSNEP:— Kine ki jait soh bunsien ki ju ai shibun ki jingmyntoi naka bynta ka jingkoit jingkhiah ka met ha baroh ki liang.
Ki soh ehsnep kum u cashew, ki soh khyllam bad ki symbai pathaw kidei kiba bha naka bynta ki thyroid.
Hynrei dei ban bam antad ne bam katban biang lada phi dei kiba don lypa iakane ka jingshitom.
KA VITAMIN D:— Ka Vitamin D kadei ka jait fat soluble vitamin bad kadei kaba donkam bha naka bynta ka koit ka khiah jongka met.
Ki jingpule ki pyni ba ka jingbun ka Vitamin D haka met kalah ban iarap kyntiew iaka jingtreikam jongu thyroid.
Ki jingbam symboh Oatmeal, ka soy milk, u soh ne ka umsoh niamtra kidei ki katto katne na ki jingbam kiba bun ka Vitamin D.
Ka jingkynthup iaki jingbam ba bun ka Vitamin D ka iarap ruh naka bynta ki shyieng, ki dohksah bad ki bniat.
BROCCOLI:— U broccoli, ki Brussels sprouts bad u Phul kidei ki jait jhur cruciferous kidei kiba iarap ban kyntiew iaka jingtreikam jongu thyroid kiba phi dei ban kynthup haki jingbam jongphi.
Kine ki jait jhur ki iarap ban pynduna iaka jinglong tyrha hapoh ka met bad ki iarap pyllait naki jingpang kiba nehslem haka met.
Kine ki jait jhur ki iarap khamtam is kito ki briew kiba don iaka hypothyroidism.
KA PYLLENG:— Ka pylleng kadei kawei na ki jait jingbam kaba tyrwa shibun ki jingmyntoi ha kaba iadei bad ka koit ka khiah ha baroh ki liang.
Ka jingdon ka selenium haka khangai pylleng kaba long ka thymmei halor ka jingdon ki minerals kiba lah ban iarap pynkylla ne pynduna iaka jingpang thyroid T4 sha ka T3.
Ka pylleng ka lah ban iarap kyrshan naka bynta ka jingdonkam ha u thyroid.
KHUBLEIlong ne em ban sumar ia u ne u jaid ha ka por armet? ha kino ki jaka sumar ki ba don jingsumar ia u ne u khniang jing pang.
Shillong: U Conrad K Sangma, myntri rangbah ka jylla, ula leit jngoh mynta ka sngi, ia ka shnong Dangar ha  Mawsynram Block, ha kaba ki la don 5ngut ki briew kiba iap, na kajuh ka longiing, ha katei ka jingjia.
Ha katei ka jingleit U Sangma, ula leit jngoh ruh ia ka iing jong U  Shanborlang Marak, u lok bad u kpa jong ki 5ngut kiba iap, na katei kajuh ka iing, kiba iap na ka jingtwa khyndew ha  Dangar, East Khasi Hills District bad ula ai ruh ia ka mang pisa, ban siew sha ka kmie, ka kong Kyllity Langpen, kaba iap ha ka jingtwa khyndew, ha ryngkat bad ki 4ngut ki khun jongka.
Nongpoh: U Dasakhiatbha Lamare, MLA ka Mawhati Constituency, hynnin ka sngi Saitjain, u la leit ban sam tin sopiing sha ki 223 tylli ki longiing ba duk kiba don ha ka thain Umlaper bad Umsiang, ha kaba ia katei ka jingsam tin la pynlong ha ka shnong Umsiang.
Nalor u MLA, kiba la sakhi ruh da ka jingdon kiwei ki riew rangbah, kiba kynthup ia u Bah RM Mukhim, Working President ka NPP Mawhati, u Bah Donboklang Kharnaior, General Secretary ka NPP Mawhati, u Bah Shemphang Lyngdoh lem bad shibun ngut ki riew rangbah jong katei ka thain.
Haba iadei bad katei ka jingsam tin sop iing sha ki longiing baduk, u Dasakhiatbha Lamare, u la pynpaw ia ka jingkmen ba kum u nongmihkhmat, u la lah ban aiti ia kitei ki tin sop iing, ia kaba u la thied lyngba ka skim SRWP jong u snem 2021-2022, ia kaba u la angnud la slem bah ba un aiti noh ia kitei ki tin sha kito ki longiing kiba dei hok ban ioh.
Haba ai jingkren ha katei ka sngi, u Dasakhiatbha Lamare, u la pynpaw ba watla u la hap ban iehnoh ia ka Mawhati bad uba la leit ban iakhun na Nongkrem, hynrei watla katta u la lehbha na bynta ka Mawhati, ha kaba kawei na kiba u la lah ban leh, ka dei ka surok na Umsning sha Sonidan, nalor kata u la ong ruh ba wat ka surok na Sonidan sha Umsiang ruh kan sa urlong.
Na bynta ban dang iai buddien ia ki kam bym pat dep, u Dasakhiatbha Lamare, u la kyntu ia ki paidbah jong katei ka thain, ba ha kane ka kynti kaba mynta ba ki dei ban kyrshan tyngeh ia u Bah Shemphang Lyngdoh, u ban sa long kum u kyrtong ka NPP na Mawhati na bynta u 2023.
last election me shu thied ia ka vote ki paitbah kumno me nud ban ong ba ki kyrshan ia me, lada wan ki briew na Mawhati ban wan pan jngiarap me ong ba me lah ba iarap namar me la siew ia ki breiw ka Mawhati  ha ka last electionDang ia bt pisa te surok ruh um don n jingmyntoi ruh um nyn ioh ei2.
Ha ka 17 tarik Jylliew 2022 ka KAM Meghalaya ka la pynlong ia ka jingїalang jong ki nongshong shnong ha Anchorage Guest House ha Malki point bad kumba spah ngut ki nongshong shnong kiba na ki jylli bapher, kiba trei ki jaitkam bapher bad ki samla pule ki la wan bad їashim bynta shitrhrem ha ka jingїatai bad їatei nia halor ki mat ki ishu kiba ktah jur ia ka Jylla mynta.
La pynїaid ia ka rynsan jingїalang da I Kong Wanpynhun Kharsyntiew, I nongїalam jong ka Seng ki nongtrei їingbriew (All Meghalaya Domestic Workers Union).
Ka KAM ka kut jingmut ban їeng bad їakhun nyngkong eh pyrshah ia ka jingsngew kutlad bad jingduh jingkyrmen kaba mih na ka daw ka jingrunar bad jingsniew jong ka synshar khadar ha kane ka pateng.
Ka synshar khadar ha kane ka pateng ka la kheiῆ dew thala lut ia ki nongrim jong ka synshar-bishar bad ka treikam treijam; kum ka hok, ka jingshisha, ka jingai jingkheiῆ bad ka jingїatip lem.
Ha ba ai ka jingkren maitphang, ka Kong Angela, kawei na ki nongseng jong ka KAM Meghalaya ka la ong, “Ngim dei ban shah pynbor ne shah pynbieij ha kata ka rukom pyrkhat kaba la їaid їew bha mynta kaba ong ba ngin jied noh ne pynїasoh їalade bad ki briew kiba kham duna ka jingleh sniew ne kiba kham duna ka jingbam sap ne kiba kham duna ki kam thok kam shukor.
Ngim lah da lei lei ruh em ban їapeiῆ bad їapynleit pynwan ia ki nongrim tynrai jong ka jingim, ka hok, ka jingshisha bad ka jingῆiewkor ῆiewburom para briew kiba ngi hikai ia ki khun ki kti.
"U Kyrsoibor Pyrtuh u la ong, “ngim dei ban man thait ban їatai nia bad wanrah ki jingmut, ki buit bad ki jingtip kiba shai kdar bad ngim dei ban tieng ne phet rieh na ka jingїatai nia kaba laitluid.
Ka jingkylla kan ym wan lymda ngi їathir-їatai halor ki saiῆpyrkhat bad ki mat ki jura kiba ktah ia ki paidbah nongshong shnong.
Ha kajuh ka por pat ki jingїatai kin shu bijai ei bad kin ym larkam satia lymda ngi jngi bad їashim bynta ha ki jingїakhun bad jingїakhih kiba man la ka sngi ban їeng pyrshah ia ki bor jong ka jingbamsap, ka thok ka shukor bad ki kam pyntriem kiba bun jait.
"Ka KAM ka mih na ki jingїashem kiba ngi mad ha ki jingїakhun bad jingїaleh kiba bapher jong ki riewpaidabh bad ki nongshong shnong.
Naduh ki jingїakhun na ka bynta ka jingїalong mar ryngkat shynrang bad kynthei haduh ka jingїakhun na ka bynta ban їada bad pynneh pynsah ia ka mariang, ki jingїakhun na ka bynta ki hok jong ki nongtrei nongbylla bad kiwei kiwei.
Ka jingїakhun pyrshah ia ka jingsynshar leh jubor bad jingpyn їashun-їasih para briew kaba ktah ia ka longbriew manbriew ka dei ka phang pdeng kaba kongsan jong ka KAM.
Ka KAM ka thmu ruh ban pynkhie im pat ia ka synshar paidbah ba nylla bad ka lawei kaba їeng skhem ha ka hok.
Ha kataei ka jingїa lang jong ki nongshong shnong bad ki kynhun bapher jong ki nongshong shnong la їatai bniah halor ki nongrim bad ki jingthoh ba ka KAM Meghalaya ka la pynkhreh bad kane ka la long ka jingkyrkhu bad yn nang lah ban pynbha shuh shuh ia ki.
La їatai ruh shaphang ka jingdonkam ban ia buh kti lem ha ka elekshon ka ban sa long ha ka snem 2023, tangba halor ki nongrim kiba shai kdar bad kiba hok.
Ka KAM ka tyrwa ba ngi dei ban їamir lang bad їatreilang wat la hapdeng ki jingїapher bad jingїaprat jingmut.
Ka KAM Meghalaya ka pynpaw shai ba kan ym lah ban їapeiῆ ia ki nongrim jong ka hok, ka jingshisha, ka jingїatip lem, ka jingῆniew kor bad jingburom kylliang iwei ia iwei pat.
Da ka jingїawan lang ngin lah ban їakhun ia ki jingsniew ha ka synshar bishar jong kane ka pateng bad ngin tei thymmai da kawei pat.
Ka KAM ka kdew hangne ia ki 15 tylli ki mat bad ki phang kiba kongsan tam na ka bynta ban pynkhie im ia ka synshar paidbah bad ban tei ia ka Meghalaya kaba mait shaphrang:Ka Rynsan KAM ka khot ka wer ia baroh ki nongshong shnong ban їadon kti ban їakhun na ka bynta ban pynduh shi syndon ia ka saiῆ hima kaba pynїaid tang da kawei ne ar tylli ki longїing bad kaba kyrshan da ki heh sai pan kiba rhah spah bad khwan myntoi shimet.
Sa shisien ka Kong Angela ka ban jur, “Ngi lah ban dei tang ki nongtrei nongbylla, ki nongdie madan, ki nongthoh kot khubor, ki nongthoh kot, ki nongrep, ki nongtrei їing briew, kiba shu shong їing, ki samla pule, ki samla wad kam, kiba treikam lajong, kiba la shong thait na ki kam , ki nonghikai, ki nongtem, nongthaw jingrwai, ki barikor, ki nongoh bad nongdro dur, ki riewshemphang bad ki riewїakhun, hynrei ngi ia mir lang bad don tang kawei ka jingthmu ban pynїoh biang ia ka synshar paidbah kaba nylla bad ban kren ia ka hok bad jingshisha".
“Ka KAM ka ngeit ba ka jingkylla kan ym jia tang lyngba ki nongїalam kiba hakhmat, hynrei ka jingkylla kaba shisha kan urlong da ka jingїawan lang ki paidbah nongshong shnong kiba angnud ban shem ia ki nongrim jong ka jinglong trai shnong ha ka Ri/Jylla synshar paidbah bad ban mad ia ki ha ka jingim kaba man la ka sngi.
Ki pulit ka jylla, ki pyntip, ba ka don ka jingshlei um, ha ka tunnel jong ka Sonapur.
Ka jingpyrshang, ka dang iaid shakhmat, ban pynkhuid ia katei ka krem iaid kali.
La bthah ia ki nongleit jingleit, ba kin buhteng shwa ia ka jingiaid lynti jongki, na katei ka jaka, tad haduh, ban da lah ban pynkhuid ia katei ka jinghap khyndew.
Ka jinghap slap, ha ki 24 kynta ba ladep, ha ki jaka bapher jong ka jylla.
Shillong 2.
2Sohra 122.
4Barapani 45.
6Williamnagar 62.
0Mawsynram 87.
2Shella 116.
0Khliehriat 86.
6Sohra RKM 104.
8Tura KVK 61.
2Ampati 21.
0Jowai 52.
4Tikrikilla 34.
0Resubelpara 55.
2MeECL 3.
0Mawphlang 31.
8Mawkyrwat 28.
0Nongpoh 20.
0.
Shillong:U Myntri rangbah ka jylla u Conrad K Sangma, u la iathuh ba na ka liang ka sorkar jylla, ka la pan ia ka pisa ka ba long T.
300 klur na ka sorkar pdeng kum ka jing iarap na ka bynta ka jingshah pynjurlor ha ka bor mariang.
Mynhynnin ka sngi u Blei, u Myntri rang bah u la pynlong ia ka jingialang ha ophis u Deputy Commissioner ha Khlieh riat ha ryngkat ki ophisar ka district, ban ia kren halor ka jinglong jingman ha ka district na ka jingwan lynshop u slap.
U Myntri rangbah un sa hiar sha Mawsynram ha ka sngi nyngkong bad ha ka sngi baar, un leit sha Garo Hills,ban jurip hi da la ki jong ki khmat ia ka jinglong jingman kine ki jaka.
U Myntri rangbah u la iathuh “Na ka liang ka Sorkar Jylla ka la dep ban thoh sha ka Ministry of Home Affairs,jong ka sorkar Pdeng ban pan ka jingiarap ia ka pisa kaba long T300 klur".
“Ka jinghap jong u slap mynta u snem ka la long ka ba jur shaba palat namar ba don na ki jaka ki ba la pynkhein ia ka jingkhein kaba la lum myn 40 snem mynshwa, ka long kaba khlem khmied lynti"la ong u Myntri rangbah.
“Ki don na ki surok bah bad ki surok rit ha ki thain nongkyndong ki la julor lut, ki jingkieng ki la shah pynpra lut na ka jinghap u slap"u la bynrap.
U myntri rangbah u la ong “Ka la don ka jingshah ktah ka ba jur na ka jinghap u slap ha ka jylla, ha kaba ban pynbha ia kine ka jinglut ruh kan long ka ba bun", u la bynnrap ruh halor kine ki jingshah pynjulor ha ka jylla u la dep ban pyntip sha u Union Home Minister ka sorkar pdeng u Amit Shah.
“Ngin shim ia ki sien jam ban pynbah ia ki jingpynjulor hynrei kane kan dang shim por bad na ka laing ka sorkar pdeng kum ka dak ka jingiarap kan sa phah ruh ia ki briew jong ka ba kin wan ban iarap ha ka jylla “u la ong.
Da dei bjp state ruling ym donkam pan LA tyrwa hi na central kumba long ka Assam.
Shillong:Hadien ba ka sorkar ka don ka jing thmu ban wanrah da ki bos kiba thymmai na bynta ki skul bad ki nongleit nongwan ban pynduna ïa ka jing dheng kali ha nongbah Shillong ,na ka liang u Rupang u pyrshang ban wad jingtip ïa ki bos kiba la don lupa kiba la wanrah da ka sorkar ha ki snem kiba la dep lyngba ka projek Jawaharlal Nehru National Urban Renewal Mission (JNNURM) ne ki bos saw kumba ïa tip paidbah.
Katkum ka jingtip ba u Rupang u ïoh na ka ophis jong ka Meghalaya Urban Development Authorit la lap ba ha u snem 2009 ka sorkar ka thied 120 tylli ki bos bad ha u snem 2014 pat la thied 139 tylli bad lada kheiñ ka sorkar ha ki snem kiba la dep ka thied 259 tylli ki bos.
Katba na ki 259 kiba ka sorkar ka thied kiba la sniew pat ki don kumba 53 tylli bad ïa kine kiba la sniew ka sorkar ka la lilam noh ha u bnai Kyllalyngkot mynta u snem hadien ba la ïoh ïa ka jingkheiñ ïa ka dor ka ban die, na ka ophis u DTO, Shillong.
Kumba long mynta ki bos kiba dang sah ki long 206 tylli bad 202 tylli la dep ban ai pynïaid (tender) sha 9 tylli ki kynhun pynïaid kali ne operator ha kylleng ka jylla.
Shuh shuh la lap ba ki don kumba 4 tylli ki bym don satia mano mano ban wan thep tender ban ïoh pynïaid ïa kine ki bos.
Shuh shuh la lap ruh ba ïa ki bus kiba shu buh ha surok bad kiba ym pyndonkam shuh ki la ai ei noh sha ki jaka pule ba kin ioh pyndonkam ei.
Haduh mynta ka sorkar ka la ai 6 tylli sha ki jaka pule, 1 sha Williamnagar Govt College, 1 sha Captain Williamson Memorial Baghmara Govt.
college, 1 sha Sohra Govt.
college, Sohra, bad 3 tylli sha ka Khadsawphra College, Mairang.
Mano bym ju ngeit, ba ka pisa ka soh, kum ki jait soh ha ki tnat dieng bad ia katei, la pynshisha, haba ka tnat tohkit jong ka sorkar Karnataka, ka Anti Corruption Branch (ACB), ka lap ia ka jingkhie spah, ka bym kai shuh jong uwei u nongtrei jong ka tnat rep katei ka jylla, uba trei, tang kum u nongpuh kper bad thung bad sumar ia ki dieng, ha kawei ka kper ha Bengaluru.
La iathuh ba uwei u nongtrei, U  Shivalingaiah, u dei u nong sumar kper jong ka Bangalore Development Authority, kaba don ha Banashankari bad utei u ioh tulop kaba T.
48hajar shibnai; hynrei, utei u don pynban ia 4 tylli ki dulan bah ha Bengaluru, kawei ha Doddakallasandra, nangta, u don sa 510 gram ka ksiar, 3 tylli ki kali, bun phew tylli ki ar shaka, T.
10lak ki tiar iing tiar sem, nangta T.
80hajar ka pisa ha Bank bad sa bun bah ki jaka puta.
La iathuh shuh shuh ba U  Shivalingaiah, u dei u nong sumar kper, tang ha ka kyrteng, hynrei, u trei ialade kum u work inspector bad u don ha ka jingpeit jong U Assistant Executive Engineer, ha Banashankari bad utei un sa shongthait noh mynta u bnai.
Ka jingshlei um, ka la jubor haduh katta katta, ha kylleng ka jylla Assam bad ki nongshong shnong ka Guwahati, ki pyni, ha ki account jongki ha twitter, ba ki la don bun ki dohkha, kiba kynthih na ka wah Brahmaputra bad iaid kai pyngngad ha ki surok bah Guwahati.
Kumta ki la don bun kiba shondur bad ring video, ban pyni, ba kumno kitei ki dohkha, ki shangkai suwari, ha ki surok bapher bapher jong ka sor bah Guwahati.
Kam dei tang katta, ki don sa ki katto katne ngut, kiba pyni, ba uwei u briew, u da heh kamai shisha ha kine ki sngi, tang da kaba shim pisa, na kito kiba leit charge mobile, na ka dukan jongu, namar ba u pyniaid da ka generator.
Ka sor bah Mangaldai, kam don ding ilektrik, ha kine ki sngi, na ka daw jong ka jingshlei um bad utei u nongdie dukan, u pyndonkam da ka generator bad kumta, ki don bun bah kiba leit charge mobile, ha katei ka dukan.
Paradip: Ka sngi iathoh, la ju shim, ba ka dei ka sngi kaba khraw tam, ia ki shijur, kiba don bynta; hynrei, na bynta U MLA jong ka Odisha, U Bijay Shankar Das, MLA ka seng BJP, ka kylla noh da khongpong bad kata ka long, ba u klet noh pynban, ia la ka jong ka sngi iathoh bad kumta, um shym la leit poi satia, sha la ka jong ka jingiathoh shongkurim.
La ujor da ka ejahar, pyrshah ia U  Bijay Shankar Das, U MLA ka  Tirtol, ha Jagatsinghpur Sadar police station, haba u tnga jongka, um shym la leit poi satia ha ka ophis U Registrar, ha ka sngi thohdieng ba ladep, ban pyndep ia ka jing iathoh shongkurim.
La pynngat ia u, ha ki kyndon jong ka IPC sections 420 (ba thok), 195A (ba byrngem ia u briew ban shu phla khlem ki jingshisha), 294 (ki kam pynjah burom), 509 (ki jingkren kiba ktah ia ka burom ka kynthei briew), 341 (ka jingpynshitom ia ki jingleh bym shongain) bad sa kiwei ki kyndon.
Kitei ki shijur, ki la thoh sha ka ophis U Registrar, ha ka 17tarik Jymmang, na bynta katei ka jing iathoh bad katei ka kurim jong U MLA, ka la leit poi ha katei ka sngi, hynrei U MLA, um shym la poi satia.
U Bijay Shankar Das, 30, u iathuh ba ula ia shong tnga shisha bad katei ka briew.
“Ka dang don ka por sa 60 sngi, ban pyndep ia ka jingiathoh.
Kumta ngam shym la leit satia.
Nga la klet bad ym shym la don ba pynkynmaw satia ianga ban leit sha ka ophis U Registrar" u iathuh ia ki kotkkhubor.
Katei ka kynthei, ka kam, ba U  Bijay Shankar Das, ula shu thok ia ka, wat haba ki la don ha ka jing iadei la 3snem kynthih.
Shillong: Ka tnat peit mariang ka sorkar India, ka pyntip mynta ka sngi, ba ka jinghap slap ha ki 24 kynta ba ladep, ha ki bynta bapher ka jylla, ki kynthup ia ka  Sohra RKM 154.
8, Sohra 120.
5,Mawkyrwat 114.
0Khliehriat 95.
4Williamnagar 49.
8Tura KVK 85.
4Mawphlang 53.
6Barapani 20.
4Mawsynram 118.
0Jowai 112.
4Shillong 19.
6Hangno kata ka barapani.
U Conrad K Sangma, myntri rangbah ka jylla, ula leit jurip ia ka surok NH06 ha Lumshnong, East Jaintia Hills District, mynta ka sngi, ha ka jingdon ryngkat U Ma  Lahkmen Rymbui, myntri ka tnat kam poh iing ka sorkar Jylla.
U Sangma, u iathuh ba ula iakren bad ki heh sorkar jong katei ka tnat, na ka bynta ban pyrkhat ia kiwei pat ki lad ki lynti, na bynta katei ka jingjia.
U Sangma, u iathuh ba ka jingtwa jong katei ka surok, kaba pyniasoh sha ki lai tylli ki jylla jong ka dong shatei lam mihngi, ka long kaba jubor shikatdei bad ka jingtrei ban maramot, ka long kaba khia shi katdei.
La bthah ia katei ka tnat, ba kan trei stet ban pynbha biang ia katei ka surok, kaba donkam shibun eh.
U Sangma, ula ia kynduh bad iakren bad ki nongniah trok, kiba la sahkut ha katei ka surok ha Lumshnong bad u iathuh, ba ula bthah ia U DC, ba un pynbiang ia ka bam ka dih, ia kitei ki briew kiba sahkut ha katei ka jaka.
Lah ban pynkynmaw, ba katei ka surok, ka la dkut noh ha ka 16tarik mynta u bnai, na ka daw jong ka jingther jubor u slap ha  ka jylla hi baroh kawei, ha kine ki bun phew sngi ba ladep.
Shillong:Ka Chairperson jong ka Meghalaya Women Commission (MWC), ka kong Phidalia Toi, myn hynnin ka sngi ka la ther tyngeh ia ka tnad pulit, halor ka jingbym shimkhia ia ka jingujor jong ka longing, kaba la duh ei ia ki jingim jong ar ngut ki heprit na Nongrah.
Haba ia kren bad ki lad pathai khubor na ka liang, ka kong Phidalia Toi, ka la ong “Na ka liang ka MWC ka la leit ban kynduh ia ka longing kaba la mad ia kane ka jingsngewsih bad kum juh na ki pulit ka Rynjah Police Station ban tohkit halor kane ka bynta bad ngi lap ba ka don ka jingleh sting ka jingbym suit ñiew na ka liang ki pulit".
“Shwa ka 30 tarik, ba jia kato ka jingjia ba sngewsih, kata ha ka por 27 tarik u Jymmang, kane ka longkmie ka la ngat ha ka jingshah shoh ha la u jong u lok ha surok, shwa ba kan leit trei bad halor kane ki la dep ban pyntip sha ki Pulit"ka la bynrap.
Ka kong Toi ka la ong “Ka jingiakynduh jong ngi bad ki pulit kim tip ba kane ka longing ka ju don hapdeng ka jing ia kajia ka ba man ka por bad na ka liang jong ngi, ngi shim beit ia kane ba ka don ka jinglehsting na ka liang ki pulit, kim suidniew ia ki briew ba pan jingiarap jong ki.
Ngi la khot ia ki bad ngi la tohkit bha, na baroh ki liang,bad ka ngi lap ba ka don ka jingbym shim khia na ka liang ki pulit ia kane ka mat".
“Ha ka kam shilok hi kan ym don kino kino ki ban poi sha police station shiphang shiphang, hynrei tang ka longing ka ba ka jinglong jingman kaba ym lah shuh ban tehkam ki ju ujor sha ki pulit bad ka police station kam dei ka jaka ban ia leit shong kai, haba ki briew ki la poi sha police station ka mut ba ki dei ki ba donkam jingiarap na ki kumta ki dei ban shim khai ia kane"ka la ong.
“Ngin ym ia kren eiei halor kane ka case, hynrei ka Commission ka lap ba ha kane ka case, ki pulit ki khlem leh eiei, namar ba ki pulit ki la tip ba u dei u briew u ba ju shoh ia ka lok man ka por"ka la bynrap.
“Na ka liang ka Commission kan thoh sha u Myntri kam pohing u bah Lahkmen Rymbui, ban ujor halor ka jingkhein sting ki pulit bad ban ai ruh ia ka Professional Counselling, ia kane ka longing kynthup ruh ia ka long ing jong uba shah kynnoh bad ngin pynthikna ba ym dei ban don mano mano ban leit tuklar ban pynjem ia kane ka case pyrshah ia u"ka la ong.
Lah ban kdew hangne, ba ha ka 30 tarik u Jymmang ha ka shnong Nongrah u bah Jeoferson Jana, u la ialam kai ia ki ar ngut ki khun ha ka por janmiet bad khlem wan phai ing shuh hynrei ha ka sngi ba bud la lap ia ka met kine ki heprit na kawei ka khlaw kaba don hajan bad la ioh kem noh ia u na iingsah bad mynta ka jingtohkit ka dang iaid shakhmat.
Shillong:Ka jinglynshop u slap u ba jur u ba la wan rah ia ka jingduh kaba khraw ia ka jylla, ym tang ha ki jingdon jingem, ki jingthung jingtep; hynrei kaba kham kordit ka long ka jingduh noh ia ka mynsiem ba kordor jong kiba bun.
Mynhynnin ka sngi ruh ka jingwan lynshop u slap ka la shim ia ka jingim jong ki 11 ngut ki briew ha baroh kawei ka jylla bad kitei ki kynthup ia 7 ngut tang East Khasi Hills District bad 4 ngut ha South Garo Hills District.
Ha East Khasi Hills District ki 7 ngut ki briew ki ba la khlad ki dei na Mawsynram Constituency, kiba kynthup ia ka 5 ngut na kawei ka long ing na Dangar,1 na Kenmynsaw ,1 na Boro Ryngku bad 1 na Betgora.
Ki san ngut kiba la khlad ha Dangar, na ka jingtwa khyndew, ki kynthup ia ka kong Kyllity Langpen 32 snem ka rta (kmie), Daphishisha Langpen 12 snem ka rta (khun kynthei), Daskhemlang Langpen 5 snem ka rta (shynrang), Sa-i-dawanbiang 3 snem ka rta (khun kynthei) bad uwei u khyllung shynrang, uba dang 6 bnai ka rta.
Ha kane ka jingjia u kpa ka ing u bah Sanborlang Marak u la laitim.
Ha Kenmynsaw kawei ka long ing ka la ngat ha ka jingtap ka khyndew bad ha kane ka jingjia ka kong Drit Byrsaw, ka la khlad noh kat ba ia u kurim jong ka, u bah Robino Kynter um pat shem bad ka jingwad ia u ka dang iaid shakhmat kat ba ia ki khun la ioh ban pynlait im.
Ha Boro Ryngku ka heprit Sonali Banai 7 snem ka rta, ka la duh ei ia la ka jingim bad ha Betgora (A) u A Nathan Dejel Sangma 12 snem ka rta u khlad noh hadien ba don ka jingtwa ka khyndew bad ban ia ka ing jong ki.
Haba iathuh halor ki briew ki ba la khlad mynta ka sngi ha South Garo Hills District 4 ngut ki briew, ki la duh ei ia la ka jingim na kine 3 ngut ki dei na ka juh ka iing kaba kynthup ia u kpa ka kmie bad u khun ha Baghmara Bolsogre bad u wei ha Siju SGH.
Sa ar tylli ki iing, ki la khyllem bad kitei ki dei ki iing jong ka kong R Khongsit na Sohra, kaba hap ha Shella Bholaganj Block bad ka iing jng ka Kong Shidalin Suting na Mawjam, kaba ha Mawkynrew Block.
Ki surok kiba la julor ki long ka Mawlieh, Shillong sha Dawki, kaba la twa ha Pynursla; tangba mynta ka long hi ban iaid kali, nangta ka surok Shillong Nongstoin, hajan Umsohiong, kaba jia ha Sohiong bad ka surok kaba la twa, tangba lah ban pyniaid kali, nangta ka surok Sohiong Shilliang Dongki, ha Sohiong, tangba ki kali ki lah ban iaid, nangta ka surok Sohra Nongrim, kaba la sniew ha Shella bad ka surok ka la twa, tangba ki kali ki lah ban iaid, nangta ka surok Mawshamok, kaba sniew ha Shella, ha kaba ka surok, ka la sniew, tangba ki kali ki lah ban iaid, nangta ka surok Tyrna, ka surok Mawlong, surok Pynursla Myllat, surok Ryngku Hatmawdon, kaba sniew ha Mawsynram.
Shillong:U bah Lahkmen Rymbui, u nongialam ka Regional Committee, u ba dei ban peit ia ka rilum Jaintia, u la iathuh ba mynta hi ia ki truck bad ki kali heh ym pat shah ban iaid lyngba ka surok NH06 bad ia kane kan dang bteng tad haduh ba ka tnad PWD bad ka NHAI, kin pynbha shwa ia kane ka surok, hynrei la shah ban iaid tang ia ki kali rit lyngba ka surok na ka Star cement.
Haba ia kren bad ki lad pathai khubor, na ka liang u bah Lahkmen Rymbui, u la ong na ka jingwan lynshop u slap ha kine ki sngi, ha ka jylla ka la wan rah ia ka jingjulor kaba jur bha bad ban pynpoi ka jingiarap sha ki nongshong shnong ki ba ngat jingeh, la thaw hynnin ka sngi, ia ka Regional Committee.
“Hynnin ka sngi, nga la leit sha Lumshnong East Jaintia Hills District bad jurip ia ka surok kaba la shah pynjulor lut ha ka jingjur u slap bad ha kaba ka la wan rah ia ka jingsahkut ki briew ha lynti synkien ha ka a na ka liang ki pulit ki la leit ban ia rap ia ki"u la ong.
U la bynrap ba hynnin ka sngi la pynlong ruh ia ka jingialang ban ia kren halor ka jingshah ktah ha baroh kawei ka rilum Jaintia bad ha kane ka jingialang la bthah ruh ia ki ophisar ka NHAI kin leit ban jurip bad ban peit ban pynbha ia kane ka surok".
U Myntri u la ong, ha kaba ia dei bad ki kali heh ki truck mynta shipor, ym pat shah ban iaid na kane ka surok, hynrei na ka bynta ki kali rit la la dang ai lad ban iaid lyngba ia ka surok na Brishyrnot-Lumshnong (Star Cement).
U la iathuh ruh “Ha ka shnong Kuliang bad ha ka surok ka ba jngai kumba 5 km na Ratachera ka jingdon ka jingpait ka surok kaba lah ban buh jingma ia ki nongleit nongwan, kumta la bthah ban peitngor bha khnang ban tehlakam ia kano kano ka jingjia ba sngewsih bad la bthah ba kin pynbha noh kham kloi ia kine ki surok".
U la bynrap “Ka jingpynbha ia kine ki surok kan dang shimpor namar ba haduh saw jaka, ka don ka jingpra ka surok ka ba la kham jur, ha kaba na ka liang ka tnad PWD bad ka NHAI ka la shim khia ban ialeh katba lah ban pynbha kham kloi".
Shillong: Ha ka 16 tarik bnai Jylliew 2020 ka Dorbar Shnong Kuliang ka lah ioh kem 11 ngut ki nong Bangladesh kynthup kynthei, shynrang bad khynnah kiba thmu ban rung tuh sha India khlem ki kot ki sla bad da kaba iaid lyngba ka shnong Kuliang.
Haba lah tohkit ia ki, ki lah phla ba ki don ki briew ba na Kuliang hi kiba ialam bad btin lynti ia ki.
Halor kane la kem ruh ia arngut ki briew kiba dei ruh ki trai shnong ha Kuliang kiba kyrteng John Patwad bad Jingieit Suting.
Lah ioh kem ruh ia u driver uba kyrteng Amal Kanti Das uba ñiah bad kit ia ki ha ka Kali ba don number AS 12Z 7069 uba dei na Katigorah Cachar district Assam.
Ia kine ki briew ka Dorbar Shnong Kuliang lyngba u Secretary ha ryngkat ka jingsynran ka Kong Deiwi Tongper President STIEH, la aiti noh iaki ha ki Pulit Umkiang PP ban aiti iaki sha kti jong ka aiñ bad ban leh iaki katkum ki kyndon jong ka aiñ.
Ka Dorbar Shnong Kuliang ka maham ruh ia ki briew kiba donkti ban khaïi lane ban pynrung tuh ia ki briew bym dei nong India ba ka shnong kan sa ai jingsneng ia ki khlem jingmap, ong ka kyrwoh ba la phah da u Secretary Shnong Kuliang, Ma Perwon Nongpluh.
Shillong:Ka seng Hynñiewtrep National Youth Front (HNYF), ha kine ki khyndiat bnai ba ladep, ka la lap ïa ka kam thok jong kawei ka Kompeni shna surok kaba la tip kyrteng kum ka M/s Kampung Kamyer Trading Co na Aruna chal Pradesh ba la mih khmat da u Abhilash Kishore Kashyap da kaba u ai sha ka sorkar, da ki kot ki sla kiba thok ban ïoh pyntrei ïa ka surok Jowai Bye-Pass sha ki thaiñ Amlarem kaba kot kumba 59, 88,88,870( sanphewkhyndai klur phraphew-phra lak phraphew-phra hajar phraspah hynñiewphew tyngka) ba bei pisa da ka sorkar pdeng lyngba ka tnad Ministry of Road Transport and Highways (MoRTH).
Hadien ba ka HNYF, ka la suba sniew ïa kane ka kompeni, ba ka ai da ki kot ki sla kiba thok sha ka sorkar ka HNYF, ka la wad jingtip kaba bniah bad hadien ka jingwan bniah ka HNYF ka la shem ba kane ka kompeni ka la ai da ka Performance Bank Guarantee, kaba thok ban ïoh ïa ka tender ban ïoh trei ïa kane ka surok.
Dei hadien ba ka HNYF, ka la lap ïa kane ka kam thok ka kompeni na ka liang ka seng ka la leit ban pynsahngeh noh ïa ka jingpyntrei ïa kane ka surok ryngkat bad ki jingai jingtip sha ka tnad PWD bad ruh ban leit ïa kynduh ïa u Chief Engineer ka PWD ban peit biang ïa ki kot ki sla kane ka kompeni.
Kat kum ka jingïathuh jong u Samla Tyllibor Swer Asst General Secratary ka HNYF East Khasi Hills, u la ong ba hadien ba ka seng ka lap ïa kane ka kam thok, ka la pynsngew sha ka tnad PWD bad sha u Chief Engineer, hynrei na ka liang jong ki ki kam ba ki kot kiba kane ka kompeni ka ai, ki dei kiba biang bad kiba shisha.
Dei hadien ba ka HNYF ka la lah ban sei ïa ki sabut kiba thikna pyrshah ïa kane ka kompeni ha khmat u Chief Engineer, ba na ka liang jong ka tnad ruh ka suba sniew ïa kane ka kompeni bad ka wad ïa ka jingshisha.
Na ka liang ka tnad, hadien ka jingwad bniah ïa kane ka kompeni, ba ka la lap ïa kane ka kam namar ki kot ki sla kiba kane ka kompeni ka la ai sha ka sorkar ka la lap ïa ka jingshisha kumba la kam da ka HNYF bad na ka liang ka sorkar ruh ka la pynsahngeh mardor ïa kane ka jingtrei da kane ka kompeni da kaba ka ai ruh ïa ka termination letter ha ka 19 tarik Jymmang 2022.
Hadien ba ka HNYF ka la lap ïa kane ka kam shukor jong kane ka kompeni na ka liang ka HNYF ka la leit ban ïakynduh ruh ïa u Bah Prestone Tynsong u Symbud Myntri Rangbah ka jylla ba peit ruh ïa ka tnad PWD Road, ban pynsngew ïa ka jingeh ki trai muluk kiba la shim pateng ban pyntrei ïa kane ka surok na ka daw ba ka sorkar ka la pynsahngeh noh ïa kane ka jingtrei namar ba shuwa ba ka HNYF, kan lap ïa kane ka kam thok kane ka kompeni ka la aiti pateng ban pyntrei ne ai sub-contract sha ki trai muluk ban pyntrei ïa kane ka surok.
Haba kren sha ki lad pathai khubor, hadien ba la mih na ka kamra jong u Bah Prestone u Genral Secretary ka HNYF East Khasi Hills u Bah Donlang Nongbri, u la ïathuh ba ka jingïakynduh ka long ban kyrpad ïa u Myntri ba ka sorkar kan peit lem ïa kine ki Kontraktor trai muluk da kaba kan ai trei biang ïa ki ynda ka la khot tender thymmai khnang ba ka jingpynlut jong ki ha kaban pyntrei ïa kane ka surok kan nym long lehnohei.
Shuh shuh haba bynrap lang, na ka liang u Assistant Genral Secretary ka HNYF East Khasi Hills u Samla Tyllibor Swer u ong ba na ka liang ka seng, ka la buh jingkylli ruh ïa ka rukom treikam ka sorkar bad ïa ka tnad hi baroh kawei ba kumno kam lah ban peit bniah ïa ki kot ki sla jong ki kompeni ha shuwa ban aiti ïa kino kino ki projek kiba ka mang da kaba buh jingkylli ruh ba kumno kat ka sorkar ka dang ngop ha ki kam thok jong ki kompeni kiba na shabar jylla.
Kat kum ka jingïathuh jong u Samla Tyllibor, u ong ba ka jingsdang sngewthuh jong ka HNYF ïa ka kam thok kane ka kompeni ka long hadien ba ïa ka Performance Bank Guarantee kaba ka la ai sha ka sorkar lyngba u Abhilash Kishore Kashyap, ka dei kaba naduh na Pune, namar ki tnad treikam jong ka Bank, kaba dei ban ai ha ka jingshisha ki don ha Shillong, katba une u briew pat u wanrah naduh na Pune.
Ai noh sha u Dhar company kata kham skhemBan ai sa ia ki Dhar te lah skhem da ka rain  technology….
Nongpoh:Da ka jingtrei shitom ki Pulit ka Ri Bhoi ha ryngkat ki paralok jong uwei u briew, uba la shah tuh ia kawei ka Trok Dumper, mynhynnin ka shiteng sngi la ioh ban bat noh ia kawei ka Trok Dumper kaba la shah tuh na Guwahati bad kaba la thmu ban pyndonkam hapoh ka jylla.
Ka khana halor katei ka jingshah tuh ia katei ka trok Dumper, la ong ba ka la jia ha ka step 15 tarik, ha kaba ki runar ki la leit ban tuh na ka jaka kaba la pynieng ha kawei ka Petrol Pump kaba don ha Biharbari, Guwahati, ha kaba naduh katei ka por ba la shah tuh, u trai jong katei ka trok uba la tip kum u Dip Sharma, u la buh ia ka Ejahar ha Basistha Police Station, Assam.
Nalor kaba u trai jong katei ka Trok u la ujor sha ki bor Pulit ka Assam bad uba la pyntip ruh sha ki Pulit ka Meghalaya, ki paralok jong u ruh ki la iarap ha ka ban treishitom ban wad ia katei ka kali tad haduh ba ki la ioh ban bat na Nongpoh.
La ong ruh ba kitei ki jong utei u trai kali, nyngkong ki la leit ban tohkit na ka khyrdop khrong khajna ka NHAI kaba don ha Pahammawlein Ri Bhoi District, ha kaba ki la iohi lyngba ki kor CCTV, ba katei ka ka trok ka la jam shapoh Meghalaya lyngba katei ka khyrdop bad kaba la pynlong ia ki ba kin wad ha kiba bun ki jaka hapoh ka jylla.
Ha ka jingwad shitom da kitei kin paralok jong utei u trai ka Dumper lem bad ki Pulit, mynta ka janmiet la ioh ban bat hajan ka Petrol Pump hajan Saiden bad haba la ioh ban bat, la lap ba ki nongtuh, ki la bujli lut ia baroh ki bynta jong katei ka trok, ha kaba katei ka trok kaba don ia u number As-01-EC-3181, la pyndait pat da u number ML 12-1242, hadien katei ka jingioh bat ia katei ka trok, ki Pulit ki la kem ia u Nongniah bad hadien kata la aiti noh sha ki pulit ka Assam.
Shillong:Ka KSU Western Border Area, ha ryngkat ki dkhot ka KSU Umrit Unit kiba hap hapoh ka jylli treikam ka KSU North Khasi Hills District Unit, ki la leit ban ia kynduh bad pyntngen ia kiba ha iing ba ha sem u (L) Paul B Makri ha shnong Umrit mynhynnin ka sngi, ka 17 tarik u Jylliew 2022.
Da kaba kyr tiang biang sha ka mynnor, 35 snem mynshwa ha u snem 1987 ha ka por ba dang khluit bha ka jing iakhih Anti-Foreigners’ Movement hapoh jylla, ka la don ka jingsynreit kuli pathar jong ki pulit CRPF ia ki samla Khasi bad ia ki iing Khasi ha u bnai Jylliew khamtam ha ki thaiñ Motphran, Mission Compound, Mawkhar, Jaiaw, Umsohsun, Wahingdoh bad Riatsamthiah.
Kane ka jingiakynad ka la khih phaloh bha ha ka 15, 16 bad 17 tarik u Jylliew ha kaba da ki phew ngut ki dkhot ka KSU ki la shah siat bad mynsaw jur.
U president ka KSU ha kato ka por u (L) Bah Bull N Lyngdoh, ruh u la shah tied dusmon ha ki pulit bad shah set along.
Ha ka 17 tarik u Jylliew, u samla Paul Biswal Makri, uba dei u KSU volunteer u la shah siat na khlieh ha ki thaiñ Motphran bad u la kyllon iap ha shen.
Ryngkat bad u sa uwei pat u samla u la iap ha kaba u kuli sorkar, u la ksam lyngba ka iing jong u bad dung prak ia u.
Kane ka jingiap u Paul Makri ka la pynkhih win ia ka Jaidbynriew bad ka jingiakhih kaba jur bha ka la bteng haduh 1 snem kynthih.
U samla Paul Makri, ha kane ka por ba u shah siat iap, u dang 19 snem ka rta bad u dang don hapdeng ki jingpule skul ha Government Boys Secondary School bad Karate (white belt) ha YMCA.
La kha ia u ha ka shnong Umrit ha Ri Bhoi bad ha Shillong u sah wai ha Jaiaw.
Ki paidbah kiba iathuh khana, ki ong ba la don ba kyntu ia u samla Paul ba un phet noh na ka jaka ia khih haduh ar sien, namar ba ki pulit CRPF, ki la synreit kuli pathar ia ki paidbah, hynrei u Paul Makri u la pyneh triang bad iai bteng ban ia don bynta bad ki para dkhot ka KSU kiba dang ia khih ha Motphran tad haduh un da shah siat bad shah kit ka met sha Civil Hospital.
La tep donburom ia u Paul Makri ha lum jingtep Katholik ha Mawprem.
Ka KSU lyngba kane ka kyrwoh ka pynsngew sha ki poiei bad ka sorkar ba ki bun ki dkhot ka seng ki la long martyr ha ka jingialeh bad kiba mynta ruh ki dang pahuh kiba kloi ban aiti ia lade na ka bynta ka dawbah ka Jaidbynriew tad haduh ba ka Ri Khasi kan khuid phar na ki mynder buhai shnong, ong ka kyrwoh na u samla Ferdynald Kharkamni, President, KSU NKHDU bad U bah James H Mawphniang, General Secretary, KSU, NKHDU.
Shillong:Ka Hynñiewtrep National Youth Front (HNYF) East Khasi Hills, mynhynnin ka sngi, hapoh ka jing ïalam u General u Bah Donlang Nongbri ryng kat u Assistant General Secretary, u Bah Tyllibor Swer, ki la hiar ban leit khynra Licence ïa ki dukan thoh tim sa sha ki thaiñ Jhalupara ban lap la kine ki dukan thoh tim ki biang ne em ki kot ki sla kaba ki dei ban pynbiang.
Ha kane ka jingjurip, ka seng ka la lap jan baroh na ki dukan ba shong da ki bym dei ki Khasi kim don satia ïa ki licence bad ka seng, ka ong ba ka lap tang katto katne hi kiba don licence kata ruh tang ki dukan ki Khasi.
Haba kren sha ki lad pathai khubor, u Bah Donlang Nongbri, u la ong ba kane ka jingbym pynbiang ïa ki licence da ki dukan bad ka jingbym shimkhia ka sorkar ban pynbor ba ki dei ban pynbiang ka pynlong ïa ka jingduh ei da ki bun klur ka khajna ha ka shisnem kaba pynlong pat ïa ka jinghiran ka pla tyngka jong ka sorkar.
Shuh shuh u la ong ka seng, ka dawa na ka sorkar lyngba ka tnad Taxation Department ba ki dei ban wan khynra ïa kine ki dukan bad ba kam dei ban ailad ba kin plie khlem pat da ïoh ki license na ka sorkar.
Shuh shuh ha ka jingkhynra ka HNYF ki dukan tim ki ïathuh ba ki don ki briew jong ka sale tax kiba ju wan lum pisa man u bnai 2,000 da ka jingkular ban pynïoh licence ïa ki.
Ha kane ka jingkhynra ka HNYF ka lap ruh ba kiba bun ki dukan thoh tim kiba ïoh ïa ka kot thoh number na ka sorkar katba ha kine ka kot ym shem la don satia kino kino ki licence number kiba dei ban thoh ha ka por ba ai ïa kine ki kot sha ki dukan thoh tim.
Ka HNYF ka maham tyngeh ruh ïa ki trai dukan ba kim dei satia ban plie ïa ki dukan jong ki khlem pat da ïoh ïa ki licence bad ka dawa ruh na ka sorkar ba ka dei ban khynra ïa kine ki dukan bad lada ka sorkar ka sngewthuh ba ka duna nongtrei, ban leh ïa kane, na ka liang ka HNYF, ka long kaba la kloi ban ïarap ïa ka sorkar ong u Bah Donlang.
U Bah Donlang u la pynrem jur ruh ïa ka tnad Sale tax, namar ka jingbym shimkhia ban khynra ïa kine ki dukan wat hadien ba ka seng ka la dep ban ai jingtip halor ka jingbym don licence kiba bun ki dukan thoh tim.
Kine Kim ai tax tangba ki ai indirect tax iano re iano bad kata ka shong haka jingstad Jong phi ban sngewthuh.
Ki illegal tax collectors ki dei hi kito kiba smat pynkiew iaka marbam.
Baroh ki.
nongmihkhmat khasi ki lah fail bad ka por ka ka lah dei ban nym ailad shuh ia kine kiba rim.
Um dei ban kyrshan ia kito kiba wan na sengbhalang background ne family dynastic politics.
Ki biej ki tare pisa ban syllang shyrta jingim…ahh kaei ban Jia ia kane ka jaidbynriew.
Nongpoh: Hynnin ka miet, ki la don artylli ki jingjia aksiden ha ki ar jaka hapoh ka surokbah NH-6 bad kiba dang hap ha Nongpoh Police Station, na kitei ki jingjia aksiden, kawei ka la jia ha shnong Dulongnar bad kawei pat ka la jia ha Downgate, Nongpoh.
Ka jingjia kaba la jia ha Dulongnar, ka dei kaba la jia ha ka por 10 baje ei ei, ha kaba kawei ka Scoty kaba don ia u number AS-17F-1024, ka la shah tynrah na shadien ha kawei ka trok kaba don ia u number ML-05G-5662 bad ha katei ka jingjia, u nongshong hadien jong katei ka Scooty u la khlad noh hashen bad u nongniah pat u la mynsaw.
Katba ha kawei pat ka jingjia aksiden, kaba la jia ha Downgate Nongpoh, ha kaba kawei ka kali kit umphniang kaba don ia u number ML-05-Q- 0280, ka la ka la leit ban tynrah nadien kawei pat ka trok kaba don ia u number ML-11-A- 1404, kaba dei dei ka trok kaba kit Klinker, kaba la pynieng harud u surok ba leit thied jingthied, hynrei ha kaba kum katei ka por, u nongniah jong katei ka kali kit umphniang, u la leit ban tynrah beit nadien bad kaba la wanrah ia ka jingmynsaw.
Shillong: Ka jinghap slap ha Mawsynram, mynta ka sngi, ka poi sha ka 1003.
6mm bad katei ka dei ka jingkhein, kaba ha ki 24 kynta ba ladep.
La ong shuh shuh, ba ka Sohra, ka dang iai bat, kum ka jaka kaba jur slap tam, haduh mynta, namar ba ka poi sha ka  1563.
3mm, ha ka 16tarik Jylliew 1995.
Na ki jingkhein, la pyni, ba ka jinghap slap ha Mawsynram, ka dei kaba jur tam mynta ka sngi, haba ia nujor, ha ki 83 snem ba ladep, kaba long naduh u snem 1940.
Shillong: U Conrad Sangma, myntri rangbah ka jylla, u pyntip ba ki don 7ngut kiba iap mynta ka sngi, na ka jingjur slap ha  Mawsynram Block, East Khasi Hills District  bad katei ka dei na ka jinghap khyndew bad nangta sa arngut kiba iap ha  South West KhasiHills District, ha kaba uwei u dei u riew paidbah  bad uwei u dei u shipai BSF.
“Nga phah ka jingsngewlem kaba jur eh, sha kiba ha iing jong kitei kiba iap" ong shuh u myntri rangbah.
Ha kawei pat ka khubor, ka Deputy Commissioner, East Khasi hills, ka pyntip, ba la ioh sei ia ka met jong ka kong Drit Byrsaw (54) ha Kenmynsaw, katba U Robino Kynter (56), u dang jah rngai.
La pyllait im ia ki 3ngut, na katei kajuh ka jaka bad ki dei ki khynnah rit, kiba hapoh 13 snem ka rta.
La iathuh ba ka SDRF, ka dang don ha katei ka jaka ban pyndep, ia la ka jong ka kamram.
Ha ka pyrthei kumba ngi tip ki don bun bha ki jait jingialehkai kiba ngi ki briew ngi don ha la ka jong ka jong ka jingsngewtynnad.
Kawei kaba sngewtynnad tam napdeng ki jait jingialehkai ka dei ka “POLITICS" Ha Kaba kane ka jingialehkai ka dei kaba donkam tam na baroh namar kane ka dei ka jingialehkai ban tei ia ka Imlang sahlang.
“Ka Sain Hima Sima ka dei ka jingialeh kaba nylla ha la ka jylla jylla jong ka ri India" Haba ngi ong ka jingialehkai barabor ngi donkam shisha ia u/ka Rangialehkai ba kham kynsai.
Kaba kham sngewtynnad shuh shuh ia ki paidbah Nongpeit kai ha kane ka jait jingialehkai ka long kaba kham pher shisha na kiwei ki jait jingialehkai namar ha kane ka jingialehkai ka dei ka “jingiashrut pynnep jabieng" Ym ka jingiabishni ban wan rah ia ka huri hura pynban ki nongkyrshan ki buh ka “JINGIATYRKU" Ha social media kaba i shyrkhei bha na ka bynta ban tei ia ka lawei baphyrnai.
Ha ka jingialehkai ngi shait lap ba u kpa u ia khun pyrshah ia u khun ne u pyrsa, u  khun u ia khun pyrshah ia u kni ne u mama, bad shiparalok pyrshah ia la u lok la kum ha madan thma pynban kaba sngewtynnad ka long ba hadien ba la wai ka jingialehkai ki ia kdup ia dih sha bad iathuh khana.
Kata kein para ri kata ka jingialehkai kaba i shongkun shong sbai bad kaba da sngewtynnad bad kit jingmut shisha na ka bynta ban tei ia ka lashai.
Khatduh,  iawai para ri nga don khyndiat ban ong haphi,ka jingstad ka jingiohi jngai ka jingproh jabieng bad ka jingshemphang kaba shisha yn lap bad paw ha nga haphi ki riew ieid ri la ngi dei ki riewkai ne ki riewialehkai kiba biang khlieh ne kiba shit khlieh.
Kiba duna yn lap lyngba ka iaid ka ieng ka kren ka khana ka ban sa paw lyngba ka “JINGLONG" NE “ATTITUDE" jong phi jong nga ka ban pyni sha ki paidbah jong ka jylla jong ngi ha ka “RYNSAN POLITICS LYNGBA KA MOBILE PHONE NE SOCIAL MEDIA".
Ha kane ka jingialehkai kaba “NYLLA NA KA BYNTA BAN IOH IA KI NONGIALAM NE NONGMIHKHMAT BASHISHA NA BYNTA KA JYLLA MEGHALAYA"Ka ktien sneng ka ong,“KA JINGBIEJ SBAI KA PYNTLOT BOR IA KA LASHAI".
Shillong:Ki nongtrei jong ka Mawmluh Cherra Cement Limited (MCCL), kiba don hapoh ka lama jong ka Mawmluh Cherra Cement Limited Worker Union (MCCLWU),  mynhynnin ka sngi ki la rai ban pynkut shwa shipor ia ka jingiakhih jong ki.
Ki nongtrei ka MCCL, hynnin ka sngi ki la sdang biang ia ka jingiakhih jong ki ban dawa na ka sorkar ban siew ia ka tulop man u bnai, ban sdang noh ia ka jingpyntrei kam ia ka karkhana dewbilat MCCL bad ban ai ia ka Voluntary Ritirement Skim na ka bynta ki nongtrei kiba la shong thait.
Haba ia kren bad u Joint Secretary ka MCCLWU, u bah Arnol Thabah u la ong “Ka jingrai ban sangeh shwa shipor ia ka jingiakhih ka long hadien ba ngi la ioh ia kren bad ka management ha kaba ka la pan por na ngi shitaiew".
“Ha ka sngi nyngkong ban wan, na ka liang ki MLA ka Sohra bad Shella Constituency, ha ryngkat ka Management kin leit ban rah ia kane ka jingdawa jong ngi ha khmat u Myntri rangbah"u la bynrap.
U bah Thabah u la ong “Kumta mynta ka sngi, ngi la rai ha ka Executive Commitee meeting, ban aipor ia ka management bad rai ban pynkut shwa ia kane ka jingiakhih bad ngin bteng biang lada kane ka jingialang ka ban long ha ka sngi nyngkong kam long ka ba seisoh".
U Chief Executive Member ka Khasi Hills Automous District Council u bah Titos W Chyne mynhynnin ka sngi, u la wan ban kynduh ia ki nongtrei ka MCCL, ban ai mynsiem ha kane ka jingiakhih.
Shillong:Ka jinghap slap ha ka jylla kaba la bteng la shitaiew lynter, ka la wanrah ia ka jingjulor kaba bun ha ka jylla, kynthup ia ka jingduh ei ka jngim ba kordor jong ki 5 ngut ki mynsiem briew.
U slap u ba jur myn hynnin ka sngi, u la shim ia ka jingim jong ki 5 ngut kiba kynthup ia ka jingim jong ki 4 ngut ki heprit ka ba la jia ha ka shnong Laitlarem, Nongspung kaba hap ha Mawphlang C&RD Block bad ia ka jingim jong kawei ka long kmie na ka shnong Jashiar, South West Khasi Hills.
Ha kaba ia dei bad ki lanot, na ka shnong Laitlarem, kane ka iing kaba la khyllem, ha ka jingtwa khyndew ha ka por kumba 10 baje eiei mynstep bad ka dei ka longing jong U bah Nikstanlang Jyrwa (36) bad ka kong Kessfulda Kharmyndai (36) bad ki ia don 7ngut baroh, ha katei ka iing.
Ha kane ka jingjia, saw ngut ngut, ki heprit kiba la duh ei ia la ka jingim ki kynthup ia i Wanlambiang Kharmyndai 9 snem ka rta, Banlumlang Kharmyndai 6 snem ka rta, Ribhalin Kharmyndai 4 snem ka rta bad I Daphilari Kharmyndai 8 snem ka rta.
Katba ha kane ka juh ka long ing u bah Nikstanlang Jyrwa, ka kong Kessfulda Kharmyndai, u Banteilang Kharmyndai 12 snem ka rta bad I Iaphimanbha Kharmyndai I ba dang 1snem 6 bnai ki la lait im na kane ka jingjia.
Ha kawei pat ka jingjia ba sngewsih, kawei ka longkmie ka la duh ei ia la ka jong ka jingim, ka la jia ha ka shnong Jashiar South West khasi Hills District.
Kane ka long kmie ka dei ka ba la tip kyrteng kum ka kong Hilsyntimery Marwein 24 snem ka rta.
Kane ka jingjia ka la jia ha ka por kumba 11 baje mynstep, ha ka ba kane ka longkmie ka la leit ban shet jingshet ha kamra shetja kaba don la kajong bad ka kamra thiah, hynrei kyndit kynsan la ioh snew ia ka jingsawa kaba jam na ka jingtwa ka khyndew bad rat ia kane ka kamra shetja shariat ha ryngkat kane ka longkmie.
Ha kane ka jingjia ka kong Hilsyntimery Marwein ka la duh ei ia la ka jingim, katba ki ar ngut ki khun kynthei jong ka kong Hilsyntimery, ki la lait na kano kano ka jingsngewsihm namar ba ki don ha karma thiah bad kumjuh u bah Arjun Myrtong 26 snem ka rta u la mih na ing ban leit sha surok.
Na ka jingjur u slap, mynta ka shitaiew ka ka jylla ka la sakhi ia ki jingjulor kaba shyrkhei ka laong ka jingshah pynjulor ki surok, ka jingshlei ka um sha ki ing ki sem ka jingtwa ka khyndew.
Kawei na ka jingjia ka dei ka ba la jia ha Lumshnong East Jaintia Hills District hajan ka tollgate, ha kaba kawei ka truck bad kawei ka kali rit ki la noh sharum surok na ka jingprong jong ka um napoh ka surok.
Ha Smit Mawkynrew Mawlat, ka jaka ha shnong Lynshing shaduh Mawlat, la khang ia ka iaid ka ieng na ka daw ba don ka jingtwa ka khyndew kaba jur mynta ka sngi.
Ha ka surok na Mawngap sha Sohiong, ka surok na Shillong sha Sohra, ka surok Mawkdok Khadarshnong, ka surok Khrang Kongthong, ka surok Mawphu dang pynkhuid na ka daw ba don ka jingtwa ka khyndew.
Na ka liang U Conrad K Sangma, myntri rangbah ka jylla, ula pyntip, ba ki don 3ngut ki briew, kiba la iap ei, ha ka jinghap khyndew ha Laitlarem, Mawphlang Block, East Khasi Hills District.
Ka sorkar jylla, kan siew T.
4lak sha kiba ha iing jong iwei na kitei kiba iap.
“Nga phah ia ka jingsngewlem, halor katei ka jingjia" ong U Sangma.
Shillong: Ha Mawsynram Block, ki don 4ngut kiba iap, na ka jinghap khyndew ha Dangar, nangta sa uwei pat uba iap, u dei na  Boro Ryngku bad sa uwei na  Betgora A.
Ki don arngut kiba jah na ka shnong Kenmynsaw bad ka jingwad, ka dang iaid shakhmat ia kitei kiba jah, ong ka khubor na ka Deputy Commissioner, East Khasi hills.
Ha ka jingthoh ha ka twitter, U Conrad Sangma, myntri rangbah ka jylla, u iathuh ruh, ba la leit sam jing iarap sha ki lanot shlei um, ha South West Khasi hills, mynta ka sngi.
Ha kawei pat ka khubor, U Conrad Sangma, u iathuh, ba ula ia kynduh ia ka Nirmala Sitharaman, myntri pla pisa ka sorkar India, ha kaba ula iathoh halor ka jingeh, kaba ka jylla, ka iakynduh na ka jingshlei um ha kine ki khyndiat sngi ba ladep bad ula pan jingiarap na ka sorkar India, halor kane ka mat.
Shillong: U Conrad K Sangma, myntri rangbah ka jylla, u pynpaw ia ka jingsngew pang mynsiem, kaba jur halor ka jingkhlad noh jong ki lai ngut, ha ka jingshlei um ha  Baghmara & sa iwei 1  ha Siju, South Garo Hills District.
“Nga phah ia ka jingsngewlem" ula ong shuh shuh.
Ka sorkar jylla, kan pyllait ia ka bai lutksan kaba T.
4lak sha iwei iwei, na kitei kiba iap bad siew sha kiba ha iing jongki, ula ong shuh shuh.
Shillong:U Lamphang ka Ïing Dorbar Thawaiñ ka Jylla Meghalaya, u Bah Metbah Lyngdoh, myn hynnin ka sngi u la kren bynñiaw pyrshah ïa ki bor pynïaid ka North Eastern Hill University (NEHU) halor ka jingbym lah jong ki ban pyntreikam ïa ki skhim bapher bapher bad kumjuh ban teh lakam ïa ki jingeh kiba ki khynnah pule ki ïakynduh ha kane ka skul bah.
Ïa kane ka jingkynthoh, u lamphang u la kren kum u kongsan ha ka General Welfare Meet 2022 kaba la pynïaid da ka North East Hills University Students Union (NEHUSU).
Ha katei ka por, ki samla katei ka skulbah ki la ai ïa ka jingthab kti kaba jam ïa u Lamphang naba ki sngew ïahap ïa kaei kaba u kren kata ha ka por ba u Vice Chancellor ka University, u Prof.
Prabha Shankar Shukla u ïadonlang ha katei ka jingïalang.
Haba ai jingkren u Lamphang u la kyntu ïa u Vice Chanellor ba un shim khia ïa ki mat kiba sahteng kiba ktah ïa ki samla pule ka Jylla bad ha ka thaiñ North East hi baroh kawei.
“Ngam banse ban kren ïa kane, namar bun ki khynnah pule ki la wan ban pynsngew sha nga bad pynpaw jingeh halor bun tylli ki mat kum ka skhim na ka bynta ka eksam NEET kaba ym pat pyntreikam satia, ka jingpynslem ban pyntreikam ïa ka bynta ba ar jong ki Technology School bad kiwei kiwei pat “, u la ong.
U la kyntu ruh ia u Vice Chancellor ban ïa soi ia ka jingiateh kular ban ai ki lad pule bad ki jinghikai ei kiba biang ïa ki samla pule kiba dei ki jaidbynriew riewlum na ka bynta ki eksam Civil Services ba pynlong da ka Union Public Service Commission (UPSC).
Nalor kane u la ban jur ia ki bor pyniaid ban shim khia ïa ki mat jingeh ki khynnah pule ha kaba ia dei bad ki jaka sah.
Halor ka jingdonkam ka pule puthi kaba paka, u la ong ba dei ban shim kongsan ia ka namar ka pule puthi kan wanrah jingkylla ha ka rukom im.
“Ngi donkam ban ïakren halor ka pule puthi kaba biang paka namar ka University kam shym la wan sha khmat ha ki snem kiba la dep na ki eksam bapher bapher", u la ong.
Da kaba ai khublei ïa ki samla pule kiba la pyndep ïa ki kyrdan jingpule, u la ong, “Ka kyrdan pule kaba phi ïoh ka long kum ka insurance policy ryngkat ka premium kaba la siew lut da ka jingtrei shitom ha baroh kine ki snem.
Ka dor jong kane ka policy ka shong kumno phi pyndonkam ha ka pule bad kaei kaba phi leh ka ïaid lang bad phi".
Nga sngew ba ka jng shemphang kadei bn wan ruh na ki legislators jng ngi.
Ngi dei bn iohi ba ka election commission kan pynmih ia ka minimum academic qualification bad ruh kadei bn conduct some kind of entrance/ interview na bnta kito kiba kwah ialeh election khnang bn iohiba u briew u biang ne em.
Mnta ba ka election commission kam pat leh kumta, ka office jng ka meghalaya assembly kadei bn intervene something khnang ba ki biej ki riew flop baroh kin sa duh lut bn ialeh election te hangta phi iakren ia ka NEHU ne kiwei2 ki jng treikam kin sa success beit.
Hnrei mnta phi iakren ia ka meghalaya assembly office ne ha secretariat ruh kaei hi kaba kidei ban trei bad kaei kaba ki trei kala ileh rain bn ia compare ruh.
Absolutely,,,Mr.
Speaker.
The ECI should ‘v sit n consider d issue of ‘min’ Qultn of any individual who intend to fight 4 d election 2 d LEGISLATURE of the state,,coz who’ll expect to legislate without any Qualification.
"NO QIALIFICATION NO LEGISLATION" DATS IT….
THEREFORE,,ITS UPTO THE E.
C.
I.
4GET ’bout that democratic form of system,watsoever.
1 could undrstand dat democracy does’nt apply to Qulfctn…but still…wen it comes to LEGISLATION.
QUALIFICATON RULES…….
Shillong:Ka KSU West Jaintia Hills District Unit, mynhynnin ka sngi ka la leit ban ïakynduh bad u DC jong ka West Jaintia Hills, halor ka jingshah pyndik bad ka jingbyrngem ban beh shnong ïa ki nong shong shnong jong ka Elaka Labang Nang phyllut bad Pangam Raliang ne Block-1.
Kane ka jingleit ïa kynduh jong ka KSU ïa u DC, ka long hadien ka jingmih ka khubor na ki paid nong shong shnong katei ka thain halor ka jingleh donbor ki Karbi ïa ki Khasi na ka liang ka KSU kala leit ban ia kynduh ia U DC ka West Jaintia Hills District.
Ha katei ka jing ia kynduh ia u DC, na ka liang ka Seng ka la ïoh ban pynsngew ïa ka jing shah leh donbor bad shah maham ban beh shnong ïa ki hadien ba ki nong shong shnong ka tei ka thaiñ ki la kyntait ban leit ia shim bynta ban thep vote sha West Karbi Anglong ha kane ka Election MAC kaba dang shu dep shen.
Naka liang u DC u la kular ban shimkhia bad ban leh noh kloi ia kane ka bynta khnang ba kan ym jia kano kano ka jing sngew sih.
Na ka liang ka seng ka pynpaw ïa ka jingsngewsih ban ïohi kum kine ki jingjia ïa ki paradoh para snam bad lada ki Paid Karbi ki dang bteng ban leh donbor bad pyndik ka KSU ka byrngem ban shim da kawei pat ka lynti la ka long ha kano kano ka lynti tang ban shngain ka Jaitbynriew jong ngi.
MY HATS OFF TO THE KSU….
Shillong: Ka ophis jong ka Deputy Commissioner, East Khasi Hills, ka pyntip, ba ki don ki jingjia na  Mawsynram C&RD Block bad la iathuh ba ka jingiarap, ka dang iaid, na ka jingtwa khyndew ha Dangar bad Kenmynsaw, ha kaba ki don ki iing ki sem, jong ki briew ki la khyllem.
Na ka liang ka tnat peit mariang jong ka sorkar India, ka Indian Meteorological Department (IMD), ka pyntip, ia ka jinghap slap, ha ki 24 kynta ba ladep, ha kaba ha  Sohra RKM 908.
4,Sohra 972.
0Mawkyrwat 538.
0Khliehriat 300.
0Shillong 100.
9Tikrikilla 128.
0Nongstoin 178.
0Williamnagar 250.
0Baghmara 261.
2Tura KVK 89.
0Mawphlang 504.
8Nongpoh 56.
0Barapani 57.
6.
Ka jinghap slap mynta ka sngi, ha  Sohra(Cherrapunjee) ka long 972.
0 mm, haba khein ha ki 24 kynta ba ladep.
Kane ka dei ka sien kaba lai jong ka jingjur slap tam ha Sohra, ha u bnai Jylliew.
Ka jinghap slap, kaba jur tam ha Sohra, ka long 1563.
3 mm bad katei ka dei ha ka 16tarik Jylliew 1995 bad kaba wan ba ar, ka dei  973.
8mm ha ka 05tarik Jylliew 1956.
New Delhi/Zurich: Ka jingthep pisa, da ki kompeni bad ki riew shimet, kiba na India, ha Swiss Bank, ka nang jubor tyngeh ha kine ki sngi.
Katei ka jingkiew, ka dei kaba palat tam, haba ia nujor, ha kine ki 14 snem ba ladep bad katei ka long  3.
83 billion Swiss francs lane kaba long ₹ 30,500 klur, ha u snem 2021, ong ka jingkhein jong ka Swiss Bank, ha ka sngi palei.
Ha u snem 2020, ka jingthep pisa, ka long  2.
55 billion Swiss francs (Rs 20,700 crore), katba ha u snem 2021, ka kiew sha ka T.
30,500klur.
Katei ka jingthep pisa, ka hiar shibun ha u snem 2019, hynrei ka la kiew biang ha u snem 2020 bad ka kiew stet bha ha u snem 2021.
Kiwei pat kiba thep pisa bun eh ha Swiss Bank, ki long ka  West Indies, Germany, France, Singapore, Hong Kong, Luxembourg, Bahamas, the Netherlands, Cayman Islands bad ka  Cyprus.
Ka India, ka wan ha ka kyrdan ba 44, ha ka jingbun ki nongthep pisa bad ka wan kham hajrong ia ka  Poland, South Korea, Sweden, Bahrain, Oman, New Zealand, Norway, Mauritius, Bangladesh, Pakistan, Hungary bad Finland.
Shillong: Hadien ka jingioh bat u Secretary shnong ka shnong Kuliang ia ki 11 ngut ki khar Bangladesh, kiba kynthup 4 ngut ki kynthei kiba thmu ban rung beaiñ sha ka jylla Meghalaya, ha ka janmiet jong ka 16 tarik u Jylliew 2022; na ka liang ka KSU East Jaintia hills, ka la buh jingkylli ha khmat ka tnat pulit jong ka Sorkar jylla, ba balei kam lah ban teh lakam ia ka jingrung kyrthep beaiñ jong kine ki khar bangla.
Kine ki khar bangla ki la ioh lad ban rung beaiñ shapoh ka jylla, dei lyngba ki dalal khasi kiba btin lynti bad ialam ia ki.
Katkum ka jingioh jingtip la tip ba kine ki khar Bangladesh, ki la thmu ban hiar rieh tngen ne sah ha ka shnong Ladrymbai bad iakine ki briew la phah noh sha Umkiang Patrol Police Post bad la ai ejahar noh da u Secretary shnong Kuliang ha kaba la synran lang ha katei ka por da u Samla Phanuel Tongper, uba dei u Environment secretary ka KSU EJHDU bad ka jingiadon lang ka Kong Deiwi Tongper President ka STIEH.
Kum ban shu pynkynmaw ba  ha kine ki sngi ba la leit noh, ka KSU East Jaintia Hills District Unit lyngba ka shnat treikam jong ka ka KSU Khliehriat Unit ka la ioh ban bat ia ki khar bangla hadein ba la lait na ki kti jong ka seng hi na Lumshnong bad ka la ioh ban bat ia shi kali ki Khar Bangla kiba thmu ban buhai shnong sha ka Bri u Hynniewtrep bad ruh iakine ki briew la thmu ban pynhiar ha ka shnong Ladrymbai hi bad kumjuh iakine ki briew la btin lynti da ki khasi dalal hi.
Ka seng ka pynrem jur iakane ka jingbym lah ka tnat infiltration lyngba ka tnat pulit ban teh lakam lane ban peit pyrman ia ka jingrung beaiñ kum kine ki jait briew.
Ka seng ha kum kine ki jingjia ba khah khah ka pynpaw sha ka sorkar jylla ba ka Inner Line Permit hi kan dei ka stieh ba khlain ban teh lakam iakum kine ki jingjia.
Ka seng ka la ban ruh ba hato kitei ki infiltration check gate kin dei tang ban ki phalor na bynta ki trai ri trai muluk hynrei ym iaki bar jylla bad bar ri.
Ka jingtlot bor ka tnat pulit ban peit pyrman ia kum kine ki jait jingjia ka pynduh jingshaniah ia u paidbah ka thain bad ka jylla hi baroh kawei.
Ka seng ka ban sa shisien ba ka jingioh bat ki dkhot ka seng mynshem taiew iaki khar bangla kadei ka jingkhein sting ki bor ba dei peit bad tang hapoh shitaiew la ioh bat biang bad kane ka pyni ruh ka jingtlot ka sorkar bad ka jingbym shimkhia ka sorkar ban peit ia kum kine kam beaiñ.
Ka seng ka kwah ban pynpaw shai ba ka East Jaintia Hills District kam dei satia ka jaka bret bar ri bar jylla bad ka lyngba kane ka kyrwoh ka seng ka maham tyngeh khamtam sha ki mynde ri kiba long ki kruin kiba pynjaboh iaka bri u Hynniewtrep da kaba long ki nongbtin nongkdup nongda jong kine ki bar jylla.
Ka seng kan nym map satia iakiba thmu ban wan lam bad ban buhai shnong sha ka district bad ka jylla jong ngi hi baroh kawei bad lada lap ka seng kan shim iaka seinjam ba tyngeh.
Ka seng ka dawa ruh na ka sorkar ba kam dei satia ban khein sting iakine ki kam beain bad ka sorkar ka dei ban thaw ki lad ki lynti mar mar ban teh lakam iakine ki jingrung beain ki briew ba na bar sha ka jylla lym kumta ka seng kan shim hi iaka aiñ ha kti bad leh iakaba donkam.
Kyntang iawai ka seng lyngba kane ka kyrwoh ka kyntu jur iaki dorbar shnong kylleng ka district bad ki shnong ba don sha ki khappud ba kin ia trei lang bad ka seng bad rat diengkhong ia kum kine ki jait kam namar ki dorbar shnong hi ki long ki stieh ba ha khmat duh ban iada na ka jingrung kyrthlep ki bar jylla.
Ka seng ka kyntu bad kyrpad iaki Rangbah shnong ba kin husiar bad ruh ba kin long kiba skhem ha kaban iada iaka khyndew ka shyiap ka ri bad ka jaidbynriew.
illong: U bah Regeenal Shylla, u President ka Jantia Hills Public Coal Miners Dealers and Supplier Association, u la kynthoh jur ia ka sorkar MDA ba ka dei ka sorkar ba bamsap tam ha ka jylla.
Na ka liang u bah Shylla u la ong “Ka jylla Meghalaya ka don hapdeng ka jingiaid lynti kaba jynjar bha mynta, hapoh ka jingsynshar jong ka Sorkar MDA la mih bun bah ki kam bamsap ha baroh ki bynta bad kiba la sdang ban paw pyrthei man ka sngi da ki kam ka bor mariang kum ka jingtrei torti ia ka jingkieng dwar ksuid, ISBT, jingkieng Surok Mawlai Bye-Pass, ka jinghap u Dome ka Legislative Assembly building bad ka jingsdang orpait ka building ka kolej sorkar ha Patharkhmah".
" Kita kiba don ha ka bor synshar ki lah ban jubab da ki nia ba bun rukom ban thet kti ia kata ka jingbamsap, hynrei to tip ba u paidbah kum u Nongbisshar ba stad u tip bad u sngewthuh ia ka jingjyrsieh ka synshar khadar" u la bynrap.
" Lada kum ki nongsynshar ba don ha ka liang sorkar ki sngew ba kam don kata ka kam bamsap, ki la dei ban mih shakhmat ban phah tohkit ia baroh ki jingkynnoh bamsap da ki kynhun tohkit ba laitluid bad ban pynpaw pyrthei wut wut ia ka kaiphod ba ki kynhun tohkit ki lap, khnang ban weng ia baroh ki jing artatien u paidbah ba bun ba lang"u la ong.
U la bynrap ruh “ka kam bamsap kaba shyrkhei tam ka mih na ka jingkhang ban tih ia u dewiong na Jaiñtia Hills, Garo Hills bad West Khasi Hills kaba une u mar u don, Khamtam haba la wan synshar ka MDA ka la wan ka jingtim ia ki lak ngut ki briew kiba im ja na kane ka kam".
“Ka Sorkar MDA ka la wan ha ka bor da kaba kular ba kan plie noh ia u dewiong, uba la khang da ka NGT ha u snem 2014,pynban ka jingsynshar bymhok ka MDA bad kaba plie lynti ia kita ki High level kiba dei ki dkhot ka MDA khamtam kiba dei na ka party NPP bad kiwei pat ki dkhot jong kane ka sorkar synrop, kiba la khat pisa na ka National Highway man ka miet da ka phew klur"u la ong.
“Lah ban pynsakhi ia kane ha ka jinglap jong u Cheif Justice u Mr.
Sanjeev Banerjee, uba la phah khang syndon ia ka jingshalan dewiong, hadien ba la lap ia ka jingtih dewiong tuh pyrshah ia ki rai bad ki hukum ba la pynmih da ka NGT bad Supreme Court,mynta pat la lap ia ka rukom treikam bad ka jingthmu ka sorkar MDA ban pynriewspah ia uba la riew spah bad pynduk ia uba duk da kaba pymih ia ka SOP, kiba long pyrshah ia ki kyndon ain jong ka MMDR Act bad Mineral Concession Rule ban ai ia ka kam tih dewiong ha ki kti jong kita ki High level"u la bynrap.
U la kdew ruh “Ha ka snem 2019 ka sorkar BJP ha Delhi, ka la pynjynsur ia ka kam tih dewiong da kaba ithuh ia ki hok jong ki trai par, da kaba wanrah ia ka jingpynkylla ia ka MMDR Act 1957 bad Mineral Concession Rule 1960, da kaba pynsuk ia ki kam tih dewiong da kaba ithuh ia ki trai par ha ka juh ka kyrdan bad kano kano ka Sorkar jylla hapoh ka rule 27 jong ka Mineral Concession Rule, 1960.
Hynrei ka sorkar MDA ka khlem leh ia kane, phewse pynban ha ka SOP jong ka Sorkar MDA, la long trai noh da ka sorkar MDA".
“Ia ki par jong ki paidbah la knieh da ka Department of Mining and Geology, Government of Meghalaya.
Kaba I thamula ha ka SOP ka long ba kata ka MMDR Act 1957 bad ka Mineral Concession Rules 1960 kim buh ia kata ka mininum ne kaba duna eh ka jaka tih dewiong, hynrei ka sorkar MDA ka buh ba hap don 100 hectare (220 acres) ban don hok ban pan ia ka prospecting licence bad Mining lease"u la bynrap.
“Kane ka long be-aiñ bad la paw tyngkrein ba ka sorkar MDA u Conrad Sangma, uba dei ruh u minister ka Mining and Geology.
Ha kane ka rukom treikam ba la wanrah da ka sorkar MDA la ai lad ia ki Heh spah, kita ki coal mafia lane ki High level ba kin knieh noh ia ka hok jong ki barit baria namar ia ki Prospecting bad Mining Lease la bat da ki heh spah jong ka NPP, UDP bad kiwei kiwei"la u president.
U la bynrap ruh “Kumta ka la poi ka juk ba u ba riewspah u nang riewspah bad u ba duk u nangduk, Ka sorkar MDA ka wanrah ia ka rukom synshar kaba long pyrshah ia ka synshar paidbah bad ka hok trei mon laitluid, kaba long be-aiñ haduh katta katta,Ka dei ban pynduh noh ia kane ka SOP bad ka dei ban pyntreikam ia ka chapter 6 jong ka MCR kaba la tyrsat ha u 2019 ha kaba baroh ki don hok ban trei dewiong".
U bah Shylla u la kynnoh ruh " Ia ka MMDR Act la dep pynkylla biang ha ka snem 2021 ha kaba la pynkupbor ia ka sorkar India ba kan pynbna ia ka jingtreikam jong kane ka ain ha baroh kawei ka ri India lane tang shi bynta.
Hangne ngi hap ban buh ka jingkylli ba balei ka Sorkar MDA haba u Chief Minister kum u Mining Minister u la dei ban tip ia kane Ka jingpynkylla, balei la leh ia kane ha ka 23 tarik u March, 2021? Hynrei ka Sorkar Meghalaya , khlem ka jingai jingujor ne ka jingkyrpad ban weng noh ia ka ka jingtreikam jong ka MMDR Act na ka jylla Meghalaya".
U la bynrap ruh “Ha kajuh ka por ruh ki khlem don ka jingpyrshang kaba tikna lane kaba bud hok khamtam ban pynkylla ia ka MMDR Act lyngba ka jingpynbna u President hapoh ki kyndon jong ka Para 12AB jong ka Sixth Schedule namar ba ka MMDR Act ruh ka la buh ia ki kyndon kiba kyrpang lane kiba lah ban pynkylla ia ki kyndon jong ka MMDR Act ha ki jaka jong ki Autonomous District Council, khnang ba kan nym pynthut ia ka kamai kajih lane ka jingtrei jingktah jong ki paidbah Tribal kum ki Khasi-Pnar bad ki Garo ia ki marpoh khyndew khamtam ia u dewiong".
" la dei ka por ban pynkut noh ia kane ka jingkamai tuh, ka jingkamai bymhok bad ka jingtih dewiong na ki National Highway da ki High Level ,bad ia kane, donkam ba ki paidbah kin sngewthuh ba ka hok ka dei ka jong ki.
Ka MMDR Act lada pyntreikam iaka ha ka rukom kaba dei, khamtam ia ka Mineral Concession Rules kaba mih na ka MMDR Act, 1957 ka don ka lad ba ki trai khyndew kiba long ki trai ia ka khyndew bad ki mar ‘poh khyndew ba kin pyntreikam ia kane kumba la kdew ha ka 3 CMR Jacob, ka mukotduma ha kaba ka Supreme Court ka rai ba ka hok jong u trai khyndew kam dei tang ia ka khyndew kaba na jrong, ka surface rights hynrei u don ruh ia ka Sub-Surface lane ia ka hok ia ki mar poh khyndew kiba don ha kato ka jaka, u trai lane u private owner"u la bynrap.
“Donkam ba ia kane ka hok ba la pynskhem da ka Supreme Court, kaba la pynskhem ruh da ka MMDR Act donkam ban pyntrei hok, ym ban knieh ia ka hok jong ki paidbah halor ka khyndew ka shyiap, ym ban pynbiang ia kita ki High Level, ym ban pynbiang ia kita ki Coal Mafia, ym ban pynbiang ia kita ki ‘lei san snem kiba shong hangtei hapoh Secretariat kiba shu lum ia ka spah bah, ka umsyep jong ki paidbah, khamtam kiba duk kiba shitom.
Ka MMDR Act lada pyntreikam bha iaka kan nym shah ia kane"u la ong.
“Nalor kata la ban biang ba ia ka SOP number 25 ba la pynmih ha ka 5 tarik u Lber 2021 Ia kane la dei ban pynduh pyndam noh da kaba ithuh ia ki trai par ha ka Ri Khasi-Jaintia bad Garo ha ka juh ka kyrdan bad ka state Government katkum ka Rule 27 jong ka Mineral Concession Rules, 1960 bad lada leh ia kane kamut ka hok jong u paidbah, ka hok jong ki trai khyndew bad ka hok jong ki trai par kan wan biang, namarba kumba ka long mynta ka sorkar MDA ka la knieh lut ia kine bad ngi kum ki paidbah ngi dei ban ieng pyrshah ia kine namarba ka kam be-ain, ka kam bymhok ka kam kaba lehbor kaba long pyrshah ia ka synshar paidbah"u la bynrap.
Ngi ki rit ki ria.
lada ngi don pynba ka hok ruh.
ki jaka trei jong ngi yn leh kumno.
Uba riewspah u lah ban ialeh.
Ngi ki ba duk te ngim ioh pisa.
Ngin leh kumno.
?Hangne nga iohi hangto ka ka lain ba ong Ki Paidbah kin sngewthuh ki Paidbah kim sngewthuh satia tdot.
ki Nongshynshar munta ki kynnoh ia u Paidbah.
haka por election ki candidate ki thied ki pet da ki klur ban jop …namr U Candidate u la sngewthuh ban ialeh da ka hok kam Myntoi hap ialeh beit da ka thok ka Shukor pynbam kai ia u Paidbah 5000 ,6000 shi khnam vote(u ba duna jingioh um long ban tyrwa iaka samla ka khun ki heh Saipan kumjuh u candidate shisien bym don pisa wat pynlehrain ialade).
shuh shuh ynda jop.
U Candidate u hap ban recover biang ia kaba la pynlut 4 snem thik bad ha ka snem ka 5.
ka MLA Schemes kin mih bloit.
hangta Paidbah bieit biang.
ka RI bad Jaitbynriew kan shu bam kruin.
Shillong:U Dr LR Bishnoi, Director General of Police (DGP), u thoh ha ka twitter jongu, ba ki pulit ka Meghalaya, ki la ioh kem ia 11ngut ki khar Bangladesh bad sa 3ngut ki nongialam lynti jongki na Kuliang.
Na kitei, la ioh kurup ia kawei ka kali Maruti Ertiga AS-12Z-7069, 07 tylli ki mobile phone bad ka pisa ₹ 23000.
Ka jingtohkit, ka dang iaid shakhmat, ong utei u heh pulit.
Ha kaba iadei bad ka jingpyllait khubor jong U Bah Adelbert Nongrum, MLA ka KHNAM haka 14 June 2022, ka seng kadon ban pynshai kumne harum:-Ka seng kala iakynduh ia U Bah Adelbert Nongrum haka 25 March 2022, da ka jingthmu ban poi sha ka jingsngewthuh jingmut bad ha kane ka jingiakynduh, ngi la dep ban iakren shai bad ia rai lang “ba donkam ban ia sngewthuh shwa ia ki jingbakla baroh khnang ban poi sha ka jingiasuk bad jingbha", bad ngi la ai por kham kylluid ruh ban puson.
Hynrei kaba sngewthamula ka long ba naduh katei ka sngi, kam don shuh kano kano ka jingiakren/jingiakynduh bad ngi shu iohi ba u pynbna lyngba ki lad pathai khubor, ba un hiar shuki noh naka post President bad u la wer ia ngi ban poi sha ka jingialang ha iing sah jong u ha ka 17 June 2022.
Ka jingkylli kaba mih ka long kumno un hiar shuki President haba ka ECI kam ithuh ia u kum u President.
Kum ban shu pynkynmaw, ka ECI shwa ka Mawryngkneng bye election, lyngba ka shithi kaba 20 Oct 2021 ka la pynshai biang ba kam ithuh ia U Bah Adelbert Nongrum kum u president ka KHNAM bad dei namar kata ba u kyrtong ba u la pynieng u khlem ioh lad shuh ban iakhun na ka seng KHNAM.
Kum ka seng ngi pynpaw ka jingsngewlyngngoh bad ngi kylli na U Bah Adelbert “Katno sien phin resign na kajuh ka seng?".
U la resign kum U Working President bad dkhot ka CEC lyngba ka shithi kaba 10-07-2018, kumno pat u kiew kyrdan sha ka post President? Bad mynta pat u kwah resign biang, kaei ka jingmut bad ka jingthmu? Ka long kaba eh ban sngewthuh!.
Ka long ruh kaba lyngoh ba ha kajuh ka por u la file case biang sha Meghalaya High court (ia kaba u khlem iathuh paidbah) bad ha kajuh kapor u kwah kren iasuk.
Kaei kane?Ngi iohi ba haduh mynta ka dang mih ka jingkren na U MLA ba ka “ECI ka dang ithuh ia u kum U President’ bad kane kadei namar ba kam don ka jingshemphang lane jingsngewthuh ia ki shithi kiba u la ioh pdiang na ka ECI bad kam don ruh ka jingsngewthuh balei ba u Kyrtong ba u la pynieng na Mawryngkneng u hap ban iakhun independent?Kumta kane ka jingthmu ban hiar na ka post President ka long kaba sngew thamula bad kaba jingialam bakla, namar ka seng bad kumjuh ruh ka ECI kam ithuh ia u kum u president.
Ka jingkren jong U Bah Adelbert “ba haka 25-03-2022 ka don ka jingdawa ban hiar shuki president ia u, ka long ka bymshisha bad ka bymdon nongrim, namar ba ha kane ka jingiakynduh ka phang ka long ba donkam tang ban sngewthuh shwa ia ki jingbakla khnang ban poi sha ka jingiasuk.
Namar kata kum ka seng ngim lah ban pdiang ia kajingkhot kaba ngi ioh lyngba ki lad pathai khubor khlem kano kano ka jingiakut.
Kane kam mut ba kan ym don ka jingiasuk nangne shakhmat, hynrei ka jingkhang ka plié.
Ban pynurlong ia kane ngin sa phah ka jingthoh kaba biang ryngkat ka jaka ka tarik bad ka por kaba kylluid bad kaba ia biang lang sha U Bah Adelbert Nongrum khnang ban ioh ban ia phylliew jingmut bad ngi kyrmen ba yn da la mih na kane ka jingiakynduh ngin ioh ia ka khubor ba thiang naka bynta ka jingmyntoi ka seng hi baroh kawei.
,,.
Ia U Candidate ba jop Marwei na ka Party KHNAM ruh ki Party Member ki Burom, ki ong Pat ka party Ieid ri.
kumno fyn ieid ri lada fym lah ba ieid ia la ka jong bad ha pdeng para khasi dang ia pait ia pra ka juh ka ktien ka thyllieh ia sngew thuh lut kat ka ba kren hynrei pat dng ia thad pynban iwei ia iwei.
kine kita ki Leader Khasi ba khwan myntoi shimet bad tang ha ka por election leh ieid ri ieid jaitbynriew namar ban ioh nong ia la jongNga kyrpad ia I bah Adelbert sngewbha leit iasoh noh bad ka seng VPP hangta Kan khie I’m ka jaidbynriewLeit Sha VPP!Leit Sha VPP!.
Shillong: Ki nongshong Shnong jong ka Shnong Karkhana, Pasadwar Amlarem block,west Jaintia Hills bad ka Borghat East Jaintia, ki dap da ka jingtieng bad syier mynsiem tang shu wan ka aiom lyiur, namar ka Shnong ka don hajan ka wah myntdu(tisang), namar lada shlei kane ka wah ka don ka jingktah shibun ia ki nongshong Shnong khamtam kito kiba shong iing harud surok namar ka jingkiew kynsan ka um ka pynsniew bad pynjot ia ki jingdon jingem bad jingthung jingtep.
La iathuh ba ka jingeh kaba kham ktah bha ia ki nongshong Shnong ka dei ka jingdon lai tylli ki wah ritm kawei ka Amlati,ka Amsohkyrchoh bad ka Ammara.
Kine ki wah kim don jingkieng bad tang shu poi u slap kine ki wah baroh ki tuid bad iaid lynti nalor u surok kaba ktah ia ka Iaid ka ieng ki briew bad ki kali motor.
Na ka liang U president ka HYC War Jaintia circle, u samla Yoodahunki Shylla, hadien ba la ioh iakren bad ki nongshong shnong kitei ki shnong, u kyntu jur ia ka sorkar jylla bad ia u myntri ba dei peit ia ka Disaster management Department bad iaka District disaster management authority ba kin ai jingiarap ia kine ki shnong kiba la mad ia kine ki jingeh.
Shillong: U Conrad K Sangma, myntri rangbah ka jylla, ula pyntip, ba ki don 3ngut ki briew, kiba la iap ei, ha ka jinghap khyndew ha  Laitlarem, Mawphlang Block, East Khasi Hills District.
Ka sorkar jylla, kan siew T.
4lak sha kiba ha iing jong iwei iwei na kitei kiba iap.
“Nga phah ia ka jingsngewlem, halor katei ka jingjia" ong U Sangma.
Ha kajuh ka por, ki pulit ka jylla, ki pyntip, ba la khang ia ka surok na Shillong sha Mawkyrwat, na ka daw jong ka jingtwa khyndew, ha ki bun  bun jaka bad ka jingtrei, ka dang iaid ban pynkhuid ia kitei ki jinghap khyndew.
Shillong: U Ma Lahkmen Rymbui, myntri ka tnat pule puthi, ka sorkar jylla, u pyntip mynta ka sngi, ba ki skul kin khang, haduh ka 20tarik Jylliew 2022.
Katei ka jingkhang ia ki skul, ka dei na ka daw ba kan dang iai bteng ka jinghap slap kaba jur bha, ha ki 48 kynta, ki ban sa wan.
Ha kajuh ka por, na ka liang U BDR Tiwari, Commissioner & Secretary jong ka sorkar Meghalaya, uba peit ia ka tnat pule puthi, ula pynbna, ba na ka daw jong ka jingjur slap, ka ban iai bteng, ha ki san sngi ban sa wan, kumta la pynbna ban khang ia ki skul ha ka jylla, baroh kawei.
La bthah ia ki Deputy Commissioner bapher, ba kin peit ia ka jinglong ka jaka, na ka bynta ban plie biang ia ki skul.
Kadei ban khangTang ia ki skul.
Shillong: Ka tnat peit mariang ka sorkar India, ka pyntip, ba ka jinghap slap kaba jur bha, kan dang iai bteng haduh ka 18tarik Jylliew 2022 bad hadien kata ka jinghap slap, kan iai bteng haduh ka 20tarik Jylliew, 2022.
Shillong: Ka khlam corona, ka la kiew kynsan mynta ka sngi, ha kaba ki don 31ngut kiba ioh ia katei ka khlam covid.
Kitei ki kynthup ia 23ngut ha East Khasi hills, 4ngut ha Ribhoi District, 3ngut ha South West Khasi hills, iwei ha West Jaintia hills.
Mynta ki don 42ngut baroh, kiba ioh ia katei ka jingpang khlam ha ka jylla, ong ka khubor sorkar.
Khlam kamkai suda baiong khlieh ruh coronaShu sangeh shwa kato katne ka jingialang paidbah.
Shillong: Ka ophis jong ka Deputy Commissioner, East Khasi hills, ka pyntip mynta ka sngi, ba kawei ka iing, ka la khyllem mynta mynstep ha  Laitlarem, Nongspung Circle, hapoh Mawphlang C&RD Block.
Ha katei ka jingkhyllem jong ka iing, ki don 4ngut kiba iap, kynthup ia arngut ki khynnah shynrang, uwei uba 9snem ka rta bad uwei uba 6 snem ka rta bad nangta sa arngut ki khynnah kynthei, kawei kaba 8 snem bad kawei kaba 4 snem ka rta.
Na kitei ki 4ngut, la iathuh ba 3ngut ki iap ha shen, katba iwei pat i iap, ha ka lynti, ban leit rah sha Sohiong CHC.
Patna: Ka skhim jong ka sorkar India, ka  Agnipath, ka la pyn kylla madan thma ia ki jylla bapher jong ka India.
Ka daw ka long ba kito ki samla kiba pynkhreh ban rung kam shipai ialade, ki la khie bitar bad pynkulmar shnong ha Bihar, na ka bynta ar sngi kynthih.
Ki rel, ki la shah thang, ki kali ki la shah khang, ki bos ki shah lun maw bad U MLA jong ka seng BJP, ula mynsaw; na ka jingkhie bitar jong ki samla, ia katei ka jingthung kam, kaba tang khyndiat snem eh.
Katei ka jingkhie bitar jong ki samla, mynta, ka la nang pur sa sha Haryana, Uttar Pradesh bad sha kiwei de ki jylla.
Ha Palwal jong ka Haryana, la khang internet bad sms, na ka bynta 24 kynta kynthih.
Ki pulit, ki la bam lathi ia ki paidbah bad ki la siat sha suin, hadien ba ka la don ka jingthang ia ki kali ha katei ka jaka.
Na ka jingshah thang ki rel bad ka jingkhang lynti, la hap pynsangeh ia 22 tylli ki rel ha Bihar, mynta ka sngi, ong ka khubor.
Kitei ki samla, kiba rah da ki lama “Indian Army lovers" ki la thang ia kawei ka jaka shong jong ka rel ha Bhabhua Road jong ka Bihar.
Ha Nawada, ka kali jong ka Aruna Devi, ka MLA jong ka seng BJP, kaba dang leit sha kashari, ka la shah lun maw bad ha katei ka jingjia, ki don 5ngut kiba mynsaw, ba kynthup ia katei ka MLA.
Nangta ka ophis jong ka BJP ruh, ka la shah pynjot thiaw.
“Ki nongiakhih, imat, ki khie bitar, haba ki iohi ia ka lama jong ka seng, ki la tur sha ka kali jongnga.
Ki la tar ia ka lama.
U nongniah jong ka kali, arngut ki nongpahara bad arngut ki nongtrei jongnga, ki la mynsaw" ong ka MLA, haba kren sha ki kotkhubor bad ka iathuh ba ma ka, ka la syier thot thot, ia la ka jong ka jingim, ha katei ka khyllipmat.
Ka Agnipath, ka dei ka skhim jong ka sorkar India, ha kaba yn thung kam ia ki shipai, na ka bynta saw snem bad hadien kata, kin shongthait noh, tangba kin nym ioh bai bam tymmen shuh satia.
Katei ka skhim, ka plie lad ia 45,000 ngut ki samla, kiba ha ka rta kaba 17.
5 snem bad 21 snem, ba kin rung sha katei ka kam, na ka bynta saw snem bad ha katei ka por, kin ioh ia ka tulop kaba T.
30,000-40,000  lem bad kiwei de ki jingioh, kynthup ia ka bai dawai.
Hadien ka saw snem, yn jied tang 25 percent na kitei ki shipai, ba kin trei pura, na ka bynta 15snem kynthih bad kiwei pat, kin shongthait noh, da kaba kin ioh hapdeng ka T.
11-12 lak, khlem bai bam tymmen eiei ruh em.
Ka offer ba bian hadin LA ioh seng business wow dkhar biejHaha dkhar khlem jabieng te lh tip hiNgi te kmen lada Ngi ioh 4snem ban trei.
hadien kata la ioh ban  kamai ka kam lajong.
Shillong: Ka jinghap slap ha ki 24 kynta ba ladep, ha ki bynta bapher jong ka jylla.
Ha Sohra RKM 680.
8, Sohra 673.
6, Mawkyrwat 360.
0, Khliehriat 280.
0, Jowai 186.
2,Shillong 46.
1, Tikrikilla 23.
6, Nongstoin 112.
0, Williamnagar 62.
0, Baghmara 75.
4,Tura KVK 20.
4, Mawphlang 235.
5.
Ka khubor pulit, ka iathuh ba ka don ka jingtwa khyndew, hajan ka  jingkieng Treiongriang, ha ka surok ban leit na  Jowai sha Amlarem Road.
Ka leit ka wan, ka la sahkut, ha katei ka surok.
Kiwei pat ki khubor, ki iathuh ba ka dkut ka surok ban leit sha Lumshnong.
La iohi ha ka video, ba ka don kawei ka trok, kaba la ngam shapoh, na katei ka jingdkut jong ka surok bad la iohi ruh ba ka la ban sa ia kawei pat ka kali, lehse kaba hap lang ha kajuh ka por.
Ki don bun ki jingdih pynbuaid ia ki briew hangne ha sla jong ka pyrthei kawei napdeng kita kiba shait mad da kiba bun ki briew ka dei ka “KYIAD" Kaba la pynlong ia shibun ki longing longsem ban jot ban pra khiewja.
Lada pynlong “KYNRAD" Ia ka jingdih kaba pynbuaid ka imlang sahlang, ka shnong ka thaw, ka shongsuk shongsngain, ka roi ka par bad ka jingkiew shaphrang ka suki,ka duna bad ap jingma haduh ba lah ban sakma.
Ka jingbuaid kaba kham sniew bun shah ban ia ka “KYIAD" Ka dei ka jingbuaid ha ka “POLIT jkIC".
Ka don ar bynta ka jingbuaid ha ka politics BANYNGKONG, ha kiba stad, ba iohi jngai, ba shemphang, ba proh bad ba khlain ha ka pyrkhat pyrdaiñ ka politic ka dei ka " JINGPHRANG IA KA JABIENG" Kaba ar, ha kiba luiñ ka jingnang jingstad, jingiohi jngai, jingshemphang, jingproh bad tlot ha ka pyrkhat pyrdaiñ ka politic ka dei ka " JINGIASHUN HA KA JINGIM".
Ka politic ka ju shem ju jia ha kiba bun ki bynta jong ka jylla, ka dei tang ka jingiashun iania ha ka ktien ka thylliej, ka kren ka khana la ha ki paralok ne bad ki kur ki kha.
Ka politic kam dei ban wanrah ia ka jingiashun thlong mluh thlong shyieng hapdeng shipara ne ki kur ki kha khamtam ia lok bashisha nylla namar ka “PARTY" Ne “KA SENG" Ka dei tang ka sopti kaba ngi lah ban kylliang noh da kawei pat ha kano kano ka por da la sngew ba um sngew long shuh ban phong.
Ka politic ka don ka bor jadu ban khring ia shibun bah ki briew.
Ka don ka jingmut kaba iar kata kata haduh ba don ki briew kiba kylla duk ksew shi arta kat kiba pyndonkam bakla.
Bad lada duna lei sa ha ka pyrkhat pyrdaiñ ka lah ban pynkylla haduh ba kin anna ha ka iaid ka ieng ha ka kren ka khana.
Khatduh iawai para ri paradoh parasnam kumba la tip kyrpang ia ngi ka jaitbynriew “KHASI" kum ka jaitbynriew tip akor tip burom, tip kur tip kha, tip lok tip jor, khamtam la suid la shor ia ngi kum ka jaitbynriew ba “TIP BRIEW TIP BLEI" Ngi la dei kein ban pyni sha pyrthei ba ngin ri ngin sumar bha, la ha ing ne ha bar ban iaid ban ieng ban kren ban khana da ka akor kaba bha.
Namar bunsien ka jingkren ha ka shit khlieh klumar ka pynjynar.
Ka ktien sneng ka ong" KA BUAID KHLEM KYIAD HA KA TYNGNENG KA PYNLONG KHNIANG IA KA IAID KA IENG".
Shillong:Ka Hynñiewtrep Youth’s Council (HYC) Riwar Mihngi Circle, mynhynnin ka 15tarik Jylliew 2022, hapoh ka jing ïalam u Samla Donald son Pyngrope President ka la leit ban aiti ïa ka dorkhas ha u General Mannager jong ka Jio ha Shillong ban dawa na kane ka Kompeni ka dei ban pynbiang ïa ki mobile network ha ka thaiñ Pynursla.
Haba kren sha ki lad pathai khubor, hadien ba mih na ka ophis jong u Genral manager u Samla Donaldson u la ïathuh ba kane ka jingbym biang ka network ha ki thaiñ Pynursla ka dei la bun bun bnai bad kaba pynlong ïa ki nongshong shnong jong kane ka thaiñ ban kynduh jingeh.
U Samla Donaldson u la ïathuh ba na ka liang u manager u la ai daw ba ka jingthud ka network ka dei na ka daw ka jingtih pynheh ïa ka surok kaba bunsien ki wire ki dkut na ka jingshah jynrat ha ka puh shilum kaba tih surok.
U Samla Donaldson u la ïathuh ba na ka liang ka seng ka la kren da kaba shai ha khmat u manager ba ka seng ka ai por ïa kane ka kompeni shibnai ban pynbiang ïa ka network lem kumta na ka liang ka seng kan khang tala lut ia baroh ki tower kiba don ha ka thaiñ Pynursla.
Shuh shuh ka HYC ka dawa ba kiwei pat ki kompeni pynpoi network ba kynthup naduh ka Airtel, Vodafone, BSNL ba ki dei ban pynbiang network ha ka thaiñ Pynursla, lym kumta na ka liang ka seng kan shim da ka sienjam kaba tyngeh pyrshah ïa ki.
Kumjuh ruh na ka liang ka HYC Riwar Mihngi Circle lyngba u President jong ka u Samla Donaldson Pyngrope, u dawa ïa ki bor ba dei peit jong kine ki Kompeni ba kin pynthikna ba ka network sha ka thaiñ ka dei ban biang bad u la kyrpad khamtam ïa u Additional Deputy Commissioner East Khasi Hills &Nodal Officer Digital Connectivity East Khasi Hills ba un hukum ïa kine ki Kompeni ban pynthikna ban biang ka network khnang ba kan long ka jingmyntoi ïa ki nongshong jong ka thaiñ.
Shillong:U President ka Bharatiya Janata Party (BJP) Meghalaya u bah Ernest Mawrie, u la ong ka rai ba ka BJP ha ka jylla kan dang neh lane kan weng noh ialade na ka sorkar Meghalaya Democratic Alliance (MD A), yn sa lah ban shim hadien ka jingpynlong ia ka National Executive Meeting ha ka jylla Hyderabad.
Haba ia kren bad ki lad pathai khubor, na ka liang u bah Mawrie u la ong “Ia ka rai ban weng lane ban dang neh ha ka sorkar MDA,ngin hap ban ap ia ka rai jong ki nongialam na Delhi bad ia kane ka phang ngin sa ia kren biang sa shisien ha ka jingialang jong ka National Excutive Meeting ka ban long ha ka jylla Hyderabad".
U la bynrap “Na ka liang ki bor ba halor ka BJP ki la pan ia ki kaiphot na baroh ki jylla ban bishar halor ka jingtreikam bha ki sorkar ha kine ki jylla".
U la iathuh “Ha ka 25 tarik u Jymmang ka la don ia ka jingialang jong ka State executive committee ki don na ki katto katne ki nongkit kam ki la ai jingmut ban mih noh na ka sorkar MDA bad na ka liang ki nongialam ha ka jylla ruh ngi la pynpaw ba ngi dei ban phah sha ki nongialam ka BJP bad ia ka rai ban weng lane ban dang sah bad kan long ha ka rai jong ki".
“Ki MLA ruh kin hap ban ap ia ka rai jong ki nongialam ba halor la kin mih noh lane kin dang neh ha ka sorkar"u la bynrap.
Halor ka jingkren u bah Prestone Tynsong, u bah Mawrie u la ong “Ka dei tang ka jingkren jong u marwei ngam kwah jubab eiei bad ailad shwa ia nga ba ngan rah ia ka kaiphot ka ba na ka jylla bad ynda nga la wan phai ngan sa iathuh ia ka rai".
Halor ka jingkynnoh u bah Pala “Kat kum ka jingkwah jong ka BJP ban pynlong ia ka jylla ban pyllait ia ka Congress na ka Ri baroh kawei ka la long ka ba jop bad mynta ka Congress kam don shuh shaei shaei ruh bad ka jingkren u bah Pala ka long ka jingkren jong u marwei".
U la bynrap ruh “Haduh mynta ngim pat don ka jingialang MDA bad ngim pat ioh ban ia kren eiei, halor kino kino ki mat bad ruh ym shem la don kano kano ruh ki party kiba donlang ha ka sorkar MDA ba kin pynpaw ba ki la kwah ban ieh noh ia ka sorkar MDA".
LA Jan kut sa ka samoi byrngem shi byrngem.
Ka la don ka jingtwa khyndew mynta ka sngi ha ki bynta jong ka Darrang – Shnongpdeng.
La iathuh ba ka jinghap khyndew, ka dei ha ka shnong Darrang.
Ka khubor na ki pulit jong ka West Jaintia hills, ka ai jingmut, ia kiba leit kai sha Shnongpdeng, ba kin long kiba husiar bha, ha ka iaid ka ieng jongki.
Ka jinghap slap ha ki 24 kynta ba ladep ha  Mawsynram, ka long 710.
6 mm.
Kane ka dei ka sien kaba san wat, ba ka Mawsynram, kan mad ia ka jinghap slap, kaba kat katei ka jingthew ha u bnai Jylliew.
Ka jinghap slap kaba jubor tam ha Mawsynram, ka dei ha ka 7tarik Jylliew 1966, kaba long  945.
