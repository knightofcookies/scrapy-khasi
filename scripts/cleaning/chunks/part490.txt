Na ka liang jong u, u la pynpaw ba un ai ka jingkyrshan ia kane ka Association ba la lam khmat da u bah Dewi Khonglam.
Ha ka sngi plie pyrda ia kane ka Trophy kata ka 21 u Kyllalyngkot 2022, ka Pomshutia Sc ka la pynliem ia ka Mawryngkang Sc da 2 kol la iwei, katba ka Umkrem Sc ka la pynliem ia ka Pashum Sc da 3 kol la kawei.
Ia ka jingialang la pyniaid da u bah Amir Khongmalai bad la ioh ka jingkren na u Rangbah Shnong ka Mawryngkang u Bonison Umsong, u President bah Dewi Khonglah, u General Secretary barim u bah Don Khonglam bad u Bah Honroy Khongsdir u Sordar ka Raid Mawja.
Shillong: Wat la ka bneng ka dum lyoh ha ka nongbah Shillong, hynrei ka jingkhriat, ka la kham duna mynta ka sngi.
Ka tnat peit mariang jong ka sorkar India, ka pyni, ba kaba shit eh mynta ka sngi ha Shillong, ka long 13.
4 degree, kaba khriat eh, ka long 6.
5 degree, nangta ha Sohra, kaba shit eh, ka long 17.
7 bad kaba khriat eh, ka long 7.
4 degree, ha Umiam, kaba shit eh, ka long 17.
4 bad kaba khriat eh, ka long 9.
6 degree.
Mynta ka sngi, ym don slap satia ha Shillong, Umiam bad ha Sohra ruh kumjuh.
Lashai ka sngi, kan don ka jinghap slap kaba malu mala ha ka nongbah Shillong, katba sha kiwei ki jaka, kan don ka jingdum lyoh kaba jur.
Shillong: Kiba ioh pang covid mynta ka sngi ha ka jylla, ki don 305 ngut.
Kiba jem na ka jingpang, ki long 168 ngut bad don iwei iba iap na West Garo hills.
Baroh kiba don jingpang, haduh mynta ka sngi, ki long 2,257 ngut bad kiba iap, ki long 1,498 ngut.
Ka East Khasi hills, kaba ju wan ha khmat duh, ka don mynta 242 ngut kiba ioh pang thymmai, ka Ribhoi District 18ngut bad ka West Garo hills 16ngut.
Ki nongtrei ka koit ka khiah, ki don 19ngut kiba ioh pang mynta ka sngi, ha Laitumkhrah, ki don 8ngut, ha Nongmynsong 9ngut, ha Nongthymmai 7ngut, ha Riatsamthiah 7ngut, ha Sohra 4ngut nalor kiwei pat.
“Nga la khuslai ba phi slem namar ngam da shanniah eh ia ki dkhar.
Nga lynga naduh mynne.
Ka phun ruh phim rah nga lah kum dom ia phi ruh" ong ka kmie da ka khmat phuh samrkhie.
“Nga la kwah mih noh naduh 5 baje tangba khlem ong u malik ym sngewnud.
Ban leit iingkhawai riewspah te kmie, kum ngi u raitoi kumne lah sngew shisha kum i khniang.
Ka jingiapher te la kat ka mihngi ka sepngi" ong u Bruton bad u law ia ka juti.
“Yn leh kumno kpa la u malik lajong phi nud hi ban pep, lada phi pang pynban lah ban ai daw" ong ka Larisa bad ka shu peit kumba ka kwah ba un iathuh khana phylla ei ei“ To pynkhoh kwai ba ngan bam" u ong bad u shong ha mula thri bad u phong da ka traksut iong thoh lain lieh.
“Kumno kumne phi shu ia peit sah ia nga kumba phi kwah mit mit" biria u kpa“Lah wan kat na iing u malik te lah kum pyrkhat ioh u phah rah jingbam thiang ei ei" ong ka kmie bad ka rkhie“Haba ialade ruh shu leh pynrit kum i khnai.
Phin da iohi te uba riewspah te uba riewspah.
Kat kiba wan ki heh kpoh suda la jan shipad star.
Naduh riam haduh kali la ithuh hi ba dei kiba don ba-em.
Ialade pat na iing la sngew jriang hynrei ah! uba pli tang kum satkhap ha khmat jong ki" ong u Bruton bad ka rkhie kak shi kak.
“Ha… ha… ha" ki la rkhie sa ki khun.
“Wat leit buh kum kata ka jingsngew papa.
Ngi ha iing ngi khein ia phi kum u boss" ong ka Gracia.
“Hu…hu…hu" rkhie bad ka thap shadem u kpa.
Ka step sngi u Trai ka la mih.
Ka la don ka jinghap slap malu mala.
Ki khun jong kane ka longiing ki la leit jingiaseng kumba ju long.
U kpa u ju kyntu ia la ki khun ban iaineh kane ka jinglong ban kiew sha iingmane.
U pynsngewthuh ia ki haba ki bsa ia la ki jingmut jingpyrkhat da ka ‘tien-blei kin lait na kino kino ki jingpynshoi.
Haba la wai ka jingiaseng 2 sien, kata ha ka por 4 duna ei ei ki la shong khrui ban ia dihsha.
Kynsan kynsan ka Gracia ka la kren “Nga ju pyrkhat ba balei ki ju khot ia ka iingmane ka iing ba kyntang.
ka ktien kyntang nga sngew ka dei ka ktien kaba khia haduh katta katta.
Nga lyngngoh pat ba haba nga leit jingiaseng nga rung beit bad ki juti shapoh.
Nangta lei lei sa ki rangbah ha ka phongsut ne ha ka bym dei shi sut eh ruh ki deng sa u tai ha ryndang.
Haba ki shong hakhmat ki da shong tawah kjat.
Kumno ka lah ban long? Toi ha ka jingshisha ngi la dei ban shong pynrit namar ngi ong ka dei ka iing u Blei.
Don kiba iathuh ia nga ba haba ki leit sha ophis sorkar khamtam ha khmat ki ophisar ki don ka jingtieng burom ban shong tawah kjat.
Ha kiba bun ki liang ki khein ba kaba shong tawah kjat ka thew ia ka jingak bahalor ne katba hanga.
La ju khein ruh ba u khynnah uba shong tawah kjat ha khmat u rangbah u dei u khynnah bym don burom.
Kat hakhmat u Blei lei lei lah dei ban kham pynrit shuh shuh.
Tip dei ba kim iohi markhmat ia u Blei ne bym ju poi pyrkhat ne ban puson jylliew.
Ki dkhar pat haba ki rung ki loit noh ia ki juti bad ka dem pynrit.
Ma ngi pat haba ngi iaid ngi iaid khain pynban kum bym khein snep.
Nangta don sa ki tin duma, sikret, kwai bad sa ki mobai kiba ym tip don aiu hapoh jong ki.
“Ni! kane ka khynnah kumno ka nang ban kren kumta" ong ka kmie bad ka bam ia u ruti tah jam.
“Haba phi sngewthuh kumta to leh phi ialade ban long nuksa ia kiwei" kyntu u kpa“Da pyrkhat sngew dei shisha phi kpa ka jingong ka Gracia.
Haba ki dkhar ia ki bleithaw haduh katto he,ngi lei lah dei ban kham palat.
Tharai bym ju don ban kren kumta ym kyndit bynriew.
Ap ngan da peit bha noh da la leit jingiaseng biang ha katai ka taiew" ong ka kmie da ka jingleh kumba pyrkhat sah.
“Lada kren kumta na pulpit kan dung briew bad pynkyndit bynriew.
Nga ruh ialade ngan da kynmaw noh phi ban long u nongleh ym kum uba shu iohsngew" ong u Bruton.
Shillong:Ka seng Congress ha Assam ha ka sngi Saitjaiñ ka la ïaibteng ban pyrshah ïa ka rai jong ka Sorkar Assam ban mynjur halor ka kam ban ai bad shim jaka ban pynkut ïa ka jingïakajia pud bad ka jylla Meghalaya bad ka la dawa ba dei ban wanrah hapoh ka jingïatai ha Ïing Dorbar Thawaiñ ka jylla ne state Assembly.
Ka la ong ba ïa katei ka rai jong ka sorkar Assam, dei ban ïakhun ha Ïingbishar bad dei ban thaw ka jingïakhih ban pyrshah ïa katei ka rai.
Ka Congress, kaba dei ka seng heh kaba don ha ka liang pyrshah ha Assam, ka la pynlong ka jingshong kyllaiñ myngngor hapoh ka headquarters jong ka seng mynsngi ban pynpaw pyrshah ïa katei ka jingai jingmut ka sorkar.
Ka la pynlong ruh ka jingïakren hapdeng ki riewshemphang, ki stad pule, bad ki muktiar ban ïatai ïa katei ka kam.
U nongïalam ka liang pyrshah u Debabrata Saikia (Cong) u la thoh sha u Myntri Rangbah ka jylla u Himanta Biswa Sarma, u la ong ba katei ka rai dei kaba long pyrshah kamon ki paidbah bad la dawa da ka Ïing Dorbar ba kyrpang ban ïakren bniah halor katei ka kam.
“Da kaba shim rai khatduh halor ka kajia pud Assam-Meghalaya tang hapoh ka kynhun Myntri bad phah ïa ka kaiphod sha ka sorkar Pdeng phi la leh kaba pyrshah ka mon jong ki nongshong shnong ka jylla, kane ka long ka jingbym shim jingkitkhlieh bad kaba khlem riti synshar ka Ri," u la ong.
Nongpoh: Ki heh nongialam ka FKJGP ha Ri Bhoi, hynnin ka sngi ki la hiar sha ka shnong Umlur ka shnong kaba don ha Ri Bhoi Sepngi, kata na ka bynta ban leit ban pynskhem ia ki nongkitkam ba pura ka FKJGP Umlur Circle.
Kiba la donlang ha katei ka sngi kaba la pynskhem ia ki nongkitkam ka Umlur Circle, ki kynthup ia u Bah Luistar Lyngdoh, President ka FKJGP ha Ri Bhoi, nangta u Bah Marshal Diengdoh Vice-President ka Ri Bhoi, u Bah Centrewell Doloi, President ka FKJGP Western Zone, u samla Banroy Wahlang lem bad shibun kiwei pat.
Haba pynskhem ia kitei ki nongkitkam ka Umlur Circle, u Bah Luistar Lyngdoh, u la kyntu ia kitei ki samla kiba la pyniasoh sha ka FKJGP, ba ki dei ban long kiba sngewrit bad ba kin long ka nuksa ia kiwei ki para samla ha shnong ha thaw bad ha kajuh ruh ka por, u la ban jur ruh ia ki ba ki dei ban iatreilang bad ki nongialam shnong, khnang ban wanrah ia ka bha la miat ha shnong ha thaw.
Utei u nongialam ka FKJGP ha Ri Bhoi, u la pynshai ruh sha kitei ki samla kiba la pyniasoh sha ka Seng, ba kim dei ban rung sha ka Seng tang namar ba don kano kano ka daw shimet iano re iano ne ban rung seng na namar ki kam kamai shimet, hynrei ban rung sha ka Seng hi ka long bam trei na bynta ka bha ka miat bad khamtam eh ban iakit iabah na bynta ki dawbah jong ka jaidbynriew.
Ia kitei ki nongkitkam ka FKJGP Umlur Circle, la pynskhem hi da u Bah Luistar Lyngdoh bad ki nongkitkam jong ka Umlur Circle ki kynthup ia u Bah Ploster Thongni kum u President, u Bah Robin Mawblei, kum u General Secretary, u Bah Tison Nongrang, kum u Vice-president lem bad shibun ki dkhot kiba hap hapoh katei ka Circle.
Shillong:Hadien ka jingshah rem ha baroh lai tylli ki konstitwensi ha kane ka elekshon shiteng samoi, ki nongialam jong ka seng Congress ki la ai daw ba ka daw jong ka jingshah rem jong ki ka dei namar ka jingtheh tyngka jong ki kyrtong ka seng NPP bad ki kyrtong ka seng UDP.
Haba kren sha ki nongthohkhubor ka kong Ampareen ka la ong ba watla ka dei ka elekshon shiteng samoi kaba ka seng Congress ka hap ban ia khun pyrshah ia ki kyrtong ba pynieng da ki seng kiba don ha ka Sorkar pynban ki kyrtong ka seng Congress kim shym la rem kput satia bad kane ka dei ka dak kabab ha na ka bynta ka elekshon MLA 2023.
“Ha ka elekshon shiteng samoi ruh ngi khlem shah rem kput, kane ka pyni ba ha u 2023 kan dei ka jingiakhun kaba itynnad bha"ong ka kong Ampareen haba kren sha ki nongthohkhubor.
Nalor ka ka jingkynnoh ba ki seng kiba don ha ka Sorkar ki la theh tyngka ha ka por elekshon, ka kong Ampareen ka la kam ba ka seng Congress kam shym la pynlut pisa satia, hynrei ka Vote kaba ki kyrtong ka Congress ki ioh ka dei ka jingieid jong ki paidbah.
Sa kawei pat ka daw ba ka seng Congress ka la pyni halor ka jingshah rem jong ka ka dei ka jingphet seng jong ki MDC kata u bah Lamphrang Blah na Mawphlang konstitwensi uba la ia khun ha kane ka elekshon shiteng sasmoi na ka seng NPP bad ka jingphet seng jong u Ashahel D Shira na Rajabala uba la leit ban ia khun na ka seng UDP.
Katba ia ka Mawryngkneng pat nalor ka jingtreikam ka pisa ka la kynnoh ba dei namar ka jingphet seng jong uwei u nongialam Party uba la mih ban ia khun kum u kyrtong shimet.
“Naduh mynta ka sngi hi ngin sdang treikam noh ban pynkhlain ia ka Party bad ngi kren shai mynta ba ngin pynkhuid lut ia baroh ki niut kiba pynwit hapoh ka Party"ong ka kong Ampareen haba kren halor ka thma pohiing hapoh ka seng Congress kaba la pynlong ia ka Party ban rem ha kane ka elekshon shiteng samoi.
Ka kong Ampareen ka la pynpaw ruh ka jingsngewdiaw, namar ba wat la ki la leit ban pynsngewthuh halor kiba bun ki mat kiba buh jingeh ia ki paidbah kum ka jingkhaii dewiong be-ain, ka jingkiew dor ki marbam, ka jingieng jong ki khyrdop khrong khajna be-ain hynrei ki paidbah ki la kyntait ia ka seng Congress bad kane hi ka pyni ba imat ki mat ia kren kim treikam hakhmat ka pisa.
“Ngin hap pyrkhat bha nangne shakhmat hato dang donkam ne-em ba ngin ia kren ia ki mat kiba buh ia ki paidbah ha ka khia ka shon"ka la ong.
Nongpoh:Tang mar iatip ba u Bah Cornelius Kharhunai, u trai jong ka dukan die Kyiad (Wine Shop) ba un plie paidbah noh, ki paidbah naduh ki longkmie, longkpa bad ki khun samla ryngkat ki sengbhalang, na ki shnong kiba don marjan bad katei ka jaka, mynta ka sngi ki la mih paidbah, kata na ka bynta ban pyrshah halor katei ka jingthmu ban plie ia katei ka dukan Kyiad, kaba don ha Umdon harud ka surok bah GS Road, ka jaka kaba la kam ba ka hap hapoh ka jingpeit jingkhmih ka Shnong Nongkhrah bad kaba don hapdeng u pud u sam jong ka shnong Umrangksai bad Lumbyrhing.
Ha katei ka sngi, kaba kitei ki riew paidbah ki la mih ban pyrshah ia katei ka dukan Kyiad, la synranlang da ki nongïalam ka HYC bad lyngba katei ka jingiamih paidbah, ki la pynsngew ia ka sur kaba sawa jam ba da lei lei kin nym ailad ba katei ka dukan Kyiad ba kan ieng ha katei ka jaka, kaba don hajan ka shnong Umrangksai bad Lumbyrhing.
Lyngba katei ka sngi ki la ai por syndon shi taiew ban weng noh ia ki tin kiba la ker ia katei ka dukan kyiad.
Kiba la kren ha katei ka sngi, ki kynthup ia u Bah Banaijingsuk Khongdup Asst.
Rangbah Shnong ka Lumbyrhing, u Bah Donbok Kharshandi Rangbah Shnong ka Umrangksai, ki la pynpaw ba da lei lei ruh kin nym ailad ia katei ka dukan kyiad ba kan don ha katei ka jaka bad ha kajuh ruh ka por ki la kyrpad ruh sha ki bor bahalor ban shimkhia ia katei ka kam, namar ki paidbah na kitei ki shnong ki pyrshah ia katei ka dukan kyiad ba kan don ha katei ka jaka.
Na ka liang ki longkmie bad ki khun samla na kitei ki shnong, ki la pynpaw ia kajjuh hi ka sur bad kata ka long ban pyrshah beit ia katei ka dukan kyiad ba kan don ha katei ka jaka, da kaba kam ba lada don katei ka dukan kyiad ha katei ka jaka ka long kum ka jinghikai ia ki khun samla jong ka thain ban ngop ha ka kyiad kaba dei ruh ka jait jingdih kaba wanrah shibun ki kam sniew.
Shillong:U Bah Eugeneson Lyngdoh u la long u nongjop ha ka elekshon shiteng samoi na Mawphlang Constituency u ba la tam kput haduh 4,401 vote bad pynliem shisyndon ia u kyrtong ka Congress u ba la wan ba ar kata u Bah Kennedy C Khyriem bad u Bah Lamphrang Blah u ba dei u kyrtong jong ka seng National People’s Party(NPP) u ba la wan ba lai.
Haba kren sha ki lad pathai khubor hadien ba la dep pynbna ia ka resolt, na ka liang u Bah Eugeneson Lyngdoh u la ong ba nyngkong nyngshap eh ka jingainguh ka leit sha u Blei bad kumjuh ruh ia u kpa jong u kata u Bah SK Sunn u ba la khlad noh na kane ka sla pyrthei u ba la ai ka jingkyrkhu kyrdoh na sha lyndet.
U Bah Eugeneson u la ong ruh ba kumba u la kular ha ki jingialang elekshon kiba la long ha ki jaka bapher bapher jong ka konstitwensi ba ia ki kam ki jam kiba u kpa jong u, u khlem lah satia ban pyndep bad kiba dang sahteng haduh mynta, un ialeh katba lah ban pyndep noh ia kitei ki kam.
U Bah Eugeneson u la ong ba ka kam kaba hakhmat tam ba u la buh ka long ban shakri ia ki paidbah katba u lah watla ka long ka por kaba lyngkot eh ba un lah ban shakri ia ki paidbah bad um lah satia ban ong ba tang khyndiat por un lah lut ban pyndep lut ia kiei kiei kiba sahteng hynrei pat un iai pyrshang pat katba u lah.
Shuh shuh u Bah Eugeneson u la ong ruh ba ka jingiakhun mynta ka long ba un kylla noh na ka kam ialehkai phutbol sha ka kam politishian hynrei pat katba dang iaid ki sngi ki por te un sa nang bad mlien hi suki pa suki.
U Bah Eugeneson u la ong ba ka jingjop jong u ka long nyngkong eh kadei namar ka jingieid jong ki paidbah ia u kpa jong u bad ka jingiohi ka jong ki ia ki kam ba u kpa jong u, u la dep ban leh bad u la ai ka jingkhublei ia baroh ki paidbah ka Mawphlang Constituency kiba la jied ia u ban long u nongmihkhmat ha katei ka konstitwensi.
Nongpoh:Ki nongialam ka FKJGP, Ri Bhoi, hynnin ka sngi ki la leit ban ai sngewbha da shibun byrni u Dew bilat sha ka Balang Presbyterian Soh kyrbam Domphlang, khnang ba katei ka Balang kan ioh ban pyndonkam ia utei u Dewbilat ha ka ban tei ia ka Iingmane.
Haba iadei bad katei ka jingleit ai sngewbha Dewbilat ki FKJGP, ki Tymmen Basan bad ki rangbah Balang jong ka Sohkyrbam Domphlang, ki la pynpaw ia ka jingsngewnguh kaba khraw eh ia ki nongialam ka FKJGP, namar ba ia utei u Dewbilat kin ioh ban pyndonkam ha ka ban shna ia katei ka Iingmane.
Katba na ka liang ki nongialam ka FKJGP kiba kynthup ia u Bah Luistar Lyngdoh, President ka FKJGP ha Ri Bhoi bad kumjuh ruh u Bah Eldie N.
Lyngdoh, Vice-president ka, ki la pynpaw ia ka jingkmen, namar kum ki nongialam seng ki la ioh ban leit ai jingiarap ia ka jingdonkam hapoh katei ka Balang bad khamtam eh ba katei ka Balang, ka dang don hapdeng ka jingthmu ban tei ia katei ka Iingmane.
Ki la kyntu ruh ia ki Tymmen Basan bad Rangbah Balang ka Balang Presbyterian Sohkyrbam Domphlang, ba watla ka seng kam lah ban ai shibun ne ka ban pynhun mynsiem, hynrei ki la kyntu ba kin pdiang da kaba kylluid mynsiem.
Nongstoiñ:Ka Seng HYC Nongstoiñ Circle ha Ryngkat ka HYC West Khasi Hills District, myn hynnin ka sngi kala leit ban kner jingiarap sha ki lanot pluh ïing hapoh ka shnong Lawse West Khasi Hills District.
Katei ka long ïing kadei jong i kong Bilinda Nongsiej bad Bah Willbert Marweiñ kiba la duh noh ïa ka ïing ka sem hadien ba ki thylliej ding kiba klang kila ioh ban bam duh ia baroh ki jingdon jingem.
Katkum ka jingiathuh ki trai ïing la ong ba katei ka jingjia pluh ïing kala jia ha ka janmiet jong ka 1 tarik u Naiwieng hynrei donbok ba ha katei ka jingjia ym shymla don ba mynsaw tangba kaba sngewsih ka long ba kila duh noh ia ki jingdon jingem hapoh ka ïing baroh.
Ha kaba iadei bad kane ka bynta na ka liang jong ka Seng HYC ka kyntu jur ia ki bor ba dei peit kum na ka ophis jong ka C&RD Block lem bad ki nongmih khmat paidbah ba kin phai khmat lem ban noh jingïarap kyrkieh ia kane ka long ïing khnang ba kynioh kloi iaki jingiada khamtam haka ne ka por khriat.
Shillong:U Symbud Myntri rangbah ka jylla u bah Prestone Tynsong u la ai jing mut ia ki nong ialam rangbah jong ka Congress ba kan bha iaki ba kin kynthih noh sha kawei pat ka party shuwa ba ka Congress kan ngam noh.
Haba ia kren bad ki lad pathai khubor, na ka liang u bah Tynsong, u la ong ba ka Congress party ka la long kum ka lieng kaba la jan ngam bad na ka liang jong nga, nga kwah ban kyntu ia ki nongialam rangbah ka Congress ba kin kynthih noh shawei".
U la ong ruh “Ha kine ki khyndiat sngi, ngi la iohi ba ka President ka AICC ka Sonia Gandhi ka la kam ba ka jingiashrut hapoh ka party ka dei ka daw bah ba ka Congress party ka hiar arsut".
Haba kylli ba hato ka NPP kan khot ia u Mukul bad u VH Pala ban pyniasoh ia lade bad ka NPP u bah Prestone, u la ong “Haba nga ong kumta ka mut ba ka shong ha ki ban pyniasoh bad kiwei kiwei ruh ki party ruh ym tang bad ka party NPP".
U bah Tynsong u la ong ruh ba ka jingjop jong ki kyrtong ki ba don ha ka sorkar MDA, ka paw shai ba ka sorkar MDA kan dang bteng ia ka jingsynshar palat ia u snem 2023.
Shillong: Mynta ka sngi hadien ka jingjop jong ki kyrtong na ki party ki ba ia synroplang ha ka Sorkar MDA kata u bah Pyniaid sing Syiem (NPP) na Mawrynkneng, u bah Eugenson Lyngdoh (UDP) na Mawphlang bad u MD.
Abdus Saleh (NPP) na Rajabala, na ka liang ki nongialam ka NPP ki la mih sha khmat ban ai khublei kyrpang ia ki paidbah ki ba la pynjop ia ki.
Na ka liang u Myntri rangbah ka jylla u Conrad K Sangma,  u la ai ka jing khublei ia ki paidbah ka Mawrynkneng bad Rajabala ki ba la pyni ia ka jingshaniah jong ki ha ka party NPP bad kumjuh ia ki paidbah ka Mawphlang ki ba la ai ia ka vote ia ka NPP bad ki ba la pynjop ia ka party ka ba synrop ha ka sorkar MDA  ka UDP.
U la ai khublei ruh ia ki nongialam jong ki party ki ba synrop ha ka sorkar MDA ki ba la mih ban kyrshan ia u kyrtong na Mawryngkneng ,da ka ba ong ruh ba kane ka election shiteng samoi ka dei ka election ka ba eh na ka bynta baroh kane ka long namar ba kine ki seat ki ba ka NPP ka la jop ki dei ki seat jong ka Congress la bun bun snem.
“Ha ki election ki ba la dep ka NPP ka ju wan balai lane basaw, ha ka 2013 na Rajabala ka NPP la ioh tang 415 vote bad ha u snem 2018 ka NPP ka la ioh tang 4800 vote bad mynta ka kynti ka la ioh haduh 11,823 Vote.
Ka jingialeh ka la long ka ba eh hynrei ki briew ki la pyni ia ka jingshaniah jong ki ka long tang namar ki agenda bad ki kam ba ka ne ka sorkar ka la leh bad kane ka long ka jingpdiang sngewbha jong ki briew ha Rajabala, ha Mawryngkneng bad kumjuh ha Mawphlang ia ka sorkar MDA"la ong u myntri rangbah.
U la bynrap ruh “La bun ki jingkynnoh ha ka por ba ia lap election, hynrei kumba nga la ong ba ngi kwah ban ialeh ia ka roi ka par bad ban weng ia ki jingeh jong ki paidbah bad nga kmen ba kum ka sorkar ngi la jop ia baroh ki lai tylli ki seat".
Na ka liang u President ka National People Party (NPP) u bah W R Kharlukhi u la ai ka jingkhublei kyrpang ia baroh ki paidbah na Rajabala bad Mawrynkneng ki ba la kyrshan ia ka party NPP bad kumjuh ia ki paidbah ka Mawphlang wat la u kyrtong u la rem ha ka ne ka election shiteng samoi, hynrei ki la ai jingkynshan ia u haduh 5000 tam ka vote.
Na ka liang u Symbud Myntri rangbah u bah Prestone Tynsong u la ong ba ha kane ka election shiteng samoi ha ka por ba la ialap election, la iohi ia ki agenda jong ka Congress ha kaba ki la ialap da ka ba kynnoh ia ka Sorkar ka ba la ialam da ka party NPP da ki jingkynnoh kiba long khyllung, hynrei ki briew na kine ki lai tylli ki Constituency ki long ki ba stad kham bun shah ban ia kito ki briew ki ba la kynnoh laiphew jait ia ka sorkar ba la ialam da ka NPP.
“Ka jingjop jong ki kyrtong ki ba don hapoh ka sorkar MDA ka la pynpaw shai ba ki paidbah ki dang skhem ka jing shaniah ia ka sorkar MDA ka ba la ialam da u Conrad K Sangma,u la pynpaw ia ka jingai kajingkhublei ia ki paidbah na ki lai tylli ki Constituency ki ba la jied ia ki party ki ba don haka sorkar MDA ban ioh ia ka jingjop"u la ong.
U la bynrap ruh “Mynta ngim don por shuh bad ngi hap ban trei kham bha ia kaei kaba ngi la dep ban trei, namar ba ngi donkam ruh ban pyrkhat na ka bynta ka general election ka ban long ha u snem 2023".
Nongpoh: Mynta ka step ha ka por 3:45 baje ei ei mynstep, la don kawei ka jingjia aksiden hapoh ka surokbah NH-6 kaba hap hapoh ka shnong 17mer ha Ri Bhoi, ha kaba kawei ka bus Night Super kaba don ia u number AS-01-LC-7642, ka la leit ban tynrah nadien jong ka trok kaba don ia u number AS-01-MC- 0653 bad ha katei ka jia aksiden, ki la don katto katne ngut ki briew ba shong hapoh katei ka bus ki la mynsaw.
La ong ba katei ka bus Night Super, ka dei kaba don ha ka lynti ban hiar sha Guwahati, hynrei haba la poi ha katei ka jaka, ka la leit tynrah beit nadien jong kawei ka trok kaba ieng harud surok, ha kaba katei ka bus ka la julor shikatdei eh ha ki bynta ba hakhmat.
La suba ba ka daw kaba la pynlong ia katei ka jingjia aksiden, ka dei namar ba u nongniah jong katei ka bus u la niah stet palat ia ka kali, kumta haba u la poi ha katei ka jaka ba ieng katei ka trok, um shym la lah ban tehlakam shuh ia ka kali kaba u niah bad kaba la pynlong ba katei ka kali kan leit tynrah beit nadien jong katei ka trok.
Shillong: Mynta ka sngi, ki don 4ngut kiba iap na ka jingpang khlam covid bad kitei ki dei ki bym pat dep injek satia ialade.
Kiba ioh pang thymmai, ki don 27ngut bad kiba jem na ka jingpang, ki don 37ngut, ha kaba ka East Khasi hills, ka don 20ngut, kiba ioh pang mynta ka sngi.
Kiba ioh pang, baroh ki don 412 ngut bad kiba iap, ki la poi sha ka 1,456ngut.
Kolkata: Ka seng BJP, ka la shah nion jem ha ka seng Trinamool Congress ha kane ka elekshon shiteng samoi, kaba mynta ha West Bengal.
Ha lai na ki saw tylli ki constituency, sha ka dorbar jylla ha West Bengal, lai ngut ki kyrtong jong ka seng BJP, ki la duh ia ki security deposit jongka.
Ha Gosaba, Khardha bad Dihata, ki kandidet, ki la duh noh ia ki security deposit jongka bad katei ka ju long, ha kaba ki kandidet, ki hap siew T.
25 hajar na bynta ka elekshon sha ka dorbar Parliament bad nangta sa T.
10 hajar sha ka elekshon sha ka dorbar Jylla, katba ki kandidet kiba dei ki Scheduled Caste/Scheduled Tribe, ki dei ban siew tang shiteng na katei ka dor bad haba u kandidet, um ioh ia ka 1/6 (16.
7 per cent), na ki vote, kiba thep, un duh noh ia katei ka pisa, kaba ula thep ha ka por, ba u thep kyrteng.
Ha Dinhata, U Udayan Guha, u kyrtong ka Trinamool Congress, ula pynrem ia u kyrtong ka BJP, U Ashok Mondal da ka 1,64,089 vote.
U Guha, u ioh 1,89,575 vote, katba U Mondal, u ioh tang 25,486 vote.
Wat ha ka jaka kaba u don kyrteng vote ialade, ruh, um la shah rem pynban.
U Saikat Panja jong ka Trinamool Congress, ula jop da 1.
27 lak na Manteshwar Assembly Constituency ha Bankura, kaba dei ka jingjop kaba bun vote tam.
Ka dei tang ha Santipur ha Nadia district, ha kaba ka BJP, ka kham leh bha bad hangne, U Brojokishore Goswami jong ka seng TMC, u jop da 64,675, ha kaba u ioh 1, 12,087 vote, katba u Niranajan Biswas jong ka seng BJP, u ioh 47,412 vote bad u lait na ka jingduh noh ia ka security deposit.
Shillong: Ka Ri Bhoi District Congress Committee ha ka 21 tarik u Risaw ka la thoh da shithi sha u President ka Meghalaya Pradesh Congress Commitee (MPCC), u bah Vincent H Pala bad kumjuh ka la phah ruh sha u Dr DD Lapang ban pynpaw ia ka jingthrang jong ki ba u Dr DD Lapang un wanphai biang sha ka party Congress.
Kat kum ka kyrwoh na u MDC na ka party Congress u Bah Charles Marngar u la pynpaw ba ka RI Bhoi Congress Commitee (RBCC)  ka kubur ia kaei kaba u President jong ka Meghalaya Pradesh Congress Committee U Bah Vincent H Pala u la kren ha ki lad pathai khubor ba ka don ka jingkyrpad na ka liang jong ka, ia u Dr D.
D.
Lapang ban wan phai biang sha ka Seng Indian National Congress (INC).
Ka Ri Bhoi District Congress Committee,halor kane ka bynta  ka la dep ban ai da ka jingthoh sha u Bah Vincent H Pala bad la phah ruh kopi ruh sha u Dr.
D.
D.
Lapang ha ka 21 tarik October 2021.
Ka Ri Bhoi District Congress Committee, ka da thrang bad kwah eh ba u Dr.
D.
D.
Lapang,  un wanphai biang sha ka Seng Congress, ong ka kyrwoh.
Shillong: Ka seng Congress ka la brut ha kane ka elekshon shiteng samoi na ki lai tylli ki konstitwensi, ka seng Congress ka la duh ruh ia ki ar tylli ki konstitwensi kiba ka mihkhmat kata ka Mawryngkneng bad ka Rajabala konstitwensi bad ka National People’s Party ( NPP) ka la knieh noh ia kine ki ar tylli ki konstitwensi na ka seng Congress.
Ka bom ka la sawa jam ha Mawphlang konstitwensi ha kaba u kyrtong jong u bah Eugeneson Lyngdoh u la jop ha kane ka elekshon bad u la lah ban bat biang ia ka jaka u kpa jong u, u bah Syntar Klas Sunn.
U Eugeneson u la ioh 12 904 Vote, u kyrtong ka Congress u bah Kennedy C Khyriem u la ioh 8678 vote bad u kyrtong ka NPP u bah Lamphrang Blah u la ioh 4980 vote.
u bah Eugeneson u la tam ia u bah Kennedy da 4226 vote.
Ha Mawryngkneng konstitwensi  kyrtong ka NPP, u la jop ha kane ka elekshon shiteng samoi bad u la ioh 14088 vote, u kyrtong ka Congress uba wan ba-ar u la ioh 12284 vote, ki kyrtong shimet u bah Norbeth Marboh uba wan ba lai u la ioh 1389 vote, u bah Esron Marwein uba wan ba saw u ioh 479 vote, u bah Arbiangkam Kharsohmat u la ioh 210 vote bad u NOTA pat u ioh 237 vote.
U bah Pyniaid Sing Syiem u la tam ia u bah Highlander Kharmalki da 1804 Vote.
Ha Rajabala pat u kyrtong ka NPP u Abdus Saleh u la pynliem ia ka kyrtong ka Congress ka Hashina Yasmin Mondol da 1926 vote.
U Abdus Saleh u la ioh 11823 vote, ka kyrtong ka Congress ka Hashina Yasmin Mondol kaba wan ba-ar ka la ioh 9897 vote , u kyrtong ka UDP u Ashahel D Shira uba wan balai u la ioh 7247 Vote, u kyrtong ka BJP u Kingstone B Marak u la ioh 333 Vote, kyrtong shimet Carla A Sangma 255 vote bad NOTA 174 vote.
Lah ban kdew ba hapoh ka 5 snem kata naduh u 2018 ka Congress ka la duh 4 tylli ki Seat , lai tylli dei kiba la khlad noh ki MLA bad kawei pat na ka jingrisaiñ noh jong u MLA.
Ki lai tylli ki Seat kiba ka congress ka la duh noh namar ka jingkhlad jong ki MLA ia kaba la knieh noh da ka NPP ki dei ka Salsella , ka Mawryngkneng bad ka Rajabala katba ka Congress ka la duh noh ia ka Ranikor namar ka jingrisaiñ noh jong u M.
M Dango bad ia kane ka Seat la knieh noh da ka UDP.
Hapoh kane ka 5 snem ki la don 7 tylli ki elekshon shiteng samoi bad ha kitei ki elekshon ka NPP ka la ioh ban knieh 3 Seat katba ka UDP pat ka la ioh ban knieh 2 seat.
MAWPHLANGEUGENSON LYNGDOH (UDP) ………………12904KENNEDY C KHYRIEM ( CONGRESS)……8678LAMPHRANG BLAH (NPP)………………….
4980NOTA………………………………………………….
198MAWRYNGKNENGPYNÏAID SING SYIEM (NPP)………………………14088HIGHLANDER KHARMALKI (CONGRESS)…….
12284NORBETH MARBOH (IND)…………………………….
1389ESRON MARWEIÑ (IND)……………………………….
479ARBIANGKAM KHARSOHMAT (IND)…………….
210NOTA…………………………………………………………….
237RAJABALAABDUS SALEH (NPP)…………………………………….
11823HASHINA YASMIN MONDOL ( CONGRESS)…….
9897ASHAHEL D SHIRA (UDP)…………………………….
7247KINGSTONE B MARAK (BJP)…………………………333CARLA A SANGMA (IND)………………………………255NOTA………………………………………………………….
174.
Pyniaidsing Syiem -NPP-1534-(11343)Highlender Kharmalki- INC-1470(10468)Norbert Marboh-IND-352 (1266)Erson Marwein -IND-47 (293)Arbiangkam kharsohmat-IND-48(176)Nota-23(154).
Shillong: Ka NPP, ka la jop ia ka elekshon shiteng samoi na Rajabala.
U kyrtong jong ka seng U Md Abdus Saleh, ula ioh 12,650 vote, katba ka Hashina Yasmin Mondal, kandidet ka Congress, ka ioh 10,791 vote, katba U Asahel D Shira, kandidet ka seng UDP, u ioh 7,907 vote bad kumta u kandidet jong ka seng NPP, ula jop da kaba tam 1,859 vote.
Shillong: Ki jingkhein, kiba la nang ioh, ki pyni ba ka NPP, kan lah ban  jop ia ka Rajabala bad ka Mawryngkneng, katba ka UDP, kan jop ia ka Mawphlang Constituency.
Shillong:Ki dor jong ka tyndong lyer shet jingshet ne ki Liquefied Petroleum Gas (LPG) la nang pynkiew dor mynta nangne shakhmat sha ka T.
266.
Ki tyndong lyer shet jingshet ba ju pyndonkam ha ki jaka khaiï ne die jingdie (Commercial cylinders) kiba khia 19 kilo kumba long mynta hapoh Nongbah Delhi kin rem haduh T.
2000.
50 nangne sha khmat na ka jingrem kaba long mynshwa, T.
1734.
Ha kawei pat ka liang, kan dang long ka jingpynhiar mynsiem ïa mynta shipor ïa ki nongpyndonkam tyndong lyer shet jingshet hapoh ki ïing ki sem namar ym pat shim ka rai ban pynkiew dor.
Hadien ka jingkyntiew sha ka T.
266, ka dor jong ka commercial LPG cylinder kumba long mynta ha Nongbah Delhi ka la kiew sha ka T.
2000.
5, kaba mynshwa ka long T.
1735.
5.
Katba ha Mumbai ka la poi T.
1950 na ka bynta kaba 19 kilo.
Ha Kolkata, ka tyndong lyer kaba khia 19 kilo ka la kiew sha ka T.
2073.
50, katba ha Chennai ka tyndong lyer kaba khia 19 kilo ka la kiew sha ka T.
2133.
Kham ha shwa, ki dor jong ka Liquefied Petroleum Gas (LPG) kaba shet jingshet ha baroh ki jait tyndong lyer kynthup ïa kiba la pynduna dor, la pynkiew kumba T.
15 shi tyndong lyer ha u bnai ba lah dep.
Kane ka jingkiew dor mynta duna ïa ka arbnai ka la kiew kumba saw sien.
Ka tyndong lyer kaba la pynduna bad kaba khlem mab dor la kyntiew sha ka T.
25 shi tyndong ha ka 1 tarik u bnai RisawKa jingkiew ka LPG kaba la pynduna dor haba kheiñ lang naduh ka 1 tarik u Kyllalyngkot haduh mynta ka la poi sha ka T.
205 shi tyndong.
Shillong:U Myntri rangbah ka jylla u Conrad K Sangma, u la ong ba ka sorkar kan iaid shakhmat ban pynkynriah ia ki briew kiba sah ha Them iewMawlong ha ki bynta kiba ki la pynbeit, ha ka ba mynta hi ka sorkar ka la dep ia ka bynta kaba nyngkong kata ka long ban shim ia ka jaka.
“Na ka liang ka sorkar ka la rai ban iaid kat kum ki bynta ban pynkynriah ia ki briew ki ba sah ha Themiewmalong, ha ka bynta ba nyng kong ngi la pynbeit ban shim ia ka jaka ha ka ba ngi la dep ban shim ia kane, ka bynta ba ar kan long ban pynkynriah ia ka Municipal Ophis, ka bynta balai ka long ban pynkynriah ia ki nongtrei kiba trei ha ki tnad sorkar sha ka jaka kaba ka sorkar ka la pynbiang na ka bynta jong ki bad ha ka khadduh ngin wad ka lad ka lynti ka ban ia biang lang ban pynkynriah ia kiwei pat kiba sah ha ka ne ka jaka"la ong u myntri rangbah sha ki lad pathai khubor.
U Myntri rangbah u la ong ruh ba ka sorkar kan iaid kat kum ki bynta bad ka sorkar ka la shim ia ka rai kat kum ka jingai jingmut jong ka High Power Committee, ka la shim ia ka rai ban iaid kat kum kine ki bynta ha kaba mynta kane ka la iaid shakhmat bad kum ba 40 tylli ki longing kiba dei ki nongtrei jong ka tnad ki la dep pynkynriah bad ka sorkar kan dang iaid shakhmat ban pynkynriah sa ia kiwei na ka ne ka jaka.
U la ong ruh ba kaei kaba ka sorkar kan iaid ha ka ne ka bynta kan long kat kum ka ain bad yn ym don ba lah ban iaid palat ia ka ain, hynrei na ka liang ka sorkar ka kloi ban iakren bad ki Harijan Panchayat Commitee ban wad ka lad ka lynti ban lah ban weng ia kane ka jingeh na baroh arliang.
“Ngi la pynpaw shai ba na ka liang ka sorkar, ka long kaba kloi ban wad ia ki lad ki lynti ban weng ia kane ka mat kaba la sah teng la slem bad ka dei ka sorkar kaba nyngkong kaba shim khia ia ka wat la kam dei kaba suk, hynrei ka sorkar ka la shim khia ia kane bad ngin long kiba kloi ban ia kren bad kine ki briew"u la ong.
Haba kylli halor ka jingbymtreh jong ki briew ban mih na kane ka jaka u Myntri rangbah u la ong ba “Ka lah ban long tang ka jingpynpaw jong ki katto katne ngut, hynrei haba peit ia baroh kiba sah ha kane ka jaka, ym baroh ki ba pyrshah ia ka ne ka jingpynkynriah, na ka liang jong ngi ngin pynbeit ia kane ka mat, da kaba iaid shi bynta shisien iaid".
Shillong:U myntri rangbah ka jylla, u Conrad K Sangma u la kular ba yn shim khia halor ka jingpyrkhing na ka bynta ki briew kiba dang dep ai injek dang shisien, kiba thmu ban leit ban mareh ia ka kam pulit ha kaba u la pynpaw ruh ba na ka liang jong u, um pat ioh ban pule ia ka jingpynbna kaba la pynmih na ka liang jong ka tnad pulit “Ngan hap peit shuwa ia ka jingpynbna jong ki ngam don jingtip eiei halor kane ngan pule bha shuwa bad ngan sa ia kren bad ki tnad pulit ha kane ka bynta".
U myntri rangbah u la ong ruh “Hapoh ka Ingdorbar thawain ruh ngi la dep pynshai ba ngin ym pyrkhing halor kane bad ngan sa shim khia, hynrei ka lah ban long ba ki la shu kyntu ia ki briew ba kin wan ban leh ia ka RTPCR test, hynrei ngam pat kwah ban ong eiei mynta namar ba ngam pat iohi ia ka jingpynbna".
U Sangma u la ong ruh ba kat kum ka jinglong jingman ka tnad, ka hap ban shim khia, namar ba lada ka shah khlem ka jingtest bad lada don ba test positive ki ban ia shim bynta lang, kin mih ki jingkylli ba balei ki khlem shim khia bad ki la buh jingma ia baroh.
“Ngi haba ngi shim ia kano kano ka rai ngin shim da kaba buh ia ka shong shngain jong ki briew baroh bad lada don ka jingeh ngin sa ia kren bad ka tnad, hynrei ka shong shngain ka dei kaba donkam tam"u la ong.
Haba ia kren halor ka khlam Covid-19 ha ka jylla, na ka liang u Myntri rangbah u la iathuh ba haduh mynta na ka liang ki kynhun myntri ki khlem pat ioh ban shong ia ka jingialang, hynrei na ka liang u Myntri rangbah u la peitngor ia ka jinglong jingman bad ha ka ba ia dei bad ka jingpynkylla ia ki Protocol ba pher bapher kat kum ka jinghiar jong ka jingpang la leh da ka Chief Secretary ha ryngkat ka jingiasyllok bad u Myntri ka tnad ka koit ka khiah.
Haba kylli halor u jingpang ba thymmai, ba la lap ha ki katto kane ki jylla, u Myntri rangbah u la ong ba ka jinglong jingman jong u Covid ka long kaba pynlyngngoh ha kaba haduh kine ki sngi, yn ym lah ban kam ba ngi la long 100% ki ba la pynkhreh hynrei baroh ki la iohi, ki la shah hikai.
“Wat la bun tylli la pyniar ia ki jingtei, la pynbun ia ki nongtrei ka tnad, hynrei ngim lah ban ong ba ka jinglong jingman yn lah noh ban pynkut ha ka lashai, hynrei ka jinglong jingman kaba ngi la iohi hi ka long ba tang ka jingai dawai injek, kaba long ka jingiarap, kumta nga kyntu ia ki briew ba kin mih sha khmat ban ai vaccine"la ong u Myntri rangbah.
U la bynrap shuh shuh “Ngi la iohi, ba bun na ki briew ki dang don hapdeng ka jingshep tieng, hynrei na ka bynta ka jingshngain jong ki, jong kiba ha ing ha sem ki dei ban ai ka Vaccine".
U la ong ruh ba kam dei baroh ki don ka jingsheptieng hynrei ka don ruh ka jingbym shim khia na ka daw ba ki la iohi ba kiba iohpang ki la duna bad ki sngew ba lada kim ai ruh kan long, ha kaba ki la ioh tang shi sien, ki pyrkhat ba ka la biang hynrei na ka liang ka tnad ka ju kyntu man ka por, bad la kyntu ba ki dei ban leit pyndep ia baroh ar sien bad tang yn da ki la ioh ar sien, ka dawai kan lah ban trei kam pura".
U la ong ruh ba ka don ka jingshep tieng ha kaba ym lah ban pynbor, hynrei haba peit ia ki jaka ha sor ki don na ki district ki ba la dep ban ai 100% ,90%,80% hynrei ki don ki thain kiba don tang 20 % 10 % bad kane ka paw shai ba ka don ka jingpyrkhat jong ki.
Shillong:U bah Titos W Chyne Chief Executive Member jong ka KHADC mynta ka sngi u la plie ia ka “Gravity Ropeway" kaba nyngkong ha ka shnong Nongtraw, ha jan Sohrarim kaba la shna da ka NESFAST.
Haba kren ha kane ka jingialang plie, ia kane ka Ropeway kaba khlem pyndon kam, da kano kano ka mashin, u bah Titosstarwell u la ong ba u la sngewlyngngoh haba la khot ia u ban plie ia kane ka Ropeway ban ong ba la shna ha kata ka rukom ba khlem da pyndon kam ia ki mashin kumba long lem kiwei ki Ropeway.
U CEM ka KHADC u la ong ba kane ka Ropeway ka long kaba phylla shisha bad ka burom ka leit sha u bah Pious Rani, ba la trei shitom ban ioh ia kum kane ka Ropeway, ka ban iarap shibun ki paidbah bad u la ai ka jingkular ba kum kane ka Ropeway, yn sdang shna noh sha ki ar tylli ki shnong na ka skhim MDC.
Ha kane ka juh ka jaka, la ong ba namar ka la don kane ka Ropeway don kam ia ka jaka set ia ki mar rep bad u la kyrpad ia ki trai jaka ba kin ai jingbit ban shna ia ka kudam ia kaba kitrai jaka kila kular ban ai na ka bynta ban shna kudam.
Haba ia dei bad ka jingpan ia ka surok sha kitei ki shnong, kiba don ha katei ka jaka, u bah Titosstarwell u la ong ba ka sorkar pdeng ka don ia ka skhim PMGSY ia kaba yn sa peit ia kane, hynrei ban pynsuk ia ka kit ka bah, kane ka Ropeway kan long ka jingmyntoi ia ki paidbah.
U Bah Pious Rani Executive Director ka NESFAST, u la ong ba ia kane ka buit shna ia kane ka Ropeway la ioh nongmuna na Himachal Pradesh bad ia kane mynta ruh la wan ban pynshna da ki briew na katei ka jaka ha kaba ki la hikai ia ki trai jylla bad nangne sha khmat kin shna ki trai jylla ia ki Ropeway Gravity kiba kin dang shna naneng sha khmat.
Ia kane ka jingialang la pyniaid da u rangbah shnong u bah Carmelus Rani.
Kiwei kiba la kren ha kane ka jingialang ki long ka kong Suklin Dohling, bah Lambor Diengdoh trai jaka, ha kane ka sngi la don shibun ki trai shnong ban sakhi lang ia ka jingplie ia kane ka Gravity Ropeway.
Nongpoh:U samla Ermender Wahlang, Vice-President ka HNYF Jirang Circle, u la kynnoh ba ki don shibun tylli ki Karkhana ot-dieng kiba la pynieng beain ha kiba bun ki jaka kiba don ha ka thain Jirang, ha kaba ia ki dieng kiba la mih na kiba kum kitei ki Karkhana ot-dieng bunsien la ju shalan beain sha ka jylla Assam.
Utei u nongialam ka HNYF na Jirang, u la kynnoh ruh ba ia kiba kum kitei ki Karkhana ot-dieng beain, la pyniaid da ki briew ki bym dei ki trai jylla, hynrei ha ki kam ki jam kiba iadei bad kitei ki Karkhana ot-dieng, la ju wan ban mihkhmat da ki Khasi bad kiba sah ha ki shnong kiba don ha katei ka thain.
Haba iadei bad ka jingjyllei ki Karkhana ot-dieng beain kiba don ha katei ka thain, utei u nongialam ka HNYF, u la ong ba ka seng ka buh jingkylli ia ka tnat ki kam khlaw (Forest) jong ka sorkar jylla, ba la leh aiu halor katei ka bynta, namar ki kali kit dieng kiba mih na ki Karkhana ot-dieng ki ioh ban shalan da ka suk sha Assam, khlem da shah tohkit lane bat ha ki briew sorkar ka Meghalaya.
Halor katei ka bynta ba jyllei pat ki Karkhana ot-dieng beain bad ka jingshalan beain ia ki dieng na ka thain Jirang sha Assam, ka seng ka sa leit ban buh jingujor sha ki bor ba kham halor, na ka bynta ban khang syndon halor ka jingjyllei ki Karkhana ot-dieng beain bad shalan dieng sha Assam, namar katei ka jingdon ki Karkhana ot-dieng bad shalan sha Assam, ka la wanrah ia ka jingjulor ia ki khlaw ki btap kiba don ha katei ka thain.
Shillong:Ka Khasi Authors’ Society ryngkat bad ka Khasi Department jong ka North Eastern Hill University ki la ia kynduh bad u Dr W R Kharlukhi, dkhot ka Dorbar Thawaiñ Rajya Sabha ban iatai halor ka jingpyrshang ban kynthup ia ka ktien Khasi ha ka Khyrnit Baphra jong ka Riti Synshar ka Ri India.
Ka jingithuh ia ka ktien Khasi ka la sahteng da ki phew snem, wat lada la dep ithuh ha jylla ia baroh ar tylli ki ktien Khasi bad Garo kum ki ktien pdeng naduh ka snem 2005 bad dang ha ka snem ba la lah ka Dorbar Thawaiñ Jylla ka la dep kubur ia ka rai halor ka jingdawa ban ithuh noh ia ka ktien Khasi bad Garo ha ka Khyrnit Baphra jong ka Riti Synshar.
U Dr W R Kharlukhi u la pynpaw ba donkam ban durut da ki buit bad ki lynti ba biang, wat lada dei ban synrop bad ki kher ki mer jong ka sorkar kmie na ka bynta ban poi sha ka thong.
Ha ka sien shong ban wan jong ka Dorbar Thawaiñ Rajya Sabha u MP, u la iathuh ba un sa wanrah ban kren bad iatai ha ka pali jong ka zero hour notice.
U Dr Kharlukhi u la iathuh shuh shuh ruh ba ka kam ba iadei bad ka Inner Line Permit bad ka ktien Khasi and Garo Language kin long ki mat ba kongsan ban iatai.
Lah ban kynthoh ba kane ka kam ka la sahteng da ki phew snem naduh ka snem 1978, wat lada ka ktien Khasi ka la biang pura katkum ki jingdawa na ka Shnat Korbar-Ri jong ka Sorkar Kmie ka ba kynthup ruh ia ka Department of Official Languages; bad don lei lei ki bynta ba ka ktien Khasi ka la palt liam ia ki kyndon ba la buh na ka bynta ban ioh jingithuh ha ka Khyrnit Baphra jong ka Riti Synshar jong ka Ri India.
Lah da ki phew snem ki kynrem lyndan ba kynsai kum u Prof G G Swell, Mr Hoover Hynniewta, Hoping Stone Lyngdoh, Dr B R Kharlukhi, P Ripple Kyndiah ter ter ki la trei borbah ha kane ka liang, hynrei haduh mynta ka jubab na ka Shnat Korbar-Ri jong ka Sorkar Kmie ka dang sah kumjuh ba dang dei ban dang jurip shuh shuh ryngkat bad kiwei pat ki ktien na kylleng ka Ri India.
Shillong: Ka Deputy Commissioner, East Khasi hills, ka pyntip paidbah ba lashai ka sngi niew vote, yn nym shah ban ia iaid paidbah lane ban ia hylla, hajan ka jaka niew vote, katba dang niew ia ki vote, lane, ynda la pynban ruh ia ki result.
La maham ruh ban pyndonkam ia ki tynghung da ki kyrtong lane ki seng sain hima sima.
La khang ruh ban rah dieng, lada dei bad ki lama ne khlem lama ruh, ha ka jingjngai kaba shi kilometre, na ka jaka niew vote.
Yn nym shah ban thang bom, ha ki jaka paidbah.
Yn nym shah ban iaid paidbah, ynda la dep niew vote bad yn don tang ar ngut ki nong synran ia u kandidet uba jop, hadien ba ladep niew vote ba un shim ia ka syrnot jingjop elekshon na U Returning Officer.
Yn nym shah ban pynlong ia ki jingiaid paidbah ne ki jing ialang paidbah, hadien ba la dep niew vote, ong shuh ka kyrwoh.
Yn nym shah ban rah camera lane mobile phone, ha ki jaka niew vote bad kiba leit niew vote, kin bud ruh ia ki kyndon ba la pynbeit da ka tnat ka koit ka khiah ka sorkar jylla.
Ka ktien u Blei ka la iathuh lypa iaka jingim ba thymmai ki Israel, ha kine ki sngi kein.
Naduh ki hajar ki snem la dep iathuh ia kane, Bad kane hi ka long ruh ka dak iaka pyrthei, namar kaei kaba jia ha Israel ka jia iaka pyrthei baroh kawei.
Shaphang kane ka bynta u Jisu u pynsyriem iaka Israel kam uta u diengdumbur, u ong- “To nang te iaka pharshi na u Diengdumbur haba ka tnat jong u ka khielung bad sei sla, phi tip baka lyiur kala jan.
Kum juh maphi haba phin iohi ia kine kiei kiei baroh, to tip b aka long hajan, haki jingkhang “.
Mathaios 24:32-3.
Une u Diengdumbur ula khielung (uba long ka hima Israel) naduh u snem 1948A.
D, kata hadien ka thma bah pyrthei 1945A.
D, tang hadien 3snem la pynthymmai biang iaka Hima Israel.
Ka ktien u Blei ka da dep iathuh lypa ia kiei kiei kiba dei bad ka Israel , hadien bala pynsakma iaki naduh u 70 AD shakylleng pyrthei ,u Blei ula lum pat iaki naduh u 1948AD ter shiter haduh kine ki sngi.
La dep pyndep iaka jingiathuh u Prophet Esekial ha kaba ka ktien u Blei ka ong- “ Hynrei maphi  ko ki lum bah ki Israel , phin sei noh iaki tnat jong phi , phin pynmih iaki soh jong phi ha ki briew jong nga ki Israel: NABA KI LA JAN BAN WAN NOH.
Esekial 36.
8.
Ki tnat jong ki Israel ki la nang mih nang wan shapoh ri Israel ban pyndep iaka ktien ba u Blei, ula kren , haduh mynta mynne ir shi ir  ki leit phai sha Israel hala ki jong ki jong ki tnat.
U Blei u kular ban pynroi briew ha Israel – “Bad ngan pynroi  briew halor jong phi ia ka ing Israel baroh  naka kein.
Te haki Nongbah yn pynshong briew iaki jaka kynjah yn satei.
Ia nang pyndep mynta namar buh ki shnong ki Nongbah ka Israel la shong briew , iaki jaka kynjah la tei pat ha kaba ki briew na kylleng kiba da naka tnat khun Israel kila nangmih naki ri ka pyrthei.
Ki jaka shrah la rep lariang da ki soh ki pai bunjait ki mrad ki mreng ki sim ki doh ba bun rukom ki don ha Israel mynta.
Ki jaka iaid kai (Tourist) ki long kiba I tynnad tam ha pyrthei ki don ha Israel,kum ha kper Eden.
Esekial 36:35.
U Blei ulapynwan wan iaki khun,Israel naka ri shatei bad naki ri baroh kat shaba ula beh noh iaki.
U ong Ngan wanlam pat iaki sha la ka ri kaba nga la ai haki kpa jong ki….
naba ki khmat jong nga ki don haki lynti jong ki baroh: Ym shym la buh rieh iaki na khmat jong nga lane ym shym buhrieh iaka jingleh bym hok jong ki naki khmat jong nga ,Jeremaiah 16:15-17.
U Blei ula lum pat iaki Israel kiba dei ki tnat Israel ha kaba mynba ula pynsakma iaki hapdeng ki jaid bynriew ki la saphred kylleng ki ri: katba kum ka lynti jong ki bad kat kum ki jingleh jong ki- Nga la bishar iaki kine (baroh) ki long ki briew jong u Trai bad ki la mih noh naka ri jong u (Ri Israel).
Jeremaiah 36:19-20.
Balei u Blei u la lum pat iaki Israel? U Ong – Nga la leh ia kane ym na ka bynta jong phi HYNREI NA KA BYNTA KA KYRTENG BAKHUID JONG NGA ia kaba phi la pyntngit  hapdeng ki jaidbynriew sha kiba phi la leit.
Jeremaiah 36:22.
Ym lah ban klet ia ki por kiba la pynsakma bad ki por jinglong mraw ki khun Israel ha Ri Babilon ha kaba ki la long tang ki nongwei hapdeng ki jaid bynriew ka pyrthei.
Ka ktien u Blei ka iathuh –“Harud ki wah Babilon hangta ngi la shong bad ngi iam haba ngi kynmaw ia ka Seion (Jerusalem).
Ha ki diengjamynrei ngi sdien la ki duitara.
Kiba ringm raw ia ngi ki ong – To Rwai hangi ia ki jingrwai Seion jong phi.
Hynrei ki khun Israel ki jubab – Kumno ngin rwai ia ka jingrwai u Trai ha ri Nongwei? Salm 137:1-4.
U Blei u la pynthymmai pat ia ka Israel mynta nadong shadong, ki long kiba tbit ha ka ka jingialeh thma, ki don ki tiar thma ba shyrkhei, ki don ka jingstad kaba tam ha ki liang baroh,  ha ka Science bad Technology kajuk mynta, bad ka la long kawei na ki Ri khrawbor ka Pyrthei, (World Super Power).
Kine baroh kimdei kiba jia ryngkhat (Accident) hynrei namar ba u Blei u la kren.
Haba kine ki jia, ngi tip kaba kut hajan.
U Jisu u ong – “Haba phi iohi ia kine kiei kiei, TO TIP BAKA LONG HAJAN, HA KI JINGKHANG".
Ka Pateng bynriew Israel kan ym leit noh (ne duh noh) tad ynda la pyndep ia kiei kiei baroh.
Mathaios 24:33.
Kata ka ia ka la jan.
Jingpynpaw 1:3.
Shillong: Kiba ioh pang covid mynta ka sngi, ki don 58ngut, kiba jem na ka jingpang, ki don 61ngut bad kiba iap, ki don 2ngut, kiba dei ki bym pat dep injek satia.
Kiba dang don ha ka jingpang, haduh mynta, ki don 426ngut bad kiba iap, ki la poi baroh sha ka 1,452ngut.
Ka East Khasi hills, ka don 50ngut kiba ioh pang thymmai bad nangta ka West Khasi hills, ka don 5ngut.
Shillong: Hadien ba ka sorkar ka la rai ban kurup noh ia ka them metor na ka hima Mylliem, ki briew kiba shong basah ha them metor ki la pynpaw ba ki kham lah kaba iap ha iing ban ia kaba shah kyndang.
Ia kane ki la pynpaw sha ki nongthohkhubor, hadien ka jingialang jong ki kaba la long mynhynnin ka sngi.
U Secretary ka Harijan Panchayat Committee u Gurjit Singh, u la ong ba ka la don ka jingialang hapdeng ka Harijan Panchayat Committee, ka Gurudwara Gurunanak Dorbar, ka Hindu Temple bad ka Church of North India bad ki la shim ia ka rai ba kin ym khih satia na them metor, wat la ka dei ia ki ban ia khun katkum ka ain lane ha kyrteng jong ka niam ruh.
“Kan bha ba ngin iap ha iing ban ia kaba shah kyndang, ngin iakhun beit wat la dei hangno hangno ruh, ngin ym pynioh thiah suk satia ia ka sorkar" ong ka kyrwoh khubor na u Gurjit Singh.
Ka Central Bureau of Investigation (CBI), ka la ejahar pyrshah, ia kawei ka kynhun shna pisa tuh, da kaba tyrwa ban thied bike bad ba ka kompeni, kan pyniaid lane kaba la tip, da ka  Bike Bot skhim.
Katei ka kynhun, ka la bam tuh ia ka pisa jong ki briew, kaba shongdor T.
15,000klur bad kaba kham heh, ka jingbam tuh ia ka jing sei pisa jong ka  Punjab National Bank lane ka jing khaii ksiar jong U  Nirav Modi bad U Mehul Choksi.
Ha ka ejahar, la iathuh ba U  Sanjay Bhati, Chief Managing Director jong ka Bike Bot na Uttar Pradesh ha ryngkat bad 14ngut kiwei pat, ki la ioh bam tuh ia ka pisa kaba T.
15hajar klur na ki nongshong shnong bapher jong ka Ri.
La iathuh ba katei ka kam tuh, ka dei kaba la batai, na ka bynta ban pyniaid ia ki bike, kum ki taksi, ha kaba la ai kyrteng Bike Bot bad u nongthied u lah ban thied kawei, 3, 5 lane hynniew tylli ki bike, ha kaba yn sumar ia kitei ki bike da ka kompeni bad ia kitei ki bike, yn siew da kompeni ia ka ram hapoh Bank, ia ka bai wai bad nangta yn ai ruh sa ka bonus, ia kito kiba ai bun tylli ki bike.
Ka khubor jong ka India Today, ka iathuh ba la aiti ruh sha shibun ki briew, ba kin pyniaid ia kitei ki Bike, ha ki nongbah bapher.
Ia katei ka jingthmu, la sdang pynbna paidbah ha U Nailar 2017 bad ka jingsiew pisa, na ki trai bad nangta sa ka jingram jong ka kompeni, ka iai bteng haduh u snem 2019.
Ym tang katta, la iathuh ba ha U Naiwieng, 2018, ka kompeni, ka pynmih sa kawei ka buit thymmai bad kata ka long ban pyntrei kam noh da ki e bike, namar ba ka kiew dor eh ka petrol bad hangta la lum pisa biang, da kaba dor kaba kham rem shibun, na kaba la siew mynshwa.
La pynmih shuh shuh ia ka jing pynbna, ba ka    ‘BIKE BOT – THE BIKE TAXI POWERED BY GIPL, ka pynbna ba kan ai noh ia ka buskit sha kito kiba dei ki dkhot jongka bad la khot ruh ia kiba kwah ban ioh ia katei ka buskit ba kin siew pisa noh mardor bad katei ka la khring ia 2lak ngut ba kin siew pisa; hynrei hadien kata, katei ka kompeni bad ka jingtyrwa, ka la jah rngai syndon.
Ka jing ujor, ka kren shai ba U Sanjay Bhati, ula ioh lum ia ka pisa kaba T.
15,000 klur na u paidlang ka Ri, ha ka kyrteng jong katei ka kam khaii, kaba shu thok.
Ka CSIR-Central Food Technological Research Institute, Mysore, kan pynlong ia ka jingai jinghikai halor ka jing shet jingbam ha Shillong, ha kaba yn hikai kyrpang ia ki nong Meghalaya.
Ka jing hikai, ka dei kaba la bei pisa da ka  Agricultural & Processed Food Products Export Development Authority(APEDA), jong ka sorkar India.
Ka jingai jinghikai, kan dei halor ka mat  “Value Additions to Fruits, Vegetables, & Spices Processing" bad ka jingai jing hikai kan dei 5 sngi, naduh ka 22 haduh ka 26tarik Naiwieng ha  Bellefonte Community College,Lumshyiap Golf-Link, Shillong 793001, Meghalaya.
Yn kham ailad kyrpang ia kito kiba shet jingbam, ong ka khubor.
Nangta yn ai jinghikai ia ki 30 haduh 32ngut ki samla kiba kwah.
Yn shim kyrteng haduh ka 12tarik Naiwieng 2021, ha kaba kiba kwah kin phah kyrteng ha ka whatsapp 9845704011.
Ha u snem thymmai u la sah noh la ka jong.
U la ialam lang ia ka Syrpai bad ia u hynmen.
Ia ka Syrpai u la phah skul ha kawei pat ka skul.
Ia u hynmen pat u la wai iwei i dukan rit ba un shong die jingdie.
Ba ka dang dei tang ka jingsdang, ki la pyrshang shuwa khyndiat khyndiat.
Katba ka por ka nang iaid, kata ka dukan ruh ka la pyni ia ka dak ka jingkiew da ka jingnangbun ki kostomar.
Kane ka la pynioh mynsiem ia ki.
Haba u Bhalang u la pule Third year u la wai noh da ka dukan heh kaba ka bai wai ka long T2300 shi bnai.
Ynda la wan trei u iarap lang shiphang arphang bad leit pat sha klas ha ka por 6:30 mynmiet.
Ka jingmutdur teng-teng ka rah ia ka jingsngew jong u briew haba hateng-hateng sngew kumba la urlong shisha.
Kumta ruh ka la long ia u Bhalang.
Ka jingiabeh ia ka stai sor ka paw haba u la sdang ban pynbiang bad pynitynnad ia ka iing ka sem da kaba thied ia ka Television, u rice cooker, ka isteri, ki tiar pynitynnad ring.
Ka iing ka nang itynnad shuh da ka jingnang ka Syrpai ban pynitynnad bad sa ka jinglehkhuid.
Ha ka snem kaba bud u la nangheh tulop namar ka dei ka snem kyntiew tulop ia baroh ki nongtrei sorkar.
Kane ka nang kyntiew shuh shuh ia ka jingbit jingbiang jong ki shipara wat sha shnong ruh haba u ju phah khaw bad kiwei ki marbam.
Ha ka jingpule u la dei ban iakhun ia ka Final jong ka BA (Arts).
U la khreh shitom tyngeh da kajuh ka rukom khreh kot naduh matrik.
Haba la mih resol, u la poi ha ka High second division bad ka ioh distinction ha ki ar tylli ki sobjek – Khasi bad History.
Ka jingpass bha jong u ha ryngkat bad ka distinction ka la pyntyngshain ia kata ka kolej.
U la rai ban sangeh noh ka jingpule bad ban pynleit jingmut noh ia ka seng kam lajong kumba u la ju mutdur naduh mynshuwa.
Ba um pule shuh u la sngew laitluid ban pyrkhat ia kano kano ka kam.
Haba u la sngew khlain bha ka tyrpeng u la rai ba dei ban leh noh da ka dukan kaba ki khot “Departmental Store".
Kata ka dukan baheh ka la donkam nongtrei.
Hynrei u khot biang ia kawei pat ka para ban shongdukan bad phah skul pat mynmiet.
Ka dukan ka la iaid bad ki paitbah ki iaroh ia ka jingplie biang por bad ka jingbiang ki mar donkam.
Kumba ju long ka rukom ka treikam sorkar kam ju neh hajuh hynrei ki ioh ka jingkiew kyrdan.
U Bhalang ruh u la kiew sha ka kyrdan kum u Clerk.
Haba kiew kyrdan ka kiew ryngkat bad ka tulop.
Ka jingbit jingbiang jong ki khun ha sor ka ai mynsiem ia u kpa bad ka kmie sha shnong.
“Nga itynnat palat ia ka jingstad jong me ban pynroi ia ka kam.
Nga iohi ka dak ka jingroi bad ka jingkiew ha me bad kan sa pur sha iing jong me" la ong u mama.
Ynda u la ioh tulop thymmai ula pynthied sut ia la u Kni bad ka Nia.
Lai bnai hadien pat u la pynthied sa ia ki khun jong u.
Ki iohi ia ka akor jong u bad ki sngew shngain kylla na u pat.
Uba rit u don la ka kylla kumta ruh ka la long ia u Bhalang bad ka iing jong u.
Ki para jong u Bhalang ki la nang kiew ha ka kyrdan pule bad kumjuh ruh ha ka jingbit jingbiang jong ki.
Hadien ba u Ksan u la sah kumba 5 snem tam ha sor u la thoh shyieng bad kawei ka thei iaw iong snieh doh tangba ka briew kaba kynjai.
Ka dei ka khun marwei bad tang lai ngut hi shipara.
Ki para jong ka ki la mih iing lut.
Ka sah tang bad ka kmie namar u kpa u la khlad kumba 4 snem tam.
Shillong:Hadien ka jingwan lynshop jong ka khlam Covid 19 ha ka kylla lyer kaba ar, na ka liang ka bor sorkar ka la bthah ïa ki bor pynïaid distrik ban pynjari ïa ka khang dam kaba la shim por ruh haduh laibnai tam.
Ha katei ka jing khangdam la khang lut ïa ki kam khaïi bad tang katto katne la ailad.
Haba ïadei pat bad ka jingshah ban plie noh ïa ki dukan ha ki sngi pohïa kaba dang long ruh kaba dangshen, ka la don ruh ka jingkwah jong kiwei pat ki nongshong dukan kiba ju die ha ki sngi U Blei, kham tam kito kiba ju kyrshan ïa la ki jong ki jingpule.
Kumta halor katei ka jingkwah na ka liang ki bor pynïaid distrik hadien ba la ïohi ïa ka jinghiar ka jingpang khlam, ki la ailad shwa tang ïa kiba die madan ban shah die jingdie ha ki sngi U Blei kaba la sdang treikam naduh u bnai Risaw.
Hynrei ha kane pat ka kynti, na ka liang ka DC East Khasi Hills District, ka la shah pat sa ïa ki dukan ha ki jaka khaiï, ban plie noh wat ha ki sngi U Blei hynrei kin hap pat ban bud pyrkhing ïa ki kyndon COVID-19.
La ong ka hukum, ba kito kiba die madan ha ki jaka ba la ithuh da ki Incident Commander bad ki Town Vending Committee yn lah ban shah plie hynrei kitei ruh ki hap ban bud pyrkhing ïa ki kyndon COVID-19, bad kitei ki dukan kin plie naduh ka por 9 baje mynstep haduh 9 baje mynmiet, ong ka kyrwoh khubor na ka Deputy Commissioner, East Khasi Hills District, Shillong.
Shillong:U MLA ka Khun Hynñiewtrep National Awakening Movement (KHNAM) na North Shillong u Bah Adelbert Nong rum u la pynpaw ba ki paidbah ki kwah ban ïohi ïa ka jinglong ba shisha ka Sorkar lada ka don ne em ka mon ban lehnoh ïa kawei kaba ka la kular bad ba kadei ban pynsted noh ban pynkynriah ïa ki briew ba shong ba sah ha Them Ïew Mawlong.
“Ka sorkar ka la dei ban weng shuwa ïa kito ki nongtrei sorkar kiba don ha katei ka jaka ban pynkynriah noh ïa ki sha ki quarter sorkar jong ki tnat bapher bapher," la ong u Bah Adelbert.
U la buh jingkylli ruh halor ka jingkhang dam ïa katei ka surok mynta la palat 3 snem bad ka jingpahara da ki CRPF kaba la ktah ruh ïa ka leit ka wan ki paidbah.
“Mano ba long ka daw bad mano badei ban shim ïa ka jingkitkhlieh halor ka jingpynlong drama ïa ka ïap ka im ka Jaitbynriew, ai ba u paidbah un bishar, un puson bad un rai," u la ong.
U la ong ruh ba kitei ki briew ki la ai jingshakri jong ki sha ki kmie, ki kpa tymmen jong ka jaitbynriew, kumta kam don kata ban shu beh ïa ki na katei ka jaka, hynrei la pynpaw shai ba yn pynkynriah ïa ki sha kawei pat ka jaka kum ka dak ka jingburom.
“Donkam ban pynkynriah ïa ki na katei ka jaka namar kawei ruh ka long na ka daw ka jinglong jingman ka jingbym shngaiñ ha ka koit ka khiah jong kito ki ba shong shnong ha katei ka jaka bad ka jingkhapngiah ka Sor ka la ktah sha ba palat ïa ki paidbah," u la ong.
U la ong ka jingdawa ym namar ka jingkwah, hynrei namar ka jingdonkam, ka sorkar kum ka kmie kadei ban rai ym tang namar kaba bha hynrei ban rai rangbah ïa kaba dei khnang ba kiwei kidei ban burom ïa ki trai ri trai jaka, trai muluk khlem da ailad ba ki ba nabar ba kin wan tuklar, khnang ban don ka shongsuk shongsaiñ ha ka Jylla baroh kawei.
“Ki paidbah ka jylla ki kwah ban ïohi ïa ka jinglong ba shisha ba ka Sorkar ka don ne em ka mon.
Ka Sorkar kadei ban pynkynriah shwa ïa la ki shakri Sorkar sha ki tnat jong ki quarter Sorkar bapher bapher bad kadei ruh ban plie noh ïa ka Surok ba la khang ban ïaid lyngba katei ka jaka, namar ka kamram ka Sorkar kadei ban weng ïa ka jingeh, ym ban long ka nong thaw jingeh," u la ong.
Shillong:Ha kaba ia dei bad ka jingpynshai halor ka Khlam Covid -19 bad ka jingdonkam ban ai injek iada covid, na ka liang ka tnad ka koit ka khiah, ka la shim khia ban pynpoi ia kine ki jingpynbna sha baroh ki kyndong kynshrot jong ki shnong ki thaw, hynrei hato kane ka jingpynsngewthuh jong ka tnad ka long ka ba seisoh.
Haba na ka liang ki lad pathai khubor ki la ioh ban hiar sha ka thain Mawponghong kaba markhap bad ka shnong Tyrsad, kaba dei kawei na ki shnong kiba hap hapoh ka Mawphlang, Constituency kaba dang don ka jingthep vote, na ka bynta ka election shiteng samoi la iohi ia ka jingmih shit rhem jong ki paidbah ban thep la ki jong ki vote.
Kaei kaba kham pynkyrpang ha kane ka jaka thep vote ha ka shnong Mawponghong, ka long ba na ka liang ka tnad ka koit ka khiah, ka shim khia ruh ha ka juh ka sngi ba don ka jingthep vote la buh ruh ia ki jaka ban ai dawai iada corona ia ki briew kiba ym pat ai injek, lane ki ba dang shu dep ai tang ia ka sien kaba nyngkong.
Kum shi bynta ban pynsuk ia ki paidbah, kiba ym pat ai injek iada corona, na ki san tylli ki shnong kiba hap hapoh ka Mawponghong polling station, ki ba kynthup ia ka Nonglwai, Mawponghong, Nongthymmai rum, Nongthymmai neng bad ka Mawshyieng,na ka liang ki nongtrei ka tnad ka koit ka khia ki la buh kyrpang ia ka jaka ai vaccine ha markhap ka jaka thep Vote (polling booth).
Hynrei kaba pynduh mynsiem ia ki nongtrei ka tnad ka koit ka khiah ka long ia ka jingbym treh jong ki paidbah ban wan shakhmat ban shim ia ka injekshon, wat la kine ki shnong ki don haduh 700 ngut ki briew kiba lah ban ioh injek (18 snem ka rta shajrong).
Haba twad jingmut, halor kane ka bynta, na ka liang u Rangbah Shnong ka shnong Mawponghong, u bah Pran Lyngdoh u la ong “Kum ka shnong, ngi la ju ia snoh kti man ka por ban ai ka jingtip ka jinghikai halor ka khlam Covid -19 bad halor ka jingdonkam ban ai vaccine,ha kaba halor ka jingbuh jaka ban ai Vaccine ruh ka ba ki la buh mynta ka sngi ngi la dep pyntip, hynrei ym shem ladon kiba kwah ban shim ia ka Tika".
U la ong ruh ba na ka liang jong ka shnong halor ka ne ka bynta kam shem lah kwah ban pynbor ia ki paidbah nongshongsnong, namar ba ioh kim treh shuh ban wan thep ia la ki vote.
Na ka liang ka kong Melinda Marbaniang, Public Health Nurse (PHN) incharge jong ka Mawphlang Community Health Centre (CHC) ka la iathuh, ba naduh mynstep na ka liang ka tnad ki la buh ia kine ki jaka ai injek, ha kane ka jaka, hynrei na ka liang ki paidbah kim shym la wan shakhmat ban ai injek ialade.
“Ngi la wanrah 50 tylli ki doses, hynrei haduh mynta ym shem la don kiba kwah ban wan ai vaccine.
Ki nongshong shnong ki dang ngeit biej ha ka ba ki ngeit ia ka hamsaia ba ka vaccine ka don ka jingiadei bad u 666 " la ong ka kong Marbaniang.
Ka la iathuh ruh ba kane ka shnong, ka dei kaba la shu wan ban ai, hynrei man ka por hi na ka liang ka tnad ka la iaid kylleng ki shnong ki thaw ban ai ka jinghikai ha ka ba ki la ju leit ruh kylleng haman ki thliew ing ban ai ka jinghikai, hynrei wat la katta ruh ha kine ki thain, tang 3 % ki don ki briew ki ba la dep ban ai Vaccine ia la de.
Haba twad jingmut bad ki nongshong shnong kane ka thain, la shem ba bun na ki nongshong shnong ha kane ka thain kim tip halor u khniang jingpang Coronavirus, la ong iwei i longkmie “Em , ngim tip shaphang uta u corona.
Haba kylli halor ka Vacine ki la kylli ba kan long kumno kata ka vaccine".
Katba i wei na ki long kmie haba kylli, ia I, halor ka khlam i la ong ba im don jingtip eiei, namar ba im dei i ba nang ba stad bad haba kylli halor ka Vaccine i la ong ia i reporter ban pynkylla khasi ka mut aiu Vaccine.
Haba la iathuh ba ka dei ka Tikka na ka liang ine i long kmie i la ong ba ka tikka ngim donkam shuh ban ioh mynta namar ba naduh ngi dang khynnah rit, ngi la dep ioh.
Kane ka jingtwad jingmut na ka liang ki lad pathai khubor, ia ki nongshong shnong, kiba sah ha ki thain nongkyndong ka long kum shi bynta ban wan rah shakhmat ia kaei kaba ki thain nongkyndong ki sahdien ha ka jingtip halor kane ka khlam, kaba la shim ia palat ki hajar ngut ki mynsiem briew ha ka jylla bad kumjuh ruh ban dang kham shim khia halor ka jingai jingtip kham bniah ia ka jingdonkam ban shim ia ka Vaccine.
Shillong: Kum shi bynta ban rakhe ia ka jingdap ba 75 snem ka jingioh jinglaitluid ka Ri India, ka North-Eastern Hill University lyngba ka program “Azadi ka Amrit Mahotsav" ka la pynlong ia ka jingialehkai Mawpoin hapdeng ka Department of Cultural and Creative Studies (nongmihkhmat na Nehu) pyrshah ia ka Mawlai Kynton Massar ha ka 30tarik Risaw, 2021, ha NEHU.
La wan ban sakhi ia kane ka jingialehkai da U Dr.
Jay Narayan Nayak (Registrar NEHU), Prof.
B.
S.
Mipun (Teacher-in-charge Sport), Prof.
Desmond L.
Kharmawphlang (Event Organiser), Prof.
M.
P.
Pandey (Event Organiser), Ki Student na NEHU, U Rangbah Shnong bad ki Nongshong shnong Mawlai Kynton Massar.
Kum u kongsan ha kane ka sngi, u Dr.
J N Nayak u ong, ba kane ka dei ka sien ba nyngkong ba ka NEHU kan pynlong ia kaba kum kane ka jait Competition.
Bad ruh u ong ba lyngba kaba pynlong ia kum kane ka competition, kan wanrah ka jingsngewthuh ia ki paidbah ia ka jingdonkam ban tyngkai bad kyntiew ia ki jingialehkai tynrai kiba don ha Meghalaya.
U Prof.
Desmond L.
Kharmawphlang, uba long u nongpyniaid ia kane ka program, u ong ba ka jingthmu ban pynlong ia kane ka competition ka long ban pynkhie im biang ia ki jingialehkai tynrai, bad ruh u kyrmen ba lyngba kane ka sienjam kan lah ban wanrah ia ka jingsngewieid bad donkam ban kyntiew shuh shuh ia kine ki jingialehkai kham sha jrong.
Ha kane ka sngi ka nongjop ka dei ka NEHU ia kaba la mihkhmat da Department of Cultural and Creative Studies.
Nongpoh: Ki nongialam ka RBYF Raid Nongtung Circle, myn hynnin ka sngi Saitjain, ki la pynkup burom bad sam Khusnam sha kito ki samla pule na ki shnong kiba hap hapoh ka Raid Nongtung bad kiba la wan shakhmat ha ki jingpule kaba ki pule ha ki kyrdan bapher bapher.
Ia katei ka prokram ban pynkup burom bad sam Khusnam, la pynlong ha shnong Mawlasnai, ha kaba kiba la sakhi lang ha katei ka sngi, ki kynthup ia u Bah Bipul Thangkhiew, President ba rangbah ka RBYF, uba la long kum u kongsan ha katei ka sngi, ka Kong E.
Kharbani kum ka symbud kongsan, u Father Z.
Syngkli u ba dei ruh u principal ka jong ka Plielad HSS, u Bah Jolin Sten, Rangbah shnong Mawlasnai, u samla Tyngshainhame Saring, u President ka Raid Nongtung circle, u samla Shiningstar Shadap kum u General Secretary lem bad shibun kiwei pat.
Ki la don 18 ngut ki samla na katei ka thain kiba la shah pynkup burom ha katei ka sngi, namar ba ki la wan shakhmat ha ki kyrdan pule kaba ki pule, kata 14 ngut ha ka SSLC, 9 ngut ha ka HSSLC, 4 ngut ha ka Graduate bad iwei iba la pyndep ha ka B.
Tech.
Nongpoh: Uwei u Rangbah uba la tip kyrteng kum u Bah Btotin Rani (41) snem ka rta na ka Shnong Umdiker ha Ri Bhoi District, u la duh noh ïa la ka jingim, kata hadien ba la suba ba utei u rangbah u la ngam jyllop noh ha ka Stage 3 Concrete Dam, kaba don sha ka thain Umdiker.
Ka khubor kaba la iohlum, la ong ba hynnin ka sngi Saitjain, utei u rangbah u la leit khwai sha katei ka pung lem bad u paralok jong u bad ka por kaba utei u rangbah u la ngam jyllop ym lah ban tip, namar ym shym la don kiba iohi ha ka por ba u ngam jyllop.
Utei u paralok ba la leit khwai ryngkat bad utei uba la ngam jyllop, um shym la tip satia ba utei u rangbah u la ngam jyllop noh ha katei ka dam, ha kaba u la leit phai noh sha iing, hynrei hadien katta ba u la poi, la ioh jingtip ba utei u paralok bad u leitlang, um pat la poi iing satia.
Dei halor kata ka nongrim kaba la pynlong ia kiba ha iing ba kin pyntip noh sha ki briew ka Ain.
Hadien ba la pyntip halor katei ka jingjah utei u rangbah, ki briew na ka Special Response team ryngkat ki bor Pulit ka Ri Bhoi mynta ka sngi ki la hiar sha katei ka jaka bad da ka jingdon ki Special Response team la ioh noh ban sei ia ka met utei u Rangbah, uba la ngam jyllop ha katei ka dam.
Shillong: Ka jingthep vote, ha ki lai tylli ki Constituency, hynnin ka sngi, ka poi sha ka 83.
45 percent, haba khein lang.
Ha ka 13 Mawryngkneng, ki nongthep vote, ki kynthup ia 13,358 ngut ki shynrang bad nangta 15,329ngut ki kynthei, lane kaba long 28,687 baroh lane 78.
06 percent.
Ha 24 Mawphlang, ki nongthep vote, ki kynthup ia 12,430 ngut ki shynrang bad 14,903 ngut ki kynthei, ha kaba baroh ki long 27,333ngut lane 82.
34 percent.
Ha Rajabala, ki don 14,462 ngut ki shynrang bad 15,219ngut ki kynthei lane 29,681 ngut kiba thep vote lane 90.
63 percent.
Baroh kiba thep vote, ki poi sha ka 85,701 ngut lane 83.
45 percent.
“… u la kwah ban pynksan ia lade, kumta u la kylli ia u Jisu, “Uei u paramarjan jong nga?" (Loukas 10:29).
Ka khwan shimet ka dei ka jingim kaba pyrkhat tang їalade lane ban bit ban biang tang shimet ne shi їing lane kumba ju ong ka kyntien “tangba ba la lait ka tdong lajong kam lei lei lada kiwei ki jynjar ki suhsat bad ki kordit ka jingim".
Shisien ha kawei ka por u Kain u jubab ia u Blei kumne- “…Hato dei ma nga u ban sumar ia u para jong nga?" (Jenesis 4:9).
Da kane ka jubab u Kain u kyntait ia ka kamram bad jingkitkhlieh ban peit bad kitkhlieh lang na ka bynta ka bha ka miat jong u para ne u kur u jait ne u paramarjan.
Kumjuh ka khana shaphang u Iso bad u Jakob ha ka kitab Jenesis 25:27-33, ka pynkynmaw ia ka longbriew kaba khwan bad kaba khmih tang ia ka myntoi shimet.
U Iso u die duh ia ki hok jong u kum u khun nyngkong tang na ka bynta ban pynhun ia ka jingkhwah bad jingjrah ia ka “syrwa saw" (Jenesis 25:30) bad u Jakob ruh um don ka jingїatiplem kat haduh ban shim kabu ia ka jingthngan bad ka jingsliang jong u Iso bad phah smai ia u Iso ba un ai noh ha u ia ki hok baroh (Jenesis 25:33).
Ngi im ha ka juk ba ki briew ym tang ba ki kyntait ia ka jingkitkhlieh bad kamram ban їarap, ban kyrshan bad їatreilang ba kiwei ruh kin roi kin kiew.
Hynrei ki don ki briew kiba long ka daw ba kiwei kin jot, kin kordit bad jynjar ha ka pyrthei.
Ka pyrthei-mariang kaba u Blei u la thaw kam dei kaba kordit, hynrei ka dei kaba bha bad kaba kordor.
Ka kitab Jenesis 1:31 ka їathuh, “U Blei u la khmih ia kiei kiei baroh kiba u la lah thaw, bad u la sngewbha eh" bad ha kiwei pat ki kyntien kiei kiei kiba u Blei u la lah thaw ki long kiba bha bad u Blei u la kyrkhu ia ka pyrthei-mariang.
Ka pyrthei-mariang kam long kaba duk ne kaba kyrduh, hynrei dei ki policy treikam jong ka Sorkar kiba pynduk bad pynjynjar ia ki briew, khamtam eh ka “economic policy" ne ka rukom treikam ha ka liang ka їoh ka kot bad ka khaїi-pateng kaba pynmyntoi tang ia ki katto katne ngut kiba don ha ka bor synshar bad kiba don jingїadei bad ki nongsynshar.
Ha kane ka juk, ki aiῆ bad policy treikam la pynwandur ha kata ka rukom ba kin pynkhraw ia ka khwan bad ka їohnong shimet.
Kum ka nuksa, ka “Single window policy" jong ka snem 1997 ka la pynjot ia ka mariang bad kam shym la pynmyntoi ei ei ruh em ia ki nongshong shnong ka Jylla, pynban tang ia ki heh saipan bad khlieh nongsynshar kiba їohbhah ban seng kharkhana dew bilat bad kharkhana saiῆ dewїong ne “coke factory".
Ka jingkhwan myntoi jong ki katto katne ngut ki nongsynshar, ka jingai huspai tang ia ki katto katne ki nongkhaїi heh saipan ne ki kynhun nongkhaїi ne “corporate", kata kaba ngi khot ka “crony capitalism" ka la pynkylla duk ia ki briew bad pynjot ia ka pyrthei-mariang.
Ki policy kiba ibeiῆ bad kheiῆ beiῆ ia ki paidbah nongshong shnong, khamtam eh ia ki duk ki suk, ki jyllei ha ka Ri bad ka Jylla.
Kine ki policy bad ka rukom treikam kaba khwan, kaba ngi la ailad baroh shi katta, ki la pynlong ia ki briew ba kin shaniah tylli ia ka jingim ha ki nongmihkhmat.
Kumta ka por ka dei mynta ban pynduh pyndam shi syndon ia kane ka rukom bad ka dustur kaba la pynjngut bad kjap ia ka synshar paidbah.
Na ka daw jong ki policy bad rukom treikam kiba lah shilliang ka don ka jingkyrduh hapdeng ka jingpahuh.
Kiba duk ki nang kyrduh tasam bad kiba riewspah ki nang riewspah khelm akor.
Ha kane ka khlam covid19 2020-2021, da ki spah bad phew hajar ngut ki briew ki kylla duk namar ba ki la duh kamai bad ki la shah beh kam, katba ki phew ngut ki kiew kynsan ka jingdon spah namar ba kim salia ban bamsap, ban bamklop bad ban thok ban shukor ha ka kyrteng jong ka khlam.
Ka juk kaba ngi im ka ngeit ha ka nongrim kaba ong, “lada kiew ma nga kiwei ruh kin kiew lang", pynban kane ka dei ka nongrim kaba bakla bad ka dei ka buit sianti jong ki katto katne ngut ki riewkhwan kiba kwah ba ka spah baroh ha ka pyrthei ne ka shnong ne ka Ri kan lang ne shong tang ha ki kti jong ki bad kiba ha їing jong ki.
Ym ju don kum kata ka nongrim ba haba kiew uwei ne kawei baroh kin kiew lang.
Em ka bym lah ban long kata! Ka jingkiew bad jingroi jong ka jingim ne ka їoh ka kot ne ka spah ne jingnang jingstad ne ka bha ka miat jong ka imlang sahlang ka mih na ka jingїatreilang bad jingїakhun lang ban pynlong ia ka shnong bad imlang sahlang kaba їaryngkat dor.
Ka mih ruh na ka mysiem їatiplem bad ka mynsiem tipbriew tipblei.
Ka jingkiew jingroi ka mih na ka synshar khadar kaba khuid, kaba ai jingkheiῆ, kaba pyrkhat nyngkong ia ka bha ka miat jong u duk u suk bad ka mih na ki policy treikam kiba pynmyntoi ia ki paidbah nongshong shnong salonsar.
Ka jingkiew ka mih na ka jingsynshar kaba їada ia ka hok jong ki nongshong shnong khlem da їashah liang.
Lano lano ruh ka imlang sahlang lymne ka Jylla kan ym kiew lada ngi pyrkhat ba ka jingkiew bad jingroi spah jong uwei u briew ne kawei ka briew kan pynkiew ia kiwei.
Ka jingshisha ka long ba ngi dei ban їatreilang khnang ba ngin їa- imlang їa-sanlang bad roi lang.
Ha ka article, The Fantasy of The Beautiful Nomad Is Morally Bankrupt, u Giles Fraser, (u nongthoh) u kynthoh tyngeh ia ka saiῆpyrkhat jong ka khwan bad pyrkhat shimet.
Katkum u Giles Fraser, ka rukom pyrkhat ba u ne ka briew shimet ki dei ban long kiba laitluid bad ki dei ban im laitluid katba ki sngewbit-sngewbiang shimet (liberalism) ka long kaba mynsaw.
U ne ka briew kiba im shimet marwei kum u pukir ne nongїaid wir kim long kiba phoida bad kim pynmyntoi ei ei ia ka imlang sahlang.
Ka jingim shimet ne ka khwan bad myntoi shimet ka pynduh bad pynїap noh ia ka mynsiem їatreilang ne ka mynsiem kitkhlieh ban їa-imlang їa-sanlang, їa-roilang bad їa-ryngkat dor.
Ki briew kiba khwan bad im tang ban їohnong shimet, kim salia bad kim kheiῆ snep ia ka jingїalong lang ne jingїatreilang kum ka shnong ka thaw ne ka kur ka jait.
Ki long ki briew ki bym don tynrai bad na ka bynta jong ki ka shnong ka thaw ne ka imlang sahlang kam don dor ei ei lait noh tang ki mar ki mata ba ka pynmih bad kiba lah ban shu thied ne ban jied bad bret noh lada ym donkam shuh ia ki.
Ka jinglong khwan bad myntoi shimet ka їalam sha ka jingpynjot bad ka pynkylla Ri shyiap ia ka pyrthei-mariang.
Ki briew kiba khwan ki pyrkhat tang ban bam duh bad ban lum spah naphang.
Ka khwan bad ka myntoi shimet kam dei ka saiῆdur jong U Blei.
Ha pyrshah jong kane ka don ka saiῆpyrkhat, “ki kher ki mer" kaba dei ruh ka thymmei longbriew manbriew jong ki khun u hynῆiewtrep.
Lah kham slem mynta ha ka jingїashong kai bad I Bah Soren Khongsit, i batai kumno ka kyntien “ki kher ki mer" ka mih.
Katkum I bah Soren, hyndai mynba dang kynthong ka pyrthei bad ki briew ki dang im ha rep ka riang, ki nongrep ki ju pynїakhlad ia ki pud jong ki lum ne jaka rep jong ki na kiwei pat ki para nongrep kiba markhap da kaba ker da ki dieng ker.
Ka rukom ker ka long kaba skhem, hynrei ym dei pat kaba kah dum ne pynwit ia ki para nongrep kiba markhap.
Ki sieh kynriang, ki sieh ryntih ia ki dieng tylli kiba rit bad kiba la khrud sani na ka bynta ban ker ia la ki kper, ki phrah ne ki lyngkha.
Ki ker lynter ia ka jaka rep khnang ban pynithuh ia la ka jong bad ban ym tam pud sha ka jong kiwei.
Їa kita ki dieng ker ki ju khot “ki kher ki mer" bad ia ki para nongrep kiba markhap pud ki ju khot ki para kher ki para mer.
Katkum ka Dienshonhi, “ki kher ki mer ki dei ki kha ki man bad ki lok ki jor.
Barabor, ia ki kher bad ki mer ym ju pynїakhlad.
Ki ju ong, ‘ki kher ki mer’ ka mut ki lok ki jor ne ki kur ki kha kiba hajan bad sha jngai kiba don ka jingїadei kaba jan.
Ka kyntien mer ka mut, ka jingnang san ha ka jingїadei bad jinglong ba bha…"Ki kher ki mer ka thew ia ka jingїadei kaba jan.
Ka thew ruh ia ka jingїadei kaba їa-burom bad ῆiewkor kylliang.
Ka jingїadei kaba wanrah ia ka jingїatreilang bad jingїaryngkat dor ha ka imlang-sahlang.
Ki para kher ki para mer ne ki para nongrep kiba markhap pud ki lah ban ym dei na kajuh ka kur lane ki lah ruh ban ym dei ki kha ki man, hynrei tang ki para briew bad ki para marjan.
Pynban ka jingїadei hapdeng jong ki ka long kaba jan bad kaba skhem.
Kam ju don ka jingїatam pud bad ka jingїapynwit, pynban ki їatreilang.
Para kher para mer ki don ka kamram bad jingkitkhlieh iwei ia iwei pat.
Haba shoh u slap u phria ne haba їaptram ki jingthung ki їakyrshan bad їakit-їabah lang.
Ha ka por shoh ne por kheit ki ia aikti kylliang khnang ban plih, ban ryntih bad їaid beit ka lum ka lang ia ki jingmih bad ki soh.
Kam don ka mynsiem pihuiῆ bad ka pyrkhat shimet ha ka kit ka bah bad ka die ka thied.
Haba kut ka aїom bad hadien ba la dep ban lum ban lang bud sa ka shad ka kmen bad ka rong biria ryngkat ka duwai ka phirat ba u Blei un kyrkhu sa ha kawei pat ka aїom.
Baroh ki їalong mar ryngkat hakhmat ka mariang.
U Blei um shym la thaw ia ka pyrthei-mariang tang na ka bynta ban pynhun ia ka jingrhah bad jingkhwan jong ki katto katne ngut.
U Blei um shym la thaw ia ki khun bynriew ba kin khwan ne pyrkhat tang ia ka myntoi bad їohnong shimet.
Amen.
Shillong: Ha ka jingialang jong ka Executive Committee, la ia kren sani halor ki artylli ki Bill, kiba na ka liang ka EC ka don jingthmu ban wanrah hapoh ka ingdorbar ka ban sa long ha ka 8 tarik u Naiwieng, kiba la tip, kum ka Khasi Hills Autonomous District Khasi Inheritent of Property Bill 2021 bad ia ka Village and Town Development Council Bill.
Haba ia kren bad ki lad pathai khubor na ka liang u Chief Executive Member (CEM) ka Khasi Hills Autonomous District Council (KHADC) u bah Titos W Chyne u la iathuh ba ka ne ka Bill ka long ban ai pateng ia ka hok jong ki kmie ki kpa ia baroh ki khun.
“Kam ju don ka jingai bhah ia ki jingdon jingem jong ki kmie ki kpa lane jong ki briew ba don tang ki khun shynrang lane ia kito ki briew ki bym donkhun (iapduh) ha ka ba ki ju mih shibun ki jingeh ki ba ju wan rah ia ka jingsngewsih haka ba ia dei bad ka ne ka jingioh pateng" u la ong.
U la bynrap “Ki don ki case kiba dei ki kur kiba ia knieh ia ki jingdon jingem ki don ki khun ba ki hap ban ia leh mukotduma bad la ki kmie ki kpa don ki hynmen ki ia leh mukotduma bad ka para khadduh, ha kaba na ka liang jong nga, nga la wan rah ia ka ain ka ban lah ban pynbit pynbiang lang ia baroh".
U bah Chyne u la ong ba kaba kham ia ban ha ka ne ka ain ka long ba ka jingiasam ia ka bhah ka dei ban long mar katjuh ia ki khun kynthei bad ki khun shynrang, hynrei kane kan shong ruh kat kum ka kot pynkam (Will).
“Ha kane ka ain ka la buh beit buh ryntih, ha kaba ia dei bad ki khun kynthei, khun shynrang kiba tamsneng na ki kmie ki kpa, kiba ioh lok khyllah jait kiba la bud ia ka riti dustur ki wei yn ym lah shuh ban ai ki pateng jong ki kmie ki kpa" u la ong.
U la ong ba kane ka ain kan ban jur na ka bynta ban ai ia ka bhah ia ki khun shynrang na ka jingdon jingem jong ki kmie ki kpa.
U bah Chyne u la pynshai halor ka Village and Town Development Bill da ka ba ong “Kane Bill ka long na ka bynta ban shna ia ki Village bad ki town Council ki ban khmih kyrpang na ka bynta ki kam pynroi.
Ka Development Council yn khlieh da U Rangbah Shnong bad kiwei ki nongkitkam ki dei ban jied lyngba ka election bad ka por trei kam jong kane ka Council kan long 5 snem bad ki ban ia shim bynta kin dei ki nongshong shnong ba pura ki ba don ban shim bynta ban jied ia ki MDC,kin ioh ia ka lad ban jied ia ki dkhot jong kane ka Council"u la ong.
Lah dep pass ne kumno kumto kane ka ain ai bhah sha ki shynrang?.
Nongpoh: Ki Pulit ka Nongbah Guwahati, hynnin ka step ia kawei ka Metiap jong ka riew kynthei, kaba la shah pyniap da kaba ot lyngkhot lyngkhai bad hadien kata pat la thep ha pla plastik.
Ka tyllong khubor, ka iathuh ba katei ka Metiap la lap na kawei ka Nala kaba don ha Khanapara bad kaba la hap ha ka liang ka Assam, ha kaba ki riew runar kiba la pyniap ia katei ka kynthei da kaba ot lyngkhot lyngkhai, ki sa thep pat ha pla plastik, hadien kata pat ki sa leit ban bret ha katei ka jaka.
Ia katei ka Metiap, la leit ban shimti noh da ki Pulit ka jylla Assam, ka jingtohkit ban lap ia kiba donkti halor katei ka kam pyntrei ka dang iai shakhmat bad kumjuh ruh ka jingtohkit ban ithuh ia katei ka kynthei kaba la shah pyniap.
Shillong: Ka elekshon shiteng samoi ha ki 3 tylli ki konstitwensi, kata ha Mawphlang, Mawryngkneng bad Rajabala konstitwensi ka la iaid beit iaid ryntih naduh ba sdang haduh ba kut ka por thep vote, ia kane la pyntip da u Chief Electoral Officer ka Meghalaya u bah Frederick Roy Kharkongor ha ka jingiakren bad ki lad pathai khubor.
U CEO u la pyntip ruh ba haduh ka por 5 baje janmiet katkum ka kaiphod ba la pynpoi sha u ka jingwan poi ki nongthep vote haba kheiñ kyllum ha baroh 3 tylli ki konstitwensi ka long 80.
43 percent.
Ka jingwan poi ki nongthep Vote ha Mawphlang ka long 75.
97 %, ha Mawryngkneng 74.
69% bad kaba bun tam ka jingwan ki nongthep Vote ka dei ha Rajabala kaba haduh 90.
63%.
U CEO u la pyntip ruh ba haduh ba pynmih ia kane ka khubor ki dang don sa kumba 20 tylli ki Polling Station kiba ym pat pynpoi ia ka kaiphod namarba ka don ka jingthut ha ki 6 tylli ki VVPATs bad la hap ban bujli da kiwei pat ki machine.
Ki VVPATs kiba don jingthut ki dei 2 tylli na Mawphlang konstitwensi, kawei ha Mawryngkneng konstitwensi bad 3 tylli pat ha Rajabala konstitwensi.
Shuh shuh u CEO u la ong ba ha baroh ki Polling Station la pynbit pynbiang bad la peit janai bha khnang ba kan ym don kano kano ka jingpynkheiñ ia ki kyndon Covid ha kaba la pynbiang ia ki jingdonkam baroh kum ki Gloves, ki Sanitizers, ki Scanner bad la pyn ia jngai ruh iwei na iwei pat.
Ha ka jingtalasi jong ki nongpeit pyrman ha kane ka elekshon shiteng samoi ki la ioh bat 1,72,990 litre ka kyiad bad ym shym la ioh bat pisa eiei.
Shillong:Ha ka janmiet jong ka 29 tarik u bnai Risaw 2021, katkum ka jingioh jingtip kaba bniah la ioh jingtip ba uwei u nong suplai droks na ka jylla Manipur u la wan kiew sha nongbah Shillong ha ryngkat ka jingwanrah ia u mar ba long beaiñ da kaba pyndonkam da ka kali kaba don ia u nombar plate jong ka jylla Assam ban pynpoi sha uwei u suba nongkhaïi droks ha Shillong.
Mar ia ioh jingtip halor kane, ka Anti Narcotic Task Force (ANTF) ka East Khasi Hills ha ryngkat ka jingiatreilang bad ka Mawlai Police Station ki la pynlong ka jingap shrip ha Mawïongrim ha kaba ha katei ka por la ioh ban kem noh ia kiba la suba donkti ha kane ka kam ia kiba la tip kyrteng kum u T Ginlienthang bad u Lamminthang Paongam.
Ia u nongwan shim ia utei u mardih pynbuaid ruh ka ioh ban bat bad kem noh mar mar ha katei kajuh ka jaka ha ka por ba u dang thmu ban wanshim ia utei u mardih.
Ha ka por ba la pynlong ka jingkhynra ia katei ka kali ba kitei ki arngut ki la pyndonkam ban kit ia utei u mardih, la lap kumba 100 tylli ki jingbuh sabon kiba la thep da u drok Heroin suda ha kiwei kiwei ki bynta jong katei ka kali.
La lap ba ia utei u mar beaiñ la pynpoi na Myanmar na ka bynta ban pyniaid iew ha nongbah Shillong.
Ha kaba iadei bad kane ka jingjia, la rejistar case noh ha Mawlai Police Station hapoh ka Narcotics Drugs and Psychotropic Substances Act, 1985 Case No 67(10)2021 U/S 21(c)/29 NDPS Act.
Shillong: Ka jing thep vote ha ki 3 tylli ki Constituency mynta ka sngi, ka long kumba 74.
69 percent ha Mawryngkneng, nangta sa 75.
97 percent ha Mawphlang bad nangta 90.
63 percent ha Rajabala.
Kat haduh ba thoh ia kane ka khubor, ka jingthep vote, ka dang iaid ha ki 20 tylli ki jaka thep vote, ong ka khubor na U Bah FR Kharkongngor Chief Electoral Officer, Meghalaya.
Ha ka jing pynkhreh ia ka elekshon ha ki lai tylli ki Constituency, ym shym la ioh kurup pisa satia naei naei ruh, hynrei, la ioh kurup tang ka kyiad, kaba long 1,72,990 litar.
Shillong: Ka Synjuk ki Waheh Shnong War Jaintia, ka dawa na u SDO civil Amlarem, U Abhilash Baranwal, ban pynsangeh noh ia ki trok ban sahmiet ha surok bah naduh Amlarem haduh Tamabil Bakur bad naduh Dawki ha duh Tamabil Bakur namar ka daw ka jingjur palat ka jingdheng Kali.
La ujor, ba ka jingjur ka jingdheng Kali ha kane ka thain ka la ktah shibun ia ka leit ka wan ki paidbah bad ka la ktah ruh iaki khynnah school kiba don exam bad ki briew kiba pang kiba shitom bad khamtam ki kynthei kiba ar met bad ka ktah ruh ia ki nongrep khamtam kum ha kine ki por ba ki nongrep ki hap ban leit die ia u kwai u soh bad ki jhur ha iew ha hat, bad ka jingieng sahmiet ki Truck ha surok bah ka ktah ruh ia ka khuid ka suba jongka thain namar ki driver ki hap ban leit painkhana kat shaba lap.
Kumta ka Synjuk ka la leit ai da ka jingthoh haka 29 tarik Risaw 2021 sha u SDO bad na ka liang u SDO Civil Amlarem u la kular ban shim khia ia kane ka jingeh ki paidbah ka thain, ong ka kyrwoh na U bah Daniel Khongsit, President bad U Ma Siangmin Lacuna, Secretary.
Shillong: Ha ka 28 Tarik u Risaw, 2021 ka shnong Nohkalikai, kaba hap ha ka Dorbar Khliehshnong Sohra bad ha ka 30 tarik u Risaw 2021, ki la ïa shim khia da kaba shim bynta lang ha ka jing pynkhuid shnong, kum ka thaiñ bad ki jaka jngoh kai pyrthei ba paw ban wanrah ïa ka khuid ka suba bad ka khubor sha kiwei pat lyngba ka Clean India Campaign kaba naduh ka 1tarik haduh ka 31tarik Risaw, 2021.
Ka NYKS Shillong kaba la pynlong ïa kane ka prokram ha ka jingpynïaid bad ïa lam khmat da u Bah K.
Nongrum NYV Shella Block ka la lah ban ïa treilang bad kine ki shnong kiba ha ka thaiñ Sohra hi kum ki nongrah tiensyiem sha kiwei pat.
Ha kane ka program kaba la pynlong ha ka Nohkalikai village kaba long ka jaka kaba la ïoh ïa kyrteng jong ka na ka Kshaid Nohkalikai kala mih shakhmat ban ïa treilang ryngkat bad kane ka office NYKS khlem riej ban wanrah ïa ka khuid ka suba ban rat diengkhong ïa ki plastik kiba la pyni saidmet ïa ka jingitynnad kane ka jaka.
Ki dkhot kiba la shim bynta ki long Ricky Ksing – Asst.
Headman Nohkalikai.
Iarapborlang Ksing badWedding Synrem kiba long ki dkhot.
Kumjuh ruh ka shnong Mawsmai- Nongthymmai kala long kaba kloi ban pashat ïa ka khubor sha kiba bun ki nongjngoh kai pyrthei da kaba pynlong ïa ka jingpynkhuid plastik ha ka jaka jngoh kai kaba long ka Mawsmai Cave bad la lah ruh ban pynkhuid ïa ki plastik na ki wah (streams and rivers).
Ki dkhot ka shnong kiba la don ki long u bah L.
Kshiar, Rangbah Shnong, bah K.
Sohkhlet (dkhot), bah R.
Thabah traidukan uba long ruh u Para Legal Volunteer, ka kong L.
Sohkhlet, kaba long ka Block Coordinator bad kumjuh ruh kum ka nongshong shnong bad la wan ïa shim bynta lang ruh da ka President bad ki dkhot ka Sengkynthei (Women Organization) ka Mawsmai Nongthymmai bad kumjuh ruh ki Nongshong dukan bad ki nongjngoh kai pyrthei.
Kumjuh ruh la leh ïa kane ka program ha ka Sohra Government College Sohra ha kajuh ka sngi, ka 30 tarik u Risaw, 2021.
Ha kine ki program baroh la wan ïa shim bynta lang da ka NSS ka Sohra Government College, Sohra bad ka NCC (2nd Bn and 61st Bn) ka Rama Krishna Mission Higher Secondary School Sohra, kaba la ïa lam khmat da ka ANO, Capt.
Rikynti Kynta 61st Bn Girls NCC Meghalaya bad kumjuh ruh ka kong R.
Lynnong NYV Shella Block.
Shillong:U Deputy Inspector General jong ka Border Security Force (BSF) Shillong Frontier, u Parveen Bakshi, u la iathuh pynthikna ba na ka liang jong ki shipai BSF ki long kiba peitngor bad ki ba trei shitom ban wanrah ia ka shong suk shong shngain ha ki thain khappud.
Haba ia kren bad ki lad pathai khubor ha ka sngi saitjain na ka liang jong u Praveen Bakshi, u la ong ba wat la ka don ka jingshah ktah ha ka khlam Civid -19, hynrei na ka liang ki shipai BSF ki long kiba peitngor bad kiba trei shitom bha ban iada ia ki jaka khappud.
U la iathuh ruh ba ha u snem 2021 na ka liang ki BSF ki la ioh ban kem ia ki tiar ba khaii beain kiba shong dor haduh T.
39 klur eiei.
“Kine ki kynthup ia ki 3267 tylli ki masi ba khaii beain ki ba shong dor T5,07,70,500,ki Phensedyl 1053 tylli ki ba shongdor T.
1,87,401,ki Kyiad beain 5740 tylli ki ba shongdor T9,03,879,Dry peas ki ba shong dor T63117870, Yaba Tab 780 tylli u ba shongdor T3,50,000,Kanja 35.
4,I/currency T937,966 (pisa India), Misc T14,9371430,BD Currency Taka 1439477 (pisa Bangladesh).
U DIG jong ki BSF Shillong Frontier, u la ong ba ha kane ka snem 2021 la ong ba kila ioh ban kem ruh ia ki 155 ngut ki briew kiba la pynkhein ia ki kyndon kiba ia dei ha khappud bad ka Bangladesh, na kine 89 ngut ki dei ki nong India bad 63 ngut ki dei kiba na Bangladesh, 2 ngut dei ki nong Nigeria bad 1 na Africa.
U la iathuh ruh ba ki shipai BSF ki pyrshang ruh ban iakren bad ki dkhot ka seng Hynniewtrep National Liberation Council (HNLC) kiba don sha Bangladesh ba kin wan phai sha ka imlang sahlang kumba long lem kiwei.
“Kane ka jingpyrshang jong ki BSF kan long kaba shimpor shibun, hynrei kin pyrshang wan ialam ia ki samla kiba la iaid sha ka lynti kaba bakla ba kin wan phai, kumba ki la wan lam ia u bah Junel Tongper uba la wan ban aiti sha ki BSF ha u bnai nohprah 2021 “u la ong.
Haba ia dei bad ka jingioh kem ia ki maw magnet ha khappud, u DIG u la pyntip ba ki maw ba la ioh kem ki dei ki ba wan na Bangladesh sha Meghalaya, ym ba ki leit na Meghalaya sha Bangladesh.
Lah ban kdew hangne ba na ka liang jong ki shipai BSF ki la ioh kem ia ka jingkhaii tuh ia u maw Magnet ha u snem ba la dep u ba shongdor T.
39.
47 klur.
U la pynpaw ruh hangne ba ia kine ki maw magnet ki dei ki ba la tam na ki tiar ba pyndon kam na ki computer bad kane ka jingioh kurup ia kine ki tiar ka buh ia ki BSF ha ka jingeh namar ba ka lah ban don ka jingthmu ba sniew sha lyndet.
U Deputy Inspector General ka BSF Shillong Frontier u Parveen Bakshi u la ong ba ha shwa ban kut u snem 2022, yn lah ban pyndep noh 90% ka jingker sainar shiah ha ki jaka khappud hapdeng ka Ri India bad Bangladesh.
Katkum ki ain jong ka pyrthei ka long ba yn nym lah ban shna kano kano ka jingtei 150 kam na khappud, ia kaba ka India Bangladesh ruh ki hap ban bud ia kane ka ain ba baroh ki ri jong ka pythei ki bud, la ong u Praveen Bakshi DIG ki shipai BSF ba dei na Shillong Frontier.
Haba ia kren bad ki lad pathai khubor na ka liang u DIG u la ong ba hashwa ban kut u ne u snem, ia ka jingker sainar shaiah ha ki jaka khappud hapdeng ka India bad Bangladesh, yn lah ban pyndep noh 90% bad ia ki jaka kiba sah yn dang ialeh ban pyndep noh kham kloi.
U la iathuh ba ka jingker sainar shiah hapdeng ka khappud ka India bad ka Bangladesh ha ki bynta jong ka jylla Meghalaya ka dei 443 Km mynta hi, ka ba la dep ban ker sainar ka dei 75% bad kiba dang sah ka long sa 25% ha ka ba ia kane ruh la khmih lynti ban pyndep noh kloi.
U la iathuh ruh ba kaba dang sah hi mynta ka dei sa tang 53 km, lada lah ban ioh jaka mynta u snem 2022, lah ban pyndep ia kane jingker ksainar shiah ha ka jylla Meghalaya, hynrei kane kan shong ha ka jingpynioh ia ka jaka lyngba ka sorkar jylla.
Haba kylli u la iathuh ba ha ka jylla Meghalaya ki don 38 tylli ki shnong kiba don hajan mawthum ki ba iajan bad ka Ri Bangladesh, na kitei 6 tylli la dep ban ker sainar shiah na khappud, ka wei dang sdang ker, 12 tylli ki shnong dang ap ban ioh jingbit na ki BGB bad 19 tylli ki hap ha ki jaka ba dang hap ban ioh jaka, kine ki jaka ki don ha West Jaintia Hills District bad ha East Khasi Hills District.
Shillong:Ha ka Sngi Saitjaiñ na ka liang ka seng Awaken India Movement (AIM) ka la pynlong ïa ka jingïaid paidbah na Motphran, sha them Bijoy, Rhino, Civil Hospital, sha IGP, sha Kashari bad pynkut ha Khyndailad ha kaba palat spah ngut ki briew ki la wan ban ïashim bynta.
Haba kren ha ka jingïalang ha Khyndailad na ka liang jong u shongknor ka seng AIM jong ka shnat ka jylla Meghalaya, u la ong ba kum ka seng kan leit kylleng ka jylla Meghalaya ban kren sha ki paidbah ban pynsngewthuh ba ka jingai tika kan long katkum ka mon jong u ka ne ka briew ym ban pynbor.
Ha ka jingïalang, u bah Banshai u la ong ba ka sorkar ka dei ban sangeh noh ka jingpynbor ïa ki briew ban deng ïa ki jingda khmut, la ong ba na ka liang jong ka sorkar ruh ka dei ban sngap ïa kaei kaba ki paidbah ki pynsngew.
Haba kren ha ka jingïalang, u Bah Banshai u la ong ba ka sorkar kam dei ban pynbor ïa ki paidbah ban ai tika, hynrei ka dei ban sngap lem ruh ïa ka jingdawa jong ki paidbah bad la kyntu ïa ka sorkar ba kan ai lad ba ki paidbah kin im laitluid kum ki paidbah nongshong shnong ha baroh ki liang.
Kiba la wan ban ïashim bynta ha katei ka jingïaid paidbah ki dei ki paidbah nongshong shnong kylleng ka Ri Khasi khamtam kiba na ki nongkyndong bad kiba bun ki dei ki longkmie bad ki longkpa, ha ka jingïaid paidbah la pyrta ba ka sorkar kam dei ban pynbor ïa ki paidbah ban ai Tika ai kin rai da lade ïalade.
Ha ka jingïaid paidbah la synran lang da ki Magistrate, ki Pulit ban pynthikna ba katei ka jingïaid paidbah na Motphran ter ter shaduh Khyndailad kan nym don kano kano ka jingjia kaba sngewsih bad ka jingïaid paidbah la pyndep katkum ka jingbthah jong ki bor pynïaid distrik.
Nongpoh: Uwei u samla Khasi uba la tip kum u Teilang Ryndong (26) snem ka rta na ka shnong Quinine, uba la leit ban sahkai ha iing kiba haiing kiba don ha Jorhat, la ong ba u la shu jah kynsan mynha ka 21 tarik na ka iing kaba bad la ong ba kim tip shuh shaei u don.
Tang mar ia tip halor katei ka jingjah utei u Samla, kiba haiing na Jorhat ki la pyrshang ban wad ia u, hynrei kim lap satia.
Haba ki lap shuh ia u ki la pyntip sha kiba ha iing kiba don ha Quinine bad kumta kiba haiing na Quinine ha ryngkat kiba na Jorhat, ki la wad ia u, kumta ha ka jingiawad ha kiba bun ki thain, la ong ba mynta ka sngi la lap ia u na kawei ka jaka kaba ha katei ka thain.
Ka dur jong u pat ym kop khasi tang khyndiat ruh.
Shillong: Mynta ka sngi, naduh ka por 10baje mynstep, kan don ka jing ia lum lang ha Khyndailad, ka ban kut haduh ka por 4baje nohsngi, na ka bynta ban pyrshah, halor ka jing shah shoh jong ki phra ngut ki briew, ha ka 20tarik Kyllalyngkot 2022 ha Lumdiengjri, mar syndah ka  Lumdiengjri Police Station, ha ka por mynsngi mynshai.
Na kitei kiba shah shoh, ki don 3ngut kiba la shah sumar ha hospital.
Ka kyrwoh na U Sushit K Choudhury bad ka Kalpana Choudhury, ka ong ba haba don kum kitei ki jingjia, la ju kynnoh, ha ki runar, ki bym tip satia bad katei ka la ju jia, naduh u snem 1979.
La ong shuh shuh, ba ki rit paid, ki don ha ka jingsyier mynsiem kaba jur.
La ong ba katei ka jing ialum lang, ka long ban dawa ban pynshitom ia kito kiba donkti ha ki kam pyntriem.
Panaji: Ha shwa jong ka elekshon MLA ha Goa, ka Congress, ka don ia ka jingmut kaba kham pher ban teh kyndon ia ki kyrtong MLA jongka bad kata ka long ba lada ki jop, kim dei ban kyntiap seng.
Hynnin ka sngi, ki nongialam jong ka seng Congress, ki ialam da ka ki bos ia ki 34 ngut ki kyrtong jongki, ha kaba la ialam ia kitei ki kyrtong sha ka temple, sha ka iingmane kristan bad nangta sha ka dargah bad la phah ia ki, ba kin bam smai, ha ka kyrteng U Blei; ba kin nym phet seng satia ialade, lada jia ba ki jop ia ka elekshon MLA, na ka tiket jong katei ka seng, ha ka sien ialeh, ka ban sa long shen.
Katei ka la ai jingsneng kaba jur ia ka seng Congress, namar kiba bun ki MLA jongka, ki la phet noh na katei ka seng bad leit iasoh sha ka seng BJP.
Ha ka elekshon MLA ha u snem 2017, ka Congress, ka don 17ngut ki MLA, ha ka iing kaba don 40ngut ki MLA, hynrei katei ka seng, ka don mynta tang 2ngut ki MLA.
Ha u snem 2019, ki don 10ngut ki MLA jong ka seng Congress, ki leit pyniasoh ialade sha ka seng BJP bad mynta ka BJP, ka don 27ngut ki MLA ha ka iing dorbar ha Goa.
Shillong: Ka jingkhriat, ka dang iai bteng hi mynta ka sngi ruh ha ka nongbah Shillong.
Ka tnat peit mariang jong ka sorkar India, ka ai jingkhein, ba ka jingshit ha Shillong, mynta ka sngi, ka long 12.
8 degree, katba kaba khriat eh, ka long 5.
5 degree centigrade, ha Sohra, kaba shit eh, ka long 16.
2 degree bad kaba khriat eh, ka long 4.
9degree, nangta ka Umiam, kaba shit eh ka long 16.
4 degree, katba kaba khriat eh, ka long 6.
0 degree.
Mynta ka sngi, ym don slap satia ha ka nongbah, haduh ka por 2.
30 nohsngi.
Ha ki 24 kynta ban wan, kan don ka jinghap slap ha ka nongbah Shillong bad nangta, kan don ka jingtied pyrthat bad meh leilieh, ha ki bynta bapher jong ka jylla.
Shillong: Ki don 318 ngut kiba ioh pang covid thymmai mynta ka sngi bad kiba  jem na ka jingpang, ki don 198 ngut bad don iwei iba iap.
Baroh kiba pang, ki la kiew mynta sha ka 2,121 ngut bad kiba iap, ki la poi baroh sha ka 1,497ngut.
Ka East Khasi hills, ka don 201 ngut kiba ioh pang thymmai, ka West Garo hills 70ngut bad ka Ribhoi, ka don 24 ngut.
New Delhi: Ka jingrwai Khristan, kaba U  Mahatma Gandhi, u ju sngew tynnad eh ban rwai, kaba ong “To shong bad nga" la weng noh, na ka jing ia put ia tem jong ki shipai, na bynta ka jingrakhe Republic Day, lane ka Beating Retreat, kaba ju leh da ki shipai ha ka 29tarik Kyllalyngkot 2021, ong ka kyrwoh kaba la pynmih da ki shipai ha ka Sngi Saijain.
“To shong bad nga" lane ha ka ktien phareng, kaba ong “Abide With Me", ka dei ka jingrwai kaba la thoh da u myllung Henry Francis Lyte, uba la tip u Scottish Anglican poet and hymnologist, ha kaba ula thoh ha u snem 1847 bad katei ka dei ka jingrwai, kaba la ju pyntem, naduh u snem 1950.
Ha kane ka snem, yn pynkut, da ka jingrwai ‘Sare Jahan Se Acha’, ong shuh ka kyrwoh, katba ha ki snem ba ladep, la ju pynkut, da katei ka sur “To shong bad nga".
Katei ka jingrwai, ka don ruh ha ka kot jingrwai Presbyterian, kaba don ia ka number 288.
Ha kane ka snem, la jied ia ki 26 tylli ki sur, ban tem ha ka jingrakhe, kaba ju pynlong ha  Vijay Chowk bad kitei ki sur, ki long  ‘Hey Kanchha’, ‘Channa Bilauri’, ‘Jai Janam Bhumi’, ‘Nritya Sarita’, ‘Vijay Josh’, ‘Kesaria Banna’, ‘Veer Siachen’, ‘Hathroi’, ‘Vijay Ghosh’, ‘Ladaakoo’, ‘Swadeshi’, ‘Amar Chattan’, ‘Golden Arrows’ bad ‘Swarn Jayanti’.
Kiwei ki jingrwai, ki long ‘Veer Sainik’, ‘Fanfare by Buglers, ‘INS India’, ‘Yashasvee’, ‘Jai Bharati’, ‘Kerala’, ‘Siki A Mole’, ‘Hind Ki Sena’, ‘Kadam Kadam Badhaye Ja’, ‘Drummers Call’, ‘Ae Mere Watan Ke Logon’ kin dei ki 26 tylli ki jingtem sur, ba yn pyntem, ha ka janmiet jong ka 29tarik Kyllalyngkot 2022.
Shillong: Ka jingkhriat ka iai bteng ha ka nongbah Shillong, ha ka sngi Saitjain ruh.
Mynta ka sngi, kaba shit eh ka long 14.
9 bad kaba khriat eh, ka long 3.
1 degree.
Ka Sohra, kaba shit eh, ka long 13.
7 kaba khriat eh ka long 4.
8 degree bad ka Umiam, kaba shit eh ka long 17.
7 bad kaba khriat eh, ka long 3.
4 degree.
Ka tnat peit mariang ka sorkar India, ka pyni, ba mynta ka sngi, kam don slap satia, haduh ka por 2.
30 nohsngi.
Lashai ka sngi, kan don ka jinghap slap ha ka nongbah Shillong bad nangta ka jingtied pyrthat bad meh leilieh, kan jia ha ki bynta jong ka jylla.
Shillong: Ki don 406 ngut kiba ioh pang covid mynta ka sngi.
Kiba jem, ki don 185 ngut.
Ym don ba iap mynta ka sngi, na ka khlam covid ha ka jylla.
Baroh kiba don jingpang covid, ki la poi mynta ka sngi, sha ka 2002 ngut bad kiba iap, ki long 1,496 ngut baroh.
Ka East Khasi hills, kumba ju long ka kiew bha man ka sngi, ha kaba ki don 304ngut kiba ioh pang, ka West Garo hills 56 ngut bad ka Ribhoi, ka don 16ngut.
Ki nongtrei ka koit ka khiah, ki don 22ngut kiba ioh pang ha East Khasi hills, ha Madanrting ki don 16ngut, Malki 7ngut,  Nongmynsong 13ngut, Nongthymmai 10ngut, kiba wan nabar 22ngut, Upper Nongrim hills 8ngut nalor kiwei pat.
Shillong: Hynnin ka sngi, ki shipai BSF, ki la ioh kurup ia shibun ki tiar siat, na kawei ka nala, kaba don ha kawei ka khlaw jong ka  South West Khasi Hills district.
Ki shipai BSF, ki la leit sha katei ka jaka khlaw, kaba la tip ka Lakma bad ki lap ia ki tiar, kiba la buhrieh hapoh nala, kaba jngai kumba 1.
5 Kilometre na Borsora, kaba don ruh ka ktem BSF.
La lap ia shibun ki pistol, ba la thaw na America bad 410 tylli ki kuli, ba la sop ha ka plastik rong stem.
U Bah Shanbor hadien katto katne por ba la ioh ban iakren bad u riewsaid, u sa mih noh nangta bad beit beit u kam la ki kjat sha jaka sangeh kali ban ioh wanphai noh sha la iing.
Ha lynti katba u dang iaid bad haduh ha kali ba u shong ki jingmut jingpyrkhat jong u, ki her sha u khun u bajah.
Ka jingdom bad ka jingpyrkhat ba lai phew jait ki rung hapoh ka mynsiem bad jabieng jong u.
“Nga tip ba ki dei beit ki nongshun jong nga kiba long ka daw jong kane ka jingjia.
Ngan ym mab satia.
Tad haduh ban ioh ia ka hok na ka bynta u khun jong nga.
" U la kren wei briew hapoh la ka mynsiem.
Namar ba slem ka jingwan ki nongshong kali.
U la hab ban mih kham slem na Sor Shillong; u poi ha iing la sdang kem dum ka bneng.
“Kpa phi slem palat, ki lok ki jor kiba wan mynne ki la kylli shi kylli ia phi….
" La ong ka Men Kmie.
“Nga la dep kam dang kloi ha ka jingshisha hynrei namar ba slem ki passenger nga sa slem lang.
" La phai ktien u Kpa.
“Ki pulit ruh mynne ki la wan mih shane, peit kane ka kot ki la ai ngam tip ka kot aiu nga khlem plied.
" La iathuh bad la ai ruh ka Kmie ha la u Men Kpa.
U Bah Shanbor u la shim bad leit shong ha kamra thiah ban pule.
Hadien ba la dep pule u mih nangta bad u shongkai biang bad kita kiwei pat ki lok kiba dang shu wan ha iing jong ki.
Katba ki dang ia shongkai shiphang arphang, haba la dum ka bneng ba la wan ka miet, shi kynhun ki Rangbah kiba la pynlut la ka sngi ban wad ia u bajah ki la wan mih hangta.
U Bah Shanbor ruh marsien iohi ia ki u la ieng joit na ba shong“Ale, ale rung hapoh iing…" U la wer ia ki.
Kita ruh ha ka jingialam uwei na ki Rangbah uba dei ruh u dkhot committee ka Dorbar Shnong, u la ialam ia kita baroh hapoh.
“Ngi la trei shitom khait ban wad, ki khlaw ki btap baroh ki la lut, ha kine ki khap shnong jong ngi; hynrei khlem lap syrwet ei ei.
" La iathuh u nongialam“Ani nga la sngew synei ia phi, baroh ym tip shuh kein.
Ki nongshun ki la ioh ban rah shaduh shano shuh.
" La bynrap ktien u Bah Shanbor“Ym sngew lah mutdur shuh shisha tip shano mo une u khun jong phi u poi…" La bynrap ktien sa uwei u Rangbah uba shongkai lang hangta.
“Hooid kein phi.
Lah kut ka buit ka stad… Sa tang ka jingiarap lang ki pulit.
" La pynpaw uta u nongialam.
U Bah Shanbor u shu sngap, haba iakren shaphang ki pulit namar ba u la ioh kot ba u dei ban leit mih sha thanat ha ka sngi babud.
“To ap ia dih noh shuwa da ka sha.
" La wan i Kong LumspahKumne kumne ruh kita kiba iarap kam hangta ki la wan rah sha.
Ha kata ka miet, ha jingthiah u Bah Shanbor u la iathuh ha la ka lok, ba ka shithi kaba la pynpoi da ki pulit ka long ba u dei ban wan mih sha thanat ha ka sngi babud.
“Kmie nga hab ban leit biang sha Sor lashai ban leit sha thanat.
Tangba ngan leit kynduh shuwa bad u riewsaid namar u la ong ynda ioh kot na ki pulit sa wan mih ba ngan sngewthuh ban leh ia kaba donkam.
" La iathuh u Men Kpa.
“To sa nang leit hi ma phi, namar ban ih ia ka iing ym long.
Ki dang bun ki ba wan mih wan sngew lem…" La phai ktien ka men Kmie.
Ha ka step babud, u Bah Shanbor sa shisien pat da ka jingbym banse u mih biang na iing ban leit sha Sor ban iakynduh bad u riewsaid shuwa ban leit mih sha Thanat.
Haba la poi ha Sor Shillong, u la pynbeit la ki kjat sha iing u riewsaid.
Haba la poi hangta, namar ba dang step ym pat don mano mano ruh ba ap.
Haba u la ap hangta shiphang, ka khun jong u riewsaid ka wan mih, ka iohi ia u bad ka iathuh ha la u Kpa.
Kumta hi ruh, u riewsaid u wan mih.
“Ade phi la wan mo… Balei pat khlem thei, khlem ai bel.
" La ong u riewsaid“Tip seh, namar ba dang step kumne nga ong ngan shu ap beit haduh ba phin plie ophis.
" La jubab u Bah Shanbor“O toto, ale rung…" La khot u riewsaidU Bah Shanbor u rung hangta bad u sei beit da kata ka shithi ba pynpoi ki pulit ha iing.
U riewsaid u pule ia ka bad hadien kata ki sa ia syllok ia ki kam kiba dei ban leh.
Shillong: U Satya Pal Malik, U Lat ka Jylla, ula ioh jingpang covid 19,  hynnin ka sngi.
U Lat, u dang shu wan phai na Delhi, ha ka 13tarik Kyllalyngkot 2022 bad ula don ha ka jingshong kyrpang ialade, ha kine ki bun sngi ba ladep, hynrei hynnin ka sngi, la lap, ba ula don ia ka jingpang covid 19.
Shillong:Ka Meghalaya, ka rakhe ia ka lyngkhuh 50 snem jongka, mynta ka sngi, da ka jing ialang kaba la pynlong ha JN Stadium, Shil long.
U Conrad Sang ma, myntri rangbah ka jylla, u kren ha katei ka jingialang, da kaba shu pyni dur bad U Narendra Modi, u kren lyngba ka video conference bad la pule ruh ia ka jingkren jong U Lat ka Jylla, ha katei ka jingrakhe.
Ha katei ka jingialang, la don lang U Bah Prestone Tynsong, symbud myntri rangbah, U bah Met bah Lyngdoh, lam phang dorbar, U Mu kul Sangma, nong ialam liang pyrshah, U Dr WR Kharlukhi, MP Rajya Sabbha nalor kiwei ki heh sorkar bad ki nongmihkhmat paidbah.
La pyllait paitbah ruh ia ki jingthoh kiba iadei bad ka jingdap 50 snem ka jylla bad nangta sa ka stamp, kaba don ia ka muhor jong ka jylla bad nangta la buh maw nongrim ruh ia ka pyntrei ia ki ophis sorkar, ha ka nongbah thymmai jong ka jylla.
Ha katei ka sngi, la sam ruh ia ki khusnam Meghalaya Day, ha kaba U Bah Benedict Skhemlang Hynniewta, u ioh ia ka khusnam U Tirot Singh, na bynta ka thoh ka tar (Arts and Literature), U Father Charles Ch Sangma, na bynta ki kam shakri paidbah lane ka Pa Togan Sangma Award, U Ma Halen Nongtdu, na bynta ka kam ialehkai, lane u Kiang Nangbah Award.
U Conrad Sangma, ha ka jingkren jongu, kaba shu pyni tang ka dur, ha katei ka jingrakhe, ula pyntip, ba um shym don lang dalade ha ka jing ialang, namar ba u sngew don dak jingpang suhkhriat halade bad kumta, um sngew iahap, ban ia don lang ha ki jingialang kiba bun briew bad u ong shuh shuh “Lyngba kane ka jingjia, ka pyn kynmaw ia ngi, ba ngi dei ban buh ia ki kyndon, ban injek iada covid ialade bad ban pyn thikna ba ngi koit ngi khiah".
Ha ka jingkren U Sangma, u ai burom ruh ia kito ki nongialam, kiba la shah set phatok ialade bad kaba dei lyngba ka jingshah shitom jongki, ba la lah ban pynioh ia kane ka jylla rilum bad u pynkynmaw ruh ia baroh kiba don bynta ha katei ka jing ialeh ba kynthup ia ki riew shimet, ia ki seng sain pyrthei, ia ki bor synshar khadar nalor kiwei pat.
U Conrad, u ai khublei ruh ia U Professor David Syiemlieh bad ka kynhun jongu, kiba la shna itynnad ia ka kot, kaba la ai kyrteng Coffee Table Book on Meghalaya@50, kaba pyni ia ki jingjia bapher ia ka Meghalaya.
Ha ka jingkren U Sangma, u kynmaw tympang ruh ia ka Indira Gandhi, ka myntri rangbahduh duh, kaba la pynioh ia ka jylla Meghalaya, U Nehru, uba dei U Lat ha katei ka por, U Williamson Sangma, myntri rangbah ba nyngkong.
U Sangma, ula pyni ba ka jylla, ka la tei ia 150 Kilometre ki surok bah National Highway bad naduh ba sdang kane ka sorkar, la pyntrei ia 1,000Km ki National Highway bad ula ong ba la ai um ia 4,500 tylli ki longing bad mynta pat, la tam sha ki 2lak tylli ki longing, kia ioh um ha ki thliew iing jongki.
La iathuh ruh ba ka hotel Crowborough, kaba shu sahteng la 30 snem kynthih, mynta yn sa trei pyndep noh bad sa tang khyndiat bnai, yn trei pyndep noh ia ka iing dorbar jylla ruh bad yn sa plie sa ia ka IT Parak, kaba lah ban ai kam ia 1,500 ngut ki samla ka jylla.
La iathuh ba ka sorkar, ka la shim ia 800 acre ka jaka bad ha ki khyndiat bnai ban wan, yn thaw lad ban don ia ki ophis trei kam kiba thymmai, ban lait na ka jing khapngiah ka nongbah Shillong.
Halor u pud u sam, U Sangma, u iathuh ba ha ki hynriew bnai, kane ka sorkar ka la thaw ia ki lad ki lynti ban pynbeit noh ia u pud u sam bad la iathuh ba la leit jngoh ia ki 36 tylli ki shnong ha ki 6 tylli ki thain bad hadien ka jingpeit bniah, la thaw ia ka kaiphod, ha kaba la aiti sha ka tnat kam poh iing jong ka sorkar India.
“Nga kyrmen ha ki khyndiat taiew ne khyndiat bnai ban sa wan, ba ngin lah ban poi sha ka rai kaba kut, ha ki hynriew tylli ki jaka ba don jing iapher, kaba dei ka kam, kaba la iaid la slem bha".
La iathuh ba ha kane ka jingrakhe 50 snem, yn plie ruh ia ki 300 tylli ki projek bapher, lane kaba long antad shisngi, ia kawei ka project.
U myntri rangbah,ula pynsngew ruh halor ka jingthawlad ban kyntiew ia ka jingioh kamai jong ki nongrep, da ar shah.
Shillong: U MLA ka 17- North Shillong Constituency u bah Adelbert Nongrum mynta ka sngi ba san ka ba u la bteng ia ka jingiakhih jong u da kaba shong kyllain mongor ha Madan Malki, ban pynurlong ia ki mat jingdawa jong u la ai burom sha ki kynhun myntri jong ka sorkar Meghalaya Democratic Alliance (MDA) ki ba la pdiang ia kawei ka mat hynrei u la pynpaw ruh ia ka jingkyrmen ba ia ki saw tylli ki mat; ba ka sorkar kan sa pynurlong namar ba ki dei ki mat kiba lah ban pynbeit tang ha kti ka sorkar jylla.
Haba kren ha kane ka sngi na ka liang u bah Adelbert Nongrum, u la ong ba ka jingkyntait jong u ban leit ban shim bynta ia ka ne ka sngi ka ba dei ka sngi ban rakhe ia ka jingdap 50 snem ka jylla ka dei namar ba u don ka mynsiem ba sngewkhia ia ka lawei jong ki longdien.
“Ngi dei ban pyrkhat ia ka lashai,namar ba ki mynta ki dei ki nongsaindur jong ki long dien ki ba dang wan, wat la ka jylla jong ngi ka  la dap 50 snem hynrei kam don eiei ban pynthikna ia ka lawei jong ki long dien jong ngi , dei na ka ne ka daw ba nga don ha kane ka madan ban pynbor ia ka sorkar ba kan shim ia ki sien jam na ka bynta ki khun samla“ u la ong.
U la kyntu ruh ba ki nongialam ha ka jylla “Ki dei ban bret sha rud ia ka jingkwah burom namar ka dei na ka jingkwah burom ka ba la pynlong ia ka jylla jong ngi ka jylla khlem u pud u sam, ngim don ia ka wei ruh ka ain ka ban ia da ia ka ri bad ka jaitbynriew".
“Kan long kaba leh rain ban shim bynta ha ka Polo ban  rakhe ia ka jingdap 50 snem ka jylla bad ki heh ki hain ban phong ia u tai ban phong ki sut ki but, ha ba ka jylla tang u pud u sam ruh u dang sah rynghang bad kam pat lah ban pynbeit haduh mynta"u la bynrap.
“Ka jingpyrshang jong nga ka long ban pynbha ia ka lawei ym ba ngan pynlehrain namar ka jinglong jingman jong ki khasi kat ba ka dang khih ka dang ngam"u la bynrap “Ha kine ki 50 snem ka jylla mynta ka la sei tang ym ia ki leaders hynrei ka  don ia ki dealers, ngi dang pyrkhat ba kin iohi jngai ia ka lawei ki pateng hynrei ki prat lynti ia lade na ka wei ka Constituency sha kawei pat ka Constituency, na kawei ka lama sha kawei ka lama bad pynkylla ia ka nongrim na kawei sha kawei tang ban pynskhem ia la ka shuki".
U la ong ruh ba kine ki  5 tylli ki mat haba nga la wan rah hapoh ka ingdorbar ,ki la pynpaw ba nga don tang marwei hynrei kim tip ba nga don bad u paidbah u ba la ai ia ka muhor jong ki, ha ka por ba don ka election,wat la nga long marwei hynrei ngan wan rah ia ki mat kiba lah ban tah mationg ia ka mynta bad ia ka lawei.
“Ki kob ia lade ba ki long majority hynrei ki pynlong minority ia ka jaitbynriew, la 50 snem ki jingiakhih ki soh ki la shu sahkut tang ha ka surok,ka don sa tang ka ktien khlem ka kam"u la bynrap.
U la ong ruh “Wat hapoh ka ing dorbar nga la kren ia kine ki mat bad haba don ki por ba nga la pynkup ia lade kum ka mynsiem jong ki seng bhalang bad ki don por ba nga kren kum ka mynsiem senglehnoh ban pynbor ia ki jingdawa ,lada ki dang tieng ban kren ia ka jingshisha khlem u pud u sam khlem ki ain jong ka jingiada ka long ka ei kaei ka ba ym lah ban pdiang".
U la kynnoh ruh ba “Don na ki party kiba heh baheh ki bym nud ban kren halor ka Reservation policy namar ba ki don ki kyrtong na Garo Hills, ki iapein ia ka shuki bad ka lawei jong ki longdien".
Halor ka jingpdiang jong ki kynhun myntri ia ka jingpynjlan ia ka rta wad kam ha ka jylla u la ai burom ia ka sorkar MDA da ka ba ong ba u kyrmen ruh ba ki saw tylli ki mat ki dei ki mat ki ba don ha kti jong ka sorkar ha ka ba ka lah ban pynurlong haba ka don ka mon.
“lada kim pynkynriah ia ki briew ba shong ha them motor ka dei ha kti jong ka sorkar, ka dei ban weng ia ki nongtrei sorkar na Them Mawlong namar ba ki bam ia ka mluh jong ka sorkar ki dei ban kohngut ia ka sorkar bad lada kim lah ban weng kane ka paw ba kadon kano kano ka jingiasyllok sniew na shalyndet"la ong u bah Nongrum.
U la ong ruh ba lada ka sorkar ka dang kwah ban pynslem ia ka kam pynbeit pud ka shong ha ki hynrei ka dei ban pyniaid shait shait ia ki kam pynroi ha ki jaka khappud, la dei ban buh ia ki outpost ha ki thain khappud.
Ha ka ne ka sngi na ka liang u MLA ka North Shillong u la ai ruh ka jingiarap mar T.
10 hajar ia 2ngut ki samla pule ki ba la wan shakhmat ha ka exam SSLC bad HSSLC bad kumjuh ruh ia ki saw ngut ki briew ba duna dkhot met ki ba la wan ban shim bynta lang ha kane ka sngi.
Shillong: Ha ka sngi Thohdieng jong ka 21 tarik u bnai Kyllalyngkot 2022, u Myntri Rangbah ka jylla u Conrad K Sangma u la pynbna ba u la ioh ia ka jingpang Covid-19.
Ia katei ka jingpynbna u Myntri Rangbah ka jylla u la pyntip ha ka Twitter ka jong u bad u la ong ba u la hap ban shong pynkyrpang shwa ialade bad u la iathuh ruh ba u la don ki dak ki shin kiba malu mala.
Na ka liang u Myntri Rangbah ka jylla u la kyntu ruh ia kino kino ki briew kiba la iakynduh ia u ha kine ki sngi kiba la dep ba kin sngewbha ban jngoh bad peit bha ioh ki pyni ia ki dak ki shin jong ka jingshitom bad ba kin leit ban phah test ialade.
Wat la ka long ka sngi kaba khraw bha ia ka jylla namar ka jingdap 50 snem ka jong ka hynrei u Myntri Rangbah ka jylla u khlem shym la ioh satia ban ia don lang ha katei ka sngi kaba la long ha Madan Polo hynrei u la hap ban shu shim bynta ha katei ka prokram na la iing lyngba ki kor ki bor.
Ha ka sngi Palei jong ka 20 tarik u bnai Kyllalyngkot u Conrad K Sangma lem bad u Myntri Rangbah ka jylla Assam u Himanta Biswa Sarma ki la leit sha nongbah New Delhi ban iakynduh ia u Amit Shah u ba dei u Myntri korbar ri ban iakren halor u pud u sam hapdeng ki ar tylli ki jylla.
Shillong: U Bah BM Lanong, u nongialam rangbah ka United Democratic Party (UDP),  u la ong ba haba peit ia ka kam sain pyrthei ha ka jylla,  nangne shakhmat, yn ym lah ban ioh ia ka sorkar ka ban lah synshar tang kawei ka party.
Haba ia kren bad ki lad pathai khubor, na ka liang u bah Lanong, u la ong ba ka election 2023, kan don ka  jingia phiah vote bad ka jingiasynrop jong ki party bapher bapher ban thaw sorkar ha ka jylla.
“Ngin ym tip ka kam sain pyrthei ha ka jylla, kan ia lam shaei, hynrei da ka jingwan iuh kjat jong ka Trinamool Congressparty (TMC) bad ka jingthaw thymmai ia ka Voice of the People Party (VPP), ki ban iasnoh ha ka jingiakhun ia ka election 2023, ka ban wan rah ia ka jingshah ktah kaba jur ha ki vote share ha u snem 2023" la ong u bah Lanong.
U la bynrap shuh shuh “Yn nym lah ban iathuh lupa ba kum kano ka sorkar ngin ioh ha u snem 2023 kan long ka ba jynjar hynrei ngi la lah ban sngewthuh lupa ba tang ka sorkar Synrop hi kan wan biang ha u Snem 2023 namar ba kan ym don kano kano ka party ka ban ioh ia u lakam ban synshar marwei ha ka jylla".
U bah Lanong u la pynpaw ba kum u briew u ba la slem ha ka sainpyrthei u iohi ba ha u snem 2023 kan ioh biang ia ka sorkar synrop,“Ka jinglong jingman ha ka sainpyrthei ha ka jylla hi nangne shakhmat  ka long kaba sngewsih ban peit  namar ba kan sa wan rah biang ia ka sorkar synrop ha u snem 2023 bad kane ka long namar ka jingmih jong ki ar tylli ki party ba thymmai ha ka jylla".
“Ha u snem 2023 ka synshar khaddar ha ka jylla kan ym long kum ba ki nongshongshnong ki la khmied lynti, ha kaba ki paidbah ki la khmied lynti ba kan don ka sorkar ba skhem, wat la ka jylla ka la iaid 50 snem ka kam sain pyrthei ha ka jylla ,ki briew ki nongialam kim kylla"u la ong.
U bah Bindo u la ong ba ia kane baroh hi ka H donkam  ia ki paidbah ki ba don ka bor ban iano ban pynjop iano ban pynrem.
U la bynrap “Ha kum kane ka por ba ka jylla ka la dap 50 snem ka jingai vote hato kan kylla, khamtam na ka jingmih ki ne ki party thymmai ka pynpaw lypa ba ha ka jylla kan don  jingiaphiah vote bad kan bun sa tang ka jingia synrop lang ban ioh thaw  sorkar bad kane kan dang bteng“.
“Hynrei lada ki nongshong shnong ha ka jylla hi ki pyrkhat thymmai kane ka lah ban kylla bad kane kan  shong ha ki paidbah ba ha kano ka rukom ba kin jied ia ka lawei ba thymmai" u la ong.
Shillong: Ki nonghikai SSA ha ka jylla, kiba don ha ka lama jong ka Meghalaya SSA School Association (MSSASA), mynta ka sngi kaba dei ka sngi ban rakhe ia ka sngi jingioh jylla pura ka la mih shakhmat ban pynlong ia ka jingiakhih shong kyllain myngngor ha khmat ka ingdorbar thawain barim jong ka jylla ha khyndailad.
Wat hapdeng ka jingjur ka jingpahara da ki pulit, ki nongialam jong ki nonghikai SSA, ki la leit ban shong kyllain myngor ha khyndailad kum ka dak ban pyrshah jur ia ka sorkar ka bym shym la lah ban pyllait ia ki tulop ka jong ki mynta ka 3 bnai kynthih, kata naduh u bnai Risaw haduh u bnai Nohprah 2021.
Haba ia kren bad ki lad pathai khubor na ka liang u bah Aristotle Rymbai, President ka Meghalaya SSA Teachers Association u la iathuh ba ka jingthmu ban pynlong ia kane ka jingiakhih ha kum kane ka sngi ba khraw ha ka jylla ka long ban pynkyndit bynriew ia ka sorkar ba kan phai ki khmat sha ka tnad pule puthi jong ka jylla namar ba ym tang ki nonghikai SSA ki ba don jingeh hynrei baroh hi ki nonghikai ha ka jylla ki mad ia ka jingeh.
U la ong ruh ba wat la naka liang ka tnad pule puthi  jong ka sorkar kmie ha ka 9 tarik Naiwieng 2021, ka la dep ban pyllait ia ka tulop kaba T.
59 klur tam  ha ka first installment bad ka la dep ban pyllait ruh sa T.
73 klur tam  ha ka 22 tarik Nohprah 2021 bad la pyllait ruh T.
203 klur tam  haduh ka 14 tarik Kyllalyngkot 2022, ban siew ia ka tulop sha ki nonghikai bad ia kane la lap lyngba ka RTI kaba ladep ban wad da ki nonghikai ka SSA.
Shuh shuh, u bah Aristotle Rymbai u la buh ia ka jngkylli ba shaei ka jah ka pisa na ka bynta ban siew ia ki tulop bad ka sorkar ka dei ban shim ia ka jingkitkhlieh hadien ba ka la iehbein ia ki 12,541 ngut ki nonghikai.
Na ka liang ki nonghikai SSA ki la ai por ia ka sorkar ba kadei ban pyllait ia ka ne ba sah mynta ka sngi bad lada ka sorkar kam leh kumta na ka liang ki nonghikai SSA kin sdang noh da ka jingiakhih ba tyngeh ha kine ki sngi ban wan.
Shillong:Na ka liang ki nongialam jong ka party Congress, myn hynnin ka sngi ki la ai khublei ia ki nongshong shnong ha ka jylla, halor ka jingdap 50 snem ia ka jingioh jylla pura, ha kaba ki la pynkynmaw ruh ia shibun ki kam kiba na ka liang ki nongialam jong ka seng Congress, ki la leh na ka bynta ka jylla ha kine ki snem ki ba la dep.
Haba kren sha ki lad pathai khubor, ha ka sngi palei na ka liang ka kong Ampa reen Lyngdoh ka nongialam jong ka CLP, ka la pynpaw ia ka jingai khublei ia ki nongshong shnong ha ka jylla bad pyn kynmaw ruh halor ka jing aiti bad ka jinglah jong ka party Congress ban ai ka jingshakri kaba khuid ia ka jylla ha kine ki snem kiba ladep.
“Ka jylla kan ym lah ban len ba lyngba ka jinglam khmat ka party Congress, ka jylla Meghalaya ka ioh ia ka jylla pura bad kane ka dei lyngba ka kti ba sbun ka nongialam jong ka party Congress, ka Indira Gandhi" la ong ka kong Lyngdoh.
“Ki 36 snem na ki 50 snem kiba ka seng congress ka la lam khmat ia ki sorkar bapher bapher ha ka jylla na ka liang jong nga,nga kwah ban ai ka jing ai khublei ia ki nongialam jong ka party Congress kiba la lam khmat ia ka jylla"ka la bynrap.
Ka nongialam CLP ka la pynpaw ia ka jing ai khublei ia ki Myntri rangbah na ka party Congress, kiba la ia lam ia ka jylla kiba kynthup ia u Captain W.
A Sangma u ba dei u Myntri rangbah ba nyngkong eh jong ka jylla, u P.
A Sangma, u bah DD Lapang,u S.
C Marak, u bah J.
D Rymbai,u Dr Mukul Sangma kiba la ialam ia ka jylla.
Ka la pynkynmaw ba dei lyngba ka party Congress, ba ka jylla ka la kiew ha baroh ki liang, la ka dei ha ka rep ka riang, lane ki kam pynroi ha ka jylla, kiba kynthup ia ka jingwan rah NEHU, NEIGRIHMS, NEC bad kiwei kiwei ki ophis bapher, kiba la kyntiew ia ki nongshong shnong ha ka jylla.
“Ha ka jingialam jong ka party Congress, la lah ban wanrah ia ki District , ki Block ba thymmai ban kham pynjan ia ka shynshar khaddar sha u paidbah, ha kaba ka party ka la trei ruh na ka bynta u duk u suk da kaba ka la pyniar ia ki jaka ai khaw rashon bad kane ka dei ban pynsah nam ia ka jingshakri jong ka party"ka la ong.
Ka kong Ampareen ka la iathuh ruh ba nangne shakhmat na ka liang ka party Congress kan dang iaid shakhmat ban ai ka jingshakri ia ki paidbah ha ka jylla da kaba kan wan rah ia ki manifesto ban ia khun ia kine ki jingeh kiba ki paidbah ki mad.
“Wat la ka seng Congress ha kine ki snem ba la dep ka la mad shibun ki jingshah lynshop, ha kaba bun na ki dieng pyngkiang kiba la pynthut ia ngi ban ban shakri ia ki nongshong shnong, hynrei ka election 2023 ka la tied jingkhang bad na ka liang ka seng kan sa wan rah ia ka manifesto ka ban peit bniah ia kita ki jingsah teng jong ki kam kiba bun" ka la bynrap.
“La ka dei ha ka MHIS lane ka jingthaw ia ki surok, ka jingioh kam ioh jam jong ki khun samla bad ia kine baroh ngin sa buh ha khmat", ka la buh ruh ia ka jingkyrpad da kaba ong “Ki paidbah ki dei ban iai shaniah ia ka seng Congress wat artatien ba ka seng Congress ka la iap".
Ka kong Ampareen Lyngdoh ka la ai khublei halor ka jingdap 50 snem ka jylla bad kumjuh ka la buh ruh ka jingkyrpad ban thang ia u mombati ha la ing na ka bynta ka bha ka miat ha ka jylla baroh kawei bad na ka bynta ka party Congress.
Shillong: Ka nongbah Shillong, ka iai bteng ban hap slap  bad don sa ka jingkhriat kaba jur mynta ka sngi ruh.
Ka tnat peit mariang jong ka sorkar India, ka Meteorological Department, ka pyni, ba kaba shit eh ha Shillong, mynta ka  sngi, ka long 12.
4 degree, kaba khriat eh, ka long 4.
2; ha Sohra kaba shit eh, ka long 14.
7 degree, kaba khriat eh, ka long 3.
5 degree, nangta ha Umiam, kaba shit eh ka long 18.
4 degree bad kaba khriat eh ka long 5.
4 degree.
Mynta ka sngi, haduh ka por 2.
30 nohsngi, ym don  slap satia ha Shillong, Sohra, Umiam, katba hynnin ka sngi, ka jinghap slap ha Umiam, ka long 14.
3mm.
Ka tnat peit mariang, ka pyntip, ba kan don ka jinghap slap, ha ka nongbah Shillong bad ki jaka ba marjan, ha kine ki 24 kynta ban wan.
Nongpoh: Ha ka sngi kaba ka jylla Meghalaya ka la rakhe ia ka jingdap kaba 50 snem, naduh ba ka la ioh ia ka jylla kaba pura, hynrei ki paidbah na kiba bun tylli ki shnong khappud ha thain Block-2 bad kiba hap hapoh ka Raid Nongtung, mynta ka sngi ki la pynlong ia ka jingialang paidbah da kaba rah lama iong hapoh ka shnong Jatalong.
Ka jingtip kaba la ioh lum, la ong ba ia katei ka jingrah lama iong ha ryngkat ka jingrah plakad, la pynlong da ka Seng Samla Raid Nongtung Border Area, ha kaba ka daw kaba la pynlong ia ki ba kin rah lama iong ha ryngkat ki plakad, ka long ban pynpaw ia ka jingpyrshah, ba kumno ka jylla kan rakhe ia kata ka jingdap ba 50 snem, hynrei ki paidbah kiba sah ha katei ka thain ki mad ia shibun ki jingeh, namar ba u pud u sam ha katei ka thain ym pat lah ban pynbeit ha kine ki 50 snem kiba la leit noh baroh.
La ioh jingtip ruh ba baroh ki nongialam shnong bad ki paidbah na katei ka thain, kiba kynthup ia ka Sabuda, Khlieh Umwang, Madan Umwang, Jatalong, Umtlieh, Ummat, Umlaper lem bad kiwei de, ki la wan ban iashimbynta ha katei ka jingialang paidbah, kaba ki la rah lama iong ha ryngkat ki jingthoh kiba laiphewjait ha ki plakad.
Ka jylla jong ngi ka mih na ka Assam.
Ka jylla Assam ka lah dei ka Jylla kaba la heh kaba kynthup ia ki hynniew tylli ki jylla jong ka thain satei lam mihngi (North East).
Hynrei dei ha ki snem hynriew phew haba la pynlong ia ka ktien Assamese kum ka ktien treikam jong ka jylla ba sa mih ki jingiakhih ban ia mih noh na ka Assam.
Ki Seng Sain Hima jong ki Ri lum ki la ialum lang bad ki la pynlong ia ka kynhun ki Nongialam ba la khot ka A.
P.
H.
L.
C.
(All Party Hill Leader Conference) hynrei tang ha ki khyndiat por, la mih noh ki Mikir, ki Naga, ki Lushai bad kiwei bad sah sa tang ki Khasi-Jaintia bad ki Garo hynrei ka kyrteng jong ka kynhun ka sah ban pyntyllun ia ka jingiakhih, kane ka Seng ka la pynmih ia ki kynhun iakhih da ki volunteers kiba la khot ki Non-Violent Direct Action (NVDA) volunteers.
Ban pyniaid ia kane ka kynhun la thung ia u Bah Hopingstone Lyngdoh kum u Chief Organiser bad la thung ruh ia ki Joint Organiser ha ki kyntoit bapher bapher.
La ai jinghikai (Training) ha ki madan bapher bapher da ki nongiarap da kaba la khot ia ki pulit ba la shongthait.
Hangne ha Shillong ki jaka hikai (Training) ki dei ha Madan Student, Jaiaw, Madan Weiking, Madan Mawlai, Madan Malki, Madan Nongthymmai, Madan Laban bad kiwei kiwei.
ka Shillong ka dei ka Nongbah jong ka jylla Assam bad ha kane ka Nongbah Shillong pat, kylla long nongbah ka Mawkhar na ka bynta ka iakhih state namar ba don ka Khasi National Dorbar (barim, um dei ba mynta).
Hynrei ha kane ka iing Dorbar, watla ka la jot la pei ha kato ka por, mih ki jingrai bakhraw lyngba ki jingiatai babun na ka bynta ka jingiakhih state.
Imat ba dei ka ing Dorbar jong ki Hima Khasi, sa mih ki rukom pyrkhat ba ngi dei ban don noh la ka jong ka state, bad ban kynthup lang ia ki Garo.
Hynrei hapdeng kine kiei kiei mih pynban ka jingweng noh ia u Bah Hopingstone kum u Chief Organiser bad lah thung noh da u Bah P.
R.
Kyndiah.
Kum ki volunteer ngi la shu sngap ia kaei ba ki lah ialeh ki nongialam.
Hadien ngi lah iohsngew ban pynkhuid, pynbha ia ka surok na Dam sha Mawmih kaba la ju pyndonkam da ki nongrep na West Khasi Hills.
Hangne ka don kawei ka phalor (Gate) ba la buh da uwei u heh spah ban khrong musur na ki nongrep ba wan kit ban wan die sha ki iew ki hat Ri Khasi.
Ynda la maramot ia kane ka surok, lah ong ba kane ka gate ruh ka pynwit bad pyndik ia ki para Ri.
Kumta ia kane ruh lah pynkhuid.
Ka khubor halor kane ka poi sha Delhi.
Ki nongsynshar na Delhi ki lah ong ia ki Rangbah iakhih State ba pleng kata ka volunteer force kam dei ka non-violent force, hynrei la buhrieh ia ka violence hapoh jong ka.
Ban jubab ia ka sorkar pdeng, la weng noh ia u bah Hoping kum u Chief Organiser bad la thung noh da u P.
R.
