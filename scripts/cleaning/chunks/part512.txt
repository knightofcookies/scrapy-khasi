U Azad kham mynshwa, ula shah beh ha kad liengsuin ha Jammu bad dang ha ha ka sngi hat majai ba ladep ruh, ula shah beh bad ula hap ban leit phai biang sha Delhi.
New Delhi: U Arun Jaitley, myntri pla pisa barim jong ka sorkar India bad uba dei uwei na ki nongialam ba rangbah jong ka seng BJP, ula khlad noh mynta ka sngi, ha ka jingshah sumar ha AIIMS Hospital, ha New Delhi.
U Jaitley, ula don 66 snem ka rta.
U Jaitley, ula shah sumar naduh ka 9tarik Nailar 2019, ha katei ka hospital, hynrei, um shym la ioh bor satia bad ka jingpang jongu, ka la nang jur nang jur bad ha ki khyndiat sngi ba ladep, la iathuh ba ka la nang jubor ka jing shitom, kaba la ban haduh ba un da khlad syndon.
Ki nongiakhih ha Hongkong, kiba dawa ia ka synshar paidbah, ki la ia kynad bad ia pyni bor mynta ka sngi bad ki pulit.
Ki pulit jng ka Hongkong, ki la siat da ki lyer pynsat khmat bad nangta ki la bom da ki lathi ia ki nongiakhih paidbah, katba ki riew paidbah ki kawang da ki maw, ki bitor bad ki siej sha ka liang ba don ki pulit mynta ka sngi.
La iathuh ba na kitei ki nongiakhih paidbah, kiba riam iong, ki la shah kem ha ki pulit kiba teh lakam ia katei ka jing ia kynad.
Shillong: Ka Khasi Students’ Union (KSU) Narpuh Circle hynnin ka janmiet, ka la ioh ban pynlong ia ka prokram ai khublei kitbok kitrwiang bad ai mynsiem ia u samla Mihsalan Truh uba na Lumshnong  uban leit ia shim bynta sha ka Asia Youth International Model United Nations ka ban long ha Kaula Lumpur (Malaysia).
Uba la soi bad ka United Nations Environment Program (UNEP) uba shah jied ban mih khmat ia ka South Sudan Country, kane ka program kan sdang naduh 25th haduh 28th mynta u bnai.
Ka theme jong kane ka program ka long " Human Security Agenda in the Globalized World “.
Ki don haduh 35,000 ngut ki samla na ki ri ka pyrthei kiba aplai ban ioh ia shim bynta ha kane ka lympung, hynrei tang 1567 ngut kiba shah jied bad une u samla u long uwei napdeng kitei kiba la shah jied.
U Mihsalan Truh u dei u samla ba dang pule klas twelve ha Shillong Commerce College.
U dei u khun ka Moidellin Truh bad u kpa jong u, u (L) Harding Shylla.
Ha kane ka program ba lyngkot ba la pynlong da ka KSU Narpuh Circle, la iadonlang u samla SS Niangti Fin.
Secretary KSU JHDU , samla Charity Suja GS KSU JHDU, u Hamlen Rymbai, u Satley Ryngkhlem V.
President KSU Khliehriat Circle uba dei ruh u Rangbah shnong Wapung Skur uba long  ruh u President Synjuk Waheh Chnong EJH bad u samla Ohiwet Rymbai Fin.
Secretary KSU Khliehriat Circle.
La pyniaid ia kane ka jingialang ba lyngkot da u President ka KSU Lumshnong Unit u Hame Gympad.
Kum ka dak jong ka jingai mynsiem ia une u samla, ka KSU Narpuh Circle ka la ai jingiarap da ka pisa kaba 10,000 tyngka kum ka jingai barit.
U President ka KSU Narpuh Circle u bah KS Suchiang bad u Sanatomba Bamon General Secretary ha ka jingdonlang  ki dkhot, kiba ha ing ha sem jong u,  ki riew rangbah jong ka shnong Lumshnong katto katne ngut  bad ki longkmie  la ai ia kane ka jingiarap.
Na ka liang u Mihsalan Truh u pynpaw ka jingsngewnguh  ia ka seng na ka bynta ka jingai mynsiem bad jingiarap.
Ha kane ka jingialang ba lyngkot ba la pynlong ha ing club Kotsati Lumshnong, la ai jingkren na ki nongialam ka KSU JHDU, KSU Khliehriat Circle, KSU Narpuh Circle bad na ki nongialam shnong Lumshnong.
Nongstoiñ:  Kum shi bynta ban nang pynkhlain ia ka jingshong suk shong sain jong ki paidbah nong shong shnong ka thain Langpih kaba dei ruh ka shnong ia kajia pud bad ka Assam u MDC ka Rambrai Jyrngam Constituency u bah Bajop Pyngrope, u la thied ia ka jaka hapoh ka shnong Langpih bad aiti ruh syndon ha ka Hima Nongmynsaw Syiemship na ka bynta ban ai jaka ia ka sorkar ban tei noh ia ka Police Outpost kaba pura ha ka thain Langpih.
Ia katei la sakhi ruh mynta ka sngi ka 23 tarik u Nailar ha kaba u MDC ka Rambrai Jyrngam Constituency u la leit ban aiti ruh ia ka dulir khyndew kaba u la thied sha ka Hima Nongmynsaw, khnang ba ka Hima pat kan lah ban ai ia katei ka jaka sha ka sorkar na ka bynta ban tei noh ia ka Police Outpost kaba pura ha ka shnong Langpih.
Ha katei ka jingialang aiti ia ka dulir khyndew nalor u MDC la iadon lang ruh u Acting Syiem ka Hima Nongmynsaw u Paiem ka Hima Nongmynsaw u Phlowing Nongbak, u Secretary ka Hima Nongmynsaw u bah Pingstone Nongphud, u Sordar ka shnong Langpih u bah Dominic Wahlang ki riew rangbah jong ka shnong bad kiwei kiwei.
U bah Pingstone Nongphud Secretary ka Hima Nongmynsaw, haba iakren bad ki nongthoh khubor u la iathuh ba hadien ba ki bor pyniaid Distict jong ka West Khasi Hills kila pyntip sha u Syiem ba ka District ka donkam ban pynkhlain noh ia ka Outpost kaba pura,  hynrei na ka liang jong ka Hima kam shymla don ia ka jaka kaba dei beit ha Langpih kumta namar ba ka jaka kaba dei ha Langpih kala dei jong ki riew shimet ka donkam ia ka jingiadie ia thied kumta namar ka jingjynjar ban thied ia ka jaka na ka bynta ban ai sha ka sorkar ka Hima kam banse ban leit kyrpad ia u MDC.
Shuh shuh u bah Nongphud u la iathuh ruh ba hadien ka jingiakren bad u MDC na ka liang jong u MDC ruh u la kloi ban pyrkhat ia katei ka kam ha kaba u la thied ruh ia ka jaka hapoh ka shnong Langpih bad u la ai sngewbha noh ia katei ka jaka sha ka Hima Nongmynsaw na ka bynta ban pynurlong ia katei ka jingangnud jong ki paidbah ka thain Langpih ban pynioh ioh ia ka Police Outpost kaba pura.
Katba na ka liang jong u MDC ka Rambrai Jyrngam Constituency halor katei ka bynta u la ong ba hadien ba ka Hima Nongmynsaw kala wan ban kyrpad sha u bad sha u MLA ka Rambrai Jyrngam u bah Kimfa Marbaniang ba ki donkam ban ioh ia ka jaka na ka bynta ban aiti sha ka Home Police Department kumta da ka jingiatreilang bad u MLA kila thied ia katei ka jaka bad aiti syndon sha ka Hima na ka bynta ka suk ka sain jong ki paidbah nongshong shnong ka Langpih bad ki shnong ba marjan.
Jowai:  Kawei ka trok ka la jot namar ka jingbam ka ding myn hynnin ka step phyrngap hapdeng ka por 2:00am bad 3:00am ha Wapungskur, East Jaintia Hills.
Ki paidbah ki la iohi ia kane ka trok ba kit dewiong na Sonapur, Assam sha Star Cement Lumshnong ba la ing mynta dangstep bad la pyntip sha ki pulit ha Ladrymbai.
Katkum ka khubor ba la iohlum, la iathuh ba katei ka trok kaba shalan dewiong sha Star Cement kaba dei na Assam jong ka Company BSP, katba u Dewiong uba kit ha katei ka trok 14 shaka haduh 60 ton ka la ing bad kane ka jing-ing katei ka trok ka la pynkulmar ia u driver, ki pulit kiba ym pat lah ban pynkut la katei ka trok ka kem ding hi ne ka la shah thang ha ki runar.
Ki shaka ba shadien bad u dewiong ba shadien katei ka trok ki la ingkhong bad u dewiong u la hap ruh sha surok.
Ka tyllong khubor ka la iathuh ba u driver katei ka trok u la mih ban kit ia u dewiong ka Star Cement sha Lumshnong na Sunapur, Assam, hynrei ynda poi ha Wapungskur, ka la duh noh namar uwei na ki Axle jong ka u la khein.
Na ka liang u Driver u la wan sha Jowai ban leit thied Axle thymmai, katba u Handyman u la ap ia katei ka trok.
Dei hapdeng ka por 2:00am bad 3:00am kyndit la bthei ki shaka katei ka trok bad dei ha katei ka por ba u kyndit u Handyman bad mih mar mar shabar ban iohi ba ka trok ka la kem ding.
Ki paidbah ki la iathuh ba kane ka trok ka lah ban kem ding hi na ka daw u dewiong, namar u dewiong uba wanrah na Sunapur udei u ba wan na Malasia, USA.
China bad wat na Australia, kine ki Dewiong ki rkhiang lane tyrkhong palat ki lah ban kem ding ha kano kano ka por.
Ka video na Nagaland, ka pyn lyngngoh jur ia kiba bun bad katei ka long ba u ngap, u sngew tynnad ban leit thaw skum ha jingshong jong uwei u briew.
Katei ka dei ka video kaba 40 sekhon bad la iohi, ia ki ngap ba ki ia lum lymbung ha jingshong jong uwei u briew.
La pyni paidbah ia katei ka video, da U Kiren Rijiju, myntri ka tnat ialehkai jong ka sorkar India.
Katei ka dur, ka mih pyrthei nyngkong, lyngba ka dur ba la pyni da U MLA ka Nagaland, U  Mmhonlumo Kikon, ha kaba ula thoh  “Beehive in an unlikely place-happens only in Nagaland" lane ba ka ksing ngap, ka leit don ha ka jaka, ka by shym dei ban don".
La iathuh ba utei u samla, u dei U Avale uba 25 snem ka rta, uba na  ka shnong Suthozu ha Phek district.
Utei u samla, u iathuh ba ia katei ka video, la ring da ka samla jongu, ka  Velasalu Nienu, ha Kohima.
“Nga dang leit rung sha ka jaka set kali bad ka kiaw ngap, ka wan dem beit ha nga bad ka dem ha ka bynta kaba ha ka jingshong jongnga.
Mar kumta ki spah tylli ki ngap, ki wan bud ia ka" ula ong.
U Avale, u sa lait na katei ka jingboi ki ngap, haba ula ioh kem ia ka kiaw bad buh ia ka, ha uwei u khiew bad hangta, ki sa mih noh na ka patlun jongu bad ki leit bud ia ka kiaw, ban ia lum lang ha utei u khiew.
Ka riam ka beit ha ki jaka trei: Hato phi sngew iahap ne em ka don ka jing ong ba ka riam ka beit ka lah ban ialam ia u briew sha ka thong jongka jingjop.
Haba phi riam phi beit haki jaka trei ka pyn long smat long sting iaphi, ka pyni khuid bad don iaka jingkitkhlieh iaka kam ka jam kaba phi trei, hynrei lada phim nang ban riam ban beit bad phim long smat long sting kan long kaba eh wat tang ban ioh kam ioh jam ruh khamtam nakane ka juk kyrduh kam mynta.
Namar kata ban riam ban beit haki jaka trei ymtang baka pyn itynnad ia u briew hynrei ka pynshlur ruh ia u haba roh ki liang.
Ki riam kum ki suits,ki riam teng teng (casual) ne ki jainsem ar liang lah ban phong lada phim don iaki dress code jong ki ophis jongphi.
Haki jingkhwai sngewbha (party): Haba phi shahkhot sha kino kino ki jingkhawai sngewbha kaba wan nyngkong eh haka jingmut jingpyrkhat jongphi kadei ka riam ka beit.
Ka dei ka jaka kaba u briew u sngew tynnad eh ban riam ban beit hynrei kaba eh pat kumno ban jied ne pyniahap bad ki rukom khawai.
Phim dei ban khuslai,hangne ki don katto katne ki jing ai jingmut kumno ban riam shaki jingkhawai.
Jingkhawai sngikha: Phi lah ban phong daki phrok kiba lyngkot ne kiba jrong(gown) katkum ka jing sngew tynnad jongphi,ki patlun ryngkat ki sopti shiteng (tops) ba itynnad namar kine kin pynsuk iaphi haka ban shim bynta ban shad ban kmen sngewbha lang bad ki paralok.
Haki jaka iathoh shongkurim: Phi lah ban phong da ki riam kiba shai rong, kiba itynnad bad ishongkhia ban peit.
Namar kadei ka sngi kyrpang, ki riam tynrai kum ki dhara, ki muka, ki sari synteng (pnar) kidei kiba ishongkun bha ban phong.
Shillong:  Haba pynrem ia ka jingpynduh ka sorkar BJP ia ka artikil 370 bad 35A, u myntri rangbah barim ka jylla uba dei u Dr Mukul Sangma, u la kynnoh ba ka jingleh ka sorkar BJP ka dei ka jingma ia ki paidbah ka dong mihngi kaba don ka Sixth Scheduled ka riti synshar ka ri.
“Ka Standstill Agreement la iasoi hapdeng ki syiem ka Jammu & Kashmir bad dei tang ka Pakistan kaba soi, ha kaba ka India kam don ka jingoi eiei bad kane ka dei ka jingstad u Jawahalal Nehru bad lada ka India ka iasoi, ka Jammu bad Kashmir ka long kawei pat ka ri bad kane ka dei ka jingstad u Nehu", la ong u Dr Mukul.
U Myntri rangbah barim ka jylla, u la ong ka jingweng ia ka artikil 370 bad 35A kaba ai jingiada kyrpang ia ka Jammu and Kashmir, ka dei tang  ka jingleh donbor bad lehmon khlem da sngap shuh ia ka sur jong ki paidbah.
“Ia ka artikil 370 lada donkam ban pynduh, dei ban leh hadien bala mynjur ka iing dorbar ka Jammu bad Kashmir", la ong u Dr Mukul.
U Dr Mukul u la ong ba ka jinglong jingman ha ka ri, kaba la wanrah ha kane ka kynti ka long ka jingma ia kaei kaba la saindur mynshwa.
Ka jingjia ia ka jylla Jammu bad Kashmir, ka la long ruh ka jingma ia ka dong mihnig ka India.
“Ka la don ruh ka jingsngew syier ia ki paidbah ka dong mihngi namar ba ka jingleh donbor ka BJP", u la ong.
Shillong: Ka tnga ka la shah pyniap ha u tnga bad mar ia dep pyniap la bret ia ka met jongka ha ka wah ha Rajpur, kaba hap ha Phulbari PS jong ka West Garo Hills.
Katei ka la jia ha ka nohsngi jong ka sngi Palei.
Katei kaba shah pyniap, ka dei kaba kyrteng ka  Narjina Begum, kaba shong ba sah ha  Tilepara jong ka Rajpur.
La iathuh ba la pyniap ia ka, ha ka por 2baje dang step phyrngab bad la leit bret ia ka met iap jongka, ha ka por janmiet shapoh um.
Ki kmie ki kpa jong kaba iap, ki la ujor sha ki pulit, halor ka jing donkti jong u tnga jongka ban pyniap ia ka tnga jongu bad la iathuh ba U Mominur Islam, uba dei u tnga jongka,  u dang phet rieh ialade.
La pyntip sha ki pulit, hadien ba ki don kiba iohi ia katei ka met kaba per halor um.
Shillong:  Ka HANM Western Ri Bhoi circle, ka la ujor  ia u tnum mobile jong ka BSNL, ba khlem nongrim ba shu wan pynieng tang ka  shynrong, hapoh ka shnong   Warmawsaw   ba hap hapoh ka Ribhoi District.
Na ka liang ka seng HANM Western Ri Bhoi circle ka pynrem jur, ia  ki  com pany ba shu wan pynbiej kai ia ki  paidbah nongshong, ong ka kyrwoh na U Bah Sumar Lyngdoh, Vice President HANM western Ri Bhoi circle.
Nongpoh:  Haba kren sha ki paidbah ka shnong Dondral, kaba dei ruh ka sngi kaba ka skul KJCE Union L.
P School ha katei ka shnong, ka la pynkut noh ia ka jingrakhe School Week, u Bah Mayraldborn Syiem, MLA ka Nongpoh, u la ong ba kum u nongmihkhmat u don eh ia kata ka jingangnud ban pynpoi ia ki kam pynroi kiba kham kyrpang ha ki shnong kiba don ha khappud bad ka Assam, khamtam eh ia katei ka shnong kaba don ha khappud eh hapdeng ka Meghalaya bad Assam.
La sngewthuh ba ka nongrim kaba la pynlong ia utei u MLA ban pynmih ia kitei ki kyntien, ka dei hadien ba u la iohi ia ka jingeh ki paidbah kiba sah ha khappud bad ka Assam, ha kaba ki paidbah ha kiba ha kiba kum kitei ki thain khappud, ki mad jingeh shisha ha kiba bun ki liang bad khamtam eh haba iadei bad ki lynti synkien.
Haba iadei bad ka jingeh ki briew kiba sah ha khappud, u Bah Mayraldborn Syiem, u la ong ba un sa shimkhia ban iakren sha ka sorkar, na ka bynta ban pynpoi ia ki kam pynroi kiba kham kyrpang sha kito ki shnong kiba don ha khappud ka Assam, khamtam eh lyngba kata ka skim kaba long kyrpang tang ia ki shnong ha khappud.
Nalor ka jingangnud ban ialeh shitom halor ki kam pynroi sha ki shnong khappud, u MLA ka Nongpoh, ha katei ka sngi u la kular ruh sha ki nongpyniaid jong katei ka skul, ba un shimkhia bad ialeh shitom na ka bynta ban wanrah ia ka bit ka biang bad ki jingdonkam jong katei ka skul.
Ha kaba kut jong katei ka Taiew lehkmen, ki nongpyniaid jong katei ka skul ki la pynlong ruh da ka Parent’s Meeting ne ka jingiakynduhlang jong ki kmie ki kpa lem bad ki nonghikai jong katei ka skul.
, ha kaba ki la ioh ban iakren halor shibun ki jingeh ha katei ka skul, kaba dei ruh kawei na ki skul kaba don ha katei ka thain Sunapur ha Assam.
La pynkut ia katei ka School Week da kaba sam khusnam ia ki khynnah skul, kiba la wan shakhmat ha ki jingiakop bapher bapher, kaba kynthup naduh ha ka jingiakop Dro dur, iakop jingiakyntip ktien, ka jingiakop shad, rwai lem bad kiwei kiwei.
Jowai:  Ka Sein Raij Mukhla ka la pynkut noh ia ka lehniam Behdeinkhlam jong ka myn hynnin ka sngi ha kaba la wan sakhi da u Chief Minister ka jylla, u Conrad Sangma ha ryngkat ki katto katne ngut ki MLA kiba kynthup ia u Wailad Shylla u MLA ka Jowai nalor ki MLA na rilum Garo Hills kiba la wan synran ia u Myntri Rangbah.
U ma Thombor Shiwat, Chief Executive Member ka JHADC ha ryngkat ka kynhun ki MDC jong u ruh ki la donlang ban sakhi ia katei ka Behdeinkhlam ka Sein Raij Mukhla.
Haba kren sha ki paidbah ka Raij Mukhla, u Chief Minister u la ong ba u kwah ba kane ka Behdeinkhlam kan long kaba nangheh nangheh na u snem sha u snem da ka jingiashim bynta kiba bun balang.
“Ka Behdeinkhlam ym tang ba kan beh ia ka jingkhlam, hynrei kaba kongsan eh ha kine ki sngi ka long ban beh krat ia baroh ki jingsniew ha ka imlang ka sahlang", la ong u Myntri Rangbah uba la bynrap ruh ba kan iarap shi katdei eh ban pynneh pynsah ia ka riti ka dustur jong ka jaitbynriew.
Shuh shuh u la pynpaw ba ka sorkar kan iai don ryngkat ha kum kine ki lehniam bad tamasa na ka bynta ban kyntiew ia ka kam jngohkai da kaba khring ia ki nongwan jngohkai ym tang napoh ka ri hynrei nabar ri ruh kumjuh.
Kham ha shwa, na ka liang ki nongialam ka Sein Raij Mukhla ki la ai ia ka dorkhas sha u Sangma bad lyngba kane ka dorkhas ka la kyntu ia u ban iarap pisa na ka bynta ban pynbha ia ka pung ‘Biar’ kaba dei ka jaka pyndep ia la lehniam Behdeinkhlam naduh ki jaka shong ki heh ki hain, ka jaka shnong ki paidbah, jaka pynieng kali bad ruh ban ker kynroh sawdong ka Khlaw Kyntang kumjuh ia katei ka Biar.
Ka jinglut na ka bynta kine ki jingtei la pynshongdor haduh 3 klur tyngka.
“Da ka jingiatreilang bad u MLA jong phi, ka sorkar kan pyrshang ban pynioh ia kine ki jingdonkam jong phi", la ong u Conrad.
Ka Behdeinkhlam ka Sein Raij Mukhla kadei kaba khadduh eh ba la pyndep da ki hynniew tylli ki Sein Raij ha ri lum Jaintia.
Shillong:  Ka Sawmer SC ka la pylliem ia ka Marbisu da 2- 0 ha ka jingiakhun ka 1st division kaba long myn hynnin ka sngi ha madan Polo.
Ia kine ki ar kol ka Sawmer la thep da u L.
Kurbah 20’, bad J.
Malngiang 39’.
Ha kawei ka jingialehkai ka 2nd division, ka Sohryngkham SC ka la shah pylliem ha ka Umphyrnai SC da 0-5.
Ia ka Umphyrnai la thep da u M.
Wanswett 57", 82’, D.
Kharkongor 60", S.
Dkhar 76’, R.
Shadap 90’.
Lashai ka sngi, ha ka SPL, ka Langsning FC  vs Ryntih SC, bad ha ka 2nd division, ka Nongumlong SC  vs Raitsamthiah SC.
Shillong:  Ka Nongthymmai Sports & Cultural Club kan rakhe ia ka sngi ialehkai ha ka ri ne ka National Sports Day ha ka 29 tarik Nailar 2019  ban kynmaw ia ka sngi kha u nongialehkai hockey ka ri u  Legendary Major Dhyan Chand.
Na ka bynta kane, ka Club ka la buh  ban pynlong ia ka Penalty Shoot Out  ia ki nongshong shnong ka Nonthymmai ha madan Nongthymmai ha kaba ka khusnam nyngkong kan long T.
5000/-, baar T.
3000/- bad balai T.
1500/-.
Ia ka jingtip bniahy lah ban ioh na ki nongpyniaid ka seng.
Shillong: Ka Shnong Mawkaleng, Raid Namsha, ka don Rangbah Shnong, da U khar Nepali, uba kyrteng U PB Rai.
Katei ka dei ka  shnong, kaba  hap iaid lyngba ka Umsohlait.
Ha katei ka shnong, la iathuh ba ki Nepali ki don kumba 30  iing tam eiei, ki khasi, ki don kumba 5 iing.
La iathuh ba ia ki kot ki sla, kiba iadei bad katei ka shnong, la ai da U Rai, ha kaba la iohi ha kawei ka nuksa ba ula ai syrnot ia ka Sonu Kumari Rai, ba ka dei ka nongshong shnong ba pura jong ka Iingsaw Mawkaling, Ri Bhoi District.
Shillong:  Ka  St.
Edmund’s College ka la pylliem ia ka K.
L.
Bajoria College, da 5-4 kol da ka tie-breaker hadien ba la iakhaid  1-1 ha madan ha ka jingiakhun ka NEHU Inter College Football (Men) Tournament 2019.
Ha kajuh ka por, ka Mawlai Presbyterian College ka la shah pylliem ha ka St.
Francis “D" Assisi College da 1-0.
Ka  NEHU, Shillong ka la shah pylliem ha ka Jaintia Eastern College da 2-0.
Lashai ka jingialehkai kan long hapdeng ka  St.
Anthony’s College, Shillong v/s Mendipathar,  K.
L.
Bajoria College v/s St.
Francis “D" Assisi College.
Shillong:  Ki don sa kumba 22 tylli ki shnong ka 12 shnong kiba don kajuh ka rukom siaw rukom rwai da ka sur haba khot ia u briew bad kam dei satia tang ka Kongthong.
Kila pynpaw ruh ia ka jingpyrshah lada u myntri rangbahduh ka ri u Narendra Modi un ithuh tang ia ka Kongthong kumba la bna wur wur hadien ba la wan jurip ruh dang shen u MP ka BJP ia ka Kongthong u Rakesh Sinha.
Nalor ka thain 12 shnong, ki don ruh kiba ki shnong kiba ju leh ia kane ha them Wahrew kiba ju leh ia kane kum ka shnong Wahkhen, bad kiwei, la iathuh u sordar ka Warbah, u bah Budlang Mawpat haba kren myn hynnin ka sngi sha ki lad pathai khubor ha Shillong.
Katto katne ki sordar bad rangbah shnong ba hap ha ka thaiñ 12 shnong mynta ka sngi, kila pynshai paidbah ba ka jingmih ha ki lad pathai khubor ba ka sur khot briew ne jingrwai iawbei ka don ha shnong Kongthong, kam dei kaba shisha namar ba tang ha ka thain 12 shnong, ki don sa 22 tylli eiei ki shnong kiba leh bad dang leh ia kane haduh kine ki sngi.
U sordar na Warbah bah Budlang Mawpat, na Mawshuit bah Kyntiew Khongshei, sordar na Raid Rymmai bah Fantin Phanbuh, Rangbah shnong ka Khrang bah Dewson Shabong, na Raid Mawber kila pynpaw ia ka jingpyrshah jur lada u myntri rangbahduh ka ri u Narendra Modi un ithuh tang ia ka Kongthong bad lada kine ki shnong kim ioh lang ka jingithuh haba ki dei kijuh kiba dang leh ia kane ka jinghikai ki longshwa.
Watla kim don eiei ban pyrshah ia ka jingpynpaw ka Kongthong ia kane ka jingleh hynrei kim pdiang ba kan shu kam pat marwei bad kan ialam bakla sha ka pyrthei.
“Ngim pyrshah eiei ia ka jingsdang ka Kongthong ban pynpaw ia kane ka jinglong tynrai hynrei ngim lah ban pdiang ia u Modi ne ka sorkar pdeng ban ithuh tang ia ka Kongthong", la ong kine ki sordar.
Kila kyntu ia u Conrad Sangma, u Myntri Rangbahduh ka ri u Narendra Modi ba kin ithuh lang ia kine ki shnong bad ban pynrung ha ka herritage site ka UNESCO, kumba la don ba la pynsngew ia kane.
Ban pynshisha ia kane, la pyni ruh da ka jingrwai da ka kong Teh Khongsit kaba rwai hapoh kamra Shillong Press Club  ia ki pralok ka shnong Khrang kiba wan ha kane ka jingialang.
Ban pynshisha ia kane, la pyni ruh ia kane ka jingkynud sur ba la leh da ka kong Teh Khongsit da kaba rwai ia ki para shnong ka Khrang.
Ki shnong ha ha ka thain 12 shnong, kiba dang leh ia kane ka jingkhot sur jingrwai ki long ka Pdei, Khrang, Mawshuit, Mawmang, Puhbsein, Thangtim, Warbah, Sder, Mawsohmat, Myiong, Tluh, Nongbah Mawshuit, Mawtongreng, dewiong, Langsteng, Pdang, Thangkyrta, Jarain, Mawbawein, Rymmai, Mawshken bad Sohkynduh nalor ka Kongthong.
Shillong:   Ki thei ka Sacred Heart Higher Secondary School ki la rah ia ka nam lahduh hadien ba ki la lah ban pynliem ia ki thei ka Christ Church Higher Secondary School da 32 la 28 basket haba iakhun ia ka phainal ka Inter School Basketball Tournament ba la pyniaid da ka Phudmuri Presbyterian HSS, Mawlai Phudmuri kaba long shi bynta jong ka jingrakhe ia ka Jubili Rupa ha madan basketball jong kane hi ka skul hynnin ka sngi.
Napdeng ki phra tylli ki skul kiba la shim bynta ka Sacred Heart Boys HSS ka la iohrah ia kane ka nam hadien ka jingiakhun kaba itynnat bad kaba shongshit bha, haba iakhun pyrshah ia ka Christ Church HSS.
Haba phai sha ka jingiakhun, baroh ar tylli ki kynhun ki la iakhaid bad ia ryngkat bor bad haba kut ka por ba la buh ban ialehkai (normal time) ki la iakhaid da 23 la 23 bad ban ioh  ia ka kynhun kaba jop bad kaba rem ki la hap ban pyniakhun biang bad khatduh ka Sacred Hearts Boys ka la iohrah da kaba ioh thep biang sa da 9 la 5 basket.
Ha kane ka sngi la sam ruh ia ka khusnam sha ka thei ialehkai basketball kaba tbit tam, ba la ioh khur da ka Labiangdor L Lyngkhoi kum ka Most Valuable Player.
Ki skul ba la shim bynta nalor ka Sacred Heart bad ka Christ Church, ki hynriew tylli kiwei ki kynthup ia ka Mawlai Presbyterian HSS, Church of God HSS, Mawlai Christian SS, OM Roy Memorial HSS, Nongkwar HSS bad ka Phudmuri HSS, kaba pyniaid.
Kumba shu kdew ka Phudmuri Presbyterian HSS ka la sdang bad plie pyrda ia kane ka jingrakhe ha ka 24 tarik u Iaiong, 2019 bad kan rakhe ia ka baroh shisnem.
Haba ia dei bad ki jingialehkai sport, dangshen ka la dep pynkut ia ka ialehkai phutbol ha madan heh ba la iohrah da ka OM Roy Memorial Higher Secondary School hadien ba ka la pynliem ia ka Sacred Heart boys Higher Secondary School da 2-0 ha ka final ba la iakhun ha ka 12 tarik u Naitung, 2019.
U Bah Metbah Lyngdoh, MLA Mairang u la long u Kongsan ha kane ka sngi bad u Bah Gavin M Mylliem, MLA Sohra kum u symbud Kongsan ha ryngkat ka jingdonlang ki dkhot ka managing committee, ki nonghikai bad ki khynnah skul, kiba la pynshongshit ia kane ka sngi.
Haba ai jingkren u kongsan u bah Metbah u la pynpaw ia ka jingkmen ba u la ioh ia ka kabu ban don bynta lang haba rakhe ia ka Jubili Rupa kaba ki rakhe baroh shisnem bad kaban kut ha ka 2020.
Haba kren sha ki thei ialehkai u la ong ba ba kam pher la jop ne rem, hynrei kaba kongsan ka long ba ki dei ban don pat ia ka mynsiem iakhun.
Haba pynkut u la kyntu ruh ia ki khynnah skul ba kin minot bad trei shitom ban pass bha bad ban wanrah nam bad burom ia ka skul.
Ia ka trophy sha ka nongjop ka Sacred Heart Boys HSS la sam da u bah Gavin Mylliem.
AIS Suja“Ai ba yn pynkhraw ia u Trai sha lyndet ka pud ki Israel" Malakhi 1:5.
U Prophet Malakhi u la thoh ia kane ka Kitab ha ki snem 450 BC haduh 425 BC.
La thoh ia kane ka Kitab na ka bynta ka jaid bynriew Israel namar ka jaid bynriew ka dap da ki jingmane blei thaw ki jingbamsap bad kiwei ha ki liang baroh.
Kane ka Kitab ka kren ba yn pyniohpat ha ki Israel ia kaei kaba ki la duh ha ka met bad ka mynsiem, ki la duh noh ia ka jingsynshar ba hok ha la ka Ri.
Ka sorkar ka la lehbein ia kiba duk ka la knieh ia ka hok u rangli u juki bad synshar lehmon ha ka Ri, ki paidbah ki mane ki bleithaw bad kyntait pat ia u Blei uba im.
Kumta kane ka Kitab ka kren ia ka pop ki Israel bad ban ai pat ka jingkyrkhu ia ki bad ia ka jingbishar bahok bakhuid.
U Blei u la ieit ia ki Israel hynrei ki la kyntait pynban ia u Blei ba im, ki la leh sang pyrshah ia u Blei ki la kyntait ia ka Jutang hapdeng u Blei, ki la pynsngew sih jur ia u Blei.
Malakhi 2:17.
U Esau u dei shipara bad u Jakob hynrei u Esau u la kyntait ia u Blei, u Blei u la ai ia ka bynta jong u ha ki myrsiang ka ri Khlaw.
Ka Edom ka ong, la pynkyllon ia ngi hynrei ngin phai ngin tei pat ia ki jaka kynjah namar u Trai u la kren da kaba ong – “Kin tei hynrei nga ngan pynkyllon, yn khot ia ki ka muluk (ka Ri) ka jingbymman.
Hynrei hapdeng kine ki jingbymman, u Blei u la kular ban pyniohpat (restore) sa shisien pat ia ki Israel, hadien ka jingbishar bahok jong u Blei halor jong ki namar u Blei un pyndonkam ia ki Israel ha ki sngi bakhadduh bad ba ka pyrthei kan khmih phylla ha ki.
Kumta la pynbna ia ka khubor jingkyrmen halor ki Israel baroh.
La pynbna, ba ka sngi u Trai kan wan ha kaba u Trai un pynkhuid ia ka pop ki Israel ki Lyngdoh (Priest) bad ia ka Temple.
Bad ia kane u Blei u la dep pynkhreh lypa na ka bynta uta u ban sa wan uba long u Trai ki Trai halor baroh.
Kumta haba la dep ai ka jingkyrmen.
U Blei u la phah ia la u nonglamktien (messenger) uba dei u Ioanis Nongpynbaptis.
U Ioanis u la wan mih ban pynbna pyrthei ban pynkhreh ban pynkhraw ia u Trai ki Trai shaduh sha lyndet ki pud ki Israel (Beyond the Borders of Israel).
U Blei u la phah ia la u khun ha Israel hadien ki 400 snem ki snem jingsngapjar (Four Hundred silence years) bad hapoh kine ki por u Blei u la phah ia u Ioanis Nongpynbaptis iathuhlypa da u Isaiah shapahng u Jisu, bad kata ka ktien ba pyrta ha ri khlaw “Phin pynkhreh ia ka lynti bah u Trai, phin pynbeit ia ki lynti jong u" Mathaios 3:1-4.
Ka sngi u Trai ka la wan ha Israel bad ha ka pyrthei hi baroh kawei ba ia ka kyrteng u Trai yn pynkhraw na Israel (Jerusalem) bad sha lyndet ki pud ka Israel kein.
Ka kyrteng Jisu la pynkhraw mynta ym tang ha Jerusalem hynrei sha lyndet ki pud ka Israel sha ki ri ka pyrthei baroh ba u Jisu u dei u Trai ki Trai u Syiem ki Syiem (King of Kings and Lord of Lords).
Bad ka kyrteng Jisu ka dei ka kyrteng halor ki kyrteng baroh.
“Ba ha kata ka kyrteng u Jisu ka khohsiew baroh kan ioh dem khrup …….
U thylliej un phla shynna ba u JISU KHRIST U DEI U TRAI" Philippi 2:10-11.
Shisha mynta ha ka pyrthei baroh kawei ka kyrteng u Jisu la pynbna, la tip, ym don ba lah ban khang, ong u Blei – “Ngan trei uei ban khang?" Isaiah 43:10-13.
Ka kyrteng u Jisu ka iaid shaduh lyndet ki pud ki Israel bad ia kane ka jingiathuhlypa la pyndep, u Blei u la leh kiei kiei kiba thymmai ha Israel mynta bad ka la long ka por ba ki Israel kin ioh tip ia kane, ba u khun u Blei u la wan sha ka pyrthei na ka jaid Jiw ha Israel bad ka jingpynim ka long na ki Jiw (Salvation is from the Jews).
Ioanis 4:22.
Kan iaid sawdong ka pyrthei na sha lyndet ki pud ka Israel kein.
U Blei u la pynkhreh ruh ia ka Israel mynta ban log ka tiar thma jong u ha ki por ban sa wan noh, bad ba ki Israel kin ioh tip ba u don u Blei ha Israel uba la wan na ka jaid Jiw kein.
U Blei u trei u nang iai trei mynta bad ym don ba lah ban khang ia u.
Ka ktien jong u ka iaid bad ka trei na Jerusalem shaduh lyndet ki pud ka Israel ha ki ri ka pyrthei baroh, ba ka pyrthei kan tip ba u  Jisu u long u Trai ki Trai.
U Blei un pynkdor ia ka lynti ki bymman kiba ialeh pyrshah ia ka ktien jong u ha ki ri ka pyrthei.
“Namar uei uba lah ban pynbeit ia kata kaba u la pynkdor?" Eklesiastis 7:13.
Bad ym don hi ruh uba lah pynkdor ia kaba u la pynbeit.
Ka ktien jong u kan trei bad iai trei kan ym phai thylli hynrei kan pyndep ia kaba u Blei u la kren.
Isaiah 55:11.
Kumta la pynkhraw ia ka kyrteng u khun u Blei mynta shaduh sha lyndet ka pud ki Israel, ym tang ha Jerusalem ha Judia ne Samaria hynrei shaduh kiba kut ka pyrthei.
Ki kam Apostol 1:8.
Amen.
Shillong:  Hadien ba la wan jurip u myntri hynnin ka sngi, mynta ka sngi u MLA ka Mawlai u bah Process T Sawkmie u la hiar jurip sha marten namar ba kala jubor bha ka jingsma.
Ia u bah Process la synran lang u CEO ka Shillong Muncipal Board u bah BS Sohliya, u bah B Lato, Joint Director ka Urban Affairs, u bah FB Chyne, EE ka SMB bad kiwei.
“Kum u nongmihkhmat ka Mawlai constituency nga syier bad nga dap shisha da ka jingsngewkhia haba ia dei bad ka marten kaba lah ban ktah ia ka koit ka khiah ki nongshong shnong ka thain," ong u MLA haba kren sha ki nongthoh khubor hadien ba u la dep jurip ia jaka bret baroh.
U la bynrap, “Kumba ka long u minister bah Hamalet Dohling, ki ophisar ka SMB ruh ki la shimkhia bha haba ia dei bad kane ka marten ban pynduna ia ka jingsma, ki la thaw ruh ia kiba bun ki lad ki lynti.
"Na ka liang ki heh ka SMB ruh ki la pynpaw, ba ki ruh ki ia pyrshang katba lah ban pynduna ia ka jingsma bad kumba long kiwei, ki ruh ki dap da ka jingsngewkhia, kaba kim kwah ba kane ka jingsma kan nangiai jur.
Kumba shu pynkynmaw u MLA u la ai dorkhas ruh halor kane ka marten sha u Lat ka jylla u Tatagatha Roy.
Shillong: Ki pulit jong ka East Khasi Hills, ha ryngkat ki pulit jong ka Assam Rifles, ki la talasi ha ka miet jong ka 21tarik Nailar 2019 bad ha ka step jong ka 22tarik Nailar 2019 bad ki la ioh kurup ia ki yaba tablets, ha kaba ki la ioh ia kitei ki tablet na U Soilen Hajong (38), U Surendra Banai (38) bad ka.
Rebecca Misao (48).
La iathuh ba kitei ki lai ngut, ki dei kiba pyniaid ia katei ka jingkhaii tuh ia kitei ki tablet, kiba dei ki kynja dawai, kiba don  Amphetamine bad kiba kham sniew shi katdei ban ia u heroin.
La ioh kurup ia 3,779 tylli ki tablet na kitei ki langut, ha kaba la ioh kurup ha jaka ieng kali ha Ganesh Das Pasteur Institute.
New Delhi: Ka  Nirmala Sitharaman, myntri pla pisa mynta ka sngi, ka pynbna ban theh tyngka, kaba shongdor   T.
70,000 klur sha ki Bank bapher bad katei ka dei na ka bynta ban theh kylluid ia ka jingdonkam pisa ha kine ki sngi.
Katei ka jingthmu jong ka sorkar India, ka long na ka bynta ban ailad ia ka jing ia shim bad ai ram pisa jong ki Bank, ka ban tyllun haduh T.
5lak klur.
Ka Nirmala, ka ong ruh ba ki bank, ki la pdiang ba ia ka jingot ia ka sut bad kiwei ki jing myntoi, ba la pynmih da ka Reserve Bank of India, ba kin sam sha ki paidbah.
Ka Sitharaman, ka kren shai ba ki Bank, kin ailad ha ka sut kaba jem, na ka bynta ban shna iing, thied kali bad kiwei de ki riam kiba duna dor bad ka jingbuh pisa, na ki nongtrei karkhana ruh, kan hiar shi katdei, ha ka por ba ki shim ram, ong ka myntri.
La ong shuh shuh da ka Sitharaman, ba ki Bank, ki dei ban pynphai ia baroh ki kot ki sla jong kito kiba shim ram na Bank hapoh 15 sngi, hadien ba ki la dep siew lut ia ki ram jongki.
New Delhi: Ka myntri pla pisa jong ka sorkar India, ka Nirmala Sitharaman, ka pynbna mynta ka sngi, ba ki kali BS IV, kiba la pyn khuslai jingmut ia kiba bun ki trai bad ki kompeni kali, kin dang iai bteng ban trei kam hi nangne shakhmat bad ka daw, ka long namar ba kine ki kali, ki dang don kiba dang shna thymmai haduh ha kine ki sngi.
Ka myntri pla pisa, ka ong “Ki kali BS IV, ki ban thied haduh u Lber 2020, kin iai bteng ban trei kam, lyngba ki number kiba ki don".
Katei ka rai, kan long ka khubor kaba bha ia kito kiba mut ban thied kali thymmai.
Ka sorkar ka la rai ba kan shah tang ia ki kali BS VI, ban die ha India, naduh ka 1tarik Iaiong 2020 bad la bthah ba katei kan dei ia baroh ki kali jong ki riew shimet ne ki kali kamai ruh.
Mynta ki kali kin hap ban iaid da ka  BS-IV emission norm bad ki kompeni, kin hap ban pynkhreh ia ki engine kiba thymmai, ki ban nym pynjaboh mariang lane kiba yn tip kum ki BS VI ha ki snem ki ban sa wan.
Shillong: Ka dorbar synrai jong ka Jylla, kan sdang naduh ka 6tarik Nailur 2019 bad ka jingshong dorbar, kan long tang hynriew sngi.
Ha katei ka dorbar, la mang ar sngi, na bynta ki kam jong ka sorkar, ha kaba yn leit rah ia ka demands for grants and supplementary appropriation 2018-19, nangta la mang lai sngi, na bynta ki mat bapher, ban leit rah da ki dkhot jong ka iing.
Ha kane ka dorbar, ym shym don satia ka jing pynbeit ban jied ia u lamphang dorbar ba thymmai; hadien ka jingkhlad noh jong U Dr Donkupar Roy, lamphang dorbar ba rim, ha ka 28tarik Naitung 2019.
Shillong: U nongialam jong ka liang pyrshah u Dr.
Mukul Sangma u la pynpaw ba ka party jong u ka la long ka ba kloi ban aireng na ka bynta ka shuki lamphang dorbar, kaba la sah thylli.
U la bynrap da ka ba ong ba ka party  (Congress) kan don bun ki mat ki ba kin wan rah ha kane ka Assembly ka ba kynthup ia ka jingtih dewiong ha ka jylla, ki kam bam sap, ki jing duna ha ki kam pynroi bad kum juh ruh shaphang ki lanot ki ba pyndonkam ia  u drug ha ka Jylla.
Ha ba kylli ia U Dr Mukul Sangma shaphang ka jing bamsap jong ka party ba synshar, u la ong ba ka BJP ka dei kawei ka party ba la shna ia ka sorkar  MDA bad ka long ka jing leh rain ba ka party ka la shah kynnoh ia ka jing bam sap ha la ki jong hi briew.
Ka party BJP na   Garo Hills dangshen ka la kynnoh ia ka Sorkar ba synshar ba kam lah ban wan rah ia ka roi ka par ha ki tei ki thain na ka daw ka jing bam sap jong ka Sorkar.
Khana babteng“Ni synei dei I bapli …"La ong lem ka Lano“Hooid kein tang ba ym lah leh eiei, namar u Nongthaw um shah ba ka mon jong I kan urlong.
" La phai ktien u BahdengHadien katto katne por ki la ia dih sha bad dei ha kata ka por ruh ba u kpa bad ka kmie jong ka ki la wan phai na jingtrei.
“Phi la wan…" La kren nyngkong u Bah Deng“Hooid phi la wan slem ….
" La kren lem sa u kpa bad ka kmie ka LanoKumta ka Lanosha ka la theh sha lang ia ki ruh.
Ha ba ka bneng ka la dum ngain u Bah Deng um khohreh leit satia.
U kpa ka Lanosha kum u rang uba la iaid lyngba u la ithuh ba la dei ka por ban pynsah miet noh ia u.
Katba dang ia shongkai hangta u kpa hi u la ong“Sah noh shane phi mo….
" U peit artat sha uU Bahdeng u la sngap shipor hadien kata u la shu ong“To ka long hi….
“Ka Lanosha ka la rymmuin sha u kum ka dak ba ka ruh ka ia mynjur lem.
Kumta ka jingthmu jong u Bahdeng ban sah miet bad ban shimti noh ia ka Baieid ha kata ka miet ka la nang ai mynsiem shibun ia u.
Hadien ba la ih ka ja ka jyntah la kum shi iing ki la ia bam ryngkat baroh hangta.
U Bahdeng ruh um sngew nongwei shuh hynrei u la leh la kum u trai iing hi namar watla ka Lano kam pat pyntip ha la iing;hynrei u sngewthuh ba naduh kata ka miet un long noh bad ka kawei ka doh.
Hadien ba la dep bam dep dih u kpa bad ka kmie jong ka Lano ki la shongkai lang hangta tang shiphang por eh, ki la leit thiah noh ban ailad ia la ka khun bad u paralok jong ka ba kin ia pynlut por tang ar ngut hi.
Ngai la ngai marsien ioh lad ban ia shong kai hi ar ngut ki sdang ban jngi sha ki niamra bajylliew ka jingieid.
“Nga la ong iaphi mynnin ba ngan shimti noh mynta ka sngi kam dei…" La buh jingkylli u Bahdeng“Hooid … Phi la ong ….
Nga lei nga la phah wan mynnin noh hi ym dei…" La jubab bad pynphai jingkylli ka Lano“Hooid … Tangba nga ong ba la miet….
bad nga la kular ban sdang mynta… To iathuh ianga katno phi ieid ianga….
? La jubab bad ai jingkylli u Bahdeng“Shispah na ka shispah….
Phi pat….
?" La jubab bad buh jingkylli lem ka Lano“Kumba phi ai katta ruh ngan ai….
Sdang noh naduh mynta hi….
" La jubab u Bahdeng" Bahdeng , phi la iohi ba nga dei tang ka khun baduk bad ka nongkyndong… Phi hun mo ban ieid kum ianga…?" La pynpaw bad buh jingkylli pat ka Lano“Iaphi ngan pynriewspah , ngan pynlong nong sor bad ngan iai ieid…" La smai u BahdengHangta hi ka Lano ka la dem la ka khlieh ha shadem jong u bad u ruh u kdup khop iaka.
“Bahdeng mynta nga la aiti haphi ia lade.
shim ia nga, nga dei ka jong phi….
Leh katba phi sngew dei …" Ka la ong bad ka jaw ummat jrup.
[yn dang bteng].
Shillong:  Ki don shibun bah ki briew, kiba don ha ki bynta jong ka  Mahendraganj, ha  Zikzak block jong ka West Garo hills, kiba ioh ia ka jingpang niang dait, ong ka khubor.
Ki rangbah, ki kynthei, kiba ar met, naduh kiba heh, haduh kiba rit, ki ioh ia katei ka jingpang, la imat, kumba ka dei ruh kaba ia bit, namar ba ki don kiba ioh ia katei ka jingpang baroh shi iing.
Katei ka jingpang, la iathuh ba ka mih ha baroh kawei ka met, ha ki bynta jong ki shkor, ha ka met, ha ki tyrpeng bad kylleng.
Ka Sabnam Mohan Raj, kaba dei ka Director ka NGO Vasu, kaba na Guwahati, haba iakren bad U Rupang.
Com, ka iathuh ba katei ka jingpang, ka la ia bit ia bun bah ki nongshong shnong jong katei ka thain bad ka iathuh ba katei ka jingpang, ka la don ha katei ka thain, la kumba ar snem eiei, namar ba ki don ki samla kiba trei kam suhjain bad ka, kiba don ia katei ka jingpang niang dait ha ka thain Mahendraganj, la kumba ar snem eiei.
Ka Sabnam, kaba na Guwahati, ka kren sngewkhia ruh ba ki briew ha katei ka jaka, ki long kiba duk, kiba im jaboh bad ka jingkwah jongka, ka long ba ki bor kiba peit ia ka koit ka khiah, ba kin peit mar mar ia kitei ki shem lanot.
Haba la kylli, la kitei kiba pang niang dait, ki la ioh dawai ne em, nangno nangno, ka Sabnam, ka ong “Ngam tip satia la ki don ne em kiba shah sumar, hynrei nga sngew artatien, ba lada ki don kiba ioh jingsumar, kumno katei ka jingpang, kan iai bteng mynta la ar snem tam eiei".
Ka Sabnam, ka ong shuh shuh ha ki katto katne ki iing “Ki don kiba ia ioh lut ia katei ka jingpang, ha kaba baroh shi iing, ki ia bit lut ia katei ka jingpang".
Da u Bah Philip MarweinSngew kumba suk eh na ka bynta ka UDP ban jop na Shella Constituency bad ban ioh ia ka kam Speaker bad ka long kaba rhah bha na ka bynta ka UDP ban dawa na ka MDA baroh ar tylli ki kam.
Kine ki kam ki long ba ka MDA ka dei ban mynjur beit tang ha u candidate UDP na Shella bad ka dei ban ai beit ia ka kam Speaker ha u briew jong ka UDP.
Kane shisha ka long ka jinglalot jong ka UDP.
Kam dei kaba suk eh na ka bynta u UDP candidate ban jop na Shella constituency wat la u dei u khun jong u Dr.
Don ruh namar ka ilekshon hi ka dei ka ilekshon bad ka don ka jingialeh bad ym pat tip lypa iano ki paidbah kin pynjop.
Ka politiks hi ka dei ka politiks bad ym lah ban khein suk.
Kiwei ki candidate ruh ki don bad ym tip ia ka buit jong ki ban jop ilekshon.
Ha ka liang ka peisa tyngka kaba long kaba donkam bad iaidkam bha ha ka por ilekshon shisien ba ki candidate ki ialeh ki don ia ka peisa ban pyndonkam ha ka por ilekshon.
Kumta kam long kaba dei ban khein troin iano iano ruh ha ka por ilekshon namar don kiba jop salit ruh ha ka por niew ia ki vote.
Na ka bynta u Balajied Synrem mynta um pat dei u Candidate, u dang shu thmu ban ieng ialeh ia ka ilekshon.
Un long u Candidate tad lada la pyllait ia ka kyrteng jong u da u Returning Officer jong ka Election.
Hynrei ia mynta hi u dang dei tang u aspirant lane u ba dang shu kwah ban iakhun ia ka ilekshon.
Kane ka dei ka sien kaba nyngkong na ka bynta jong u bad ngim tip la ki paidbah na ki shnong bapher bapher jong ka constituency ki la tip bad ithuh bha ne em ia u bad hato u la ioh jingieid ne em na ki.
Hynrei, kaba ngi kyrmen ka long ba jait ba u dei u khun jong u Dr.
Don u ba la long MLA la 7 sien kynthih lehse ki la don hi ki paidbah kiba la ithuh lypa ia u, hynrei ia ka jingieid te ngim tharai ba u la ioh.
Hynrei la jar katta jait ba u dei u khun jong u MLA uba rim tam bad u ba la bat ruh kum u Chief Minister, khlem pep ki paidbah ki la don kiba ithuh ia u bad lahban don kata ka jingsngew jan.
Kawei ruh ka jingkhlad noh ba kynsan jong u Bah Don ka la pynkyndit ia ki paidbah jong ka Shella Constituency, kumba la pynkyndit ia kiwei ruh, kumta ka lah ban treikam ka jingsngew jem mynsiem (compassionate ground) bad kumta, kane ka jingsngew briew ka lah ban kylla sha ki vote ruh.
Tangba ym tip katno ngut eh kan ktah khamtam lada ka ilekshon kan long hadien bun bnai.
Ngi shu khmih lynti ba ka By-election sha kane ka constituency kan wan kham kloi khnang ba ki paidbah jong ka Shella kin dang rhem ha ka jingsngew briew.
Hynrei ka long kaba shai kdar ba tang ka jingsngew briew marwei kan ym lah ban wanrah ia ka jingjop lymda da ki paidbah ki jied da ka jingjieid, jingshaniah bad da ka jingioh khwan myntoi.
Namar, ym lah ban len ba bun ki paidbah nongthep-vote ki ngop ha ka jingiohmyntoi.
To ngin kyrmen bad ki nongthep-vote jong ka Shella constituency kin ym long kumta bad ka long ka bymdei satia ban iapli ia ka vote bad ka peisa.
Lada phai biang sha ka MDA, ngim pat tip haduh mynta la ka MDA da kawei ka sur kan kyrshan ia u Balajied Symrem ne em, namarba ym pat iashong pyrkhat bad tip shano kan poi.
Lehse lah ban don kiba ieng ialeh na kiwei pat ki party kiba hapoh ka MDA ruh, ym tip.
Hynrei kumba ka paw ki paralok hapoh ka MDA kin mynjur lang ia une u ba la paw kyrteng lypa.
Ym pat paw kano kano ka dak ka shin ba don kiwei ruh na ka MDA kiba thmu ban iakhun nangthie.
Lada jia ba ka MDA ka iabeit lang tang ha une uwei, ka lynti jong u ruh kan kham suk bad lada baroh kawei ka sorkar kan kyrshan ia u Balajied marwei ka lynti jong u kan kham suk shuh shuh.
Kat haduh mynta, napdeng ki party, tang ka seng Congress ka ban pynieng kyrtong bad lada jia ba iakhun tang ka UDP bad ka Congress kan long kaba itynnat ka lympung iakhun bad ka jingiakhun ruh kan long kaba jwat bha.
Lada phai biang sha ka kam Speaker ba ka UDP ka kam ba ka dei ka jong ka, kane ka jingkam ka long ka bymdei.
Hooid mynshuwa la ai ha u Bah Don kein na ka UDP hynrei mynta ba u la khlad ka kam ka la thylli bad kam dei ia kano kano ka party hapoh MDA ban shu kam nongkynti ia ka, hap ban ialeh da ka ilekshon hapoh Assembly.
Ka UDP ka lah ban don candidate Speaker hynrei kiwei ruh ki don la u jong u candidate, ka NPP ka don, ka HSPDP ka lah ban don, ka PDF ruh ka lah ban don.
Ka lynti kaba dei eh na ka ka bynta ka UDP ka long ba kan sei ne tyrwa ia la u candidate Speaker, kiwei ki party ruh kin tyrwa la u jong bad ieh ha ka MDA ba kan rai uno na ki un long u candidate ba iamon lang na ka bynta ka kam Speaker.
Ka UDP ka tip shai ruh ba ym lah ban shu ai kyrteng ia u briew u ban ym lah kot bor ban shimti ia kane ka kam.
Kiwei ruh ki tip shai ia kata.
To ngin kyrmen ba ka jingstad kan synshar halor ka jingjied ia u kyrtong Speaker.
Ka juti, kaba dang shu mih thymmai, ka dei kaba la ai kyrteng Jesus shoes bad katei ka dei ka juti, kaba la buh khyndiat ka um khuid, ha kaba la pyn kyntang da u lyngdoh niam bad ka dor jongka, ka long $3,000 lane kaba shongdor T.
2lak tam ha ka pisa India.
La iathuh ba ki don bun bah kiba kwah ban phong ia katei ka juti bad ka dei kaba la pynmih da ka kompeni MSCHF, kaba na Brooklyn.
La iathuh ba katei ka juti, ka don ka um kaba la tong na ka wah Jordan bad nangta la ai rong ban ithuh ba ka don hapoh juti.
Ha katei ka juti, la thoh ruh ia ki kyntien jong ka Baibl na U Mathaios 14:25 bad la buh ruh ia shi jaw ka snam, kaba pyni ba ka dei ka snam U Jisu Khrist, kaba don ha ka thylliej jong ka juti.
Ym tang katta, la buh ruh ia ka dur diengphna ha katei ka juti.
Tura: Uwei u khynnah rit, uba 10 snem ka rta, U  Sachin Koch, ula iap ei, haba ka trok, kaba u shong, kaba dang leit bret blei ha Purakhasia, West garo Hills, ka la tylliat noh ia u.
U Sachin Koch, u dei uba na ka shnong Borjhora bad u shong hadien jong ka trok, kaba kit blei thaw ha ka shnong Purakhasia hynnin ka sngi, hynrei, ula bakla bad ula hap na ka trok, ha kaba ka la tylliat, da ka shaka kaba na dien, ha kaba ula iap syndon ha shen.
Hynnin ka sngi ha Shillong ruh, U Atul Arora (42) uba na  Nongmynsong, ula iap ei, haba ula shah tylliat hi ha ka trok kit blei thaw.
La iathuh ba utei u hap na ka trok, kaba don ia u number ML05 C 3959, kaba dang iaid sha ka jaka bret blei ha Polo.
Nongpoh:  Kiba ha iing jong uwei u pulit ba la shongthait, uba la tip kyrteng kum u Harka Bahadur (78) na ka shnong Umdihar, Ri-Bhoi District, hynne ka janmiet ki la leit ban ujor sha ki Pulit ka Nongpoh Police Station, namar ba utei u Rangbah ba la noh ka rta um shem la wanphai iing shuh hadien ba u la mih na iing naduh dang step phyrngab.
Ki bahaiing ki la iathuh, ba u tei u rangbah u la mih na iing naduh ka por 5 baje ei ei mynstep, da kaba shong da kawei ka Tourist Sumo khlem da rah eiei ha met, hynrei haduh janmiet ki bahaiing kim tip shano u don bad kaba la pynlong ruh ia kiba haiing ba kin ujor syndon sha ki Pulit.
Ki la iathuh ruh ba u tei u rangbah, u don hapdeng ka jingshitom bad ym pat tip haduh mynta shano u leit bad naduh ba u mih na iing u phong ia ka patlun lyngkot ba rongiong, ka t-shirt ba ronglieh bad ka slipar jri ba rong jyrngam.
Shillong: Ka East Student Union ka la phah shithi sha u Union Home Ministry ka ri India u Amit Shah kaba phah ka jingujor pyrshah ia ki Student Union bapher bapher kiba don ha kane ka ri lum Khasi, ia ki iingmane Khistan bad ki nongialam jong ka, ba ka ju don ka jingthombor kaba man ki por pyrshah ia kiwei pat ki jaitbynriew ne wat la ki jong ki jait ki bym dei ki Khristan kiba im ba sah hapoh kane ka jylla.
Kumba ngi tip ba ka Meghalaya ka dei ka jylla kaba la tap byllen da u riewngeit Khristan, hynrei kaba lyngngoh pat ka long ba ka jur bha ka jingsngew iapher jait iapher kynja bad ka jingiapher niam kaba la lam sha ka jingsyier ka shong suk shong sain ia jaitbynriew rit paid kiba shong ha ki shnong ki kyntoit kane ka jylla.
Ha kane ka shithi ka East Student Union ka la pynpaw ia ki katto katne ki jingjia na ka daw ka jingsngewiapher niam iapher kynja.
Ha ka snem 2001 ka la don ka jingpyrshah na ki katto katne ki nongialam ka niam Khristan kaba ha ka kyrteng jong ka Dorbar shnong, ka pyrshah ban thang ia ka met jong u Lt.
Pharsaited Buhphang namar ba u dei na ka niam tynrai.
Ha ka snem 2002 u nongtrei ba ha khmat jong ka seng Social Worker uba dei ruh u nongialam ka seng Khasi u Bah Rijoy Sing Kongshah u la shah rahbor, namar ba u la leit bud ia ka niam tynrai.
Katto katne ki kynhun ki la pynpra ia ka jaka leh niam ha u Lum Sohpetbneng, ka jaka kaba ki riewngeit ka niam tynrai ki shait pynlong ka jingiaid pilgrim.
La don katto katne ki kynhun kiba la khang pyrshah ia ki riewngeit Hindu ban leh niam ha u Mawjymbuin kaba don ha Mawsynram.
Ka la don ruh ka jingia ieng ialeh pyrshah ha kaba ka kynhun ki riewngeit Khristan ka la khang pyrshah ia ka kynhun ki riewngeit ka niam tynrai ban thang ia ka met u nongialam ka seng Khasi, ha ka jaka thang kaba don ha Mylliem.
Ka shnong Kongthong kaba don kumba 80% ki riewngeit ka niam tynrai, myn ha ka snem ba la dep ki la mad ka jingshah thombor na ka kynhun ba la ialam khmat da ki nongialam ka niam Khristan ha kaba ki la pynpra ia ka jaka leh niam jong ki.
Dang shen ka Jaintia Students Union ka la shah pynthame na ki nongialam ka niam Khristan ban pyrshah ia ka jingbuh ia u blei Ganesha ha NIT Campus Shillong kaba la buh ia ka mynsiem khohnioh ha ka imlang sahlang.
Kane ka shithi ka ong shuh shuh ba tang namar ba ka Meghalaya ka dei ka jylla Khristan, ka sorkar bad ki pulit kim ju shim khia ia kum kine ki case bad um ju don ki bor kiba paka ban khmih ia ki Office sorkar ki skul bad ki college bad wat ha ki jaka paidbah.
Lada ka jingthang ia ka met, ka jingbuh ia u blei Ganesha, ka jingbud ia ka niam tynrai ka long ka kam beain lane ka long pyrshah ia ka jinglaitluid ha ka rukom mane blei te balei ba ki Missionaries Khristan ki lah ban khring sha ka jingngeit jong ki haduh mynta, balei ba ki skul bad ki College Khristan ki buh ia u statue u Jisu bad ialap ia ka niam Khristan ha ki jaka pule, balei ba ki Office sorkar ki buh ia ka dur u Jisu ha ki kamra jong ki, balei ba ka North Eastern Hills University kaba pdiang ia baroh ha la ki jong ki jingngeit, pynban ki dang don ki kam ialap hapoh ka campus ba la ialam da ki nongialam ka niam Khristan ban Khring sha ka jingngeit jong ki, balei ba bun ki kali sorkar ki buh ia u statue bad ka dur u Jisu, balei ba ha man la ki dong bad ki jaka paidbah ha Shillong la pynieng ia u statue u Jisu Khrist.
Ha kane ka shithi ba la thoh da ka kyrteng U bah HG Nongrum President bad U AC Sangma, Secretary, ka East Student Union ka pynpaw ka jingbynniaw kaba khraw lada kano kano ka seng khraw paid ka lah ban thombor ia ki rit paid, te ka jingsynshar paidbah ha ri India kaba la ju pynshong nongrim baroh shi katta ha ka jinglaitluid ha ka rukom synshar bad ha ka mane blei ka la pynbakla noh haba ngi khmih ia kine ki jingjia kiba la jia ha kane ka jylla, te ngi kum ka Union ngi dawa ba ki bor ba halor kin shim da ki lad ban pynshitom tyngeh ia kine ki Student Union, ki iingmane bad ia ki nongialam ka niam  Khristan khnang ba ngin lah ban pynneh ia ka shong suk shong sain ha ka imlang sahlang.
Ka dei ka jingkynnoh tang bn pynthohbria iaka niam khristan, bad ki shim kabu jait ba ki (Hindu) don ka bor synshar.
Ym slem shuh ngi ki khristan ngin mad iaki jingeh bakhraw ha Meghalaya namar ba ngim burom shuh iaka Jing ngeit kiwei pat ki bym dei khristan.
Kane ka dei ka jingkynnoh bym don nongrum haei haei ruh, ka dei tang ka khubor wanrah jingkulmar haka imlang sah lang, hangno ju don’t ta ka jinglehbor thombor ngam ju ioh sngew hynrei ka dei tang ka tien thawnang jong kine.
ki riewharam mimok ne haram mi klat khlem jingmut, da pyrkhat sani ko rangbah shwa ban kren wat, ju thaw jingkulmar khlem nongrum….
Ka ksow poh jait kum kita roh nang ban wanrah kloi por sang mo mia roh ban thoh sa ia kata.
Ba men da thoh shithi iaki khappud jong ki jaidbynrow jong ngi ki hynniewtrep te hooid mia.
Balei ba Tang ki hindu ki don ka bor Synshar ngi ki khristan ngim don ngim lah seh khamtam hangne Ha ri khasi lade.
Shillong:  Ka KSU Mawlai Circle lyngba ka jingtrei shitom jong kawei na ka tnat treikam jong ka KSU Mawlai Mawroh Unit, myn hynnin ka sngi,  ha ka por kumba 2baje 2shiteng nohphaisngi sngi,   ka la iohkem noh ia 5ngut kiba kynthup lang bad nongdie.
Hadien ba la suba bad ishankhmat iaka rukom iaid rukom ieng jong kitei ki briew na ka liang ki dkhot jong katei ka shnat treikam ki la bat iaki bad mardor ki la pyntip sha ki pulit jong ka Pasteur Beat house ba kin leh iaka ba donkam.
Hadien ba lawan ki pulit na Pasteur bad jong ka tnat Narcotics la pynlong ia ka jingkhynra ia ka met jong ki bad ha katei ka jing khynra na ka met jong u Khrawbok Pamthet 25snem na Mawlai Nongpdeng uba la suba ba u dei u nongkhaii la ioh ban kurup ia u drug uba poi ka jingkhia kumba 0.
94grams ryngkat ka pisa kaba don ka long T.
16,590 ia kaba la suba ba ka dei ka pisa kaba u ioh na kaba die drugs,katba na ka met kitei ki 4ngut kata na u Bokstar Syiemlieh 23snem na Umiam Nongsder,u George Nonglait 26snem na Wahingdoh Block 1, U Aman Sunar 20snem na Laitumkhrah Upper New Colony bad u Evenzar Basaiawmoit 30snem na Wahingdoh Block 2, kiba suba ba ki dei tang ki nongdih kiba thmu ban leit thied ym shym la ioh ei ei, lait noh tang ka pisa kaba long T.
2,730 tyngka.
Hadien ba ladep ban leh iaki test baroh la pynshisha ba utei u powder uba ioh naki u dei u drug uba bun na ki khun samla bad ki hep kiba rit ki shait pyndonkam bha.
Kumta naka liang jong ka KSU Mawlai Circle kam sngew don jingmut  shuh ban sneng ne ban pylong ia kita ki jingai jinghikai ne ki jingialap pyrshah drug, hynrei nangne shakhmat kan nang bthah ia baroh ki Unit kiba don hapoh ka jylli treikam jong ka Mawlai Circle ba kin long kiba peit bad ban ialeh pyrshah ia kum kitei ki jaitkam kampher la un dei tang nongdih ne u nongdie ruh.
Ha kajuh ka por na ka liang ka Circle ka khot kawer ia ki Dorbar Shnong Seng Longkmie bad Seng Samla jong ki shnong bapher bapher kiba don haka shnong Mawlai ba kin ai ia ka jing iatrei lang kaba radbah khnang ba ngin lah ban iakhun ia utei u jingdih uba long ka jinghiar thma kaba jar jar jar ia ka jaitbynriew hi baroh kawei lyngba ki khun samla bad ki hep barit,pynkut ka kyrwoh na ka KSU Mawlai Circle.
Shillong:  Ki nongtrei ka Meghalaya EMRI Workers Union (MEMRIWU) ki la byrthen ba ki lah ban iakhih da kaba shah thngan syndon lada ka sorkar jylla ka iai mynthi ia ki jingdawa jongki.
Ka jingiakhih jongki ka la sdang naduh ka 30 tarik Nailur ba la dep bad ka la iaid haduh mynta ka sngi.
Kine ki nongtrei kila iashong miet bad sngi ha ïing dara ba ki shna ha phyllaw ka kompeni GVK EMRI 108 ha Lawmali, Shillong.
U president ka seng u bah Roipar Kharraswai u la ong ba sngew lyngngoh ba ka sorkar ka la niat sha ka kompeni ban pynbeit ia kane ka kam watla ka dei ma ka, kaba ai pisa ha kaba ka kompeni lei ka dei tang ka nongpyniaid.
“Lada ka sorkar ka dang iai mynti, ngim banse ban iakhih ruh da kaba shah thngan", la ong u bah Roipar.
U la ong ba jingiakhih ka la wanrah ka jingduh nong shibun ia ki paidbah, ia kiba iakhih hynrei kaba ioh nong ka dei beit tang  ka kompeni kaba la pyntreikam da ka nongrim ba khlem trei khlem ioh bai nong.
U la ong ba ha ka jingshisha ka la don ka jingiapynbeit ha ka jingialang ba la don lang u myntri sorkar mynshwa ba ka kompeni ka dei ban pynneh ia kaba ju long ban nym ot ia ka jingsiew  ha kaba u myntri ula ong ban iaklet ia kaba la dep ha ka por ba iakynduh hynrei ka bor pyniaid  kam sngap bad ka ot beit.
“Ka jingiakhih kan nang iaid bad ka jingiakhih ka lah ban long sha ka jingiakhih shah thngan.
Na ka liang ma ngi ngin nym ailad ia ka bor pyniaid ban thom bor", la ong u bah Roipar.
Ha kajuh ka por, ka kong Susan Lyngdoh kaba dei ka secretary ka la pynpaw ka jingsngew nguh ia ki paidbah ki sengbhalang kiba la wan ban iarap lem ia ki da kaba noh synniang da u khaw, ka lyer shet ha kine ki sngi ba ki la iashong iakhih ha katei ka jaka.
Ka la pynpaw ia ka jingsngew bynniaw ia ka jingleh mynthi ka sorkar haduh kine ki sngi.
“Ka jingiakhih ka la poi sha ka sngi ba shiphew hynrei na ka liang ka sorkar jylla kam shym ai kano kano ka jubab", ka la ong.
Ka la ong ba ka la don shibun ki jingeh haba iasah ha katei ka ïing dara namar ba la shu iasah katba long.
“Ngi sngew synei ba ka la ktah ia ki paidbah naduh ba la sangeh ban treikam.
Kyrpad ba ka sorkar kan leh kloi ban pynbeit ia kane ka jingeh namar ba ki paidbah ki iakynduh jingeh khamtam kiba duk kiba shitom", ka la ong bad bynrap, “Ka kompeni kam siew ruh ia ka jingtrei palat ne overtime",.
Ka la kyrpad ia ka sorkar ba kan sngap ia ki jingdawa jong ki ban pyndep noh hynrei lada ka sorkar kam sngap ka jingiakhih kan long beit khlem buh por.
Ka la ong ba ka kompeni ka dei ban mih noh na kane ka jylla bad ka sorkar ka dei ban shimti ban pyniaid hi ia kane ka kam kumba ka la leh ia kiwei.
Kumba 200 duna eiei ki nongtrei ha kane ka kompeni kila iakhih khlem pud da kaba iashong ha phyllaw ka ophis ka GVK EMRI ha Lawmali, Shillong da kaba shna da ki ïing dara.
Ki nongialam sengbhalang, ki politishian kila leit ban ai mynsiem ia ki nongtrei ka GVK EMRI 108 kiba dang iakhih mynta ha phyllaw ka ophis jong kane ka kompeni ha Lawmali.
U nongialam ka UDP u bah Egenstar Kurkalang, u MLA ka KHNAM na North Shillong bah Adelbert Nongrum, ki sengbhalang kila  la leit ban ai jingkyrshan ia ki nongtrei ka GVK EMRI 108 kiba iakhih ha phyllaw katei ka jaka.
Shillong: Ka Meghalaya Athletic Association (MAA) ha ka sien nyngkong kan leit ban shim bynta sha ka 59th National Open Senior Athletic championship ha Ranchi Jharkhand ka sdang naduh 10 haduh14 tarik mynta u bnai 2019.
Ka MAA ka la sei ar ngut ki nongialehkai u Dising Phawa,West Jaintia ha ka jingiakhun ba 3000 mt ba la khur takma ksiar ha ka iakop 1500mts U-20, bad Batsrang Sangma ha ka 5000 mts ba la paw ha ka iakop mareh ba jngai bad bun ki jingiakop mareh half marathon na Tura.
Ia kane ka kynhun yn ialam da ka manager cum coach ka Babira Momin na ka tnad ialehkai ka jylla.
Katkun ka kyrwoh ba la phah da bah Finely Pariat Secy ka MAA ula ong ba kane ka dei sien banyngkong ban kyntiew ia ki khynnah ka jylla ha ka jingialehkai ban pynkhreh ia ka National Game 2020.
Na ka liang ka synjuk ka kitbok ia ki nongialehkai ba kin lah ban ialehkai bha ban wanrah burom ia ka jylla da ka nam jop.
Shillong:  Ka Youth Development Cell (YDC) jong ka Meghalaya Football Association ka la sdang ia ka prokram jied khynnah ialehkai U-17 Junior Team na ka bynta ban leit iashim bynta ha ka lympung ialehkai Football National Junior Championship jong ka AIFF ka ban long ha u bnai Nohprah.
Ka YDC ka la shim khia ban pynlong kham kloi ia kane ka prokram na bynta ban ioh pynkhreh kham bha ia ki khynnah ialehkai watla kadei ka por ba ki khynnah ki bun kam ban pynkhreh na ka bynta ki final eksam.
Ka MFA ka la pynshang ban lum ia baroh ki khynnah na ki District kiba la pyniasoh ban ioh ia ki khynah ba kynsai hynrei ki don tang khyndiat ngut kiba la wan iashim bynta ha ka prokram.
Na ka liang ka MFA ka la pyntip ba kan pynlong biang ia ka jingjied khadduh kynthup ki khynnah ba la dep ban jied na ka kynhun ialehkai Subroto Cup ba dang shu dep shen bad na kiwei ki District.
Ka prokram ban jied khynnah kan long ha Tura.
Nongpoh:  Ka Sonidan Sports Club lem bad ka Lumniwar Sports Club, ki la long kum ki kynhun kiba la poi sha ka thup jong ka Phainal ha ka Ri Bhoi League Championship 2019, ka lympung ialehkai football kaba la pyniaid da ka Ri Bhoi District Sport Association (RBDSA).
Lah ruh ban kdew hangne ba kitei ki ar kynhun kiba la poi sha katei ka thup jong ka Phainal, ki dei kiba la mih na ka Mawhati Zone bad kiba la pynliem lut ia baroh ki kynhun ialehkai, kiba la mih na Umsning Zone, Bhoirymbong bad Nongpoh Zone.
Ia katei ka phainal, kaba na RBDSA ka la pynbeit ba kan pynlong ha ka 11 tarik mynta u bnai ha ka madan ialehkai ka shnong Umdihar, ha kaba ka kynhun ialehkai jong ka Sonidan SC kan  iakhun pyrshah ia ka Lumniwar SC, na ka bynta ban pynthikna ialade kum kita ki kynhun kiba khlain tam ha Ri Bhoi.
Na ka liang ki bor pyniaid ka RBDSA, ka la nang pynkhreh shaid shaid ban pynlong ia katei ka jingiakhun ia ka phainal kaba shongkun bad kaban sah jingkynmaw hadien ba la lah ban pynkhie im biang ia kane ka lympung ialehkai football kaba heh jong ka district hadien ba ka la jah noh shipor.
Haba ia kren bad ki lad pathai khubor, u Bah G.
S Shadap kum u Senior Vice President ka RBDSA, u la pynpaw ia ka jingkmen ba sa shisien pat kane ka lympung ialehkai jong ka Ri Bhoi League la lah ban pynlong ia ka hadien ba ka la jah shipor hynrei ha kane ka kynti da ka jingiatreishitom lang jong baroh ki nongkitkam ka synjuk la lah ban pynlong ia kane ka lympung ialehkai football kaba jop bad kaba shongkun.
U la pyntip ruh, ba ka RBDSA ka la pynkhreh bha ban pynlong ia ka phainal kaba itynnad bad kaba shongkun ia kaba la buh ha ka 11 tarik mynta u bnai ha madan Umdihar, ha kab u Bah Banteidor Lyngdoh, Myntri ka tnat ialehkai sport ka jylla un wan ban long kum u kongsan ha ka jingiadonlang ruh kiwei kiwei ki riew pawkhmat kynthup naduh ki MLA, ki MDC ka Ri Bhoi District, ki heh ophisar bad ki rangialehkai ba pawkhmat ka jylla kin wan ban sakhi ia ka jingpynhap pyrda ia kane ka Ri Bhoi League 2019.
Namarkata, na ka liang ka RBDSA ka kyntu ia ki paidbah ha Ri Bhoi, ba kin wan ban sakhi ha katei ka sngi, kaba yn pynkut noh ia ka Ri Bhoi League Championship 2019.
Shillong: U bah Lambor Malngiang, u ba dei u  Chairman jong ka Meghalaya State Planning Board (MSPB), u la ong ba na ka liang jong u, un ym leit ban ialap ilekshon na bynta jong no jong no ruh ha kane ka ilekshon MLA shiteng samoi ha 26-Shella Konstitwensi ka ban long ha ka 21 tarik mynta u bnai.
Utei u MLA shimet u ba don lang ha ka sorkar Meghalaya Democratic Alliance (MDA) u la pynpaw ba na ka liang jong u, u kwah ba ka jing jop kan wan sha u  kyrtong ba don lang ha ka sorkar MDA bad kitei ki long u kyrtong jong ka UDP bad jong ka PDF bad u kyrtong shimet.
Haba pynshai halor ka United Progressive Forum (UPF), u bah Lambor u la ong ba kane kam dei ka seng sain pyrthei, hynrei ka dei ka tang ka  kynhun.
U la ong ba lada u leit na ka bynta u kyrtong ka party UDP, ka la shitom ban kiar, namar ba u don ka jingiadei kaba jan bad ka iing ka sem jong u Dr Donkupar Roy  (bam kwai ha dwar u blei), lada u leit na ka bynta u kyrtong ka PDF, kam bha namar ki ia don lang ha UPF.
Kumta u la rai ban nym leit ban ialap na ka bynta jong no jongno ruh.
New Delhi: Ka  Reliance Jio ka la pynbna mynta ka sngi, ba kito kiba don ia ki number Jio, kin hap ban siew hynriew pisa shi minit, lada ki iakren ia kiwei pat ki number, kiba kynthup ia ki number  Airtel, Vodafone-Idea, BSNL bad kiwei.
La iathuh ba katei ka dei kaba ki khot ka  Interconnect Usage Charge.
Ka Jio, ka ai ruh ia ki plan, ha kaba ki nong pyndonkam Jio, ki lah ban shim.
Rs 10 plan will offer 124 minutes of IUC minutes to non-Jio numbers and 1GB data.
Rs 20 plan will offer 249 minutes of IUC minutes to non-Jio numbers and 2GB data.
Rs 50 plan will offer 656 minutes of IUC minutes to non-Jio numbers and 5GB data.
Rs 100 plan will offer 1,362 minutes of IUC minutes to non-Jio numbers and 10GB data.
Shillong: Ka Legal Rights Observatory (LRO),  ka dawa ia ki bor pyniaid jong ka East Khasi Hills District, ia U Chief Secretary, ban weng noh ia ki jingthoh Baibl na Mawphlang CHC, kaba don ha East Khasi Hills District.
Ka khubor, kaba la pynmih da ka North East Now, ka iathuh ba katei ka dei ka seng, kaba la ialam da U Vinay Joshi, u nongtrei barim ka RSS, ka la dawa ha ki khyndiat sngi ba ladep, ia shibun ki mat kiba long pyrshah ia ki Khristan ha ka Jylla.
“Ha ka jylla kum ka Meghalaya, ha kaba ki don 25 percent, ki bym dei satia ki Khristan, kumta ka jing leh khristan palat, ka buh jingma shibun eh" ong ka email, ba la phah sha ki heh sorkar Jylla.
La pyni ia ka jingthoh kaba la shim na ka lynnong U Jeremaiah, 33, ha kaba la thoh “To khot ia nga, te ngan phai ktien ia me bad ngan pyni ruh ha me ia kiei kiei kiba khraw bad kiba eh, ia kiba mem tip".
La dawa namarkata, ba dei ban weng noh mardor ia katei ka jingthoh na katei ka hospital Sorkar.
Shu ai jingmut ia ki LRO ba ka jingphah weng Jong ki kam don jingmut , namar ka khlem dei ka kyntien ba sniew , ban shu bishni ia kiwei kam ju bha khamtam haka Ri ba AI laitluid ban mane ha la ka jingngeit.
Kan bha shibun lada ma ki ruh kin shu ai lang ia ki qoutes na ka Bhaquat Gita , ne ngin buh Ruh ki qoutes na ka Quran, bad kiwei kiwei kane Kan pyni ia ka jingieid bad ka jingsuk.
Lada Kum ba kwah ma ki pat ka long kum ba kwah ia ka jingsniew  ban sdang.
Ka jingphah weng pat ka JSU ia u Ganesh ka don jingmut mo lada pyndonkam da ka logic jong me?Balei ba kyrshan ia ka jingweng ia ki idol jong kiwei ki niam bad iam pat lada phah weng ia ka kotbah na ki jaka sorkar?Ka niam jong lade ka don hajrong jong ka secularism mo?Ka India ka dei ka ri secular, ym don jaka ia ki kotbah, ki idols ha jaka sorkar.
India as such ka dei ri secular.
Ka sorkar India kam Don niam.
Na kata ka daw ki jaka sorkar baroh Kim dei ban buh I eiei ba dei Jong ka no ka no ka niam.
Nga kyrshan ia kane.
Kat kum ka riti synshar jng ka Ri India jongnggiii….
Kam Don Kano Kano ka jongkdew bn Weng Noh iaki jingthoh sa tang Lada ki dei ki ‘tiensniew te hooid’ kn…Nga te Ng Chu Ong bt nmar ngi dei ki Chakri haei???? Ngin hap kohnguh btUnlike America, we still haven’t understand the true meaning of secularism.
‘In God We Trust.
’India is a secular state…donhok ban mane blei.
tangba kamdei pat  ban ktah ia ka imlang sahlangKum ba nga kyrshan ia ka demand ban weng ia u idol Ganesh na NIT, ia Kane ruh mga kyrshan.
Une u reporter ruh kumno u thoh ba ka dei “ka jingpyrshah ia ki kristan"? Lada kata ka logic, ka demand ban weng ia u Ganesh kam dei ka jingpyrshah ia ki Hindu mo?Ka India ka dei ka ri secular, kam dei ban don ki jingthoh niam, kot niam lane ki idols ha ki jaka sorkar.
Ngam smgewthuh ba balei kine ki " Kristan" ki pyrshah ia u Ganesh ha NIT bad ia ïam pat lada phah weng ia ki jingthoh/kot bah jong ki na jaka sorkar? Jingarsap mo?Kita ki JSU bad ki RSS ki khlain bat ktien palat Kum ki" secularism  state / people ba shisha, tang na ka daw u Ganesh na NIT ba la weng Noh !Ha peit Sha bar ka jylla meghalaya ha duh katno ka Jing shah thombor ki Kristan ha ki ( RSS,VHP, Bajranddal,ia ki skul ,ki hospital,ki iingmane,ki dur mot jisu,la pyn jot pyn pra Bad la pynbor BN leh da ki cultures ne ki costom Hindu.
Hato ki ta ki JSU,RSS ki dang sngew dei hi mo BN Ong ba ka meghalaya Lane ka India ka dei ka secularism country? Ka Jing BN beIN ia ki Kristan ka jur bha namar ba jur bha ha ki jaka ba khlain kum ki ne ki Seng ka ba Ong " ka Jing sniew ka kyrtoh lyndet Sha lade"#lada ma ki ki leh ki sngew Beit ba ka biang bad ka kit Jing mut# ha ba ki kristan  ki leh kumjuh Kum ba ki ruh ki leh ki sngew ba la lah long palat.
Balei  ba ki wan tuklar ia ka kam Jong ngi ki khristan hangne Ha ri meghalaya ki don hok au ban phah weng ia kita ki jing thoh balei Tang ba phah weng ia uta u Ganesh mut wan leh trai jaka mut wan tuklar da u dkhar shi sngi Kidei kiei ban Batai stad kumta da sngew kwah buh plt ruh Leit buh sha shong lade kn Kim lah seh.
Shillong:    U Chairman ka Meghalaya State Planning Board u bah Lambor Malngiang u la pyntip  ba ha u bnai Naiwieng, un leit jurip ia ki jaka ki ba la ioh skim lyngba ka Aqua Mission ban shna pung ban ri dohkha.
Ha ba ia kren bad ki nong pathai khubor u bah Malngiang, u la ong  “Ngan leit jurip hi da lade ha u bnai Naiwieng khamtam ia ki to ki jaka ki ba la bei haduh 25 haduh 30 lakh ban leit peit hi katno na kito ki jaka ki la lah ban pynmih ia ki dohkha.
Kumba long mynta kumba 27 hajar ki pung kiba ka sorkar ka la thmu ban ai jing iarap ban shna ia ki pung bad ban ri ia ki doh kha ha kaba kumba 19 hajar ki ladep shna ia ki pung dohkha.
"Ha lor ka jing pynkylla ia ki jaka rep sha ki jaka ban shna ia ki pung dohkha u bah Malngiang u la ong   ba ka jing shna ia kine ki pung dohkha ha ki jaka ki ba mih bha ki mar rep ka ktah ia ki jaka rep, khamtam ha ki thain jong ka Ribhoi District.
“Na ka liang jong ngi  ngin hap ban shim khia ha lor kane ka liang khang ba kan ym ktah ia ki jaka ki ba pynmih bun ia ki mar rep ngi hap ban pynkylla ia ki ain (rule) ban iada ia kine ki jaka" ong U bah Malngiang.
Halor ka jing kylli ba hato don ne em ka jing pyndonkam bakla ia ka pisa ha ka ba ki la dep ioh ia ki pisa, hynrei kim shym la shna ia ki pung ne khlem da ri ia ki dohkha u la ong  “Ka dei ka kamram jong nga ba ngan leit jurip hi khnang ba ngan tip ia ka jing pyndonkam bakla ne pyndonkam bha ia  kane ka skim Aqua Mission kat mynta ki don ha duh 8 hajar ki pung kiba dang shna ngin leit ban jurip ia ki ne ki pung ban shim khia halor ka jing don  ki dohkha lane ki don ki pung ha  kito ki  district ki ba la don haduh 500 ne 1000 ngut ki ba la ioh jing iarap na ka ne ka Aqua Skim"  ula pynkut.
Shillong: Ka kynhun myntri sorkar pdeng ba la pyniaid da u Myntri Rangbah duh ka ri, Narendra Modi mynta ka sngi ka la mynjur ban pynlait ia ka jingsiew kaba dang sah jong ka Dearness Allowance (DA) sha ki nongtrei sorkar pdeng bad ka Dearness Relief (DR) sha ki nongbam penshon naduh ka 01 tarik Naitung, 2019 kaba la pyni ka jingkiew kaba 5% na ka dor kaba mynta kaba long 12% jong ka Basic pay/Pension, ban pyniahap dor bad ka jingkiew ki mar ki mata.
Kane ka jingpynkiew kalong katkum ka jingai jingmut ka 7th Central Pay Commission.
Ka jingktah ia ka pla pisa na ka liang ka Dearness Allowance bad Dearness Relief kan kot sha ka T.
15909.
35 klur shi snem bad T.
10606.
20 klur ha u snem mang tyngka 2019-20 (na ka bynta phra bnai naduh Naitung, 2019 sha u Rymphang, 2020).
Kane kan pynmyntoi ia kumba 49.
93 lak ki nongtrei sorkar pdeng bad 65.
26 lak kiba bam penshon.
Kane ka pynpaw ia ka jingkiew ha ka Dearness Allowance ia kaba la buh ba ka la kot sha ka T.
8590.
20 klur ha ka shi snem, bad T.
5726.
80 klur ha u snem mang tyngka ba mynta jong u 2019-20 (na ka bynta 8 bnai naduh u bnai Naitung 2019 haduh Rymphang 2020).
Ka jinglut ha kaba iadei bad ka Dearness Relief sha kiba bam penshon la antad ba kan long T.
7319.
15 klur shi snem bad T.
4870 klur ha u snem mang tyngka ba mynta.
La siew ia ka Dear Allowance/Dearness Relief sha ki nongtrei sorkar pdeng bad kiba bam penshon ban pyniahap bad ka jingkiew dor.
Ia ka Dear Allowance/Dearness Relief la pynthymmai arsien ha ka shi snem naduh 1 tarik Kyllalyngkot bad 1 tarik Naitung.
Shillong: Ha ki 24 kynta ba ladep, ka jinghap slap ha Umiam, ka poi sha ka 29.
4 millimetre, katba ha katei kajuh ka kynta, u slap u hap tang 0.
1 ha Shillong, katba ka Sohra pat ka rang ka bneng.
Ka jingshit kaba jur eh ha Umiam, ka long 25.
4, katba kaba khriat eh ka long 17.
2 degree.
Ha Shillong, ka jingshit ka long 21.
9 la 13.
7, katba ha Sohra, ka jingshit jingkhriat ka long 25.
2 la 16.
3.
Ka Confederation of Meghalaya Social Organisation ka kwah ban pynkynmaw ia ka sorkar Jylla Meghalaya ka pynkynmaw ba  kumno kumno ha une u bnai Risaw ka sorkar ka dei ban wanrah noh ia ILP system ha ka Jylla Meghalaya bad ngi khmih lyngti ba kan leh ia ka ei kaba ka la kular ba kan tynsat bad pynrung ia ki bor jong ka  ILP ha ka Meghalaya residential safety and security Act.
Ka CoMSO ka la long kaba la pynkhreh ban ia treilang lang bad ka sorkar ban pynbeit bad pynjanai ia ki Rules kumno ban pyntreikam ia ka ILP ha ka Jylla bad ha kajuh ka por ngi la long ruh kiba la pynkhreh ban pynlong ki jingiakhih ba tyngeh lada ka sorkar ka dang buhteng ia kane ka kam.
Ngi la leh la ka bynta ban ai jingmut bad ban ai por ia ka sorkar ba kan leh ia kaba donkam bad mynta ka  kam ka sah sa ha ka sorkar.
Ha kine ki khyndiat sngi , na ka liang ka CoMSO ka la ia kynduh ia ki Minister , ki Nongialam jong ki kynhun ba don ha ka sorkar bad kumjuh ruh wat ia ki MLA ki don ha ka opposition.
Ngi la pynsngew ha ki ba ka Jylla ka la donkam kyrkieh ia ka ILP khamtam eh hadien ba ka Assam ka la dep ban pynbna ia ka thup kyrteng ha ka NRC bad ha u bnai December kan kut ka por ban ailad ia ki poiwir ban iasaid na bynta ia lade.
Kumjuh ruh na ka daw ba Ka sorkar kmie hapoh ka jingialam ka BJP ki la Rai kut ban pyntreikam noh ia ka CAB.
U Amit Shah (Union Home minister ) hadien ba u wan na Mizoram u la kren shai ba ia ki lai tylli ki jylla ba don ia ka ILP, yn buh kyndon kyrpang ia ki  ha ka Cab ban lait ka jingrung ki poiwir.
Ka mut ka sorkar kmie kan burom tang ia ki jylla kiba dang burom ia lade bad kiba dang kwah ban iada ia lade na ka jingrung ki poiwir ,  Ia kito ki jylla  ba ka shyntur ka pyrshah CAB katba ki kam pat ki iada poiwir mynderri ka BJP imat kan nym map ban Kan pyntreikam beit ia ka CAB ha Kita ki jylla.
U Amit shah u kwah ban phah ka khubor ba lada ki jylla ki kwah ban lait na ka CAB ki jylla kin pyntreikam noh ia ka ILP.
Te ka Meghalaya ka dei ban kyndit ban pyntreikam noh mardor ia ka ILP  ban lait na ka CAB bad ka kti ki poiwir ki mynderri.
Ka Jylla Manipur ka la dep pass ia ka Manipur people protection Bill 2018, ka Assam nalor ka NRC  Mynta ka dang pynkhreh shait shait ban ia kren lyngba ka High level committee halor ka clause 6 Jong ka Assam Accord kumno ban iada ia ki Trai Ri  bad wat ka trai muluk ka Tripura ki dang pynrhem ka Jingdawa ia ka Twipraland ( ka jylla ki Riewlum ) la ka Jong.
Kine ki jylla ki la pynpaw Shai ba ki dang kwah ban iada ia ki Riewlum.
Katba sah  ka long ba sa ka Meghalaya Kan pynpaw ki Kam Jong ka ba Ka dang kwah ban iohi ba ia ka jylla yn dang longtrai bad dang synshar da ki Trai Ri lajong.
Kam  don jing iapher ban shah synshar ha ki Barri na Bangladesh Lane ha ki heh paid poiwir bar jylla.
Ngin long hi ki mraw ha la ka Ri Lada ngi la shah tyllep noh ha ki poiwir.
Te Lada ka sorkar ka pyrshah ia CAB ka dei ban pyntreikam noh ia ka ILP namar ka jingpyrshah ia ka CAB bad ka jingpyntreikam ia ka ILP ka mih na ka juh ka sain pyrkhat bad kata ka long ban iada ia ki Trai Ri ha la ka RI.
Khublei shibunSd/Robertjune KharjahrinChairmanCOMSO.
Shillong:Mynta ka sngi kan don ka jingialeh kai kynjat bol paralok (friendly match) ha pdeng ka team India bad ka team Northeast united  ka ban sdang ha ka 7.
30 janmied ha  Sarusajai Stadium ha Guwahati.
Halor katei ka phang ngi ka shnong Mawbidong kaba peit bad khmih ia kane ka jaka ba itynnad bad kaba khring bha ia ki ban jngohkai(tourism) hajrong Lum Tyngngaw kaba don ha syndah ka Shnong Mawbidong, South West Khasi Hills District.
Une u Lum Tyngngaw ulong uba jrong  bad sawdong sawkun ki jingitynnat kiba lah ban khring ne iapmat lyngba ki jingitynnat haduh katta katta.
HALOR UNE LUM: Une u Lum iohi ia ka Shnong Mawsynram, ia ki shnong ka Hima Malai Sohmat, iaka wah Um-ngi, WahKynshi, ia kiba bun ki Shnong ka South West Khasi Hills, ki jaka Rep jaka riang kum ki diengkwai, ki Sohmarit, ki dieng Sohñiamtra, ki synsar, slatyrpad, diengsohphnat, kiwei² ki jait jingthung dieng, ki siej bad wat iaki shnong jong ka Ri Bangladesh.
HATRAI  UNE U LUM: Ha trai une u Lum don ka shnong Mawbidong, Manad, Lummawbah, Pyndenlyngdoh, Ka wah Um-ngi, ka wah Um-it, ki wah rit babun, ki jaka Rep jaka riang jong kane ka Dongriwar bad ka khana (history) une u Lum naki tymmen hyndai kaba sngewtynnat shisha  ha kaba ka society ka don naduh nyngkong haduh mynta kumba ka long.
Kumta ka shnong ka la pynlut daka bor dalade naka bynta ban leit pynkhuid iaki kynbat, ki lynti syngkien bad ban pynbiang malu mala ia kane ka jaka khnang ba ki nongwan jngohkai (tourism) kin lah ban ioh kiew halor une u Lum bad bun bah ki nongwan jngohkai na kine ki thaiñ  bad wat kiba na Sor Shillong ruh ki don kiba la wan jngohkai ia une u Lum wat Lada ki lynti ki dang khohruh khohram bad ka Madan halor une u Lum ruh la taplut ki kynbat  kaba shu khuid tang ban lah ban iaid briew.
Ka Shnong ka pynpaw lyngba ka khyrwoh na u Bah Tanlum k.
kharai uba dei u Secretary Shnong Mawbidong bad ha kajuh ka por u dei u Secretary jongka shnong Mawbidong nga kyntu iaki department sorkar, ki bor district bad ki bor ba dei peit iaki kam jngohkai (tourism) ba kin ia phai khmat lem ban iarap khnang ba ka Shnong kan nang lah ban pynjanai bad lada ngi lah ban pynjanai ia kane ka jaka jngohkai lehse kan long kawei ka jaka jngohkai ba pawnam ha ka jylla ne wat haka Ri India.
Na u Bah Tanlum K.
Kharai, Secretary Shnong Mawbidong village.
Nangtrei bn nang pynkiew iaka thain lajong…….
Shillong:  Ka pung Polo ka la lynguh pum da ka jingpynngam blei ki riew ngeit Hindu myn hynnin ka sngi kaba dei ka sngi kut ka lehniam Puja.
Mynta u snem, ki don 242 tylli ki pandal mane blei kynthup 118 ha Khasi, 14 tylli ha Jaintia hills bad 110 tylli ha Garo Hills.
Ha Shillong la pynlong ia ka jingpyn ngam um ia ki blei thaw ha pung ha Polo ba la wan iashim bynta ki riew ngeit Hindu kynthei bad shynrang ba la sawa da ka ksing ka dhah, ka jingshad ka jingkmen.
Kumjuh ka la don ruh ka jingpyn ngam um ia ki blei ha Jaintia, ha Garo Hill.
Ia ka jinglehniam Puja la pynlong hapoh ka jingpeit ka Central Puja Committee (CPC).
Ka Central Puja Committee (CPC), kaba dei ka kynhun ki riew ngeit Hindu kiba sah ha Meghalaya.
Kane ka jingleh niam Puja ka la sdang ha ka 4 tarik bad ka la kut mynta ka sngi bad ka long kaba iaid beit iaid ryntih khlem kano kano ka jingjia.
Ki bor pulit ruh ki la pynbiang pahara ha kylleng ki jaka ba pynlong ia ka jingleh niam Puja bad la buh ruh da ki kor ring dur ne CCTV.
Ki por ba la leit ba ki green warriors ki pynkhuid ia ka wah umkhrah long Kum ba pynkhuid na ka bynta ban Bret blei ki niam Hindu.
la dei ban shna kyrpang ia ka jaka Bret blei Jong ki ym dei ban shah shuh ban Bret ha ki wah.
Ka la iaid mynta la shi taiew kynthih, ba ka mih iew ka phlim War jong U Tiger Shroff bad U Hrithik Roshan bad ha kine ki hynniew sngi ba la iaid, katei ka phlim ia shoh ia dat, ka la kamai palat ia ka T.
200klur.
Katei ka phlim, ka kamai T.
50klur ha ka sngi sdang bad ka poi sha ka T.
100klur ha ki lai sngi ba la pynmih bad mynta ka la poi sha ka jing kamai ba T.
200klur.
Hynnin ka sngi, la iathuh ba ka War, ka kamai T.
30klur bad lyngba katei ka jing ioh kamai, la khmih lynti ba kan poi sha ka T.
217.
75 klur antad.
Katei ka phlim, ka la pynrem noh ia kiwei de ki phlim, kiba iaid iew bha, jong u snem 2019, kum ka Kabir Singh, Bharat bad ka  Uri:The Surgical kiba kamai T.
200klur ha ka hynniew sngi.
Ka phlim Kabir Singh jong U Shahid Kapoor, ka kamai T.
200klur ha ka 13 sngi bad ka phlim Bharat, jong U Salman Khan, ka kamai T.
200klur ha ka 14 sngi bad kumta ka jingsted kamai, ka long mynta ia ka phlim War.
Ki EPIC lane ki dur thep vote, shen kin sa ia snoh lang noh bad u  Aadhaar bad katei ka long hadien ba ka sorkar India, ka mynjur ia ka jingai jingmut jong ka  Election Commission (EC).
Ka Election Commission, ka la thoh dang shen sha ka  Ministry of Law & Justice, ha kaba ki ai jingmut ban pyn kylla ia ka  Representation of People Act bad kata ka long ban pan Aadhar number, na kito kiba kwah ban pynrung kyrteng thep vote ialade, lane ia kito kiba la don lypa ruh.
Ha U Nailar 2015, ka Supreme Court, ka la khang pyrshah ia ka tnat elekshon, ba kan pyn iasoh ia ki dur thep vote bad u aadhar number.
Ka jingkwah ka election commission, ka long ban khanglad ia ka jing pynrung kyrteng bun tylli, da uwei u briew ban long nongthep vote bad ia kata, la iathuh ba yn lah ban khang, tang lyngba u aadhar number.
Lawai ??.
New Delhi: Ka jingrakhe ia ka  Durga Puja ka la kut bad nangta sa ka  Diwali, ka la jan poi, hynrei ka jing pynmih kali, ka la hiar shi katdei ha kine ki sngi ruh bad la iathuh ba ha U Nailur 2019, kiba bun ki kompeni die kali, ki pynhiar shibun ia ka jing pynmih kali, namar ba ki iohi, ba ka jingdawa kali ha kine ki sngi tamasa kam don satia.
Ka kompeni Maruti Suzuki, ka pynmih duna da  17.
5 per cent ha U Nailur bad kaba dei ruh ka jing pynmih duna kali, kaba la iai bteng na ka bynta phra bnai kynthih.
Ka kompeni, ka pynmih  1,32,199 tylli ki kali ha U Nailur ba ladep, katba ha u juh u bnai jong u snem ba ladep, ki pynmih 1,60,219 tylli.
La iathuh ba wat ki kali kiba iaid iew iew bha, kum ki Alto, WagonR, Swift, Baleno bad ki Dzire ki hiar bha ka jing iaid iew jongki.
Ka Tata Motors, ka pynmih duna  63 per cent drop ha U Nailur, ha kaba ka pynmih tang  6,976 tylli na kaba ju long 18,855 tylli ha u juh u bnai jong u snem ba ladep.
Ka Ashok Leyland, ka pyntip ha ka sngi thohdieng ba ladep, ba kan sangeh trei kam, na ka bynta 15 sngi kynthih ha U Risaw 2019, katba ka Bosch India, kaba dei ka kompeni kaba na Germany, ka la rai ban khang ka jing pynmih kali na ka bynta shiphew sngi ha ka shibnai, kaba sdang naduh U Risaw haduh U Nohprah, ong ka kyrwoh jong ka kompeni ha ka Sngi Saitjain ba ladep.
Shillong:   Ka lympung ialap elekshon na ka bynta ka elekshon shiteng samoi ha Shella konstitwensi kan thnem hadien ba la kut ka Puja mynta ka sngi.
La ioh jingtip ba ki nongialam jong ki party bapher bapher naduh ki nongialam ka BJP, UDP, NPP bad Congress kin hiar sha Shella ban ialap ia ki kyrtong jongki.
Ki hynriew ngut ki kandidet ba la mih madan ki kynthup ia u kyrtong ka United Democratic Party (UDP) bah Balajied Kupar Synrem uba dei ruh u khun u Dr Donkupar Roy ba dang shu khlad, u kyrtong ka Bharitya Janata Party (BJP) bah Joshua Warjri, u kyrtong ka Congress (INC) bah Batyngshain Laitmon Ryngnga, u kyrtong ka People’s Democratic Front (PDF) bah Mosjo Rockfeller Wanswett, bad 2 ngut ki kyrtong shimet, Grace Mary Kharpuri and Komen Laitmon.
Ka elekshon kan long ha ka 21 tarik bad ka jingjiew kan long ha ka 24 tarik.
Ha Shella ki don  29,582 ngut ki nongthep ne nongjied kynthup 14,844 ki kynthei bad 14,698 ngut ki shynrang.
Shillong:  Ka Meghalaya Asha Workers Union Central Body myn hynnin ka sngi, ka la pynlong ia ka jingialang ha Amlarem Block  ban ia mir jing mut halor ka jing shem jingeh bad shah iuhroit jong ki Asha ba na ki Dispensary na  Padu, Jarain, Amlarem, Pdengshakap bad Nongtalang halor ka hok jong ki, ba ki dei ban ioh  tikna ia ka pisa kaba long na ka Asha benefit scheme, ka MMBs bad  Incentive kaba ki dei ban ioh naduh u snem 2015  kat haduh mynta u snem.
Na ka liang ki Asha, ki la pynpaw ba ka jingsiew kaba ki ioh, kam ia hap shuh, ha kaba  la shu siew ia ki kat bamon.
Ki iathuh ruh ba ha ba ki la pyrshang kylli shaphang kane ka jingsiew ia ki, ka ba rit naduh u snem 2015 na u doctor ba dei peit ia ka Amlarem PHC.
Na ka liang u doctor  H.
Sengmon, u la iathuh ba ym don jingbuh record ia ka jingtrei jong ki, namar ba baroh  ki record la rah lang u Accoutant barim jong ka PHC Amlarem jong u snem 2015 bad na ka liang u doctor H.
Sengmon u la iathuh ruh ia ki, ba  u sheptieng ruh ia u accountant ban pan ia ki jingthoh jingtar (records).
Hadien kane ki la pan jing iarap noh na ki nong ialam ka Union Central body jong ki bad na ka liang ki nong ialam ha kane ka sngi ki la ong ba ia kane ka kam kin rah sha district  bad ki la pynpaw ruh ba  kin leit ban iakren bad ka tnad ka koit ka khiah  jong ka Jylla.
Na ka liang ka MAWU ki la leit buh noh da ka dorkhas ha u Director jong ka  DHS ha ka 19 tarik u Naitung 2019, ban dawa ba kin ai noh da ka ka jingsiew ka dei hok ia baroh ki Asha.
Ka Sonali Phogat, kaba dei ka kandidet jong ka seng BJP, ka la khie bitar ia ki paidbah, kiba don ha ka jingialang jongka, namar ba kim treh ban pyrta “Bharat Mata Ki Jai".
Ka Sonali Phogat, kan iakhun ia ka elekshon na Adampur ha ka Jylla Haryana bad haba kim treh ban pyrta, kumba ka kwah, ka la kylli ia ki, la ki dei pynban kiba wan na Pakistan.
“Kito ki bym lah ban pyrta  Bharat Mata Ki Jai, ki vote jongphi, kim don dor eiei ruh em.
Nga sngew lehrain, ba ki don ki nong India, kiba kum maphi" ong ka  Sonali Phogat.
Ka jingthep vote, na bynta ki 90ngut ki dkhot jong ka iing dorbar ha Haryana, kan long ha ka 21tarik Risaw bad ka jingniew vote, kan long ha ka 24tarik Risaw 2019.
Shillong: Ka kong Agnes Kharshiing, kawei na ki nongtrei mon sngewbha, ha ka jingthoh ha ka twitter myn hynnin ka sngi, ka kynnoh ba ka jingpait jong ka jaka pynlang um ka NEEPCO, ha Umrangso, ka dei na ka daw jong ka jingtih dewiong beain kaba la jia hajan katei ka jaka pynlang um, kaba don ha u pud jong ka Assam bad ka Meghalaya.
La iathuh ba kito kiba la shah rong um, kiba dei ki nongtrei jong ka NEEPCO, ki dang jah rngai haduh mynta ka sngi ruh, ong shuh ka khubor.
Ka kong Agnes, ha ka twitter jongka, ka ong “Ka jingjia ha Kopli Dam, ka dei na ka jingtih dewiong beain ha Meghalaya bad ka Assam bad lada ki bor sorkar kim leh eiei noh, kumta ka don ka jingma ia ka jingim jong ki nongtrei jong katei ka tnat bor ding".
Ka Umrangso, ka dei kaba don ha syndah jong u pud ka Assam bad ka Meghalaya bad ka dei ruh ka jaka, ha kaba ka jingtih dewiong beain, ka iaid bha ha kitei ki marjan jong katei ka jaka sam bor ding.
Shillong:   Ka jingkamai spah run u Raj Biswa bad u Punit Bisht  ka la pynlong ia ka Meghalaya ban pynliem ia ka Mizoram ha ka jingiakhun ka plate group jong ka Vijay Hazare Trophy kaba long ha Dehra Dun myn hynnin ka sngi.
Ka Meghalaya ka la kamai  316/5 ha ka 50 over shwa ba ka Mizoram kan hap tang ha ka jingkamai kaba 139 bad ka la pynlong ia ka Meghalaya ban jop da 177 run.
U Biswa u tied 134 ia ka Meghalaya  katba u Bisht u tied  103  na 76 tylli ki bol.
Ka Meghalaya ka la jop ia ka kynting pisa ka la kam ban tied ban kamai haduh 316 run bad hap 5 ngut.
Ka Mizoram kaba beh ia ka Meghalaya ka la lah ban tied tang 139 run.
Ka Meghalaya kan iakhun ia ka Uttarakhand ha ka 11 tarik.
Shillong: Ka Ribhoi Student Union mynta mynstep, ha ka por kumba 1:00 baje eiei ki la ioh kem ia ar ngut  ki nong die kynja na Iomawroh kaba ka khappud jong ka Assam bad Meghalaya.
Kine ar ngut ki ba la shah kem ki dei  U Dingborlin L.
Nonglait 38 snem ka rta bad u Albert Sangma 25 snem ka rta.
Kine baroh arngut ki dei ki ba na ka shnong Nongkhlaw West Khasi Hills District.
Katba ia u wei pat u ba dei u nongniah jong ka kali kaba dei ka taxi kamai kaba don ia u number ML 06 9204, u la ioh phet noh na ka ne ka jaka.
Na ka liang ka BBSU ki la aiti noh ia kine arngut sha ki pulit jong ka Patharkhmah Police Out Post Ribhoi District.
Shillong: Kawei ka jingjia kaba sngew sih ka ba jia mynta ka sngi ha ka ba uwei u briew  u ba la tip kyrteng kum u Atul Aroa 46 snem ka rta u ba shongsah ha Nongmynsong dong kadiang u la khlad noh ha shen, hadien ba u la shah iuh na ka trok ka ba kit ia ki blei thaw, katba ki dang thmu ban leit rakhe  ia ka Durga Puja ha polo.
Nongstoiñ, 8 Risaw: Ka Seng Khasi Student Union Mawshynrut Circle ka la pynpaw ia ka jingsngewkhia kaba jur halor ka jingshah khang tala noh ka Sub Centre kaba don hapoh ka shnong Tynhiang,West Khasi Hills kaba dei ruh kawei na ki jaka ai jingsumar kaba shakri ia kiba bun tylli ki shnong ha katei ka thaiñ.
Katkum ka kyrwoh khubor ba la phah da u President ka Seng KSU Mawshynrut Circle u Samla Armstrong Sohshang, u la iathuh ba ia katei ka Sub Centre la khang tala noh naduh ka 11 tarik u Nailur mynta u snem da ki trai khyndew kiba la ai sngewbha ia ka jaka ban tei ia katei ka Sub Centre.
Shuh shuh ka kyrwoh khubor na u tei u nongialam ka ong ruh ba ka daw halor ka jingshah khang tala noh jong katei ka Sub Centre, ka dei tang namar ka jingshah weng kam jubor jong u wei u samla u ba dei ruh u trai khyndew u ba la trei ha ka tei ka Sub Centre kum u chokidar ha ka jaka jong u kñi jong u uba la khlad noh.
La ong ruh ba u tei u trai khyndew u ba la trei ruh kum u Chowkidar ha katei ka Sub Centre ha ka jaka jong u kñi u la ioh ruh ia ka shithi thungkam kaba shipor kata naduh ka 25 tarik Nailar haduh ka 22 tarik u Risaw, hynrei ha shwa ba ka por jong u kan kut noh ki bor ba halor ki la phone ia u ban pynsangeh noh ia u bad tang hadien katto katne ba u la shah bthah ban sangeh noh u la ioh pdiang pat sa ka shithi ba u la shah weng kam noh na katei ka tnad ha kaba la thung bujli ruh da uwei ha ka jaka jong u.
Ka kyrwoh khubor ka iathuh ruh ba na ka liang jong ki trai khyndew kiba la ai sngewbha ia katei ka jaka na ka bynta ban tei ia katei ka Sub Centre bad ki la iasoi ruh ia ka jigmynjur bad  ka sorkar lyngba ka tnad jong ka koit ka khiah ha u snem 1992 bad la ia soi ruh ba kino kino ki kam kiba lait kum ka kam chowkidar dei ban ai bad thung beit da ki trai ba ai jaka khlem da pynrung sha ka District Selection Committee (DSC) bad la ong ruh ba dei halor ka jingpynkheiñ ia katei ka jing mynjur, kaba la pynlong ia ki trai khyndew ban khang tala noh ia katei ka Sub Centre.
Na ka liang jong u Samla Armstrong Sohshang President KSU Mawshynrut Circle haba iadei bad katei ka bynta u la ong ba ka jingshah khang tala noh jong katei ka jaka ai jingsumar ka la pynshitom bad pynkhuslai jingmut ia kiba bun ki paitbah jong ki hynniew tylli ki shnong ba kynthup ia ka shnong Proin, Rimardon, Tynhiang, Porla bad kiwei kiwei ki snhong ba marjan khamtam eh ka jingktah ka long ia ki longkmie kiba dei ban leit ai injekshon ia ki khyllung jong ki bad kumjuh ruh ki longkmie ba armet.
Shillong: Ki kynhun jong ki nong shong shnong jong ka shnong Khlieh Tyrshi kaba don ha west jaintia Hill District ki la wan ban pynpaw ia ka jingpyrshah ia u jingbym patiaw jong u Dolloi Elaka Jowai u bah Puramon Kynjing, u ba thmu ban jied ia u waheh shnong ka ban long ha ka 21 tarik u Risaw 2019.
Haba ia kren bad ki lad pathai khubor mynta ka sngi,  u wei na ki nongshong shnong u bah Wanbun Dkhar u la ia thuh ba ka jingpyrshah ban jied ia u waheh shnong ka long ba ki kwah ba ka Excutive menber barim ka ba la kut kapor ban trei naduh ka  15 tarik u Nailar 2019 kadei ban ai shuwa  ia ki jingkhein jingdiah ka ba dei jong ka shnong ka ba la peit da ka Excutive body ka barim ha kine ki 3snem.
U la ong ruh “Kane jingbym lah jong ka Executive body barim ban ai ia ki jingkhein jingdiah jong ka shnong khliehtyrshi ka dei ba ka don ka jingpyndon kam bakla jong ka pisa shnong.
"U la bynrap da ka ba ong “Na ka liang jong ki nongshong shnong Khlieh Tyrshi ki la pan jingshai na u waheh shnong ba rim u bah Kitbok Rymbai, hynrei na ka liang une u waheh shnong ba rim ym shem la treh ban ai jingpynshai dei na ka ne ka daw ba ki la leit ujor noh sha ka JHADC.
Na ka liang ka JHADC ka la phah ia u Dolloi jong ka Elaka Jowai u la leit ban wad jingtip ha ka 13 tarik u Nailur 2019".
“Hynrei ha ka 3tarik u Risaw 2019 u Dalloi u la pynbna ba kan don da ka jingjied waheh shnong ha ka 21 tarik u Risaw 2019 khlem da lah ban ai ia ka jingkhein jingdiah jong ka shnong kumba kwah da ki nongshong shnong.
"Na ka liang ki nongshong shnong ka Khlieh Tyrshi ki kyrpas ia ka JHADC ba kan shimkhia lang ia kine ki jingeh jong ka shnong.
Shillong: Ka Shillong, ka ioh ia ka jinghap slap ha ki 24 kynta ba ladep, haduh 22.
0 milimetre.
Hynrei ha kitei ki juh ki kynta, ka Sohra, ka duna slap bha, ha kaba ka ioh tang 1.
0 mm, katba ka Umiam, ka ioh 4.
2mm.
Ka jingshit jingkhriat ha Shillong, kaba shit eh ka long 20.
0, katba kaba khriat eh ka long 14.
1 degree, katba ka Sohra, ka long 24.
7 la 17.
0 bad ka Umiam, ka long 24.
7 la 18.
5 degree.
Lashai ka sngi ruh ka don ka jing maham, ba kan don ka jingtied pyrthat bad ka jinghap slap kaba jur ha ki katto katne ki bynta jong ka Jylla.
Ki nongtrei ha kad liengsuin jong ka Abu Dhabi, ki kyndit thret, haba ki peit ia ka passport jong uwei u briew, uba wan poi ha katei ka kad liengsuin, uba don 123 snem ka rta.
Ka jingthoh ha ka passport jong U Swami Sivananda, ka pyni ba la kha ia u, ha ka 8tarik Nailar 1896, ha Behala, India.
U Sivananda, u wan na Kolkata ban leit sha London, da ka liengsuin Ethihad bad u sangeh ha Dubai.
Lada ka tarik, ka dei kaba shisha, kumta U Sivananda, u dei uba tymmen tam haduh ha kine ki sngi.
U Sivananda, u la duh noh ia ki kmie ki kpa jongu, ha ka por ba u don hynriew snem, bad la aiti ia u, ha uwei u guru bad kumta, ula iaid kylleng ka India, kat haduh ba un shong un sah ha  Varanasi.
U  Sivananda,u dei uba ju mlien bha ban ialehkai yoga bad uba im ka jingim kaba u bud bha ia ka rukom im kaba shisur.
“Nga bam tang ka ja, ngam ju pyndei umphniang ne musli musla bad nga bam da u dai uba shet syrwa lem bad khyndiat tylli ki sohmynken" ula ong.
U Sivananda, u jrong hynriew phut ar inshi bad u thiah da kaba siang da u shylliah bad u thiah ha madan bad ka syngkhlieh jongu, ka dei da ka dieng sawdong.
“Ngam juh bam soh ne dih dud, namar nga shim, ba ki dei ki jingbam bam bad ha ka por khynnah, nga ju im bunsngi khlem bam khlem dih".
Shillong:  Ka kyrteng jong U bah Radha Mawkhlieng, ka dei kaba ki la tip lut naduh ki rangbah, haduh ki samla bad ki khynnah ha ka shnong Umniuh Tmar, kaba don ha ka thain Riwar Pynursla bad ka daw, ka long namar ba U Bah Radha, uba la don kumba 80snem antad, ula dei uwei na ki nong pynkha khyllung uba tbit bad uba la iarap sbun mynsiem ia bun bah ki longkmie kiba kha khyllung ha ka Shnong Umniuh Tmar bad ha kiwei de ki shnong kiba marjan jong katei ka thain.
Ha ka sngi Saitjain ba ladep, ki riew rangbah jong ka Elaka, ki la ia kynduh kyrpang bad U bah Radha, na ka bynta ban ai burom, halor katei ka jingshakri, kaba ula leh ia ki longkmie bad ki longiing, kiba donkam ia ka jing iarap jongu, ha ka por jong ka jingkha khyllung.
Na ka jingthoh, kaba u tah ha khmat jingkhang jongu, ha ka kyntoit Nongrim jong katei ka Elaka, la pyni, ba U Bah Radha, ula sdang ia ka kam pynkha khyllung naduh u snem 1974 bad ula pyni ia ki jingkhein kiba u iarap ban pynkha khyllung ha ka shisnem shisnem bad haba khein na kitei ki jingthoh, kiba ula buh, la lap ba ki khyllung kiba la pynkha na ka kti jongu, ki long baroh 2,732ngut bad katei ka long ha ki 45snem kynthih.
Utei u rangbah, u pyni ba ha u snem 1974, ula pynkha ia 90ngut ki khyllung bad nangta ha u snem 1975, ula pynkha ia 92ngut ki khyllung bad nangta u bteng ter ter khlem pud bad ha u snem 2017, ula pynkha ia 38ngut bad ha u snem 2018, ula pynkha ia 39ngut bad kitei ki dei kiba buh jingkhein, kiba tang ha ka shnong Umniuh Tmar, khlem da ia khein ia kiba shabar shnong.
Ha katei ka jingiakren, utei u rangbah, u iathuh ba u ioh ia katei ka sap, ym dei na kano kano ka jingshah hikai, hynrei, u iathuh ba ka dei ka sap, kaba ula ai U Blei Trai Kynrad ha u bad u iathuh ruh, ba nalor ka Umniuh Tmar, kaba dei ka shnong jongu, u ju leit ban iarap pynkha khun sha Nongjri, Nongshken bad sha kiwei de ki shnong kiba bun bah, ha kaba um ju oh dor satia ia katei ka jingleit ban pynkha khun.
Haba iakren bad utei u rangbah, u iathuh ba nyngkong eh, ula ioh ia ka sap ban long u nong khem met, ha kaba u ju iarap ban sumar ia kiba laitdoh, kiba mynsaw, kiba ur bad kumta ter ter; hynrei hadien ba ula sdang ia ka kam pynkha khyllung, ula sangeh noh, ha kaba sumar ia kiba laitdoh bad ula trei noh shibeit tang ban pynkha khun.
Ula pyni ia ki katto katne ki kot ki sla, kiba la ithuh da ki kynhun shimet, hynrei, kaba sngew bynniaw ka long ba ka tnat ka koit ka khiah, kam shym la ithuh satia ia utei u rangbah bad ym tang katta, ula kren diaw mynsiem, ba ha katei ka rta kaba 80snem eiei, um shym pat ioh wat tang ia ka skhim bam tymmen ruh.
Ha katei ka jingleit ban ai burom, la lam khmat da U bah Teibor Shabong, uba dei U Matabor ka kyntoit Nongrim, ha kaba la don lang ki riew rangbah, ba kynthup ia U bah Elbis Diengdoh bad U bah Monarch Shabong.
Ka MP jong ka seng Trinamool Congress, ka  Nusrat Jahan, ka la shah kren bein ha u nongialam ka niam Muslim, namar ba ka leit shim bynta ha ka jinglehniam Durga Puja.
U nongialam niam Muslim, uba paw khmat, ula kren bein hynnin ka sngi, ia ka Jahan, kaba dei ruh ka nongak phlim ba pawnam jong ki phlim Bengali bad u dawa ba ka dei ban kylla noh ia ka kyrteng bad ka niam jongka ruh, namar ka la pynlehrain ia ka niam Islam.
La iathuh ba U  Mufti Asad Qasmi, u nongialam niam Muslim jong ka  Darul Uloom Deoband, ula ong “Kane kam dei shuh kaba thymmai.
Ka la ju leit mane ia ki blei Hindu, wat ka hukum jong ka niam Muslim, ka dei ban duwai beit tang ia U Allah bad ka jingleh jongka, ka dei ka pop kaba khraw tam".
Utei u nongialam niam, u ong shuh shuh “Ka ia poi kha ruh shabar jong ka niam bad kumta, ka la dei ban kylla ia ka kyrteng bad ka niam jongka ruh".
“Ka Islam, kam donkam ia kito kiba shu leh Muslim bad kiba pyn jah burom pat ia ka niam Muslim" ong U  Qasmi.
Ka Jahan, ka leit sha ka lehniam  Durga Puja, ha ryngkat bad u tnga jongka, ha ka Sngi U Blei ba ladep, ha kaba ka riam da ka saree bad ka tah sindur ruh.
Na ka liang ka Jahan, ka kren shai ba kam sngew wit satia ia kitei ki jing shah kynnoh bad kren bein bad ka ong “Kitei ki jingkren ki ktah eiei ia nga.
Em kim ktah eiei ruh em".
Shillong:  Myn hynnin ka sngi, U bah Banteidor Lyngdoh, myntri ka tnat ialehkai, ula leh burom ia U Bah Hame Shaniah Suiam, uba la ioh ia ka takma ksiar ha ka jingialehkai  Point Fighting & Silver Medalist ha ka Kick Light na ka bynta kito kiba hapoh 57 kilo, ha ka jing ialehkai jong ka   X Diamond Cup WAKO World Kickboxing Cup 2019, kaba la pynlong ha Anapa Russia.
Ha katei ka jingleh burom, la don lang ruh U bah  Lorenzo Pearson Warjri, Founding Member & Hony.
Working President, Meghalaya State Kickboxing Association (MSKA).
Shillong:  Ka BJP Meghalaya ka dang ap ia ka jingtip na ka seng kmie na Delhi ba kan phah ia ki nongialam ban ialap elekshon ia u kyrtong ka party u bah Joshua Warjri na ka bynta ka elekshon shiteng samoi ka Shella kaban long ha ka 21 tarik Risaw.
Haba iakren bad u president ka BJP Meghalaya bah Shibun Lyngdoh u la iathuh ba haduh mynta ka seng kmie na Delhi kam pat pyntip satia iano kan phah ia ki nongialam na Delhi bad ka daw ka long namar ba ki dang bunkam ia ka jingleh niam Puja.
“Ngi la dep pyntip sha ki nongialam ha Delhi hynrei kim pat ai jingtip namar ba ki dang bunkam ka Puja.
Lashai ne la shi sngi, kin sa ai ia ka jingtip", la ong u bah Shibun.
Kham mynshwa, ka BJP ka la kwah ba u Kiren Rijiju uba dei u myntri sorkar pdeng, u Dr Jitendra Singh u myntri ka DoNER nalor u myntri sorkar ka Assam u Himanta Biswa Sarma kin wan ban ialap elekshon ia ka party ha kane ka kynti ha Shella.
Ka BJP bad ka PDF ki dei ar tylli ki parti kiba iadon lang ha kane ka sorkar Meghalaya Democratic Alliance (MDA) ba ialam ka NPP kiba la sei kyrtong ha kane ka elekshon shiteng samoi na Shella katba ka NPP ka la shu kyrshan beit ia u kyrtong ka UDP u bah Balajiedkupar Synrem, uba dei u khun jong u Dr Donkupar Roy uba dang shu khlad noh ha ki bnai ba la dep.
Shillong:  Ka jingiakhih khlem pud ki nongtrei ka GVK EMRI 108 hapoh ka lama ka Meghalaya EMRI Workers Union (MEMRIWU) ka la iaid mynta sha ka sngi ba hynniew hynrei na ka liang ka sorkar kam pat khot iakren eiei ne phah ktien eiei ia ki.
Kine ki nongtrei ka 108 kila iashong ha ka ïing dara ha Lawmali, Shillong.
Haba kren sha u nongthoh khubor myn hynnin ka sngi,  u president ka seng u bah Roipar Kharraswai u la ong ba ka jingiakhih kan bteng beit namar ba haduh mynta ka sngi kam shym la ktien ne phah eiei.
“Ka jingiakhih kan dang bteng beit khlem pud, bad ngi don ha ka ïing dara ha phyllaw ka ophis ha Lawmali", la ong u bah Roipar.
U la ong, “Haduh mynta ka sorkar ka khlem khot iakren eiei ne khlem phah ktien eiei wat tang shi kyntien ruh".
Ki nongtrei ka 108, kila sdang ia ka jingiakhih naduh ka 1 tarik Risaw namar ka jingkuman jong ka sorkar jylla ban pynbeit ia ki jingeh kiba la mih hapoh jong ka EMRI kaba la pyniaid da ka GVK ha ka jylla.
U bah Roikupar u la iathuh kham mynshwa ruh ba kane ka jinngiakhih ka long kaba khlem buh por bad ban pynbor ia ka sorkar ba kan peit ia ka jingeh ka jong ki kaba kila dawa da kaba jia jia mynta la palat shisnem tam mynta ka sngi kila leit ban buh lut ia ki 108 Ambulance sha ophis trei kam jong ka EMRI kaba don ha Lawmali.
La ong ba kaei kaba la pynbitar ia baroh ki nongtrei jong ka EMRI ka long ba ka GVK kaba peit ia jingpyniaid ia ki 108 Ambulance ha ka jylla kam shym la burom wat ia ka High Level Committee kam burom, haba ka jingiakren ka dang iaid kala khate pynban ia ka tulop jong ki nongtrei kane kala pynbitar ia baroh 204 ngut ki nongtrei kiba don hapoh jong ka EMRI.
Baroh ki 108 Ambulance ki 43 tylli ki jaka kiba la buh ha kylleng ka jylla Meghalaya Mynta ka sngi kila wan kiew lut sha Shillong  ban leit buh ia ki ha ka ophis trei kam jong ka EMRI ha Lawmali katba ia ki shabi jong ki kali pat la bat da ki nongniah jong ki 108 ambulance.
Aizawl: Ka jingsngap jar U Amit Shah, myntri kam poh iing ka sorkar India, ban iakren halor ka mat jong ka Citizenship Amendment Bill (CAB), haba u leit sha Mizoram, ha ka sngi saitjain ba ladep, ka pyni ba ka sorkar India, kan peit biang ia katei ka ain sa shisien bad kan da ia syllok ruh bad ki kynhun bapher, ha shwa ban pynlong ain ia ka CAB.
La sngewthuh ba ki sengbhalang bapher jong ka Mizoram, kin ap khmih lynti shwa ia kaei ba ka sorkar India, kan pynbeit thymmai ia katei ka ain bad hangta kin sa shim ia ka rai jongki, la kin iai bteng ban pyrshah ne em bad la iathuh ba ka jing sangeh iakhih jongki ruh ha ka sngi saitjain ba ladep, ka dei namar ba ka la don ka jing ia kren ia sngewthuh bad U Amit Shah, ha kaba ula kular ba ka sorkar India, kan pynkhreh, da ka ain kaba thymmai halor ka CAB.
Ha ka jingleit jngoh sha Mizoram, la iathuh ba U Shah, ula  ia kynduh ia u Lat ka Jylla, U Jagdish Mukhi, u myntri rangbah ka Jylla, U   Zoramthanga, ha ryngkat bad ki heh sorkar Jylla lem bad ki dkhot jong ki seng bhalang bapher, ha kaba ki iakren ia shibun ki mat ba kynthup ruh ia ka  CAB.
Na ka liang jong ka kynhun ki sengbhalang, ki la pynbna kham mynshwa ban khot ia ka jing ia lum paidbah, ha katei ka jing leit U Shah sha Mizoram, hynrei, ki la weng noh ia ka jingiakhih ha ka sngi thohdieng, hadien ba U Shah, ula mynjur ban iakren halor ka mat jong ka CAB.
Imphal:  Ki shipai Assam Rifles myn hynnin ka sngi, ki la ioh kurup ia u droks bad kiwei ki jingdih pynbuaid kiba shongdor  T.
28 klur na kawei ka jaka kaba don hajan Moreh, kaba don ha khappud jong ka India Myanmar, ha  Tengnoupal district jong ka Manipur.
U Lt Col P Khongsai, uba dei u nong aiktien jong ki shipai, u iathuh ba ia kitei ki droks la ioh kurup bad la tohkit naduh ka sngi Saitjain.
Lyngba ki jingtip kiba bniah, la leit talasi ia kawei ka iing ha  Phaicham Veng, Moreh, kaba dei ka iing jong ka  Vahjahat Haokip bad ha ka jing talasi, la lap ia ki tiar ba la buhrieh ha ka sad jong katei ka iing.
Ki tiar kiba la ioh kurup, ki long 5,04,000 WIY (World Is Yours), kiba khia  53.
54 Kg, ka Crystal Ice Myth kiba khia 15.
269 Kg, ki Ketamine kiba  2.
206 Kg,  ki Phencydile 194 bitor, ki pisa India, kiba don T.
74,150 bad ki pisa Burma kiba don  49,000 Kyats.
La khein ba baroh kitei ki tiar ba la ioh kurup ki poi sha ka T.
28klur.
Jowai:  Haka lympung iakhun 1st division ka West Jaiñtia District Sport Association ba la tip kum ka 9th Chatister Kharkongor Memorial Trophy, ha madan Kiang Nangbah Stadium ha ka sngi saitjaiñ, ka Evergreen Sports Club Mukhla ka la pynliem iaka Lum Pariat da 4-1 kol bala thep da u Frankinson Bang haka minit ba 8 bad 52, u Hauniwanpaya Bang haka minit ba 19 bad u Meker Pyrtuh haka minit ba 66.
Katba iaka kol ka Lum Pariat pat la thep da u Rikenson Suting haka minit ba 7.
Shillong: Ka trekking jong ka Yhai, Megh State branch kan long ha 12 tarik mynta u bnai lyngba ka Shnong Wahkdait-Pashung haduh jingkieng Shnongpdeng(Dawki).
Ka dei ka healthy Nature route lyngba ki lawbah lawsan bad ki dieng ki siej bad bri kwai bri tympew.
Ka bai trekking ka long T.
350 kynthup  shi snem ka member fees ia kiba hapoh 18 snem bad T.
400 pat kiba 18 snem shaneng.
Ka tarik khatduh ia kiba kwah iaid kjat sha katei ka jaka ka long ha ka 9 tarik hapoh 5 baje janmiet, ha ophis ka Yhai Shillong.
Ia ki jingtip ba kham bniah phone ha 9436111103.
Shillong: Ka jingialehkai ba la long myn hynnin ka sngi ha Khliehtyrshi Stadium hapdeng ka Mookbu sc pyrshah ia ka Chiliang sc, ka la kut noh ha ka jingiakhaid.
Ha katei ka jingialehkai, ha ka kylla step ka ka Chiliang sc ka la ioh ban thep ia ka kol kaba nyngkong lyngba Arman Dkhar mar ia sdang ka jingialehkai.
Ia ka kol kaba ar la thep da u Mark Rymbai ha ka minit kaba 7 bad ia ka kol kaba lai pat la thep biang da u Arman Dkhar ha ka minit kaba 21.
Na ka liang ka Mookbu ruh kam shym la ailad satia, da ka jingtrei shitom ka la ioh ban pynphai shi kol lyngba u Bun War ha ka minit kaba 28, ia ka kol kaba ar ka la thep biang ha ka minit ka 35 lyngba u Binus Langshiang, kumta ha ka kylla step ka jingia thep kol ka la long 3 la 2 kol.
Ha ka kylla miet pat ka jing ialeh ka long mar ia biang bor na baroh arliang, hynrei da ka  jingksaid dohiap ka Mookbu ka la ioh ban pyn iakhaid ha minute ka 62 lyngba U Teilang Mukhim.
Shillong:  Ka Rangdajied United FC kala pynliem ia ka Langsning FC da 4- 2 ha ka jingiakhun ka Shillong Premiere League kaba long myn hynnin ka sngi.
Ia ka Rangdajied la thep da u O.
Langshiang 18′ bad u D.
Diengdoh ula thep 3 kol marwei ha ka 37, 75, 80′.
Katba ia ka Langsning la thep da u I.
O.
Khongjee 21′ bad u K.
Lhuid 73′.
Lashai ka sngi ka jingiakhun kan long hapdeng ka Laban SC pyrshah ia ka Nongrim Hills SC.
Shillong: Ka Shillong ha ki 24 kynta ba ladep, kam shym don slap eiei satia bad kumjuh ha Sohra ruh, katba ha Umiam, ka jinghap slap ka long kaba bniop bniop.
Ka jingshit ha ka nongbah Shillong, ka long 23.
5 degree kaba shit eh bad 14.
5  degree kaba khriat eh.
Ha Sohra kaba shit eh ka long 25.
7 degree, katba kaba khriat eh, ka long 16.
4 degree, katba ha Umiam, kaba shit eh, ka long 27.
3 degree, katba kaba khriat eh, ka long 18.
7 degree.
New Delhi: Ki kot ki sla kiba pyni ia ka jingbuh pisa ha ka  fixed deposit kaba long T.
8.
77 lak ha ryngkat bad ki pisa khutia kiba don baroh 1.
5 lak, la lap da ki pulit na ka iing sah jong uwei u nongkhrong, uba la iap ha ka jinshah lymbub kali ha Mumbai.
La iathuh ba u pulit, uba leit sha ka iing sah jong utei u nongkhrong, U  Birju Chandra Azad, u hap ban shong hi khui ban niew ia ki bun tylli ki pla, ba la dap ki pisa khutia kiba don haduh T.
1.
5lak.
Utei u khar khrong u shong u sah hi marwei ha Govandi jong ka Southeast Mumbai.
Ki pulit ki dang wad ia kiba ha iing ba kin shimti ia katei ka pisa jong U Birju bad ia kiwei de kiba don ha Bank.
U Birju, ula iap, katba u dang iaid lynti ha ka lynti rel hapdeng ka Govandi bad ka Mankhurd steshon, ha ka 4tarik Risaw 2019, ong ka khubor pulit.
Guwahati: Saw ngut ki nongtrei ka NEEPCO, ki la shu iap ei, haba ka um kaba khlain bor jong ka  Kopili hydro electric project kaba don ha  Umrangsu jong ka Dima Hasao District jong ka Assam, ka la bthei mynta ka sngi, ha ka por 6.
30 mynstep.
La iathuh ba na kitei ki 4ngut, ki kynthup ia arngut ki junior engineer bad nangta sa arngut ki nongsar iing, kiba la duh ei, ia la ka jingim, ha katei ka jingshah rong ha ka um saw mynta ka sngi.
Katei ka projek, kaba la pyntrei da ka  North Eastern Electric and Power Corporation (NEEPCO), ka la pynshlei lut ia ka jaka sam bor ding, ong ka khubor.
Ki bor pyniaid jong ka NEEPCO, ki la pan jingiarp na ka  National Disaster Response Force (NDRF) bad na ki shipai Assam Rifles, ba kin iarap ban teh lakam ia katei ka jingshlei um kaba triem.
Ka jingkhlain jong ka jingkynshait jong ka um, la iathuh ba ka long haduh 14hajar litar ha ka shi sekhon bad ka jingkyan jong ka um, ka kynting jrong sha suin, ha ka por jong ka jingbthei mynta ka step, ong ka khubor.
Ka jingjur jong ka jingshlei jong ka um, ka la pynshlei mam ia ki katto katne ki bynta jong ka nongbah Umrangsu.
Ka Kupli projek, ka dei kaba don 275 MW ka bor ding bad ka dei kawei na ki projek bor ding ba khlain bha ha Assam.
Katei ka projek bor ding, ka sdang trei kam ha u snem 1976.
Mumbai: Ka Mumbai Metro Rail Corporation (MMRC), ka pynshai mynta ka sngi, ba ka la dep pom ia  2,141 tynrai ki dieng, ha ki bynta ba shatei jon gka Mumbai, ha  Aarey Colony bad kaba heh 33 hectare bad ka daw ka long na ka bynta ban shna ia ka sem kali bad katei ka jing pyntip, ka dei hadien ka hukum, ba la pynmih da ka Supreme Court, mynta ka sngi, kaba khang ban dang iai bteng ka jing pom dieng ha katei ka jaka.
Ha ka jing pyllait khubor, ka  MMRC ka iathuh ba kan nym pom shuh ia ki dieng nangne shakhmat, kat haduh ba ka Supreme Court, kan ai ia ka hukum jongka, hynrei la ong shuh shuh ba ka jingtrei kan iaid shakhmat, ha kito ki jaka, ba la dep pyn ngat ia ki dieng.
La iathuh ba ka jingthmu jong ka MMRC, ka long ban pyn ngat ia 2,646 tynrai ki dieng bad ka jing pyn ngat ia kitei ki dieng, ka la sdang naduh ka miet sngi thohdieng bad katei ka dei hadien ba ka Bombay High Court, ka la kyntait ia ka jing dawa ban pynsangeh.
Katei ka jing pyn ngat dieng, ka la pynmih ia ka jingiakhih pyrshah, ha kaba ki la don 29ngut ki briew kiba la shah kem, namar ba ki khanglad ban pyngngat ia kitei ki dieng.
Shillong: Myntan ha ka por 6.
06 janmiet, ka la don ka jingkhie jumai, kaba la pynkhih malu mala ia ki iing ki sem ha Assam, Meghalaya bad ha Manipur ruh kumjuh.
Na ka liang ka National Centre for Seismology and the Indian Metrological Department kam pat ai jingtip satia, halor ka jingkhih jur jong utei u jumai.
Khublei ïaphi ruh u Rupang, nga kyrshan pura ïaphi naduh ba nga dang don 18 snem haduh mynta 27 snem ngam ju mis ban pule Rupang wat tang shi sngi ruh, hynrei kaba sngewsih bad sngew thaid ka long ba lada la pule page 2 mut pule noh sa kawei tang shu back ka wan phai biang haka page 1, lada long sngewbha pyn neh kumba long mynshwa.
Khublei shibun.
Ka jingbuhteng ban maramot ia ka surok bah na  Kiratpur Sahib sha Una, ka la pynlong ia ka tnat Public Works Department (Central Works) ban dain kuna  T.
1.
05 lak shi sngi ia ka kompeni Rohan Rajdeep Tollways Limited.
Katei ka kompeni, ka trei ia ka surok halor ka jing iateh, kaba la tip kum ka  build, operate and transfer (BOT)  bad ka la buh ia ka jaka lum khajna hajan  Kiratpur Sahib.
Katei ka kompeni, ka dei ban shna pynbha ia ka surok ha U Naiwieng jong u snem ba ladep, hynrei namar ba kam shym la leh satia kumta, U  Executive Engineer (XEN) jong ka PWD (Central Works), ula dain kuna ia katei ka kompeni T.
1.
05 lak shisngi.
U Jaswinder Singh jong ka PWD XEN, u iathuh ba ka kompeni, ka dei ban shna pynbha ia ka surok man la ka san snem bad kaba nyngkong, ka dei ha u snem 2012, hynrei ha katei ka por ruh kim shym la shna pynbha satia.
Nangta, ka la dei biang naduh U Naiwieng jong u snem ba ladep, hynrei kim shym la sdang bad hadien ka jing iai pyn kynmaw, kumta ki la sdang maramot ha ka 22tarik Jylliew 2019, hynrei ha katei ka sien, ki la shna tang 500 metre, na kaba dei ba kin shna pynbha haduh 38 Kilometre bad kumta halor katei ka jing pynslem jongki, ka tnat PWD, ka la dain kuna T.
1.
05lak shisngi, kaba sdang naduh ka 1tarik Jylliew 2019, ong ka khubor jong ka Tribune.
Jowai:  Ka Star Cement ka la ioh ia ki jingkyrshan na ki seng baher baher na ri lum Jaintia, East Khasi Hills bad kumjuh na ribhooi halor ka jingthmu jong ka ban tih marshun na ka par kaba heh haduh 42 hacter kaba don ha ka shnong Brishyrnot ka thain Lumshnong.
Kitei ki Seng kiba la ai ka jingkurshan da ka jingthoh ba la phah sha u Member Secretary ka Meghalaya State Pollution Control Board ki la don haduh 19 tylli kiba kynthup ia ka  Youth and Unemployment Organisation, West Jaintia Hills, Jowai Citizenship Association, Poor People Conference Organisation, Jaintia Hills, Khasi Jaintia Farmers Association, Umphyrnai, East Khasi Hills, The Dorbar Shnong Bamkamar, WJH, Thadlaskein Sub area Marketting Society, Phra Shnong Association (Mukhla, Ummulong, Wahiajer, Moodymmai and others), Muskut Mookyndur FMC.
Nalor kine ka North East India Environment Association, Jaintia Hills Branch ha ka shithi sha u Member Secretary ka MSPCB ka la pynpaw ba ka Star Cement ka la wan ha katei ka jaka bad ka la ai ruh ki jingmyntoi ia kiba bun naduh ka ioh kam iohjam ki samla haduh ki kam pynroi ia ki shnong ba don marjan khamtam ia ka shnong Lumshnong.
“Halor kane ka nongrim ngi ieng ban ai ka jingkyrshan ia ka Star Cement halor ka jingthmu jong ka ban tih mawshun na katei ka jaka kaba ka la thied na ki paidbah nongshong shnong", la ong u Secretary ka seng u ma W.
Thubru.
Ka Land and Forest owner Association, East Jaintia Hills ruh ka la rai ban ai ka jingkyrshan ia ka Star Cement bad ha ka juh ka por ka la kyntu ia ka bor pyniaid jong ka ban thaw ki lad ban pynioh kam kham bun ia ki briew jong ngi khamtam ia ki samla ba la nang la stad bad ruh ban wanrah ia ki kam pynroi khambun.
Ka Labour Union West bad East Jaintia Hills ruh ka la ai ka jingkyrshan ia katei ka kharkhana bad ha ka juh ka por ka la ai jingmut ban pynioh kam 60 percent ia ki Khasi Pnar.
Bad ka la kyntu pat ia ka sorkar ba kadei ban peit ngor ia ka jingjakhlia ka mariang.
Nalor kine ki seng, kane ka karkhana ka la ioh ruh ia ka jingkyrshan ba pura na ki trai trok kiba shalan cement halor ka seng bapher bapher (Transporters Associations) bad ruh na ki Cements dealers Association jong ka East Khasi Hills, Ribhoi bad Jaintia Hills.
Nongpoh:  Uwei u samla uba la tip kyrteng kum u Augustine Shadap (25) snem, u la mynsaw jur hadien ba u la hap sha kawei ka riat kaba jylliew bha, kaba don ha u wei u lum u ba ju tip kum u Lumknia ha Nongpoh.
Ka jingtip kaba la iohlum, la iathuh, ba u tei u samla u dei uba shong basah ha ki thain Down-Gate, Nongpoh Proper bad katei ka jingjia ka la jia ha ka 3 ne 4 baje ei ei hynnin ka janmiet.
La iathuh ruh, ba halor katei ka jingjia, ki briew na ka Fire Service (Rescue Team) ki la leit mar mar sha katei ka jaka na ka bynta ban iarap ia utei u samla, ha kaba ki la lap ruh, ba u tei u samla u don hapdeng ka jingshoh jong u khawiang, kumta na ka liang ki Pulit ki la pynkit noh marmar sha Nongpoh Civil hospital, hadien kata pat la rah noh sha ki jaka sumar sha Shillong, namar utei u samla u la mynsaw jur na katei ka jingjia.
Shillong:  U Director ka phlim Iewduh u bah Pradip Kurbah bad u tyngshop jong ka phlim Iewduh u bah Albert Mawrie ha ka 5 tarik u Risaw 2019, ki la leit mihkhmat ha Busan International Flim Festival 2019 ka ba la pynlong ha ka ri South Korea.
U bah Pradip kurbah bad u Albert Mawrie ki la shah khot sngewbha ban leit ban mihkhmat na ka bynta ka phlim jong ki “Iewduh".
U bah Pradip Kurbah u ba dei u director jong ka phlim Iewduh, u la shah jied ia ka kyrteng kum u wei na ki director u ba lah ban ioh ia ka Kim Jiseok Award ha Busan International Flim Festival 2019.
Ia ka phlim Iewduh yn sa pyni ha ki 11 tylli ki Jylla ha ka ba nalor ka Jylla Meghalaya,ia ka ne ka phlim yn pyni ruh ha Delhi, Mumbai, Pune, Bangalore, Kolkotta, Assam, ArunachalPradesh, Nagaland, bad ha Manipur.
Ia kane ka phlim, yn pyllait paidbah ha ka 15 tarik u Naiwieng 2019.
Shillong:  Ki nongialam ka NPP na ka jylla bad kumjuh U President rangbah u Conrad K Sangma uba long ruh u myntri rangbah jylla, kin hiar sha Shella ha ka taiew ban wan ban ialap elekshon ia u kyrtong ka UDP bah Balajiedkupar Synrem ha kane ka elekshon shiteng samoi na Shella.
Katkum ka khubor, nalor u Conrad, u symbud myntri rangbah bah Prestone Tynsong bad kiwei ki nongialam kin hiar sha Shella ban pynthikna ba u kyrtong ka UDP un ioh ia ka jingjop.
Ka NPP kam shym la pyniakhun kyrteng na Shella ha kane ka elekshon shiteng samoi bad ka la rai ban kyrshan ia u kyrtong ka UDP kum ka jingburom ia u Dr Donkupar Roy uba la khlad kyndit noh.
Ki nongialam ba hakhmat jong ka seng HSPDP ruh kin leit ban ialap elekshon na ka bynta u kyrtong ka UDP.
U President ka UDP East Khasi Hills u Bah Titosstarwell Chyne u la iathuh ba u Myntri Rangbah ka jylla u Conrad K Sangma, u Symbud Myntri Rangbah ka jylla u Bah Prestone Tynsong, ki MLA, ki MDC bad ki nongialam bahakhmat ka HSPDP kin leit ban ialap elekshon na ka bynta u Bah Balajiedkupar Synrem ha kine ki sngi ban wan.
“Ka jingiakhun ha Shella kala long kaba shai kdar ba u kyrtong ka UDP yn jop suk iaka elekshon katba kiwei kiwei ki kyrtong kiba iakhun ki iaknieh iaka kyrdan ka baar ha katei ka elekshon" ong u Bah Chyne.
Ha kawei pat ka liang, ula iathuh ba 40 ngut ki nongialam jong ka seng Congress bad PDF kila leit ban pyniasoh bad ka UDP ban ai jingkyrshan ia u Bah Balajiedkupar Synrem ba yn jop iaka elekshon.
U Bah Chyne u la ong, kitei ki 40 ngut ki nongialam kidei na ki Unit bapher bapher jong ki shnong kiba don ha Shella Constituency bad la pdiang ia kine da u kyrtong ka UDP u Bah Balajiedkupar ha kaba la iadonlang ki nongialam bahakhmat jong ka seng UDP.
Shillong: Ka Nongrim Hills Sports Club ka la pynliem noh da 2-1 ia ka Nangkiew Irat ha ka jingialehkai Shillong Premier League ka SSSA ha ka sngi Saitjain ha madan JN Stadium Polo.
Ia ki kol na ka Nongrim Hills la thep da u B.
Swer  ha ka 13 minit ka kylla step bad u N Bina ha ka 54 minit jong ka kylla miet.
Ka Nangkiew Irat ka la pynphai shikol lyngba u D.
Syih ha ka 18 minit jong ka kylla step.
Ka jingialehkai mynta ka sngi (07/10/19) ka Langsning FC pyrshah ia ka Rangdajied United FC ha ka por 3 baje.
Shillong: Ka Meghalaya ka la khur ia ka nam jop ba-ar hadien ba ka la pynliem ia ka Manipur da 3 wickets ha ka jingiakhun Vijay Hazare Trophy plate group ha ka sngi Saitjain ha Dehra Dun.
Ka Meghalaya ka la pynmih madan ia ki juh ki pleiar jong ka thup XI, u Dipu Sangma ula mih ha ka jaka Wallambok Nongkhlaw.
Ha ka jingialehkai ba 40 over ka Manipur  ka la kam ban tyied nyngkong bad ka la kamai 90 run bad shah pynhap baroh ki wkt ha ki 25.
1 over.
U Sanjay Yadav ula khur 3 wkt ha ki 19 run.
u Abhay Negi (2/14) bad Akash Kumar (2/24) ki la khur mar 2 wkt  katba u Aditya Singhania ula khur 1 wkt (1/16).
Haba ban wan beh nadien ka Meghalaya ka la iakhun tyngeh bad poi sha ka thong ba buh da 94 run bad shah pynhap noh 7 wkt ha ki 18 over.
Haba kaba sdang ka Meghalaya ka la duh jingkyrmen haba ka la shah pynliem 3 wkt bad kamai tang 2 run, hynrei rangialehkai ba kynsai u Punit Bisht (29) bad Ravi Teja (19) ki la ialehkai suki bad kamai ar ngut  42 run.
Hadien ki la shah pynliem noh bad lyngba u Amiangshu Sen (15 not out) bad u Negi (16 not out) ka Meghalaya ka la lah ban poi sha thong jingjop.
Ka Meghalaya kan pynkhreh ia ka jingiakhun ban wan pyrshah ia ka Mizoram ha ka 8 tarik.
Shillong: Ki la mih ha ki kotkhubor bad ki news portal, ba ka  Legal Rights Observatory (LRO), ka la ujor sha U  Chief Secretary, U Secretary ka tnat ka koit ka khiah bad kumjuh U Deputy Commissioner, ha kaba ki dawa ban weng noh ia ka Bible na Civil Hospital, Shillong.
Katei ka jing dawa, ka dei haden ba ka  Jaintia Students’ Union, ka la dawa ban weng noh ia ka dur blei  Ganesha, na ka ophis jong ka  National Institute of Technology (NIT).
La dawa da ka LRO, ba dei ban weng noh ia ka Bible, ba kan don ka jing laitluid ka synshar paidbah halor ka kam ai dawai dashin.
“Ha kaba bteng ia ka phang jong ka jingweng dur blei thaw na NIT, ngi dawa ia ka sorkar jylla, ba kan weng noh mardor ia ki kot bah, kiba la ju buh hajan jingthiah jong ki nongpang ha  Shillong Civil Hospital, ong ka LRO.
“Ban buh ia ka Bible, hajan ka jaka thiah u nongpang bad ban pynbor ia ki bym long Khristan ba kin pule, ka dei ka jingthombor ia ka hok laitluid u briew shimet" ong ka  LRO.
La ong ruh ba katei ka long pyrshah ia ka article 18 jong ka UN, kaba dei halor ka  Universal Declaration of Human Rights.
Ha kajuh ka por, la dawa ruh ban khang noh ia ka jingleit jong ki riew niam sha Hospital, namar ba ki ju pynbor ia ki bym long niam ban pule Bible, ba kin ioh khiah.
“Ngin sa dawa na ka tnat ka koit ka khiah jong ka sorkar India, lada ym shym don kano kano ka rai halor kane ka phang" ong shuh ka LRO.
Amos 8:11behold the day cometh saith the lord.
kamut kane kieñ ka sngi ainguh i’u Blei Amen.
Kadei f kadei ban wengnoh mardorNga kyrshan ia ka jingthmu ka LRO.
Kawei ka trok kaba don ia u As-01 JC 0727 kala leit tynrah ia kawei kapulsar bike(brandnew) ha Nongthymmai Median Opening Bye pass road, Umsning Ri-Bhoi District.
Ha kane ka jingjia aksiden U Roycherter Narlong 35 snem ka rta uba dei u nongniah kane ka bike ula khlad noh ha shen katba ka kong Pdiang hun Maring 28 snem ka rta kaba dei ka kurim jong u kala mynsaw jur.
Kine arngut ki dei na ka shnong Mawlyngkhung kane ka jingjia kala jia kumba haka por 8:30 mynstep ei ei ha kaba kine ki arngut kila mih na ka shnong Mawlyngkhung ban leit sha Nongpoh bad ki la ngat noh hakane ka jingjia aksiden.
U Rajiv Kumar Vice Chairman ka NITI Ayog, ula pynpaw ia ka jingsngew khia kaba jur haduh katta katta, halor ka jing hiar ka kamai kajih, ka siew ka tda, ka ioh ka kot ha kine ki sngi, ka bym pat ju jia ha ki 70 snem ba ladep bad u khot ia ka sorkar, ba kan leh eiei noh mar mar, ban pynwan dur biang ia ka ioh ka kot jong ka Ri.
“Kane ka dei ka jingjia, ka bym pat ju jia satia ha ka sorkar.
Ha 70 snem ba ladep, ngim pat ju iohi ia kane ka jingjia, ha kaba ka jing tyllun ka pisa, kam don shuh satia bad ba ym don shuh ba nud ban iarap uwei ia uwei pat" ong U Kumar.
“Ha ka lain kam lajong, ym don shuh ba mih ban airam ne iarap uwei ia uwei pat bad baroh ki buh bha ia la ki jingdon jingem" ong U Kumar, hynnin ka sngi, ha ka jingialang.
Ka sorkar, ka dei ban leh eiei noh mar mar ban pynduh ia kane ka jingkhuslai jingmut kiba trei kam lajong.
“Ka jingmih kine ki jingjia, ka dei ka jingsdang kaba la iaid ha ki saw snem ba ladep bad katei ka dei ka jing pynduh pisa, ka GST bad ka IBC.
Mynshwa, phi lap ba ki don bun kiba pyniaid pisa ha iew, kaba long kumba  10, 20, 30, 35 per cent bad kane ka iarap shibun ban tyllun ia ka kamai kajih bad ka ioh ka kot jong ki paidbah, hynrei mynta kam don shuh" ula ong.
Khana babtengHadien ba la wan phai na ka jing on lynti ia u Bah Deng marsien rung ha iing u Kpa ka Lanosha u la ong kyndit ha la ka lok" Kmie Lano, nga te nga la I biang phi ba u Bah Deng un shong un sah noh bad I Lano….
" U rkhie artat“Ih seh kpa ba kin da ia rai hi….
Balei phi kyrkieh ma phi…" La phai ktien ka Kmie“Em nga shu ong….
" La jubab biang u kpaKa Lanosha ka ba la nang iohsngew na kawei ka kamra ka la sammut marwei marwei ia kata ka jingiakren jong ki.
Sa shiphang u Bah Deng u la phun iaka ban iathuh ba u la poi iing.
Kumta bran ka leit rung sha la kamra thiah ban iakren bad u.
“….
Myntan nga sngew ba I Pa I la ong ha I Mei ba I la kwah iangi ban iashong noh.
phi sngew kumno ?" Ka la buh jingkylli“He…he…he, ….
" U Bah Deng u la rkhie“Kata te ka dei kein… Nga lei nga la sngew wit bha ia kato ka Kongthei…" La phai ktien sa u Bah Deng“Ta phin wan noh mynta hi….
" La biria ka Lano“Mynta mynta pat te haba dang shu wan on I Pa jong phi sa ba phin phah wan shaw biang kein ia I…" La biria lem sa u Bah Deng“,To kata sa wan noh lashai mo ieid….
" La ong pat ka Lano“,To ieid kata ….
Ngan leh kumba phi ong….
" Labynrap ktien sa u Bah DengKa jingiakren u kpa bad ka kmie ka la pynkmen ia ka Lanosha namar ka sngewthuh ba ki ai dak sha ka jingim bathymmai jong ka.
Ha la marwei la mutdur lano kata ka por kan poi noh bad ka la kut jingmut ruh ba lada u Bah Deng un wan mih shisha ha ka sngi babud ban aiti noh ha u ia la ka met ka ba ka la ri kyndong baroh shi katta ha ka jinglong sotti nylla.
Haba phai pat sha u BahDeng baroh shi miet um nang thiah nang dem namar ki jingpyrkhat ba bunjait.
Kawei kaba pynpang nud ia u ka long ba ka Kongthei Daplin ka la pynjahburom ia u bad ka ba ar pat ka dei halor ka jingtyrwa jong ka Lano ban ia shong noh bad u.
“Hato ngan shu iaid lait khlem da iathuh shuwa ha la iing….
" U la kren wei briew“,Ne ka dei hi ka rukom briew ban long kumta….
"  U la buh jingkylliHynrei katba u dang ksaid marwei marwei shaphang kane u la shim ka rai rangbah ba jia katba jia un shim beit ha la la kti ia ka ain na ka bynta ban pynsngew bha ia lade bad ruh ia la ka  baieid.
Hadien ba u la rai sbak kumta u sa ioh thiah jai.
Ka Lano katba dang thiah ka phohsniew ba U Bah Deng u la wan ban iashem bad ka.
Kumta kdur ka khie na ba thiah bad ka iohi ba tang ka bneng ruh ym pat shai.
