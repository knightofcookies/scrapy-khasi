	U Jisu pat u tip kaei kaba bha na ka bynta jongphi shwa ba phin pan na u, bad kumta u pyndap ïa kaba phi donkam (Mt.
6:8).
	Ban ïohi ïa u Santa, phi hap ban ïeng laiñ ne phi hap ban leit peit mareh khyllad lada um wan ïaid nangta.
	U Jisu pat, u don beit ha kano kano ka por ba phi khot ïa ka kyrteng jong U (Rom.
10:13).
	U Santa, ki ong ba u wanhiar na u Atoskhana ha ka por ba phi kan ladei re, phi khlem poipyrkhat.
	U Jisu pat u ïeng ha Jynkhang jong ka dohnud jong phi, u da tied artad tok tok; lada phi plie, u rung shapoh (Jpw.
3:20).
	U Santa um tip ïa ka kyrteng jong phi.
Kaba u lah ban ong eh ka dei tang “Kumno Bahbah…kumno Kongkong…Ïe.
i pyrtuid phi?.
Ma sah da leh kansngei haw!"	U Jisu pat U tip ïa ka kyrteng jong phi hashwa ba yn kha ïa phi.
Ym tang katta, U tip bha ïa ka mynnor, ka mynta bad ka lawei jong phi.
U tip ruh wat katno tylli ki shñiuh ha khlieh jong phi (Lk.
12:7).
	U Santa u don ka Kpoh baheh bad ka pla ïew baheh ban thep mitmit.
	U Jisu pat, U don ka dohnud kaba shlei Jingieit (Mt.
11:29).
	U Santa u ong “ka bha ba phin ym ïam" “ka bha ba phin ym ïadakaid".
	U Jisu pat U ong “Wan sha nga, phi kiba thait bad kiba khia ka jingkit, bad Nga, Ngan sa pynjahthait ïa phi.
" (Mt.
11:28).
	U Santa u lah ban pynphuhsamrkhie ïa phi shipor.
	U Jisu pat U ai ïa ka Jingkmen bapura kaba dei ka Jingkhlaiñ jong phi lynter ki sngi (Neh.
8:10).
	U Santa, ki ong ba u buh ïa ki Jingaisngewbha jong u ha kjat u dieng Khristmas.
	U Jisu pat u kylla long u Jingaisngewbha na u Kpa sha phi, da kaba u la ïap halor u dieng ba la phna (Mt.
27; Mk.
15; Lk.
23; Ïo.
19).
Shillong, 03 K’Lyngkot:U Chief Executive Officer (CEO) ka  Shillong Municipal Board (SMB)  u Tableland Lyngwa u la shah pynkynriah kam sha ka tnad State Institute Rural Development (SIRD) kum u director.
Ka thymmei khubor sorkar ha kane ka sngi Palei, ka la iathuh ba u director ka SIRD u Bah E Kharmalki  un shimti kum u CEO thymmai ka SMB.
Ha kawei ka liang, ka khubor ka iathuh ba kam pat don ka rain a ka liang ka sorkar la u Bah Kharmalki un shimti lang ne em ia ka tnad Urban Affairs  bad kum u Secretary ka Meghalaya Urban Development Authority (MUDA).
Kham mynshwa, ka CSWO ka la ujor ha u Lat ba dei ban weng noh ia u Prashant Naik, u Principal Secretary ka Urban Affairs, u Tableland Lyngwa, u Secretary ka MUDA, bad u SP Mahanta u nongiasaid ain ia ka MUDA, namar ba ki la iadonkti ha kaba iadei bad ka kam shim jaka ha New Shillong Township (NST)  da ki kot ki sla bym biang.
Shillong, 20 Nohprah:U Bah AL Hek u la ong ba um tip eiei ia ka jingjia ba shah pynpra ki longing ha Umsawli na mar ba ym don ba wan ban kyrpad ne ujor eiei sha u haduh kine ki sngi.
Haba kren mynta ka sngi, ha u Rupang, u Bah Hek uba dei u MLA ka thain, u la ong, “Ngam tip eiei, ym pat don ba wan sha nga ha kaba iadei bad kane ka kam".
Hynriew tylli ki tnum iing ki shah pynpra ha thain Umsawli ha ka tnad MUDA ha une u bnai ba la dep.
Ha kane ka jingjia, ka Kong Agnes Kharshiing ka president ka CSWO ka la shah kem bad shah set along halor ka jingkynnoh ba ka khang lad ia ki nongtrei ka MUDA ban pynpra ia ki tnum iing kiba shong beain ha ka jaka ka sorkar.
“Ym don ba wan ban pyntip eiei halor ka jingshah pynpra ki iing jong ki", la ong u Bah Hek.
Na ka liang ki trai iing ba shah pynpra, ki la wan ban pynlong ia ka jingiakhih ha kine ki bnai pyrshah ia kane ka jingleh ka sorkar kaba ki la kynnoh  ba ka dei ka jingleh thombor ia ka hok jongki.
Katkum ka jingiakren bad u Bah Hek, kine ki trai iing ba shah pynpra kim pat wan satia ban iakynduh ia u ne kin pyntip ei ei sha u namarkata, um tip eiei halor kane ka jingjia.
“Em, ngam tip eiei halor kane ka jingjia, ym don ba wan eiei ban pyntip ne iathuh sha nga", la ong u bah Hek.
New Delhi,3 Kyllalyngkot:U Myntri Rangbah duh ka Ri u Dr.
Manmohan singh haba kren sha ki nongthohkhubor mynta ka sngi u la kren shai ba un ym ia khun na ka bynta ka shuki myntri rangbahduh, lada ka Congress kan wan biang ha ka bor hadien ka elekshon MP Lok Sabha ka ban sa long shen.
“Sa tang katto katne bnai hadien ka elekshon ngan aiti noh ia ka bor ha u MRD ba thymmai-ngam dei shuh u kyrtong MRD lada ka Congress ka wan ha ka bor" ong u Dr.
Singh uba pynpaw ruh ba uta u ban sa shimti ia ka shuki MRD un dei u briew ba ka UPA hi kan jied.
Shuh shuh u Singh u la ong ba shen ka Congress kan pynbna ia u kyrtong MRd jong ka ha ka por kaba biang, hynrei ym pat ka kyrteng jong u, namar ba u la pynbna ba un ym dei shuh u kyrtong MRD ha kane ka kynti kaba mynta.
Haba phai sha u kyrtong MRD na ka liang ka seng Congress, u Singh u la ai jingmut ba u Rahul Gandhi uba long ruh u Vice President jong ka seng kmie ka Congress u long uba bit ban shsimti ia katei ka kam.
“U Rahul u long u ba bit ban shim ti ia katei ka kam, nga kyrmen ba ka seng kan shim ia katei ka rai"  bynrap biang u Myntri Rangbah duh ka Ri.
Haba kynthoh halor ka jingpynbna ka BJP ia u Modi kum u kyrtong MRD u Singh u la ong ba lada u Narendra Modi u wan ha ka bor un pynjot ia ka India “Khlem da niew tang ia ki kam jong u Modi, nga ngeit ba lada u wan ha ka bor un pynjot ia ka India" ong u Singh uba pynpaw ia ka jinglong skhem jong u ba hadien ka elekshon MP ka UPA hapoh ka jingialam ka Congress kan wan biang ha ka bor.
Shillong, 3 K’lyngkot:Ka Shillong Region Taxi Owners and Drivers Association (SRTODA) ka ai jingiaroh ia ki pulit ka Shillong kiba la lah ban pynllait ia ka jingsahkut kali ha Nongbah Shillong khamtam ha ki sngi  Kristmas bad New Year.
Ha ka kyrwoh ba la pyllait da u General Secretary u Bah James S Malngiang  la ong ba ka seng ka la ia khublei ia ki pulit ka jylla kiba la trei shitom ban pynsuk ia ka leit ka wan jong u paidbah ba bun balang.
Kumta na ka liang ka seng kala kyrpad ia baroh ki nongniah kali khamtam ki taksi ba kin nym pynieng kulmar ia ki kali jong ki haba kyntiew ne pynhiar ia ki nongshong kali khnang ba kan nym pynthut ia kiwei pat kiba bud nadien jong ki.
Shuh shuh ka seng ka la kyntu ia baroh ki trai bad ki nongniah taksi ba kin long kiba adkar ban nym iasih sngewbha ne ban leh kino kino ki kam beain ha ki kali.
New Delhi,3 Kyllalyngkot:Ka Petrol ka la kiew dor biang sa 75 pisa katba ka Diesel pat ka la kiew dor sa shipiah mynta ka sngi, la ong ba katei ka jingkiew dor ka Petrol bad diesel ka dei namar ba ka kiew ka dor umphniang bad namar ka jinghiar dor ka pisa India.
Shuh shuh la ong ba katei ka dor thymmai kan treikam naduh mynta ka shiteng synnia bad katei ka dor ka dei kaba la khein ba la lait lut ki khajna ne ki VAT.
Ha Delhi ka Petrol  kan shongdor T.
72.
43 tyngka naduh mynta ka shiteng synnia na ka dor ba ju die T.
71.
52 tyngka.
Shillong, 03 K’Lyngkot:Hynriew ngut ki MDC ka Khasi Hills Autonomous District Council (KHADC) ki la leit kynduh ha kane ka sngi Palei ia u Lat ka jylla u KK Paul ban twad jingmut kaei ka jingsngew jongu halor ka Bill phiah konstitwensi jong ka KHADC.
Kine ki long u Bah Adelbert Nongrum (Jaiaw), Bah Carmel Sohtun (Lait kroh), bad Bah James Ban Basaiawmoit (Maw khar) baroh lai ngut na KHNAM  bad ki MDC ka Congress  Bah Lambor Malngiang (Nongkrem), bad Kong Irene Lyngdoh (Pariong) bad ka MDC shimet ka Kong Grace Mary Kharpuri (Nongshken).
Haba kren sha ki nongthoh khubor hadien ba la iakynduh ia u Lat, u Bah Lambor u la iathuh ba u Lat un sa bishar bniah shwa ia ka Bill bad yn hap ban pan jingshai shuh shuh halor ki katto katne ki bynta.
Katkum ka jubab na ka tnad DAC, u Lat u ong ba un bishar bniah shwa ban shim ia ka rai.
U la ong ba ka Bill kam long kaba lah ban pdiang da ki MDC.
“Kane ka Bill kam iahap namar ba ngim lah ban kynthih na kawei ka konstitwensi sha kawei pat," u la ong.
Ha kawei ka liang, u MDC ka KHNAM u Bah Adelbert Nongrum u la byrngem ba kin leit sha iing Kashari lada ka sorkar kan iaid shakhmat ban pyntreikam ban phiah ia ki konstitwensi.
Haba pyntip ba ki MDC kin bteng beit ban pyrshah ia kane ka Bill, u MDC ka Laitkroh u Bah Carmel Sohtun u la ong, lada kane ka Bill la pdiang da ka sorkar, ngin leit beit ban iakhun sha iing Kashari".
Lah ban kdew ba u Lat kham mynshwa, u la bthah ia ka KHADC ban pynlong ia ka jingbishar paidbah ha jaka jong ka konstitwensi  hynrei ka KHADC ka pynlong ia ka jingbishar paidbah ha ophis.
U Bah Sohtun u la kynnoh ruh ba ka KHADC kam lah ban pynlong ia ka jingbishar paidbah hynrei ka shu khot tang ia ki katto katne ki rangbah shnong ki riew rangbah ha ka jingbishar paidbah ha Shillong bad kane ka long pyrshah ia ka jingbthah jong u Lat.
Kane ka kynhun ka la dawa na u Lat ba dei ban nym ai ia ka jingmynjur hynrei dei ban sangeh shwa ia ka bad dei ban pynlong elekshon MDC kumba long mynshwa.
Ka dorbar kyrpang ka KHADC ka kwah ban pynbeit thymmai ia ki konstitwensi tang namar ba ka kwah ban pynmih ia ka Umsning constituency ha Ri Bhoi district da kaba pyniasoh ia ka  Laitkroh bad ka Lyngkyrdem constituency.
Ha kajuh ka por, ki sengbhalang na Jaintia Hills, ki la byrngem ban kiew iing lieh iingsaw pyrshah ia ka jingthmu phiah konstitwensi ka Jaintia Hills Autonomous District Council (JHADC) bad ki la kyntu ia u Lat ban nym ai ia ka jingmynjur.
Ki sengbhalang ki la ong ba ka rukom phiah konstitwensi ka JHADC kam iahap satia bad la leh tang na ka bynta ka myntoi sain pyrthei jong ki MDC ba mynta.
Shillong, 03 K’lyngkot:U Lat ka jylla u KK Paul mynta u taiew u lah ban mynjur ia ka Delimitation Bill jong ka KHADC bad JHADC shwa ba ka kynhun Myntri ka sorkar jylla kan pynbna ia ka tarik Elekshon MDC ha ka jylla.
Katkum ka thymmei khubor ba la iohlum u Rupang u la ioh jingtip ba u Lat ka jylla lashai lashisngi u lah ban ai ka jing mynjur noh namar ba lada u pynslem ka jingthmu ban pynlong elekshon thymmai kan nym urlong.
“Ngi la ioh jingtip ba u Lat un ai noh ka jingmynjur lashai lashisngi", la ong ka tyl long khubor na ka KHADC.
Na ka liang ka sorkar jylla ka la tynruh ia u Lat ba un ai noh ia ka jingmynjur ia kitei ki Bill ba la pas da ka District Council hadien ba u Lat u la pynslem wat ha ka jingshisha ka District Council ka la phah la slem ia kane ka Bill.
Lah ban kdew ba kham mynshwa u Lat u la phah biang ia kane ka Bill sha ka sorkar ba kan pynbeit bha ia ka jingbym biang.
Ka Dorbar kyrpang jong ka KHADC  ka la pdiang ia katei ka Bill wat hapdeng ka jingpyrshah jong ki dkhot kynthup ki MDC ka KHNAM, bad katto katne kawei pat.
Ha kane ka Bill phiah Konstiwensi la pynduh noh ia ka Laitkroh bad la pynmih thymmai ia ka Umsning Konstiwensi bad ia ki shnong kiba pharia na ka Laitkroh la pynhap noh sha Sohra, Nongkrem, Mawkynrew bad Langkyrdem Konstiwensi.
Shillong,3 Kyllalyngkot:U  Air Marshal RK Jolly uba la ioh ia ka khusnam Vayu Sena Medal Vishisht Seva Medal ADC ha ka 1 tarik u kyllalyngkot u la shimti thymmai kum u Air Officer Commanding-in-Chief  jong ka  Eastern Air Command, IAF.
La leh burom ia u da ki shipai suin ka IAF ha Head Quarter ka  EAC ha katei hi ka sngi.
U Jolly uba long ruh u  Gold Medalist (BA) na Delhi University bad uba la pyndep ia ka jingpule ha ka National Defence Academy bad kumjuh ruh ha ka  Defence Services Staff College,  u la ia soh bad ka tnad shipai ha ka 11 tarik u naitung 1975.
U dei ruh uba la don jingtbit ha suin ha ka ba u la pynlut por haduh 3800 kynta ha suin naduh ka por ba au la rung sha  ka kam shipai.
38 snem ha ka jingshakri jong u ha katei ka kam u la mad lut ban pynher ia ki kali suin ba kynthup ia ka Hunter, Marut, bad baroh ki jait  MiG-21 , u dei ruh u nonghikai ha ka liang bana her suin.
U la ioh ia ka khusnam   Vayu Sena Medal  ha u  1997 bad ka  Vishisht Seva Medal ha u 2003 namar ki jingshakri kiba u la noh syniang ha ka kam shipai.
La thung ruh  ia u kum u ADC  sha u President ka Ri.
Ka lok jong u ka Mrs Meenakshi Jolly  ka dei ka longkmie kaba bat mynta ia ka kam President jong ki lok ki shipai suin ne ka President Air Force Wives Welfare Association (AFWWA) Regional, ka la bat ia katei ka kam naduh ka 1 tarik mynta u bnai, ia ka ruh la pynkupburom kumjuh hi ha HQ Eastern Air Command, Shillong.
Shillong,3 Kyllalyngkot:Mynta u snem ki la don haduh 70 ngut ki sohblei ki ban sa shah pynkyntang sohblei , bad kitei ki 70 ngut ki ban sa shah pynkyntang ki dei kiba la mih bad pyndep ia ki jingpule jong ki na ki ar tylli ki jaka pule na Mawlai kata 40 ngut na Sacred Heart Theologate, Phudmuri bad 30 ngut pat ki dei na Oriens Theological College, Motsyiar.
Ha ka 16 tarik u Rymphang 2014 pat yn pynkyntang lyngdoh ia u Dikon Bevan Rodrigues Mukhim, SDB ha madan Parish,Mawlai ha ka por 9:30 baje mynstep.
Ia u Dikon Bevan Rodrigues Mukhim, SDB la kha ha ka 19 Jymmang 1980.
U dei u khun jong u Bah John R H Diengdoh (ba la khlad noh) bad Kong Metilda Mukhim, kiba shong ba sah ha Maw lai Kyntonmassar.
U dei u khun basan napdeng ki khyndai ngut shipara.
Hadien ba u la pyndep ia ki jingpule bad shah pyntbit ha ki kyrdan bapher bapher; khatduh eh u la pyndep ia ka BTh na Sacred Heart Theological College.
Kaba sah mynta ka long ka jingkyntang shohblei ia u, da kaba shim ia ka jingsmai ba khatduh ban im duk, sotti bad pyndem ha ka jingkohnguh ia ki bahalor ka Seng Selesian.
Shuh shuh namarba katei ka jingpynkyntang phadar ia u Dikom Mukhim ka ia tyngkhuh bad ka sngi rakhe Platinum Jubili ka Mawlai Parish la ong ba katei ka sngi pynkyntanng ia u kan long ruh ka sngi ba kynsai tam jong ka jinglehkmen jubili ka Parish.
Ha ka jinglehkmen platinum jubili ki la don shibun ki prokram ba ka Parish ka la buh ban pyndep.
Shillong,3 Kyllalyngkot:Ka jingiateh kular kaba la dap shisnem pura hapdeng ki lai kynhun ka  ANVC, ANVC-B  bad ka sorkar ka sah sa tang ka rai ban ioh na ka sorkar pdeng.
Kitei ki ar seng lehnoh ki la ia soi ia ka jingtehkular ha ka jingiakren ia suk jong ki bad ka sorkar ban pynkhlain ia ki District Council da kaba kyntiew ia ka jingdon ki MDc na ka 30 ngut sha ka 40.
La ong ba ka tei ka jingiateh kaba ka ANVC ka la dawa ha ka por ba ki la wan sha ka miej ka jingiakren bad ka sorkar ka dang ap ia ka rain a ka kynhun Myntri  jong ka sorkara pdeng.
Lah ban kdew ba katei ka jingiateh ki la ia soi mynshem snem ha ryngkat ka jingiadonlang ki nongmihkhmat na kitei ki ar seng lehnoh, ki nongmihkhmat na ka sorkar jylla bad ka sorkar pdeng bad kumjuh ruh la ia don ryngkat lang ka tnad ka kam pohing ka sorkar pdeng.
Kham ha shuwa ia katei ka jingdawa ka la ANVC ka la dawa na ka sorkar ban thaw ia ka Garoland Autonomous Council (GAC) hynrei ka sorkar ka la kyntait da kaba ong ba ha ka jaka ban thaw ia katei ka GAC kan kham bha ba kan pynkhlain shuh shuh ia ka Garo Hills Autonomous District Council (GHADC) kaba la don lypa.
Haduh mynta ka rai ba khadduh na ka bynta ban kyntiew ia ka jingdon ki MDC ka dang sah ha ka sorkar pdeng.
Shillong,3 Kyllalyngkot:Ka HANM ka la pdiang burom ia 3 ngut ki dkhot ki ba la lait na phatok da kaba pyndeng syntiew ia ki da ka President ka seng kynthei ka kong Bity Jyrwa ha ryngkat ka jingiadonlang u President ka seng u Bah lamphrang Kharbani.
Ki lain gut ki dkhot ka HANM kiba la lait na phatok mynta ka sngi ki long u Willstone Soh shang Vice President, U liverpaul Kharbani Chief Organizing secretary bad u Kynsaibor Kharbani Sports Secretary.
Haba kren ha katei ka jingpdiang burom ia ki dkhot ka seng u Bah lamphrang Kharbani u la ong ba ka jingshah kem jong ki dkhot ka la nang ai mynsiem ia ka seng namar ba ka jingshah kem jong ki kam dei namar ki kam pyniap briew lane ki kam lehnoh hynrei ka dei namar ka jingiakhih kaba long katkum ka riti synshar paidbah ba la pynkup bor da ka Riti Synshar ka Ri –India.
U la ong ruh ba kum ki nongialam sengbhalang kiba trei na ka bynta kabha ka miat jong ki paidah ki dei ban tip ba ka ka kjat ka ka diang ka la don lypa ha phatok bad ka kjat ka mon ka don ha surok bad lada btuit na surok la poi sha phatok.
U la kyntu ruh ia ki nongialam ka seng ba kim dei ban sngew syier halor ka jingshah kem.
Shillong,3 Kyllalyngkot:Tang na East Khasi Hills bad na Jaintia hills ki la don haduh 144 ngut ki nonghikai kiba la shah weng kam, 52 ngut ki dei na East Khasi Hills bad 92 ngut ki dei na Jaintia Hills, kitei ki nonghikai ki dei kiba ka CBI ka la lap ba ki dei kiba la shu   thung be-ain.
Ka tyllong khubor ba la ioh lum na ki bor bahalor jong ka tnad pule puthi ha ka jylla ka la iathuh ba la phah ia ka shithi weng kam sha baroh kitei ki nonghikai  ryngkat ka hukum ba ki dei ban ai jingpynshai halor ka kam kaba la kynnoh ia ki bad ban ai jubab halor ki jinglap ka CBI.
Ka tyllong khubor ka la iathuh ruh ba ki la don ruh ki nonghikai na Garo Hills kiba la shah weng na ka kam jong ki.
Lah ban kdew ba ha u 2012 ki la don da ki spah ngut ki nonghikai kiba la ioh kam, bad ki don ruh da ki spah ngut kiba la aplai ia ka kam kim shym la ioh bad ki la mih ruh ki jingujor na kito ki samla kiba la sngewthuh ba ki la lah ban pyndep bha ia ka eksamin jong ki katba kim shym la ioh kam pat.
La mih ki jingkynnoh kiba bun  halor ka jingthung kam hikai bad la aiti ia katei ka kam sha ka CBI ban leh ia kaba donkam.
Hadien ka jingtohkit , ka CBI ka la lap ba ki la don ki kyrteng ki samla kiba dei hok ban ioh kam hynrei la pyndam noh ia ka kyrteng jong ki da ka sia lieh bad la thep da ka kyrteng jong kiwei pat kiba la ioh ia ka kam.
Ki la mih ruh bun ki jingdawa na ki seng bhalang bad na ki samla kiba iaid shakhmat ban ia khun halor ka jingshah pyndam ka kyrteng jong ki ban weng noh shisyndon ia kito ki nonghikai kiba la shu thung be-ain bad mynta ka sngi la ioh jingtip ba ka tnad pule ka la weng kam noh ia ki.
Shillong, 03 K’lyngkot:U Officer In-charge ka Mawryngkneng police station u Ekwin Pala  u la ioh jamin na ka Kashari halor ka jingkynnoh ba u donkti ban tuh ia ki tiar na ka trok kaba shong dor T.
20 lak na surok Shillong bye pass ha ka 7 tarik Nai wieng u snem ba la dep.
“U Pala u la ioh ja min na ka Kashari ha ki sngi shwa ka Khrismas", la ong u heh pulit ha kane ka sngi Thohdieng.
U heh pulit u la ong ba ki pulit kim pat pynngat ha kane ka mukotduma.
Lem bad u Pala, kiwei pat ki pulit ba shah kem halor kane ka jingkynnoh donkti ban tuh ki long u Sub-Inspector u Sudarshan Sangma, u langrut u Claip son M Marak bad uba trei ha MPRO (Meghalaya Police Radio Organisation) u Basant Lama.
Ia kitei kiba shha kynnoh la buh ba kin trei ha ka Police station thym mai kaba ha Mawryng kneng kaba jngai kumba 50 km na Shillong.
ha ka 7 tarik Naiwieng, kitei ki pulit ki la rahboh ia ka trok kaba kit ia ki tiar kynja rnong ba shong dor haduh T.
20 lak sha ka thain Shillong bye-pass bad hadien ki rahbor ruh ia u nongniah u Saidullah Alam Laskar  bad uiwei u Deep Kumar Nath.
Ki pulit ki la ioh kurup ia ka mobile phone jong u nongniah katei ka trok na iing sah u pulit langrut u Claipson M Marak bad ka kali Swift (ML 05 K 8473)  ba pyndonkam da ki pulit ban leh ia katei ka kam tuh kam thiem.
Shillong, 3 K’lyngkot:Ka jingthew u Pastor PBM lada shah jied kum u MP ban shakri ia kito kiba shah set ka shyntur shah kynjat sha rud na ka bynta ka jingsuk bad ka hok.
U Pastor PBM Basa iawmoit u ba la rai ban iakhun elekshon MP jong u 2014 na ka People’s Candidate Forum (PCF) ha ki mat treikam jong u ba la pyllait sha ki lad pathai khubor ka long ban ia leh borbar ban ym dei ban khanglad ia ka jingmane niam laitluid, ki Dalit kiba la kylla Kris tan kim dei ban duh noh ia ka jing myntoi kum ki Dalit.
Bad dei ban pynbeit thym mai ka Foreign Contribution Regulation Act 2010 dei ban pynbeit thymmai khnang ba kan um long kum u Dieng sympat ia ki seng bhalang ki ba trei ia ka imlang sahlang, ban pyn beit thymmai ia ka Right to Education ban ioh leit skul ei naduh 4-18 snem ymdei tang 6-14 snem.
Bad bym bit ban pyntreikm ia ki projek ne shim ki marpoh khyndew, ki khyndew ki shyiap khlem ka jingmynjur kaba biang jong ki trai shnong ne ki trai jaka.
Shuh u Pastor u la ong ba un iasaid ban pynbeit thymmai ia ka Representation People’s Act ia ka ban ioh pynrung ia ka kyndon “ka hok ban khot noh ia u nongmihkhmat".
Ula  ong un iasaid ruh ia ki jaka riewlum ha baroh kawei ka Ri India ban pynrung hapoh ka VI Schedule da kaba pynjari ia ka 12 AA kaba treikam ha ki Riewlum Tripura mynta bad dei ban thaw jylla shuh shuh ha Ri India khnang ban pynsuk ia ka synshar khaddar, nalor kiwei kiwei pat.
Shillong, 5 ‘lyngkot:U Bah Lamphrang Kharbani,  uba dei u nongseng jong ka sengbhalang Hyn niewtrep Achik National Movement (HANM), ula rai ban iakhun elekshon, kum u kyrtong shimet, ha kane ka jingialeh MDC, ka ban sa wan na Langrin Constituency.
Halor katei ka phang, la iathuh ba kan don ka jingialang jong ka HANM, ha ka 11tarik mynta u bnai, ha kaba kin iakren halor ki kam ba dang sah shakhmat jong katei ka seng, ha kaba la khmih lynti ba U bah Lamphrang, un lah ban hiar shuki noh ialade, kum u nongialam jong katei ka Sengbhalang.
New Delhi, 5 ‘lyngkot:Ka kali jong ka myn tri jong ka sorkar Delhi, ka  Rakhi Birla, ka la shah bom ha ki riew runar, mynta ka janmiet ha ki bynta jong ka nongbah Delhi.
Katei ka jingjia ka dei ha  Mangolpuri jong ka west Delhi.
“La ker sawdong da ki riew runar, ha kali jong ka Rakhi Birla, ha kaba ki la tied ia ka kali jongka, tangba ym shym la don ba mynsaw haduh mynta" ong ka khubor pulit.
Shillong 05 K’Lyngkot:Kawei ka jingkieng kali kaba dang shna ka la khyllem ha Akhongre ha West Garo Hills  kaba la wanrah ia ka jingmynsaw jong  3 ngut ki nongbylla kiba trei ha katei ka ka jaka bad kane ka la jia ha ka janmiet sngi Saitjain.
Katkum ka khubor na ki pulit, na ki 8 ngut ki nongbylla kiba trei ha katei ka jingkieng jong ka PWD, lai ngut ki la mynsaw ha ka por ba ka jingkieng ka khyllem ha ka por 5 baje janmiet.
Ia kiba mynsaw la pynkit sha  Tura Civil Hospital.
Ki pulit ki dang thwet ban kem ia u kontraktor u Kartus R Marak, uba sha ha Araimile, Tura.
Shillong, 05 ‘lyngkot:U MP ka BJPu Tarun Vijay dang shen u la aiti ia ka dorkhas sha u Chairman  ka National Human Rights Commission (NHRC) u Justice KG Balakrishnana halor ka jingpynkhein ia ka hok longbriew ia kiba ngeit ha ka niam tynrai hapoh ka jingpeit jong ka Seng Khasi ha kane ka jylla Meghalaya.
Ha ka dorkhas, u Vijay u la ong ba ka daw ba phylla ka long ba ki heh paid ka jylla ki ioh jingmyntoi katba ki rit paid kim ioh satia na ki skhim sorkar pdeng bad sorkar jylla.
Ha ka jingialang, u MP ka BJP u la pynkynmaw ba wat u chairman ka Minorities Commission u Dr Tahir Mahmood  u la thoh ha ka kaiphod ha u 1999 ba ka sorkar jylla ka dei ban buh ia ka Minorities Department, ban kynthup saw ngut ki dkhot ka Minorities Commission bad ka Finance Corporation for Minorities.
“Hynrei khlem leh ei ei da ka sorkar jylla Meghalaya kaba la leh trai khlieh da ki heh paid jong ka kynhun Khristan.
Ki briew rit paid jong ka Seng Khasi, kim shym la ioh eiei ki jingmyntoi kum ki rit paid", la ong u Vijay.
U la ong ba ka long kaba phylla ba 90% na ki nongshong shnong ki kioh ia ka jingmyntoi kum ki rit paid katba ki 10 percent kim ioh eiei.
Ha kajuh ka por, u General Secretary ka Human Rights Defense International u Rajesh Gogna  uba wan ban synran ia u Vijay ha ka jingiakynduh bad u chairman ka NHRC  u la ong ba ki briew ba don ha ka Seng Khasi ki la shah kyntait ban ioh ia ka jingmyntoi ne ki hok kum ki rit paid.
“Kane ka dei ka jingleh bein katkum ka riti synshar ka ri namar ba ka rai jong ka Supreme Court ha u 2002 ka la bthah ba baroh ki jait ktien bad ki jingngeit niam jong ki rit paid dei ban ithuh", la ong u Gogna.
Shillong, 05 ‘lyngkot:Ki pulit jong ka West Garo Hill ki la kem ia uwei u dkhot ka GNLA bad saw ngut ki nongiarap ha kane ka sngi Saitjain.
U dkhot ka GNLA ba shah kem la tip kyrteng kum u Johny A Marak  bad la kem ia u na Tura katba u dang wan ban lum pisa na ki nongkhaii.
Ki pulit kham hadien ki la kem ruh sa saw ngut ki nongiarap hadien ba la ioh jingtip na utei u dkhot ba shah kem.
Ki saw ngut kiba shah kem ki long Gendaram Sangma, Nipin Marak, Krishna Subba bad Cherak Sangma.
Baroh ki dei na shnong Mandalgre.
Ki pulit ki la kem ia u Johny A Marak  hadien ba la ioh jingtip kaba biang.
Ki la ioh kurup 7.
65 pistol, 5 kuli,  bad ki shithi dawa pisa ba mobile.
Shillong,5 ‘lyngkot:Mynhynnin ka sngi ka Dorbar  Shnong Mission ka la plie pyrda ia ka jingdap shispah snem jong ka Combined Amateur Club (CAC).
Ia kane ka klob la seng naduh u snem 1900-1910 bad ka la ioh ia ka jinglong ba pura ha u snem 1913.
Ha kane ka jingra khe ia kane ka jingdap ba shispah jong ka CAC la ioh ban plie da u Tymmen basan bah WR Laitphlang ba la sakhi lang ki nong kitkam ka shnong, ki samla, ki khynnah bad ki riew rangbah.
Shwa ban pynbna ia ka jingplie ia ka jingrakha dap shispah snem jong kane ka klob, u Tbn Lait phlang u la ong ba ka CAC ka don ka khana kaba khraw bha ha ka.
“Kane ka jingrakhe ka long ban pynmih ia ka lyer jong ka histori ka CAC ban kyn maw tympang ia ki kam bad kiba don bynta ha ka", la ong u tbn Laitphlang.
U la ong ba shispah snem ha ka jingiaid lynti, ka klob ka la iakynduh shibun ki erlang thari bad ki er batemon batesi kumjuh.
U la pynkynmaw ia ki jingjia bad ka jinglong ha kane ka shnong kaba la mad ia ka jingkylla bapher bapher haduh kane ka khyllipmat ba mynta naduh kitei ki snem.
Nalor bun ki jingjia, u la pynkynmaw ba kane ka klob ka la wanrah bun ka jingjop ha ka jingialehkai kum ha ka phutbol, bad ka don bynta ruh ban pynlong ia ki jingialehkai ha ka shnong.
La pyniaid ia kane ka jingialang da u rangbah shnong ka Mission Bah G Basan, ba la don lang u convener ka working committee Bah Donkupar War, ka MLA ka thain Kong Roshan Warjri, u MDC Bah James Ban Basaiawmoit, nalor kiwei de.
La pynshongshit da ka jingpyni sap bad ka jingrwai na ki samla kane ka shnong.
Shillong, 05 K’Lyngkot:Ka Balang Riatsam thiah ka la pynkup burom ia ki 80 ngut ki nongseng ka Balang Presbyterian Riatsamthiah, bad ia kane, la leh namar ka jingdap san phew snem ka Balang ha une u snem naduh ba la seng ia ka.
U nongialam ka Balang u Bah RG Dkhar  haba pyndon burom ia kine ki nongseng ka Balang, u la iathuh ia ki khana ba la sdang ia kane ka Riatsamthiah Presbyterian Church.
La sdang ia kane ka Balang na kaba rit hynrei ka la nang heh katba nang iaid ki sngi haduh ba kan poi sha kane ka lynti jam ban kynjoh sha ka san phew snem.
Ka long ka burom ia u Blei uba la kyrkhu ia ka baling, la on u Bah Dkhar.
“Ka dei ka jingpyrshang bad ka jingkitkhia jong ki nongsharai Balang kynthup ki Pastor, ki longsan ba ka Balang ka la poi sha kaane ka thong, ainguh ia u Blei namar kane", la ong une u nongsharai Balang.
U Bah Dkhar u la ong ba dei ha u snem 1916 ba ki nongsharai Balang ka Mawkhar Presbyterian Church ki la ai jingmut ban thaw noh ia ka tnad ha Riatsamthiah bad dei ha u snem 1924 ba kane ka jingmut la pdiang bad ha u 1928 ka tnad Riatsamthiah jong ka Mawkhar Presbyterian Church la thaw da ka Jingïaseng Samla.
Watla ia ka iingmane la sdang ha 25 tarik Jylliew, 1963, hynrei ka la ioh ia ka jinglong ba pura ha ka 5 tarik Kyllyngkot, 1964 bad la pynkyntang ha ka 24 tarik, Naiwieng 1985.
Ka Golden Jubilee Celebration ka Riatsamthiah Presbyterian Church ka la pynlong ruh ia ka jingiaseng “Ïa U Blei Long Ka Burom" ha kane ka sngi Saitjain.
Shillong, 5 K’lyngkot:Ka KHADC ka shem jingeh ban rejistar ia ki khyndew ha ka thain Langpih jong ka West Khasi Hills na ka daw ba byrngem ki pulit Assam la ong u EM ba peit ia ka khyndew ka shyiap u Bah Jansing Tynsong.
“Ngi shem jingeh ban rejistar ia ki kyndew sha kitei ki thain Langpih namar ba byrngem ki pulit Assam", la ong u Bah Jansing Tynsong ha ka sngi Palei haba iakren bad u Rupang.
U Bah Jansing ruh u la ong ba ka jingthmu jong ka KHADC ban rejistar ia ki jaka ha katei ka thain ka la pulom lut namar bun na ki trai jaka hapoh katei ka thain kim treh ban rejistar namar ki tieng ia ka jingbyrngem jong ki pulit Assam.
U la iathuh ba ki trai jaka trai khyndew kiba hap hapoh ka thain West Khasi Hills baroh ki don kumba 60 iing eiei hynrei bun na ki kim treh ban rejistar ia ki jaka lait noh tang katto katne ki iing ki bym shym la shah pyndik ne shah byrngem ha ki pulit Assam ki treh ban rejistar.
Ka Fact Finding Committee ba la khlieh da u Bah KP Pangngiang uba dei u MDC jong katei ka thain Langpih ba la thung da ka KHADC ban leit lum ia ki kot ki sla jong ki trai jaka ha katei ka thain kum shi bynta ban pynkhlain ia ka jingkam jong ka Meghalaya ia katei ka thain kaba la kajia bad ka Assam.
Kakum ka jingiathuh jong u Bah Tynsong la ong ba ia ki kot ki sla jong ki trai jaka ba la lum da katei ka Committee la aiti ha ka KHADC bad hadien la aiti pat sa sha ka sorkar jylla ba kan leh ia kaba donkam namar ba ka KHADC kam pat don ia ka Land Bill.
Shillong, 5 K’lyngkot:U Bah Process T Sawkmie MLA barim ka Mawlai, u jurip dang shen ia ka jaka tong um, jaka saitjaiñ bad ka jaka sait snier jong ka shnong Mawlai Mawdatbaki ba don ha ka dong Umjan.
Ia u Bah Process la synran da u Rangbah Shnong Bah BR Kharmujai, ki riew rangbah, ki Longkmie, ki samla jong ka shnong bad ki Nongkitkam jong ka Mawlai Peoples Development Forum (MPDF).
Na ka liang u Bah Process ula pynpaw ia ka jinglyngngoh halor ka jingsahteng jong ka project sam um ba 1.
18 klur tyngka, kaba la mang ban pyntan umbam umdih sha baroh ki Longiing ba don ha ki kyntoit bapher bapher jong ka shnong Mawdatbaki.
Ia kane ka project la pynioh da u Bah Process na ka tnad PHE naduh u snem 2007-2008, kaba la mang beit thik tang ia ka Mawdatbaki.
Ha kane ka jingjurip, ki nongsait snier, ki nongsaitjain, kila pynpaw hakhmat u Bah Process iala ki jong ki jingeh ba ki iakynduh ha ka trei ka ktah bad na ka liang une u MLA barim ula kular ban sa kner ia ki kti ka jingiarap sha ki.
Shillong, 5 ‘lyngkot:Ka kynhun ba phra ngut ki Khlieh Nongsyn shar, Khasi, Jaintia bad Garo, ba la ialam da u Bah John F Kharshiing, Co-Chairman, Meghalaya State Planning Board, Chairman, Grand Council of Chiefs of Meghalaya, ki la ia kynduh ia u Dr Rameshwar Oraon, Chairman, National Commission for Schedule Tribes (NCST), Government of India, ha ka office trei kam jong u hapoh Lok Nayak Bhavan, Khan Market, New Delhi ha 3rd January 2014, ha ka por 1.
30pm, ban ia kren bad ka jingsahteng jong ki jingiateh bad ki jingiakut hapdeng ka Sorkar India bad ki Hima Khasi States, kaba la ia kut mynta la 65 snem mynshwa lyngba ki dulir Instrument of Accession and Annexed Agreement.
Ki Khlieh Nongsynshar ki la ai ia ki dulir kiba kongsan bha kynthup ia ka shithi kaba dang shu lap bad pynmih dang shen kiba 13th tarik October 1947, na u former Prime Minister Shri Jawaharlal Nehru uba la thoh sha u former Dy Prime Minister Sardar Vallabhbhai Patel, ‘to treat the twenty five Khasi States on a separate basis… in view of the tribal position’ uba la bthah ia u Sardar Patel ban pdiang bad burom ia ki jingiateh kiba la ia mynjur hapdeng ki Khasi States bad u Governor of Assam ia kaba la mynjur da u Governor General of India ha ka 17th tarik August 1948.
Ha ki jingiakren u Chairman, NCST, u la pyntip ha ki Khlieh Nongsynshar ba u la bthah teng ia ka tnad Ministry Tribal Affairs ban khmih ia kane ka kam hynrei u la pyntip ba ka NCST ka la rai ban bthah ia ka Ministry of Home Affairs, ban peit bad pynbeit ia kane ka kam namar haduh kine ki sngi ka paw ba ki dulir ia teh ha ka IOA & AA ki dei kip hang kiba ka tnad Home Affairs ka dei ban pyndep bad ban pynbeit, kumta halor ka jingkyrpad jong ki Khlieh Nongsynshar u la ong ba ka bor NCST Commission kan sa phah ia ka shithi ba kan shim khia ban pyndep kham KLOI ia kine ki kam kiba iadei bad ki Hima Khasi States.
Ha ka jingiakren la kyrpad ia u Chairman, NCST ban tuklar ruh ia ki jingeh ki paidbah Khasi, Jaintia bad Garo, kiba sahkut sha bar u pud ka Ri India (India – Bangladesh) bad ia kito kiba sah kut shabar u pud Meghalaya bad Assam.
U Bah John F Kharshiing, u la ong ba ki hok jong ki riewlum halor ki Riti ki Dustur bad ka Khyndew ka shiap ki dei ban long ki juh la ha Bangladesh ne ha Assam wat hapdeng ki jingiakajia u pud u sam (traditional boundary bad u constitutional boundary)U Chairman, NCST u la mynjur ban wan ia kynduh bad ki khlieh nongsynshar sha Meghalaya ha u bnai May 2014.
Ki khlieh Nongsynshar ki la leit ia kynduh ruh ia u Shri.
Shambhu Singh, IAS, Joint Secretary, Ministry of Home Affairs, Govt of India, ha ka juh ka sngi 3 Jan 2014, por 3.
30pm bad la ai ha u ia ki juh ki kot ki sla kiba iadei bad ka History jong ka Ri Khasi Jaintia.
Ha ki jingiakren u Joint Secretary, MHA, u la pyntip ba ki jingiakren ban pynbeit thymmai ia ka Sixth Scheduled ka la iaid shakhmat bad hashen kin sa pynmih ia ka jingtyrwa sha Parliament, bad ba ka don ka jingiakren kaba sani bha ha ka Sorkar India la yn ai da ka Regional Council ne ban ai da ka shuki san tylli kiba shu sieh (five nominated Cheifs) ia ki Khlieh Nongsynshar hapoh District Council ka long ka jingiakren kaba dang iaid bha mynta bad kan shong ruh ha ka Sorkar Jylla ban ai ka rai kaba skhem halor kane ka phang.
U Joint Secy, MHA, u la pyntip ba ka Ministry of Home Affairs, Govt of India ka dang pynlong ki jingiakren kiba sani bha halor ki jingdawa sha lum Garo bad ka dei halor kane ba sah kut ka jingpynbeit shakhmat ia ka jingpynbeit thymmai ia ka Sixth Scheduled sha Garo Hills Autonomous District Council hynrei lada dawa ka kam ka MHA kan iaid shakhmat bad ki jingpynbeit thymmai ia ka Sixth Schedule na ka bynta ka Khasi & Jaintia Hills Autonomous District Council.
Ka kynhun ba la ialam da u Bah.
John F Kharshiing, Chairman, Grand Council of Chiefs of Meghalaya, ka la kynthup ia u Mr Hamphrey L Ryntathiang, Lyngdoh of Lyngiong Lyngdohship, Mr Tyllilang Myrthong, Secretary, Hima Mawsynram Syiemship, Mr Kestonbel Manik Syiem, Dy Syiem, Hima Nongkhlaw Syiemship,  Mr S J Lyngdoh Mawnai, Lyngdoh of Hima Nongkhlaw Syiemship, Mr Wanphrang Syiem, Sirdar of Hima Nongpoh Sirdarship, Mr Manbha Kyndoh, Dolloi of Elaka Narpuh Dolloiship, bad u Mr C Lamare, Secretary of Elaka Narpuh Dolloiship.
Shillong, 05 K’lyngkot:Ka sorkar ka dang pynkhreh ban pynkylla ia ka Meghalaya Lokayukta Amendment Act, 2013,  ban pyniahap bad ka Lok pal bad ka Lokayukta Act, 2013 ka sorkar pdeng.
U Symbud Myntri Rangbah ka jylla ba peit ia ka kam ain u Bah Rowell Lyngdoh u la ong ha kane ka sngi Saitjain ba watla ka Meghalaya ka la iaid shakhmat ban pyntreikam ia ka ain lajong, hynrei kan sa eksamin la ka ain jong ka sorkar jylla ka iahap ne em bad ka ain jong ka sorkar pdeng.
Dang shen, u Vice President ka Congress u Rahul Gandhi  u la khot ia ka jingialang jong baroh ki jylla ba synshar ka Congress bad u la bthah ia ki ban thaw ia ka ain Lokayuktas ha ki jylla kaba iahap bad ka Lokpal bad ka Lokayukta Act, 2013.
Lada ki jylla ki la pynbna ia ka Lokayukta, ka sorkar jylla ka dei ban thaw katkum ka ain Lokpal bad Lokayukta Act, katkum ka jingbthah u Rahul Gandhi.
Ia kane dei ban pyndep shwa ka 28 tarik Rymphang.
Kane ka mut ba ia ka Meghalaya Lokayukta Amendment Act, 2013  kaba la pynkylla la ar sien, yn hap ban pynkylla shuh shuh.
Katkum ka jingong u Bah Rowel, la don ka lad ban pynbha ia kane ka ain bad ia kane, yn sa eksamin da ka sorkar.
U la ong ba lada donkam ia ka ain lah ban iakren bha hapoh iing dorbar ban pynkylla shuh shuh ia ka.
Ka jingdkoh jong ka Meghalaya Lokayukta Amendment Act, 2013 ka long ba ka duna ka jingkren shai ha kano ka rukom ki nongtrei Grade IV, ki nongtrei hapoh ka Grade IV,  u Chief Justice, ne kino kino ki Judge jong ka High Court, ki ophisar bad ki nongtrei ka High Court, ki dkhot ka Meghalaya Judicial Service bad u Chairman lane u dkhot jong ka Meghalaya Public Service Commission la pynlait na ka kyndon jong ka ain Lokayukta Act.
Shillong, 5 ‘Lyng kot:Ka Khasi Student’s Union (KSU) ka kren pyrshah jur halor ka jing pynjlan shuh shuh ia ka por shongthait jong u Chief Secetary ka jylla u bah WMS Pariat sa kumba 6 bnai.
U General Secretary ka Khasi Stu dent’s Union (KSU) u samla Auguster Jyrwa ula ong  “Wei ba ka ia ka la kut ban shongthait ym donkam ban pynjlan ia ka por shongthait namar ba ki dang bun kiwei pat ki ophisar sorkar kiba lah ban shimti ia katei ka kam".
La ong shuh shuh U bah Jyrwa, ba ka jingpynjlan ka long pynban ka jingkhanglad ia kiwei pat ki ophisar sorkar, ki ban shimti ia katei ka kam.
“Ka seng ka ju ieng hi barabor lada dei iano iano ruh wei ba la kut ka por dei ban shongthait bad ka seng ka pyrshah jur ban pynjlan por biang ia uno uno u heh ophisar ban bteng biang ia ka kam kaba u bat".
“Hato ka sorkar kam don mo ia kiwei pat ki ophisar kiba lah ban shimti ia kane ka kam lane ioh lehse ka don eiei sha lyndet halor kane ka jingpynjlan ia ka por shongthait u Chief Secretary?" ong shuh ka kyrwoh na U bah Jyrwa.
Ka KSU ka kyntu ruh ia kiba don ha ka kam ba shi sien ba la kut ka por ki dei ban shongthait beit, ym ba kin shimti ne bteng biang ia ka kam khnang ba kan ailad pat ia kiwei ban shimti ban pynpaw iala ka jingtbit ha ka jingtreikam namar ba ki dang don shibun ki ophisar kiba lah ban shimti ia kane ka kam.
Shillong, 5 ‘lyngkot:Ka jingshah weng kam jong ki 144ngut ki nonghikai Lower Primary, kiba la thung da kaba pyndam sia lieh, la iathuh, ba ka la pynkyndit ia kiba bun na kitei kiba la shah pynsangeh kam noh kha ma kha.
“Don kiba iam, don kiba poi hospital, don ki bym treh bam ja shuh, ba la sngewsih eh bad don kiba iamai shi tnga ruh, ba la kylla shong khlem kam" ong u nongthoh khubor, uba la ia kynduh ia kiba bun na kitei kiba mad ia katei ka nusip ba sniewbok ha ka jingshah beh kam ei khamakha.
Na kitei ki 144ngut, la iathuh ba don na ki, kiba la pynkhreh ban ai da ka mukotduma pyrshah ia ka tnat pule puthi jong ka sorkar Jylla, namar katei ka jingleh bym  hok jongka, ha kaba ka shu thung kam ia ki tang shi por  bad ka sa beh noh, khlem da ailad ba kin jubab ialade.
La iathuh ruh ba la ai por, haduh ka 10tarik mynta u bnai, ia kitei ki nonghikai, kiba la shah beh kam, ba kin ai jubab, halor katei ka rai jong ka tnat pule puthi, ban beh kam ia ki bad ia kaei kaba ki don ban ujor sha ka sorkar,  halor katei ka jingshah beh  kam jongki, ong shuh shuh ka khubor.
Shillong, 05 ‘lyngkot:Ka jingrakhe dap san phew snem jong ka Iingmane ka Balang Katholik ha ka shnong Umktieh hapoh ka jingpyniaid jong ka Parish Mawbri la pynhap pyrda noh hynne ka sngi u Blei da u Lyngdohsad ka jylla niambah Shillong u Most Rev.
Dominic Jala SDB, DD.
Shuwa ban sdang ia ka Mass bakhuid ka la don ka jingkyrkhu ia ka Grotto da u Lyngdohsad uba la long u kongsan ha katei ka sngi bad kane ka dei ka dak ka shin ban pynsah kyn maw na ka bynta ka jingdap sanphew snem ka balang shnong ha katei ka shnong.
Ia ka Mass bakhuid la pynkyntang da u Lyng dohsad Dominic Jala SDB bad ha ka por jong ka jingialap sha ki paidriengeit ha kane ka sngi u la la ong ,"Ngi ia kmen lang bad ka balang Umktieh ha Kane ka jingiarakhe ia ka Jubili jong ka jingdap san phew snem bad ka dei ruh ka sngi Khrawbor Epiphani, kaba dei ruh ka sngi burom jong ka Parish Mawbri "“Kane ka dei ka sngi kaba pynkynmaw ia ngi ia ka jingwan jong ki Riew stad na Mihngi ban mane ia u Trai Jisu Khrist da ka jingialam lynti jong u Khlur" u la bynrap.
Shuh shuh u Lyng dohsad u la iathuh ba katno kita ki riewstad ki dap da jingkmen haba ki la iohi ia u Khlur ba lam sha Bethlehem.
“Ban jingngeit ka long ka jingkmen kaba khraw.
Kane ka jingkmen ka don haba ngi sngew bad ngi ngeit ba u Trai Jisu u don bad ngi.
Ka jingkmen jong ka jingngeit ka shlei sha kiwei pat kumba la kdew da u Pope Francis ha ka shithi sharai jong u " la ong u Lyngdohsad“Ki Riewstad ki la wanrah 3 tylli ki jynai sngewbha: ka ksiar, ka jingiwbih bad ka Myrrh kiba kdew ia u Jisu ba u dei u Syiem, u Blei bad ban kdew lypa ruh ia ka jingshah shitom " la ong u Lyndohsad bad bynrap “Ngi pat ngin ai aiu ia u? Ngin pynlong Syiem shisha ia u ha ki iing ki sem jong ngi , ngin pdiang ia u, u Blei jong ngi bad ngin kyntait ia kiwei pat kiba pynklet ia ngi ba ngi dei ki jong u Jisu bad ngin pdiang ia ki jingshitom ba ngin kynduh ha ka jingim.
"Ha kaba kut u Lyngdohsad u la pynkynmaw ia ki paidriewngeit ba une u snem ka Balang Katholik satlka ka pyrthei ka buh Kyrpang eh, kum u snem jong ka Iing ka Sem, ha kaba u la ong," ngin pynlong ia ki iing ki sem jong ngi kiba dap jingkmen shisha, kiba pynlong ia u Trai u kynrad jong ki, ngin pynlong ia ki iing ki sem kiba phai sha u Blei bad kiba shaniah ha u.
Wat hapdeng ki jingeh ba ki iing ki sem kin kynduh, ngin shaniah ha u Jisu".
Ha kane ka sngi ka la don ruh ka Procession Eucharist ha ka por mynsngi ha kaba la iaid kylleng sawdong ka shnong Umktieh ha kaba da ki hajar ngut ki paid riewngeit.
Ha kane ka sngi ka la don ruh ka Cultural Progrmamme bad la pynkut da ka jingpynhap pyrda ia ka lama jong ka Jubili jong ka jingdap sanphew snem.
Nalor jong u Lyngdohsad Dominic Jala kum u kongsan ha kane ka sngi , kiba la iadonlang ki long u Ph.
John Madur Vicar General ka Jylla niambah Shillong , u Ph.
Leo Mary Lyndem Parish Priest ka Mawbri Parish, u Ph.
Breson Paul Ranee, na Christ King College , i Mother General ka seng riewniam Visitation Sisters Of Don Bosco (VSDB) i Sr.
Cecilia Syiemsad bad kiwei kiwei kiba la shah khot sngewbha ha kane ka sngi.
New Delhi, 5 ‘lyngkot:La iathuh ba ka tnat pyniaid elekshon jong ka India, ka la pynkhreh ban pynlong ia ka elekshon Lok Sabbha, ha pdeng jong U Iaiong bad kan kut ha u bnai Jymmang, ha kaba ka jingthep vote, kan long ha ki san bynta eiei jong u snem 2014.
Ka jingpynbna ia ka sngi thep vote, la iathuh ba kan lan ban long ha u bnai rymphang jong lane lada slem eh, kan long ha ki sdang tarik jong U Lber, ong ki lad khubor, ka elekshon komishon.
Ha ryngkat bad ka elekshon Lok Sabbha, ki dorbar Jylla ruh kin leit sha ka jingjied nongmihkhmat thymmai bad kitei kin long ka  Andhra Pradesh, Odisha bad ka  Sikkim ruh kumjuh.
Ha shwa ban pynbna ia ka elekshon, ka don ka jing khmih lynti, ba ka Lok Sabbha kan iakynduh sa shisien, na ka bynta ban ioh ia ka jingmynjur jong ka iing, ia ki jinglut jingsep, kiba haduh hynriew bnai jong u snem 2014, haduh ban da thaw ia kawei pat ka sorkar thymmai, hadien ka elekshon Lok Sabbha.
Ka don ruh ka jingkhmih lynti, ba kan don ka dorbar kaba kyrpang ha ki khyndiat sngi ban sa wan, na ka bynta ban ioh ia ka jingmynjur jong ka iing, ia ki ain pyrshah bam sap, ha shwa ka jingwan poi ka elekshon Lok Sabbha.
Kane ka dorbar Lok Sabbha, kan kut ha ka 1tarik Jylliew 2014 bad ka iing dorbar kaba thymmai, ka dei ban trei kam ha shwa ka 31tarik Jymmang 2014.
Ki don 80klur ngut ki nongthep vote, ki ban shim bynta ha ka jingjied ia ki nongmihkhmat ba thymmai jong ka dorbar Lok Sabbha bad ka jingpynbit pynbiang ia ki kyrteng ba thymmai ruh, ka dang iaid shakhmat haduh mynta.
Shillong,05  Kyllalyngkot:Ka President ka Civil Society Women Organisation (GSWO) ka bitar halor ka jinglait jamin noh jong u Officer -in- Charge (OC) jongka Mawryngkneng u Ekwin Pala uba kynnoh donkti ban lute na ka trok AS 01 EC 0515 myn ha ka 7 tarik jong u Naiwieng jong u snem ba la dep kaba la kit ia ki mar ruh haduh T.
20.
10 lak.
Ka CSWO ka la buh jingkylli ia ka tnad pulit balei kam lah ban pynshit om katkum ka ain ia ki lai ngut ki pulit kynthup u OC bad ki nongbud jong u kata ia u Claipson M Marai uba dei u UB Constable bad Basan Lama uba dei u MPRO Operator.
Ia ki pulit kiba leh ia ki kam bymman ka ain ka suki bha ban treikam hynrei ia kiba rit pat ka kloi bha ban treikam, ong ka CSWO.
Katei ka seng ka la kynnoh ba kane ka dei kaei kaba la jia ha ka jylla Meghalaya haba leh kiba don jingiadei bad kiba heh ba hain te ka shim por ban pynbna paidbah da ki pulit hynrei lada jia ia u thap u dap te tang mar syn ioh kem la pynbna paidbah lyngba ki tnad pathai khubor.
Halor kane ka CSWO ka dawa ba ki bor pulit, ki nongiasaid ain jong ka sorkar ki dei ban sangeh mardor namar  ki paidbah ki la sdang duh ka jingshaniah ha ki namar ki bor ki la shah thied ha ki riew sain pyrthei bad kita ki heh sorkar, la kynnoh ka kong Agnes.
Shillong, 6 ‘lyngkot:Ka seng Hynniewtrep Achick National Movement (HANM), North West Khasi Hills District, ka dawa ia U  Secretary Khatsawphra Land & Forest Owner Association (K.
L.
F.
O.
A) ban pynkynriah noh ia ka karkhana ot dieng, kaba don ha ka shnong Sangshang, ha lynti ban leit sha Mairang CHC, namar ba ka pynthut ia ka leit ka wan bad kumjuh ia ki nongpang kiba thiah pang ha katei ka Hospital, ha ka por mynmiet.
La ong da ka seng, ba kiba trei ha ka CHC Mairang, ki sngew jynjar shi katdei, halor ka jingpynthut jong katei ka karkhana ot dieng, haba ka HANM,ka leit jurip ia ka Hospital, ha ka 1tarik Nailar 2013.
Ka seng ka kwah namarkata, ban pynkynriah ia katei ka karkhana ot dieng sha katei pat ka jaka, ban nym pynwit ia ka bha ka miat uba bun balang.
Shillong, 5 ‘lyngkot:Mynta ka dei ka sngi kaba khriat, ha kaba ka jingkhriat ka hiar haduh ka 4.
5degree Celsius bad ka dei ka sngi kaba dum bha ka bneng bad kaba dum lyoh, wat la ka don ka jingshit jong ka sngi, tang ha ka por mynstep.
Ki bor pyniaid mariang jong ka sorkar India, ha ka jingpynmih khubor mynta ka sngi, ki maham ia ki nongiaid nongieng, khamtam ia ki nongniah kali, ba kan don ka  jingrben bha jong u lyoh, ha ki katto katne ki jaka, na ka bynta ki 42 kynta ki ban wan.
Mynta ka sngi, ka don ka jingdum lyoh, ha ki bynta jong ka thain Upper Shillong sha Mylliem bad la ioh khubor, ba ka don ruh ka jingdum lyoh ha ka surok bah ban leit sha Pynursla bad Sohra bad ha katei ka jingkhein jong ka tnat pynmih mariang, la shim, ba kan nang jubor ka jingdum lyoh, ha ki katto katne jaka, ka ban sdang naduh mynta hi ka sngi  bad kan dang iai bteng haduh ki 42kynta ban sa wan.
Shillong, 5 ‘lyngkot:Ka jingrakhe ia ka Kristmas bad ka Snem thymmai, wat la ka long kaba kmen ia kiba bun, hynrei, ka dei ruh ka jingrakhe kaba thad ia ka longbriew man briew jong kiba bun ki samla Khasi jongngi, ha kiba kum kine ki sngi.
Ha ka surok bah Upper Shillong, ha kiba kum kine ki sngi, la ju ioh sngew ia ki kali kiba tem da ki jingtem kiba pyn sawa jur bha bad napoh kitei ki kali, la ju ioh sngew ia ki khynnah samla, kiba ia kyrkait bad ia tim sih tim sang, haduh ba ka la long kaba sngew jli haduh katta katta ban ioh sngew.
Ym dei tang katta, ha ka step jong ka 30tarik Nohprah 2013, haba une u nongthoh khubor bad kiba ha iing, ki dang ia ieng kai ha surok surok jong ka Shnong Sohra, la wan poi kawei ka taksi, kaba la thiah lyngkrang da ki khyn nah buaid bad tang shu mar ia iohi kynthei, ki la ia pyrta “ei shik" bad kitei ki dei hi ki khynnah samla Khasi.
Ym tang katta, la iathuh ba dang shen, ha ka jingrakhe khristmas, ki la don shi kynhun ki samla Khasi, kiba leit shangkai sha Wah Umngot, ha Dawki, hynrei ki sah kut noh ha thanat ki pulit ha Dawki bad ka daw, ka long ba ki leit pynkulmar ha ka jaka ia shongkai pyngngad uba bun balang.
Uwei u rangbah, haba iakren ha ka khmat ka Krem Pubon ha Mawsmai, ula kynthoh “Kiba kham leh tam, ki dei hi ki khynnah Khasi" bad ula ong shuh shuh “Hangne, phi lah ban iohi lut, ia ka jinglong jong ki briew, ia ki Khasi, ia ki dkhar bad ia kaei ka dur kaba shisha jong ki nongleit shangkai sngewbha".
Haba iakren ia kane ka phang bad U Rangbah Shnong ka Dawki, U bah MF Ryngksai, ula kynthoh, da kaba ong “Kiei kiei ki sdang na la iing bad kiei kiei, ki kdew ha kine ki sngi, ba ka la synjor ka jinglong jingman na la iing".
Kiba kum kine ki jingjia jong ki jingkhlem akor jong ki khynnah samla Khasi, ki long kiba la kren diaw mynsiem lut, da kiba bun bad uwei na ki nonghikai, ula ong “Ha ka 1tarik, ngi ia bam khana ha pung Umiam, hynrei hap ban ia wan noh dang shai, namar ba ki khynnah samla shynrang kynthei, ki la ia shlur pat bad leh ia ki kam jaboh ha khmat uba bun balang ha ki rud um jong ka pung Umiam".
Katei ka jingujor ia ka jing tla sih jong ki khynnah samla Khasi, ka jingbuaid tanglang jong ki samla kynthei bad shynrang ruh kumjuh, ka dei kaba la iai ujor sha u nongthoh khubor man ka por, ha ki jaka shang kai pyngngad jong ka Sohra, Umiam bad kumjuh ha ki lad ba ki leit ki wan kine ki kali jong ki nong bam khana.
Shillong, 6 ‘lyngkot:U President ka Khasi Student’s Union(KSU) North Khasi Hills District u samla F Kharkamni, ula pynpaw ba ka seng ka pynrem jur ia ka jing iai bteng jong ki pulit ban kem ia ki dkhot jong ka seng bad ban pharep jubor kaba bym shongnia eiei ruh em.
U nongialam ka KSU North Khasi Hills, u ong ba ka seng, ka sngew lyngngoh, ba  wat haba ki sengbhalang kim buh satia ia ki jingiakhih da kaba burom ia ka sur jong u Myntri Rangbah ka jylla, hynrei ha ka miet sngi saitjain, ki pulit  ka Ri Bhoi, ki leit ban khynra ia ki iing jong ki nongialam hapoh ka Ri Bhoi District bad kem ruh ia u samla H Wahlang na iingsah jong u kaba don ha Killing.
“Lada kane ka rukom ka iai bteng ka pynpaw ia ka jinglong arsap jong ka sorkar bad ki bor jong ka ain ban shu kem bad pharep ia ki dkhot jong ka seng bad na ka liang ka seng ngim ym lah satia ban pdiang ia kum kane ka jingleh arsap bad ka pynbitar arshah".
Jowai, 6 lyngkot:Ka surok NH 44, ka la kylla dur palat ha kine ki bnai ba mynta, kiba iaid naduh Jowai shaduh Malidor.
Da ka jingsniew palat jong kane ka surok, ka la buh ia u paidbah nongleit nongwan kham tam kiba pang ba shitom ha ka jingeh ka ba khraw ha kine ki sngi ba mynta.
Naduh ba ka GREF ka la  iehnoh ia katei ka surok, ki paidbah ba dei iaid lynti lyngba katei ka  surok ki la mad shibun ki jingeh ha ka leit ka wan, namar jong ka jingbymler jong ka tnad trei kam jong ka sorkar ban maramot ia utei u surok na ka por sha ka por.
Ka All Jaintia Youth Welfare Organisation Central Governing Body  haka kyrwoh bala pyllait da u President jong ka, u Bah M H Dkhar  ka la pynpaw ia ka jingbitar kaba jur ha kaba ka la dawa jur na ka sorkar tnad PWD Central Division, Jowai jong ka sorkar jylla ban maramot wut wut ia katei ka surok NH44 hapoh katto katne sngi lym kumta ka seng kan pynbna syndon jingiakhih ba tyngeh.
“Ka ju long ka rukom jong ka tnad PWD Central Division, Jowai jong ka sorkar jylla ban ai daw ba kam lah ban maramot ia utei u surok ha kine ki por ba la dep namar ba ka dei ka por Lyiur.
Ka Tnad PWD Central Division, Jowai ka leh aiu ha kane pat ka por ka ba dei ka por tlang bym don slap nalor ba ka la iohi ba  utei u surok u la sniew palat bad buh ia u paidbah ha ka jingeh kaba khraw".
ong u Bah M H Dkhar“Na ka bynta ka bha ka miat jong u paidbah, ngin hap ban ym aili dalei  lei ruh em ia ka sorkar hynrei ban pyneh triang namar lada ia une u surok yn ym repair ha kane ka por tlang ba mynta shen ka por slap kan sa wan sa katto katne bnai bad ka PWD kan sa wad  daw biang bad u paidbah un sa hap ha ka apot bah nangne sha khmat" la bynrap shuh shuh u Bah Dkhar.
U Bah MH Dkhar u la pynkut ia u kyrwoh na ka seng da ka ba ong, “Ngin ai por ia ka sorkar lyngba ka tnad PWD jong ka katto katne sngi bad lada kam maramot ia une u surok ngin hap ban pynbna syndon da ka jingiakhih kaba tyngeh ban pynpeit shkhor bad pynimat ia ka sorkar khnang ba kan maramot ia une u surok NH 44".
Shillong, 06 K’Lyngkot:U Bah Teibor Pathaw uba iakhun ilekshon ha kane ka snem ba la dep na Mawlai, u la kyntait ba u don ka jingiadei ne pyniasoh bad ka seng MPDF ba ialam da u Bah Process T Sawkmie kumba la paw ha kawei na ki kot khubor (Ym ha u Rupang).
Haba pynlait khubor ha kane ka sngi Nyngkong, u Bah Pathaw u la ong ba ka long kaba pynkyndit ia u ia ka jingmih khubor dang shen ba u la pyniasoh bad ka seng MPDF hapoh ka jingialam u Bah Process.
“Kane ka dei kaba bakla, nga kwah ban pynshai ba ngam don jingiadei eiei ruh em bad ka seng u Bah Process", la ong u Bah Pathaw.
U la ong ba kane ka jingkam ka MPDF ka long tang ban pynsngewthuh bakla ia ki paidbah ka Mawlai bad ban pynthohbria ia u.
“Ngam don jingmut ban pyniasoh bad ka seng hapoh ka jingialam jong ki briew kiba kynriah na kawei sha kawei pat ka jaka bad ki bym don nongrim", la bynrap u bah Pathaw.
Shillong, 06 K’lyngkot:Ka UDP ka la pyn her shithi sha ka People’s Candidate Forum (PCF)  ba kan pyrkhat biang ia ka rai ban pynieng ia u kyrtong jongka u Pastor PBM Basaiawmoit na ka bynta ka elekshon MP ban wan.
Ka UDP ka kyrpad ba ka PCF ka dei ban kyrshan ia u kyrtong ka UDP u Bah Paul Lyngdoh na ka bynta ka Shillong Lok Sabha constituency.
Kham mynshwa ka PCF  ka la rai ban pynieng ia u Pastor Basaiawmoit katba ka UDP ka la thmu ban pynieng ia u Bah Paul Lyngdoh.
Ha ka shithi sha u chairman ka PCF, secretary ka UDP campaign committee  u Bah Allan F Dkhar u la ong ha kane ka sngi Nyngkong, ba la kyrpad ia ka PCF ba kan pyrkhat biang ia ka rai jongka.
“Ngi long ba la khreh ban iakren pynbeit bad ka PCF" la ong u Bah Dkhar.
Ka UDP ka la khroh ia ka jingkyrshan jong kiwei ki pary bym dei Congress kum ka National People’s Party (NPP), Bhartiya Janata Party (BJP), Khun Hynniewtrep National Awakening Movement (KHNAM) na ka bynta u kyrtong jongka.
Hynrei ka PCF ka kyntait.
U Bah Dkhar u la ong ba ka UDP ka la pyrshang ban wanrah ia baroh ki party ha kawei ka kynhun ban iakhun pyrshah ia ka Congress ha kane ka elekshon ban wan.
Halor ka jingpynmih ia ka kyrteng ban pynieng ia u Bah Paul, u Bah Dkhar u la ong ba ka party kam pat pynbna hynrei ka dang shu pynpaw ia ka kyrteng.
U Bah Dkhar  u la ong ba ka Steering Committee kan shong shwa ban pynbna ia u kyrtong.
Haduh mynta, PCF ka ioh ia ka jingkyrshan tang na ka Hill State People Democratic Party (HSPDP).
Shillong, 06 K’lyngkot:Ka sorkar jylla ka lah ban pynjlan ia ka por jong ki Autonomous District Councils (ADCs) sa ar taiew.
“Ngin iakren ia kane ha ka kynhun myntri ban long lashai", la ong u myntri ba peit ia ka District Council Affairs (DCA) Bah HDR Lyngdoh ha ki nongthoh khubor hynne ka sngi Nyng kong.
Ha kajuh ka por, u Bah HDR u la ong ba ka daw ban pynjlan por ka long ba ka sorkar ka dang thmu ban pynlong ia ka elekshon ia ki lai tylli ki district council ha ka taiew ba khad duh jong u Rym phang ban wan.
Katkum ka jingong u myntri ka DCA,  ka por jong ki lai tylli ki district council ha kane ka jylla kan kut ha ka 16 tarik Rymphang.
Haba jubab ia ka jingkylli, u la ong ba ka sorkar ka kwah eh ban pynlong ia ka elekshon katkum ki konstitwensi thymmai.
U bah HDR u la iathuh ba ka sorkar ka la ioh pdiang ia ka jingkylli na u Lat ka jylla u Dr KK Paul halor ki bill phiah konstitwensi jong ka KHADC bad ka JHADC.
Lah ban kdew ba ka GHADC  kam pat lah ban pyndep ia ka jingpynkhreh ban phiah konstitwensi.
“Ngi khmih lynti ban jubab sha u Lat hadien ba la shong ka jingialang ka kynhun myntri" la ong u Bah HDR.
Shwa ia kane, hynnriew ngut ki MDC ka KHADC ki la kynduh ia u Lat bad ki la byrngem ban ujor sha Kashari lada un pdiang ia ka Bill phiah konstitwensi.
Shillong, 06 K’Lyngkot:Ka tnad kam sor ka jylla ka la thmu ban pynkylla kum ka jaka pynmih bording ia ki jaboh ba don ha marten ha Mawlai Mawiong.
Ia kane ka jingthmu yn bei pisa da ka Asian Development Bank (ADB) kaban kot sha ka jinglut ka ban long T.
30 haduh T.
40 klur.
Katkum ka khubor na ka tnad kam sor, ka sorkar ka dang pynkhreh ban pyndonkam ia ki jaboh da kaba pyndonkam da ki buit ka jingstad mynta.
Hynrei, ia mynta ka dang pynkhreh ia ka DPR, ban iarap da ka ADB.
Ki jaboh ba don ha kane ka jaka yn pyndon kam ha kaba pynmih bording, ki plastic yn pyndonkam biang bad katto katne kiwei pat lah ban shna na ka bynta ban theh jaboh.
Yn shna sboh ruh na ki jaboh ba ioh na katei ka jaka, hynrei kane ka jingthmu lah ban leh lada ioh ia ka jingkyrshan na ka ADB, la ong ka thymmei khubor na ka tnad sor.
Shillong,7 Naitung:Ka  FKJGP Upper Shillong Circle ha ryngkat ka Seng Samla Shnong Mawklot da ka jingkmen kaba khraw ka la  Pdiang burom ia u Samla Kitbokl ang Nongphlang (President FKJGP Upper Shil long Cirle) uba dei ruh u Chief Patron jong ka Seng Samla Shnong Mawklot uba la wanphai na ka Nongbah Delhi ha ka 5 tarik mynta u bnai ryngkat ka khusnam  National Youth Award kaba u la ioh pdiang na u President ka ri u Pranab Mukherjee ha ka 4 tarik mynta u bnai ha Rashtrapati Bhawan,NewDelhi.
Kane ka jing ioh Khusnam National Youth Award, jong u samla Kitboklang Nongphlang  na u Pranab Mukherjee, President ka Ri India ka dei ka burom kaba khraw ia ka Jaitbynriew bad ka Jylla hi baroh kawei namar ka jingnoh synniang jong u sah ka imlang ka sahlang ha ka liang jong ka Health, National Integration bad Community Development kaba la pynlong wat ia ka sorkar kmie lyngba ka Ministry Youth Affairs & Sports, Govt.
of India ban ai ia ka jingithuh kaba kyrpang ia utei u samla Nongialam uba la trei borbah ban wanrah shibun ki jing kylla ha ka imlang ka sahlang lyngba ki kam treimon sngewbha kiba u la ai ka jing shakri mynta la palat 12 snem.
La pdiang burom ruh ia u da kiba bun ki seng Samla bad ki seng Bhalang ha ka sngi ba u la wanphai na Delhi.
Shillong,7 Naitung:Ka jingialang ka Synjuk Rangbah Shnong, East Jaintia Hills District, ka la ia kynduh ha ka 6 tarik (sngi siatjain) Nai tung, ha iing club Khliehriat (East) ban ia kren halor ka Village Administration Bill bad halor ka jingpynbeit thymmai bad jingpynkylla ia ka Sixth Schedule, ia katei ka jingialang la pyniaid daU Tbn.
Bah Crosslin Rymbai, President, Synjuk Nongsynshar Shnong, East Jaintia Hills District.
Ha katei ka jingialang, Ka Synjuk Rangbah Shnong, East Jaintia, kaba  la khot sngewbha ia u Bah John F Kharshiing, Co-Chairman, Meghalaya State Planning Board,  Chairman, The Grand Council of Chiefs of Meghalaya, bad Spokesperson, Federation of Khasi States, ba un pynshai halor kitei ki Ain  Shnnong kiba thymmai kiban sa pynjari hashen da ki bor KHADC bad khlem artatien ki bor JHADC ki lah ban pynjari ia ki Ain kiba syriem.
Na la liang u Bah John F Kharshiing, u la pynpaw ba ha katei ka Bill la pynskhem shuh shuh ia ka jingdon kam ia ki Dorbar Shnong bad Rangbah Shnong ba kin lum ia ka Dorbar Kut Snem man ka snem ha kaba ki dei ban wanrah ia ka jingkhien jingdiah hakhmat u paidbah man ka snem.
U la ong ba ngi dei ban bat skhem ia ka Riti ki Dustur baroh ha kaba ki Dorbar Shnong, Dorbar Raid bad Dorbar Hima/Elaka  ki dei ban lum ia ka Dorbar Kut snem man ka snem kaba dei ka lynti ia u khun u hajar ba kin iohsngew ia ka kaiphod kut snem.
Ki bor KHADC bad JHADC ki dei ban shim khia ban pynskhem pynkhlain ia kitei ki Riti ki Dustur lyngba ki Ain.
Hynrei u la ong ba ki dang don katto katne ki jing khuslai halor katei ka AIN Shnong, namar hapoh katei ka Bill la tyrwa ruh ba kan don sa kawei ka bor hapoh Shnong kaban tip kum ka Village Development Council(VDC), bad ha kaba la kdew ba dei tang katei ka VDC kaban don bor ban trei ia baroh ki kam pynroi, bad u Bah John F Kharshiing, u la ong ba ia kattei ka jingtyrwa ban thaw ia katei ka VDC dei ban sangeh shwa namar hap ban ia kren sani bha ioh ba ka long pynban kaban pynpait ia ki shnong ki thaw.
Shuh shuh u Bah John u la pynpaw ia ka jingsngew bynniaw ba ha Jaintia Hills haduh kine ki sngi baroh ki 18 Elaka Dolloi bad kawei ka Elaka Sirdarship kim pat don kano kano ka Act lane ka Rule ba la pynjari bad thaw da ki bor JHADC kum ba la pynkup bor ia ka ADC ban thaw bad pynjari ia ki Ain katkum ka para 3 bad para 11 jong ka Sixth Schedule jong ka Constitution ka Ri India.
Kiba la ia kren bad kiba la ia don lang ki long u Bah Pdianghun Dkhar, General Secretary, SKSSJHD, ki Rangbah Shnong, ki riew rangbah na jan baroh ki Elaka Rymbai, Sutnga, Narpuh, Lakadong, Amwi, Nongkhlieh, Saipung, Jowai, kynthup ia u ki nongialam jong ki seng bhalang, ha ryngkat u President JSU Narpuh Circle, President JYF, Saipung Circle.
na ka thain East Jaintia Hills District.
Shillong, 7 Naitung:Ka tnad District Council Affairs (DCA) ka lah ban ai ia ka jingmynjur ia ka Khasi Autonomous District (Constitution of District Councils) Rules, 2013 Amendment Bill, kaba pas da ka dorkar ka Council ban phiah thym mai ia ki constituency MDC ka KHADC.
“Ym don jingeh ban bat ia kane ka Bill namar ba ka KHADC ka la dep pas bad ka la dep pan jingmut ruh na ka DCA department ban pynbeit ia ki jingduna ha ka Bill kaba la pas ha u snem 2008,"  la ong u heh ka tnad DCA ha kane ka sngi u Blei.
U la ong ba ka sorkar ka lah ban ai ia ka jingmut jongka sha u Lat ban ai ia ka jingmynjur.
U la ong ba lada kwah ban ujor ia kane ka Bill, lah ban leh hadien ba la mynjur u Lat ka jylla.
Lah ban kdew ba u MDC ka Laitkroh constituency u Bah Carmel Sohtun u la pyrshah jur ha ka por ba pas ia kane ka Bill ban pynduh noh ia ka Laitkroh da kaba pynmih ia ka Umsning.
“Ia ka dorkhas lah ban ujor hadien ba la pdiang da u Lat ka jylla halor ka Bill" la ong une u heh sorkar.
U MDC ka Laitkroh bad u MDC ka Jaiaw Bah Adelbert Nongrum (KHNAM) ki la mih na iing dorbar hadien ba ka Council ka la pas ia kane ka Bill da ka bor.
Shillong, 7 Naitung:Ka Khun Hynniew trep National Awakening Movement (KHNAM) ka la pynkhreh bha ialade na ka bynta ka elekshon MDC ban wan lashem snem ha 2014.
Ka jingialang bah jong ka KHNAM ha kane ka sngi Saitjain ka la jied ia ki nongkitkam thymmai ban pynkhlain ia ka jing treikam hapoh ka jingialam u Bah Pyndap borthiaw Saiborn kum u President.
Ka jingialang ka la pynkiew kyrdan ruh ia u MDC ka Jaiaw Bah Adelbert Nongrum kum u Working President.
Kiwei pat kiba la pynskhem ha kane ka jingialang ki long Vice President- Bah Iengskhem Diengdoh bad u Bah James Ban Basaiawmoit, General Secretary-Bah Batkupar Wahlang, Joint secy-U Bah Lurshai Lyngwa, Asst Gen Secy- Bah WE Marngar bad u Bah Carsol Hynniewta, Chief Organiser- u Bah Strong Kharjana, Publicity secy- u Bah James Nengnong, Office secy- u Bah Free well son Marpna bad u Treasurer uba dei u Bah Mehio Roy Suting.
Ka KHNAM ka la jan jah kyrteng ha ka jingshisha ha kane ka elekshon kaba la dep hadien ba la pynwai noh ia ka da u president u Bah Pual Lyngdoh ban iasoh sha ka UDP hynrei la pynkhie im biang da ki katto katne ki nongialam.
Mynta kala kynjoh sha ka rta kaba 11 snem.
U MDC ka Mawkhar u Bah James Ban Basaiawmoit uba la leit pyniasoh lang sha ka UDP kham mynshwa u la wan phai biang sha ka KHNAM mynta.
U MDC ka KHNAM na Jaiaw u Bah Adelbert haba kren ha ka jingialang u la ong ka jingialang jong ka party ka ai mynsiem ban pynkhlain hadien ba la iohi ban sakhi da ki spah ngut ha kane ka jingialang.
U la ong ba ka KHNAM ka la tlot bor iar shwa ka elekshon namar ba la thmu ban pynduh noh ia ka hynrei dei tang shi bnai hadien ka elekshon MLA ba ka la lah ban khie biang na ICU hadien ba ka Election Commissioner ka India ka la pynim biang ia ka KHNAM.
Ha ka jingialang pynthymmai nongkitkam ka Khun Hynniewtrep National Awakening Movement (KHNAM) mynhynnin ka sngi, u Bah Adelbert nongrum Working President ka KHNAM uba long ruh u MDC ka Jaiaw konstitwensi u la ong, ba  wat la ka KHNAM  kam shym la lah ban sei MLA ha kane ka elelshon ba la dep, hynrei ka seng pat kam shym la troin satia, hynrei ka nang khie im shuh shuh.
U Bah Adelbert   u la ong ruh ba ha ka por ba  la mut ban pynduh noh ia ka KHNAM ka la don ka jingiaksaid  kaba jur ha kaba la hap ban mareh Delhi bun bunsien bad ka long ruh kumba ka KHNAM  ha kato ka por ka thiah ha ICU hapdeng ka jingbymtip briew.
Hadien ka jinglah ban pynneh ia ka KHNAM u Bah Adelbert u la ong ba kane ka long ka jingjop  kaba khraw namar ka jingkhie im ka KHNAM ka dei ka jingkhie im ka jaitbynriew.
U la ong ba ka KHNAM ka ieng ban pynneh pynsah  ia la ka jong ka jaitbynriew rit paid.
U la ong ba ka KHNAM ka dang lung bad ka jingjop jingrem ha ka elekshon kam dei eh ka thong, hynrei kaba kongsan ka long ban pynim iala ka jong ka jaitbynriew u la ong.
U Bah Pyndapbor  u la ong ba ym dei ban duh jingkyrmen, wat la don tang khyndiat ngut, hynrei mynta ka la dei ka por ban jied pat da kino ki lynti ban iaid shakhmat.
“Bun ki jingpynshoi ha kine ki khyndiat por hynrei ngim kynran dien bad ngi iai bat ia la ka juban lak naduh ba sdang namar la kha ia ka KHNAM halor ka nongrim ban pynneh pynsah ia ka jaitbynriew"  la ong u Bah Pyndapbor.
U la ong ruh ba ka jingma ia ki paidbah bad ia ka jylla hi baroh kawei kam dei na ki nongwei ne na kito kiba wan na Bangladesh ne Nepal hynrei ki dei ki para nong India kiba wan shane ban knieh lut ia ka khaii pateng na ki paidbah jong ka jylla.
Ka sorkar ka dei ban pyntreikam noh ia ka Inner Line Permit (ILP)  ban tehlakam ia ka jingwan rung ki briew na bar.
Shillong,7 Naitung:Ka jingialang ka Synjuk Rangbah Shnong, East Jaintia Hills District, ka la ia kynduh ha ka 6 tarik (sngi siaitjain) Nai tung, ha iing club Khliehriat (East) ban ia kren halor ka Village Administration Bill bad halor ka jingpynbeit thymmai bad jingpynkylla ia ka Sixth Schedule, ia katei ka jingialang la pyniaid daU Tbn.
Bah Crosslin Rymbai, President, Synjuk Nongsynshar Shnong, East Jaintia Hills District.
Ha katei ka jingialang, Ka Synjuk Rangbah Shnong, East Jaintia, kaba  la khot sngewbha ia u Bah John F Kharshiing, Co-Chairman, Meghalaya State Planning Board,  Chairman, The Grand Council of Chiefs of Meghalaya, bad Spokesperson, Federation of Khasi States, ba un pynshai halor kitei ki Ain  Shnnong kiba thymmai kiban sa pynjari hashen da ki bor KHADC bad khlem artatien ki bor JHADC ki lah ban pynjari ia ki Ain kiba syriem.
Na la liang u Bah John F Kharshiing, u la pynpaw ba ha katei ka Bill la pynskhem shuh shuh ia ka jingdon kam ia ki Dorbar Shnong bad Rangbah Shnong ba kin lum ia ka Dorbar Kut Snem man ka snem ha kaba ki dei ban wanrah ia ka jingkhien jingdiah hakhmat u paidbah man ka snem.
U la ong ba ngi dei ban bat skhem ia ka Riti ki Dustur baroh ha kaba ki Dorbar Shnong, Dorbar Raid bad Dorbar Hima/Elaka  ki dei ban lum ia ka Dorbar Kut snem man ka snem kaba dei ka lynti ia u khun u hajar ba kin iohsngew ia ka kaiphod kut snem.
Ki bor KHADC bad JHADC ki dei ban shim khia ban pynskhem pynkhlain ia kitei ki Riti ki Dustur lyngba ki Ain.
Hynrei u la ong ba ki dang don katto katne ki jing khuslai halor katei ka AIN Shnong, namar hapoh katei ka Bill la tyrwa ruh ba kan don sa kawei ka bor hapoh Shnong kaban tip kum ka Village Development Council(VDC), bad ha kaba la kdew ba dei tang katei ka VDC kaban don bor ban trei ia baroh ki kam pynroi, bad u Bah John F Kharshiing, u la ong ba ia kattei ka jingtyrwa ban thaw ia katei ka VDC dei ban sangeh shwa namar hap ban ia kren sani bha ioh ba ka long pynban kaban pynpait ia ki shnong ki thaw.
Shuh shuh u Bah John u la pynpaw ia ka jingsngew bynniaw ba ha Jaintia Hills haduh kine ki sngi baroh ki 18 Elaka Dolloi bad kawei ka Elaka Sirdarship kim pat don kano kano ka Act lane ka Rule ba la pynjari bad thaw da ki bor JHADC kum ba la pynkup bor ia ka ADC ban thaw bad pynjari ia ki Ain katkum ka para 3 bad para 11 jong ka Sixth Schedule jong ka Constitution ka Ri India.
Kiba la ia kren bad kiba la ia don lang ki long u Bah Pdianghun Dkhar, General Secretary, SKSSJHD, ki Rangbah Shnong, ki riew rangbah na jan baroh ki Elaka Rymbai, Sutnga, Narpuh, Lakadong, Amwi, Nongkhlieh, Saipung, Jowai, kynthup ia u ki nongialam jong ki seng bhalang, ha ryngkat u President JSU Narpuh Circle, President JYF, Saipung Circle.
na ka thain East Jaintia Hills District.
Shillong, 7 Naitung:Ka Ri Bhoi Achick Garo Union bad ka All Ri Bhoi Achick Headmen Association Byrnihat ki la iakynduh ia u Myntri Rang bah ka jylla, u Dr Mukul Sangma ban pynpaw ia ka jingpyrshah ia ka jingkren jong u MDC ka Jaiaw u Bah Adelbert Nongrum ba dei ban ym shah shuh ia ki Garo ban iashim bynta ha ka elekshon MDC ka KHADC.
Ha ka jingiakyn duh bad u Myntri Rangbah dang shen, ki la pynpaw ba ka mat kaba la wanrah da u Bah Adelbert Nongrum, MDC KHNAM na Jaiaw, ban pyntrei ia ka Rule 1951 ba ki Garo ha Khasi District Council ym dei ban ai lad shuh iakhun MDC ne ban thep vote ka long ka bym lah ban pdiang.
Halor kane, ki la ong ba, lada ki Garo kim ioh bynta ban iakhun elekshon ne thep vote ha KHADC, ka la donkam ban thaw sa ka GHADC ha Khasi Hills na ka bynta ban peit bad iada ki jaidbynriew Garo ha Khasi Hills.
“Lada ki Garo kim shah ban thep vote ha KHADC, ki Jaintia ruh kim dei ban shah namar ki ruh ki don la ka jong ka JHADC, kaba iada kyrpang,"  ki la ong bad pynpaw ba kane ka dei tang ka jingshun ia ki Garo.
Ha ka juh ka por, ki la pynpaw ba ki Garo kiba don ha ki Khasi Hills naduh ba ym pat ioh ia ka jylla, hynrei kim ioh ban thep vote ha GHADC, namar ba ki la longtrai ha KHADC.
Ki la ong ba kane ka long kum ban ai lad pynban ia ka Assam ban wan klun shuh shuh ia ki jaka ha khappud kiba don ha ka jingiakajia mynta.
Halor kane, ki la kyntu jur ia Dr Mukul Sangma, ban shimkhia ban iakren na bynta ban iada ia ki jaidbynriew Garo bad wanrah ia ka shongsuk shongsain ha ki liang baroh.
Shillong,8 Naitung:Bun bah na ki paidbah ki la bynniaw halor ka jingsniew palat ka surok ban rung sha Khlieh Iewduh bad  haba peit ia ka jinglong kane ka surok la I ba ka kham palat ban ia ki surok kiba la shah ieh bein ha ki thain nong kyndong.
Ka surok kaba naduh na lad ban leit sha len shipai ka long kaba la sniew jubor katta katta ha kaba la iohi ruh ba katei ka surok ka dap sa tang da ki thliew ki syar kiba wat ki kali rit ruh ki shem jingeh ban kiar na kitei ki thliew kiba la long palat shisha.
Tang mar syn khlad na Rilbong Police point ban leit sha surok Guwahati  ka don ka lad ban leit sha khlieh iewduh ha kaba bun ki nongwan iew wan hat khamtam na ki thain West Khasi Hills ki hap ban pynieng ia ki kali jong ki hangtei bad ha shilynter ka surok ban leit sha ki jaka ieng kali jong ki ki surok ki long ha katei ka dur kumba la kdew haneng.
Shuh shuh ka long ka jingilehrain ia ka jylla ban iohi kum katei ka jinglong ka surok khamtam hapoh sor namarba mar syndah bad katei ka surok ka don sa ka lad ban leit sha len shipai bad haba ia nujor ia ka surok shipai bad ka surok jong ngi  ka long kaba I lehrain shisha.
Ha kaba ia dei bad katei ka jingsniew palat katei ka surok u rupang u la ioh ban ia kren bad katto katne ngut ki nongniah kali kamai kiba la pynpaw ia ka jingeh jong ki namar kane ka jinglong ka surok bad ym tang ki nongniah kali hynrei ki la mih ruh ki jingthnum kiba bunjait na ki paidbah ha kaba ki la ia kren danda da kaba ong ba imat ka sorkar ka la klet ba katei ka surok ka don ha kham kyndong na ki surok bah.
Shillong, 7 Naitung:Ha kane ka sngi Saitjain, ki shipai ka Assam Rifles, ki la hiar thma ia ka Madanriting Police station ban sei da ka bor ia u uwei u shipai langrut, uba shah kynnoh ba u donkti ban shoh bad pynmynsaw ia uwei u pulit pyniaid kali ha katei ka shnong.
Ki pulit ki la rah ia u shipai ka Assam Rifles, u K.
Gurung hadien ba ma u bad ki paralok ki la shoh ia u pulit pyniaid kali.
Hynrei hadien ba la tip ba une u shipai u la shah rah sha police station, ki shipai hapoh ka jingialam u Army Duty Officer, Capt Vikrant Sharma, ki la leit rung ha Madanriting police station bad sei syndon da ka bor ia u bak.
U Superintendent of Police ka East Khasi Hills district, u Bah Mariahom Kharkrang u la iathuh ba ki shipai Assam Rifles ba la buaid bha, ki la khynniat ia ki lai ngut ki pulit pyniaid kali, ha ka por ba ki dang pyndait khnap ia ka kali jong kawei ka longkmie.
Ha katei ka jingjia, katei ka longkmie bad uwei u pulit ki la mynsaw.
Ki pulit ki la lap ba uwei na kitei ki shipai ba ktah kti u dei u K.
Gurung, 22 snem ka rta bad rah sha Madanrting Police Station.
Hynrei, kyndit kyndit ka kynhun kumba 10 ngut ki shipai hapoh ka jingialam u Vikrant ki la leit rung jubor ha katei ka thanat bad sei noh da ka bor ia u Gurung.
Na ka liang u SP u la ong ba ki pulit kin sa leit rah ia kane ka mokutduma bad ka Military Police pyrshah ia kitei ki shipai kiba la thombor ia ka Police Station.
Hynrei ha kawei ka liang, ki shipai ki la kyntait ia ka jingkynnoh  jong ki pulit bad la kynnoh kylla ba dei ki pulit kiba leh tohmet ia utei u shipai uba dkoh.
Ha ka kyrwoh ba la pynlait, u Group Captain Amit Mahajan PRO Defence ha kane ka sngi u Blei, u la ong ba u Sarabjit Thapa, u dei u shipai ba dkoh bad katba u dang wan phai na kaba thied jingthied ha katei ka iew ha Madanrting, u la kum ur namar ba um lah ban iaid bha ba pang ka khohsiew bad ha kane ka jingur, la kum dei ka met ha ki pulit pyniaid kali ha katei ka por, bad namar kane, ki pulit khlem jingisynei ki la shoh pynban ia u hapdeng paidbah.
Ki shipai kiba ju iaid pahara ha katei ka thain, ki la iohi ia kane ka jingjia bad ki la kyrpad ia ki pulit ban pynlait noh ia utei u shipai ba dkoh, hynrei ki pulit kim shah shkor bad ki la nang wan kumba 15-20 ngut.
Ki la rah syndon ia utei u shipai bad sha police station, la ong ka kyrwoh na ki shipai.
“Hadien kane ka jingjia, u Duty Officer, u Capt Vikrant Sharma u la leit sha Police Station bad pynlait ia utei u para shipai namar ba ki pulit ki la leh palat ia u.
“Ki shipai ki pyrshah jur ia ka jingleh jong ki pulit bad dawa ba dei ban pynshitom ia ki pulit kiba leh tam ia utei u shipai.
Ia ka FIR la dep ujor ha ki pulit halor katei ka jingjia.
Ki bor pulit bad ki shipai kin don jingialang ban pynbeit ia kane ka jingjia", la ong ka kyrwoh na ki shipai.
Shillong, 7 Naitung:4 ngut ki khynnah rit, kiba na Pynthorbah, ki la jah rngai  naduh hynnin ka sngi.
Kine ki dei  kiba hapdeng ka 13 haduh 16 snem.
Ki sah ha kajuh ka kyntoit.
Ym tip ki phet  shano.
La pyntip sha ki pulit, kiba la wad ia ki.
Ym pat lap satia haduh mynta.
Ki  pulit kim treh ai kyrteng namar ba ki dang rit palat.
Shillong, 7 Naitung:Ka Ri Bhoi Achick Garo Union bad ka All Ri Bhoi Achick Headmen Association Byrnihat ki la iakynduh ia u Myntri Rangbah ka jylla, u Dr Mukul Sangma ban pyn paw ia ka jingpyrshah ia ka jingkren jong u MDC ka Jaiaw u Bah Adelbert Nongrum ba dei ban ym shah shuh ia ki Garo ban iashim bynta ha ka elek shon MDC ka KHADC.
Ha ka jingiakynduh bad u Myntri Rangbah dang shen, ki la pynpaw ba ka mat kaba la wanrah da u Bah Adelbert Nong rum, MDC KHNAM na Jaiaw, ban pyntrei ia ka Rule 1951 ba ki Garo ha Khasi District Council ym dei ban ai lad shuh iakhun MDC ne ban thep vote ka long ka bym lah ban pdiang.
Halor kane, ki la ong ba, lada ki Garo kim ioh bynta ban iakhun elekshon ne thep vote ha KHADC, ka la donkam ban thaw sa ka GHADC ha Khasi Hills na ka bynta ban peit bad iada ki jaidbynriew Garo ha Khasi Hills.
“Lada ki Garo kim shah ban thep vote ha KHADC, ki Jaintia ruh kim dei ban shah namar ki ruh ki don la ka jong ka JHADC, kaba iada kyrpang,"  ki la ong bad pynpaw ba kane ka dei tang ka jingshun ia ki Garo.
Ha ka juh ka por, ki la pynpaw ba ki Garo kiba don ha ki Khasi Hills naduh ba ym pat ioh ia ka jylla, hynrei kim ioh ban thep vote ha GHADC, namar ba ki la longtrai ha KHADC.
Ki la ong ba kane ka long kum ban ai lad pynban ia ka Assam ban wan klun shuh shuh ia ki jaka ha khappud kiba don ha ka jingiakajia mynta.
Halor kane, ki la kyntu jur ia Dr Mukul Sangma, ban shimkhia ban iakren na bynta ban iada ia ki jaidbynriew Garo bad wanrah ia ka shongsuk shongsain ha ki liang baroh.
Shillong, 8 Naitung:Hadien hynriew bnai ba la shong kli kti, ka kad liengsuin ha Umroi kan sa treikam biang naduh kane ka sngi Balang ban wan.
Ka kompeni Air India kan pynher biang ia ka liengsuin na Umroi sha Kolkata naduh ka 10 tarik Naitung.
Ha ka kyrwoh ba la pynlait da ka Air India, la iathuh ba ka liengsuin kan her san sien ha ka shi taiew kynthup ha ka sngi Nyngkong, sngi Balang, sngi Palei, sngi Saitjain bad sngi u Blei.
Ka Air India kan pynher da ka liengsuin kaban ngiam 46 ngut ki nongshong.
Lah ban kdew ba ka Alliance Air, kaba dei ka tnad jong ka Air India ka la sangeh ban pynher liengsuin ha kane ka thain kynthup ka Umroi  ha kane ka snem da kaba kynnoh ba ka North Eastern Council (NEC) kam siew ia kaba dei ban siew.
Ka jingbym don ka liengsuin na Shillong ka la wanrah ia ka jingeh ia ki nongleit nongwan kiba hap ban leit shaduh Guwahati.
Katkum ka kyrwoh, ka liengsuin- AI9712 jong ka Air India kan her na Shillong ha ka por 1415 kynta bad kan poi ha Kolkata ha ka 1555 kynta.
Ka liengsuin AI9711 kan poi ha Umroi, Shillong ha 1355 kynta bad kan mih na Kolkata ha ka 1215 kynta.
Ka jingpynher liengsuin ka la treikam biang ruh na Kolkata sha Ranchi, Patna, Bhubaneswar,Hyderabad bad sha Dhaka.
Ka North Eastern Council ha kawei ka liang ka dang khot ia ki kompeni ban wan pynher liengsuin na kad liengsuin ha Umroi.
Shillong, 8 Naitung:U Director General of Police (DGP) ba thymmai jong ka jylla u Peter James Pyngrope Hanaman hynne ka sngi u la ong ba tang ki pulit kim lah satia ban iakhun ia ki kam lehnoh ha ka jylla hynrei donkam ia ka mon ba khlain jong ka sain pyrthei.
“Dei ban don ka jingbtin lynti na ka bor sain pyrthei ban pynlong ia ka tnad pulit ban pyndem ia ki kam lehnoh.
Dei ruh ki briew kiba riam uniphom kiba donkti ban ialam biang ia kito kiba shah ialam bakla sha ka lynti kaba dei jong ka imlang sahlang" la ong u Hanaman haba iakren bad ki nongthoh khubor hynne hadien ba la shimti kum u hehduh jong ki pulit ka jylla.
U la kdew ba ka ioh ka kot ka wanrah ia ka jingktah ia ka jinglong jingman jong ki briew.
Lah ban ong ba u Hanaman u la shimti ia kane ka kam ha ka por ba ki kam pyntriem ki jur bha mynta ka thain Garo Hills.
Haba kylli kumno un iakhun pyrshah ia ki kam lehnoh, u DGP thymmai u la ong ba  u don ka plan kaban sa iohi shen.
" Nga la ioh katto katne ha ka jingmut, nga dang thaw dur bad kyrmen ba kan long kam ban weng ia ki kam lehnoh ha kane ka jylla", u la ong.
U la ong ba ka long kaba donkam ban ioh ia ka jingtip kaba biang khang ban pynlah ia ka tnad pulit ban tehlakam ia kano kano ka jingthmu jong ki riew sniew.
“Ka dei ka kam kaba jwat ha kaba la don ka jingkhmih lynti na ki paidbah hynrei ngin buh ia kine sharud.
Ngam don bor jadu bad nga khlieh ia kane ka tnad pulit ha kaba ngan tei ia ka jingiatreilang", u la ong.
U Hanaman u dei u heh pulit IPS jong ka snem 1979 ka Assam-Meghalaya.
Ia ka kyrteng jong u, la jied da ka State Security Commission ban shimti ia kane ka kam ba khliehduh jong ka tnad pulit.
Ka State Security Commission la khlieh da u  Myntri Rangbah u Dr Mukul Sangma kham mynshwa ka la buh san ngut ki heh IPS ban shimti ia kane ka kam kynthup u Kulbir Krishan (1976) uba long mynta u Director General of Civil Defence and Home Guards, u Subhas Goswami (1977), u Jayanta Narayan Choudhury (1978) bad u DK Pathak (1979) bad u Hanaman.
Shwa  ba un shah thung kum u DGP, u Hanaman u la don ha New Delhi.
Naduh 1998 haduh 2013, u la don ha ka tnad ka sorkad pdeng ha ka Cabinet Secretariat ka sorkar India bad u la shah trei ruh shabar la ar sien nadu u Jymmang 2003 haduh Naiwieng 2006 bad naduh u Rymphang 2010 haduh Naitung 2012.
U la long teng ruh u Commandant ka 1st MLP Battalion Mawiong naduh u snem 1986 haduh 1987, u long u SP Tura (1987-1989), u SP Jowai (1989), u SP Nongstoin (1990-1992), u SP Shillong (1993-1994) bad u DIGP Range (1995-1997).
U la trei ruh ha Assam naduh u snem 1982 haduh 1986.
Ha Assam u la long u Assistant SP Nagaon, SDPO Golaghat, Additional SP Tinsukia bad SP Barpeta naduh 1984 haduh 1986.
Dehradun, 8 Naitung:Ar ngut ki longkmie bad iwei I khynnah ki la iap hashen hadien  ba ka ing jong ki ka la khyllem, kitei ki lai ngut ki la iap noh hadien ba ka sad jong ka ing jong ki ka la twa kynsan bad kane ka jingjia ka la jia ha Vikasnagar ka jaka kaba don ha ki thain Dehradun, ong ka thymmei khubor.
Katei ka jingjia ka la jia ha ka por ba u lapbah u la ther kynsan ha ki thain jong ka Uttarakhand katba ka jingpyllait im ia kiba dangsah kut  ka dang iaid shaid shaid , katkum ka jingiathuh jong ki bor ba halor jong katei ka jaka ki la ong ba haduh mynta ki dang don sa haduh 4,700 ngut kiba dang jah rngai.
Namar ka jingther jur palat u slap , ki don kumba haduh 8 tylli ki ing ha Ugram Valley jong ka Chamoli District kiba la jot la pra ha kaba la pynlong ia ki ba shong ba sah ha kitei ki ing ban mih noh bad ban knriah noh sha k jaka ba long shngain, ong u  S.
A Murugesan Chamoli’s District Magistrate.
Ki briew kiba don hapoh kitei ki ing ba la khyllem ki la lait im, namar ki la ioh phet noh shuwa ban khylem ka ing, iathuh u Murugesan.
Ka um ha ka wah  Bhagirathi kaba don ha  Uttarkashi ka la nangkiew nangkiew khamtam ha ki shnong jong ka  Tiloth bad  Joshiyara  kiba la don ha a jingma kaba khraw.
Baroh kito ki basah ha ki ing ba marjan bad ki wah la phah kynriah noh sha ki jaka ba kham shngain, iathuh ki bor bahalor katei ka jaka.
Ka lieng suin IAF’s C-130 Hercules  kam shym la lah ban pynpoi ia k tiar ai jingiarap sha ki jaka ba shah ktah bad ka long ruh ka bym shngain ia ki ban iaisd namar ka jinglong jong ka suinbneng, katei ka lieng suin ka la hap ban wanphai noh sha katei ka jaka hadien ka jingbym lah jong ka ban phah ia ki tiar ai jingiarap namar ka suinbneng ka la dum shaba palat, ong u dkhot ka  NDMA V K Duggal uba dei ruh u khlieh ba dei peit ia katei ka jingpyllait im.
Katei ka liengsuin ka dei kaba la thmu ban pynhap ia ki tiar ai jingiarap sha ki jaka ba la shah ktah jur palat kum ka  Uttarkashi, Chamoli, Pithoragarh bad  Rudraprayag districts  ba kynthup ia ka Kedarnath ha kaba ia ka kam ban sei metiap la leh da ka kynhun ba 70 ngut ki dkhot bat bit bha bad kiba la ioh jinghikai ha kaba la ong ruh ba kitei ki 70 ngut mynta ki don ha ka jingeh ba duna bam.
Ka liengsuin ka dei ruh kaba la mih mynhynne ka miet ban leit sha Kedarnath bad sha kiwei pat ki jaka ban leit pynhap ia ki tiar ai jingiarap hynrei kam shym la la ban pyndep ia katei ka thong jong ka bynrap biang u Duggal.
Ha ka juh ka por u Myntri Rangbah ka uttarkhand u Vijay Bahuguna u la ong ba ki briew baroh kiba dang jah rngai ha katei ka jingjia ki don sa 4700 ngut kaba 750 ngut na ki ki dei na Uttarakhand.
Shillong, 8 Rymphang:Ha ka sngi thodieng 5 tarik Naitung 2013, hadien ba la u Shri.
Raashid Alvi, Ex-MP Adviser, to the Bureau of Parliamentary Studies and Training, (BPST), u la pule sani bha ia ka Instrument of Accession and Annexed Agreement, jong ki Khasi States, u la pynpaw ia ka jing kyndit ban tip ba ki tei ki jingkular ki dang sah teng ki jingiateh bad ki jingkular (Instrument of Accession and Annexed Agreement -IOA& AA ) kaba  la soi mynjur bad pdiang da ka Sorkar India bad ki Arphewsan Khasi States ha ka 17 tarik Nailar 1948.
Ia katei ka jingsngew u Shri Raashid Alvi, Ex-MP u la pynpaw ha ka jingia kynduh bad u Bah John F Kharshiing, Co-Chairman, Meghalaya State Planning Board(MSPB), Chairman, Grand Council of Chiefs of Meghalaya,  Spokesperson Federation of Khasi States.
Ha katei ka jingiasyllok utei u Chairman, u la mynjur ia ka jingpynshai jong u Bah John F Kharshiing bad u la ong ba katei ka jingiateh bad ki jingkular ki jan ia syriem bad ka dulir Instrument of Accession and Annexed Agreement jong ka Jammu & Kashimir.
U la pynpaw ia ka jinglyngoh ban tip ba haduh kine ki sngi ki Dorbar Khasi states kim shym paw ha kaba shai hapoh ka Constitution Ri India.
U la ong ba kadei ka sien kaba nyngkong  ba un tip ba don kum kane ka dulir jong ki Hima Khasi States.
U la ong ba u la don teng hapoh Lok Sabha bad Rajya Sabha, hynrei um shym ioh sngew ban mih kano kano ka jingiakren halor katei ka kam na ki MP ka jylla Meghalaya.
U la ong ruh ba kan iarap shibun lada ka Sorkar Jylla Meghalaya,  kan phah ia ka jubap kaba shai halor ka shithi 18 tarik Naitung 2012, kaba la phah na ka tnad Ministry of Home Affairs, khnang ba ka Sorkar India kan lah ban leh ia kaba donkam.
U la pynpaw ba u long uba kloi ban pyniarap bad ban pynkren sha ki bor Sorkar India, bad u la khot ia u Bah John F Kharshiing sha Delhi ban ia kren sani bha ia katei ka phang.
Shillong, 8 Naitung:Ki nongsynshar ka thain Sohra ki la pynpaw ia ka jingsngew sih jur ia ka jingkren tohmet bad kren bein u Deputy Chief Minister ka jylla ba peit ia ka tnad Soil and Water Conservation u Bah Rowel Lyngdoh kumba la mih ha kine ki sngi.
Ha ka kyrwoh ba la pynlait hynne ka sngi Nyngkong u Bah ER Sawian u la ong, “Ki khlieh nongsynshar ki la sngew sih kaba khraw halor ka jingkynthoh jong u Bah Rowel ia ki, kiba treikam sngewbha na ka bynta ka jingbit jingbiang jong u paidbah khlem kano kano ka jingsiew tulop", la ong ka kyrwoh.
Ha kajuh ka por, ki la sngew nguh ia ki MDC ka KHADC kiba la ieng ban iada ia ki khlieh nongsynshar da kaba pynrem ia ka jingkren jong u Bah Rowel ha ka por ba long dorbar  dang shen.
Ha kajuh ka por, ka jingialang jongki kaba la long ha ka 4 tarik Naitung, ka la pynpaw ia ka jingsngew khia jur ia ka jingsngap man man ka tnad Soil and Water Conservation ka jylla kaba khot ban iakren ban bishar ia ka jingiaid ka skhim haduh kine ki sngi wat na ka liang ki khlieh nongsynshar jong ki 45 shnong ki la thoh dain shi dain.
Haduh mynta la bun ka pisa la pynlut ha kane ka skhim bad ka long kaba donkam ia ka tnad ba khot ia ka jingialang ban iabishar ban iakhein kumno ka la iaid haduh mynta, la ong u bah Sawian ha ka kyrwoh.
Ki la pynpaw ruh ia ka jingsngewnguh ia u Chief Secretary ka jylla u bah WMS Pariat uba la kular ba kane ka skhim kan iaid beit kumba la mang khlem ka jingpynwit.
Hynrei ki la rai ban ia buddien ia kane ka skhim khlem shong kli kti khnang ba ka T.
87  klur kan treikam pura ha ka thain Sohra ba la mang ia ka Ecological Project na ka bynta 45 tylli ki shnong ka thain.
Shillong, 8 Naitung:Hynnin ka janmiet, haduh 12 ngut ki mendih ki la shah ha ki pulit ka nongbah katba ki dang iadih sahuh ha Nishan Restaurant ha Polo.
Ki pulit ki la rah ia kitei ki mendih ba ki lap ha ka por ba ki pynlong ia ka jingkhynra kyiad ha katei ka thain.
U SP ka East Khasi Hills Bah Mariahom Kharkhrang u la ong ha katei ka jingkhynra kyaid, ki pulit ki la kurup ruh 25,550 liter ka beer bad 1275 ka kyiad phareng na katei ka restaurant kaba dei trai ka Lobsang Lama.
Ia kine ki mendih la rah sha police station ban pynlong ia ka jingtohkit.
Ha kawei ka liang, ki pulit ki la ioh kurup ruh ia ka kyiad phareng 2450 liter kaba la buhrieh ha Keating Road.
Hadien ba la tohkit, la iathuh ba ka dei jong kawei ka briew kaba la tip kyrteng kum ka Elizabeth Marbaniang kaba sah ha Nongmensong kaba la phet krad noh ialade na katei ka jaka.
Shillong, 8 Naitung:Ki pulit ki la kem ia ka Kong Nimala Syiem, 30 snem kaba dei ka tnga jong  uwei u draibar ka PTS, Goflink, Shillong ba ka donkti ha kaba rahbor ia kawei ka  khynnah rit bad ia sylla ruh bad u tnga jong ka ban bat bor  ia ka tei ka khynnah ba trei shakri ha iing jong ka.
La kem ia katei ka briew hynnin ka sngi, ha ka por 11baje mynstep, na ka jaka sah jongka ha PTS.
U lok jong ka ruh dang don mynta ha along pulit ban tohkit.
Jowai, 8 Naitung:Ka Dorbar jong ka shnong Nongtalang Mission kaba la long haka 22 tarik jong une u bnai bala lah kala rai da kawei ka jingmut ban kyrshan iaka jingdawa jong ka Banan Locality Nongtalang ban khang syndon iaka jingtih mawshun ha kane ka shnong kaba pynjulor iaka mariang bad kaba la ktah ruh iaka umbam umdih jong ka shnong.
Ha u kyrwoh uba la phah da u Rangbah Shnong ma P.
M.
Tariang bad u Secretary ma B.
W.
Jungai, ka shnong kala pynpaw ruh iaka jing sngew nguh ia U Deputy Commissioner jong ka West Jaintia Hills u ma P.
S.
Dkhar uba la shimkhia iaka jingud jingnam jong ki paidbah bad la wan da lade ban iohi dala ki jong ki khmat iaka jingjulor.
Ka shnong kala iaroh ruh iaka jingstad bad ka jingshem phang jong u DC uba khang syndon iaka jingtihmawshun hakane ka thain da kaba pynjhari da ka kyndon 144 CrPC jong ka sorkar.
Naka liang jong ka Dorbar Shnong kala ai khublei ruh iaki sengbhalang baroh kiba la kyrshan ia kane ka jingialeh pyrshah iaka jingpynjot iaka mariang bad ka umbam umdih jong ka shnong Nongtalang baroh kawei.
Ka shnong Nongtalang Mission ruh ka dei kawei naki shnong kaban shahktah naka jingkyrduh um lada ka sorkar kam khang iaka jingtih mawshun.
Shillong, 8 Naitung:Mynta ka sngi, ki pulit ki la leit khwai ia ka metiap jong u briew bym lah ban ithuh na Wah Kalaigaon, kaba hap ha Borsora, South West Garo Hills.
La rah sha hospital sorkar ban post mortem.
Ha kawei pat ka jingjia, la iathuh ba U Ashwin Babar u la ujor, ha sadar PS ba ha ka 26 tarik Jylliew, ki runar  ki la tuh ia ki tiar ban shna iing ba shong dor T.
4.
90 lak na Crowborough Hotel,  Shillong.
Hynnin ka sngi ki pulit ki la kem ia uwei u Anshang Singh bad na u la ioh kurup ia ki tiar ba T.
37 hajar.
Ka jingtohkit dang iaid shaphrang.
Shillong, 8 Naitung:Hynnin ka janmiet, haduh 12 ngut ki mendih ki la shah ha ki pulit ka nongbah katba ki dang iadih sahuh ha Nishan Restaurant ha Polo.
Ki pulit ki la rah ia kitei ki mendih ba ki lap ha ka por ba ki pynlong ia ka jingkhynra kyiad ha katei ka thain.
U SP ka East Khasi Hills Bah Mariahom Kharkhrang u la ong ha katei ka jingkhynra kyaid, ki pulit ki la kurup ruh 25,550 liter ka beer bad 1275 ka kyiad phareng na katei ka restaurant kaba dei trai ka Lobsang Lama.
Ia kine ki mendih la rah sha police station ban pynlong ia ka jingtohkit.
Ha kawei ka liang, ki pulit ki la ioh kurup ruh ia ka kyiad phareng 2450 liter kaba la buhrieh ha Keating Road.
Hadien ba la tohkit, la iathuh ba ka dei jong kawei ka briew kaba la tip kyrteng kum ka Elizabeth Marbaniang kaba sah ha Nongmensong kaba la phet krad noh ialade na katei ka jaka.
Shillong, 8 Naitung:Ia u J.
Narayan Rai, 60 snem, uba dei u Supervisor ka Railways, uba la shah rahbor naduh ka 25 tarik Jylliew na ka shnong Tilapara/Bakenang, North Garo Hills, la pynlait noh ha ka 4 tarik ha kawei ka shnong ba don ha khappud Assam-Meghalaya  hajan Mendipathar, North Garo Hills.
U Rai, u shah rahbor ha ki runar Rabha.
Ki pulit ki suba ba la  siew ia ka pisa ba la dawa bad dei na kata ka daw ba ki sa pynlait noh ia u.
Shillong, 8 Naitung:Ka tnad Social Welfare ka jylla ka la shu shong wai haduh 25 snem ha jaka jong u Bah Shro Marbaniang (bam kwai ha duwar u Blei) kaba don ha Cleve Colony.
Ka tnad ka la shim wai ia katei ka jaka ha ka dor kaba T.
25 hajar shi bnai ban buh ia kito ki khynnah shynrang ba ju leh ia ki kam runar ne ba ju khot kum ka Observation Home (Juvenile).
U Rupang u la ioh ban wad jingtip halor kane na ka tnad Social Welfare, la iathuh ba katei ka iing la shim wai naduh u snem 1988 ban buh ia kitei ki khynnah namar ba ka tnad kam pat don jaka bad ka iing la kajong.
Kane ka jaka ka heh kumba 3580 sq ft bad ka dor wai la iakut ban pynkiew man ka san snem bad ka la dap pura 25 snem haduh mynta naduh ba la shim wai.
Kane ka jingbym don jaka lajong jong ka tnad ka la pynlong ia ka ban hap siew ei ia ka baiwai da ki hajar ha ka shi bnai.
Hynrei kumba ka long mynta, ka la don ka jingpynkhreh shaid shaid ban tei noh da ka iing lajong jong kane ka tnad ha Mawdiangdiang ha ka jingheh kaban long haduh 3 akar.
“La dep mang tyngka ia kane ka Juvenile Home ha Mawdiangdiang ha ka dor kaba T.
2.
79 klur bad mynta yn khot tender noh ban sdang ia ia ka kam",la ong u heh ka tnad social welfare bad bynrap ba  la buh thong ban pyndep ia kane ka iing kaban biang nadoh shadong ki jingdonkam hapoh san snem.
Ha kajuh ka por, la iathuh ba katei ka jaka kaba shu shong wai, ka ngiam ban buh haduh 40 ngut ki khynnah ba hapoh 18 snem hynrei don ki por ba la palat bad don kiba duna ruh.
“Ngi pynbiang ia ki jingdonkam jong kito ki khynnah ba la wanrah ha katei ka jaka buh naduh ka bam ka dih, ka kup ka sem", la ong u heh ka tnad social werlfare.
Hynrei ha kajuh ka por, u la kubur ba ka don bun ka jingduna namar ba kam biang ka jaka bad kiwei kiba dei ban pynbiang.
U la iathuh ba la ai bam saw sien ha ka shi sngi ryngkat ka sha bad ia kane la lut ka sorkar nadong shadong.
La iathuh ba mynta kane ka tnad ka la don la kajong ka Juvenile Justice Board kaba pynlong ia ka jingbishar man ka taiew ia kitei ki khynnah ha katei ka jaka hi.
Ia kane ka Board la khlieh da u PrincipalMagistrate, bad ar ngut ki dkhot bad ki ju pynlong ia ka jingbishar ia ki kes (case) hangtei man ka taiew, la ong u heh ka tnad Social Welfare.
U la iathuh ruh ba katkum ka kyndon, ia kano kano kes dei ban pyndep baroh hapoh saw bnai lait noh tang kito kiba dei ki kam runar ba pyniap briew ne kiba heh.
Ki khynnah kim dei ban sah palat ia ka saw bnai katkum ka ain, bad ym tang katta, ki jingtohkit ruh dei ban pyndep lut shwa ka saw bnai.
Haba kylli kaei ka daw kaba kham kynrei eh kaba pynlong ia ki khynnah ban wan poi sha katei ka jaka set, u heh ka tnad Social Welfare u la iathuh ba ka daw kaba kongsan kaba ju lap, ka dei namar ka jingiapait  iapra ha ka iing ka sem jongki.
“Bunsien u kpa um shong shuh bad ka kmie bad ki khun ki long lyngkar bad ki la poi leh ruma ia ki kam ba pyrshah ha ka imlang sahlang", la ong.
Tangba ka Social Welfare kam ju ieh noh ia ki ne shu set kumta, hynrei ha katei ka jaka, la pynlong ruh ia ka kynja ai jinghikai skul ba khot ka Informal School ia ki khynnah.
“Ki don ki nonghikai naduh ka por 10 baje mynstep haduh 5 baje janmiet man ka sngi", la iathuh.
Shillong,9 Naitung:Ka ophis jong ka Aircel ka la khapngiah mam ,ha kaba ki paidbah kiba wan donkam sha katei ka ophis ki hap ban ieng da u lain uba jrong ban pyndep ia ki jingdonkam jong ki.
Haba ia kren bad katto katne ngut ki paidbah hato kane ka jingieng lain ka long man ka sngi ne tang mynta ka sngi , ki la iathuh ba manla ka sngi ka long beit kumne , don ruh napdeng jong ki kiba la iathuh ba ki la wan la arsien lai sien, hynrei namar ka jingjrong palat u lain, ki hap ban beh kam noh shawei da ka jingkyrmen ban wan pyndep ha kawei pat ka sngi-phewse ynda ki la wan ha ka sngi kaba bud ruh ka long hi kumjuh.
Haba la pyrshang ban bniah ia ki hato ym don shuh ka ophis Aircel da kawei pat ba la pynlong ia ki ban wan tang ha kane kawei ka ophis kaba don ha them Bijoy, ki paidbah ki la iathuh ba ki ophis Aircel kiba khamjan ia ka iew ki la khang lut , wat ka ophis bah kaba don ha Police Bazar ruh ka la khang dam bad mynta lei  don sa tang katei kawei.
Ki paidbah kiba pyndonkam Aircel tang hangne hapoh sor Shillong, ki la bun bah lait noh ki nongkyndong, hynrei wat hapdeng ka jingbun ki nongpyndonkam ki paidbah ki la kynthoh ba ka jingdon tang kawei ka ophis heh ha ki thain jong ka iewduh bad Motphran  ka pynjynjar ia ki ba bun ba lang kiba hap ban beh ia bun tylli ki kam ha ka shi sngi bad ka long kaba eh ia ki ban ynlut por ban leit ieng lain hangtei.
Shillong,8 Naitung:U Lat ba thymmai ka jylla U Dr.
Krishnan kant Paul , IPS ba la shongthait, ula bam smai smai mynta ka sngi ha khmat ka Chief Justice ka Meghalaya High Court.
Ha kane ka sngi bam smai u lat la wan ban sakhi da kiba bun bah ki Myntri sorkar, kynthup ia u Myntri Rangbah u Dr.
Mukul Sangma, ki MLA ka jylla, ki heh shipai jong ka tnad shipai bapher bapher bad ki heh ophisar ka jylla.
La kha ia U KK Paul ha ka 6 tarik u Rymphang 1948 bad u dei u pulit IPS ba la shongthait, u lat ba thymmai ka jylla u la don 65 snem karta bad u la leit ban ia soh sha ka tnad pulit IPS ha ka snem 1970, u la dep ban pyndep ia a kyrdan pule MSc (Hons) Ph.
D.
Hakatei ka sngi bam smai u lat la pdiang sngewbha ia u da u Myntri Rangbah Dr.
Mukul Sangma ha kaba u la pynpaw ia ka jingsngewkmen ia ka jingkloi u lat ban wan shimti ia katei ka shuki kum u nongpeit ia ka jylla.
U Mukul haba ai jingkren u la kyrpad ruh ia u  lat ba un ai buit ai bor bad ban btin lynti ban peit kumno ka jylla kan nangkiew ha ki liang baroh.
Hadien ba la dep bam smai U KK Paul haba ai jingkren u la ong ba ka jingshong suk bad ka jingshngain jong ka jylla la dei ka ba donkam tam bad kaba long ruh ka lynti jong ka jingkiew shaphrang ha kiba bun ki liang.
U Lat u la ong ruh ba kum u lat uba dang shu shimti thymmai ia katei ka shuki un trei katkum ka riti synshar jong ka ri India, ha kaba u la pynpaw ruh ia ki jingkular jong u ba un trei ia katei ka kam naduh mynsiem ryngkat bad ka thong ban pynkiew arted ia kane ka jylla Meghalaya.
Shuh shuh u Lat u la ai jingiaroh ia ka jylla Meghalaya kum ka jylla kaba la itynnad bad kaba riewspah ha ka jinglong tynrai jong ki briew kiba shong hangne , u la pynpaw ruh ba ka jaka sah jong u mynta ka Raj Bhavan ka dei ka jaka kaba donnam kaba la kynjoh sha ka rta kaba 200 snem tam bad ka ing jong ka ka la kot sha ka rta kaba 110 tam.
U Lat u la ong ruh ba ha ka jingshakri jong u kum u lat ka thong jong u ka long ban wanrah ia ka jingialong kawei bad ka jingialong ryntih khlem da khein poh ia kiba duk ba suk.
“Ka hok jong ki briew khamtam ki ba duk ka long kaba kordor tam" ong u Lat haba ai jingkren uba la ai khublei kyrpang ruh ia Mukul uba la pdiang sngewbha ia u.
U Bah DD Lapang Chief Adviser ka sorkar Meghalaya, haba buh maw nongrim, na bynta ka kolshor hall ha Pynursla, ha ka Sngi Hat Majai:MIPR.
Shillong,9 Naitung:Ka Dorbar Shnong jong ka ka Shnong Pdeng hapoh ka jingialam jong u President Bnai Syngkrem, Secretary Lasting Lamin Gadew, Tarzan Lymba President HNYF Southern War Jaintia Unit, Polestar Syngkrem President FKJGP Amalrem unit , Kindly Khyriem president KSU Shnongpdeng mynta ka sngi ki la liet ban ia knduh ia u Deputy Commissioner jong kaWest Jaintia Hills Bah P.
S Dkhar ban kyrpad ia u ban leh eiei khnang ban lah ban pyndonkam ia ka wah Umngot kum kawe na ki jaka khwai kiba itynnad.
Ha katei ka jingleit ia knduh jong ki u DC u la kular ban pyndep ia katei ka jingdawa jong kin a ki skhim pynroi jong ka sorkar.
Kitei ki nongialam ki la pynkynmaw ruh ba ka Jaintia hills autonomous District Council ka ju pyrshang ban lilam ia katei ka wah katba na ka liang ki bor shnong pat ki pyrshah jur ia katei ka jingthmu jong ka, ka wah umngot ka dei ka wah ka by pat shah ktah ha ka  AMD.
Shillong 9, Naitung:Ka ophis jong u  Director Recruiting (Army), Shillong ka la pyntip ba ka jingpynrung kam sha ka kam shipai ia ki samla jong ki 11 tylli ka District ka Meghalaya bad lai tylli ki District ka Assam ba kynthup ia ka Morigaon, Nagaon bad  Sonitpur na ka bynta ka kam  Soldier General Duty, Soldier Tradesman, Soldier Technical, Soldier Clerks/Store Keeper Technical bad Soldier Nursing Assistant yn pynlong naduh ka 20 haduh 28 tarik mynta u bnai ha  Jawahar Lal Nehru Stadium, Shillong  bad ka por sdang kan long naduh ka por 5:00 baje mynstep ha Madan ba san ka Polo.
Ka tarik ban pynlong ia ka jingpyrung kam na ka bynta ka kam  Soldier General Duty  bad  Soldier Tradesman ia ka  East Khasi Hills, West Khasi Hills, South West Khasi Hills & Ri-Bhoi yn pynlong ha ka 20 tarik mynta u bnai katba ha ka 21 tarik pat yn pynlong na ka bynta ki samla ka West Jaintia Hills,  East Jaintia Hills, East Garo Hills, West Garo Hills, North Garo Hills, South Garo Hills bad South West Garo Hills.
Na ka bynta ka Sonitpur & Morigaon District  yn pynlong ha ka 22 tarik mynta u bnai katba ia ka Nagaon District pat yn pynlong ha ka 23 tarik.
Na ka bynta ka kam  Soldier Technical, Soldier Clerks/Store Keeper Technical bad Soldier Nursing Assistant jong baroh ki jyla ka thain shatei Lam Mihngi yn pynlong ha ka 24 tarik bad ia k test na ka bynta ki samla ba la shah jied yn pynlong ha ka 25 tarik, ka jingpeit ia ka jingkoit jingkhiah yn pynlong naduh ka 21 haduh ka 26 tarik bad ia ka written test jong kiba la shah jied yn pynlong ha ka 28 tarik ha  Army Public School, Shillong.
Ka kyrdan pule kaba rit duh  na ka bynta ka kam Soldier General Duty na ka bnta ki riewlum kan long ia kiba la pas klas VIII  katba ia ka Soldier Clerk/Storekeeper Technical ka dei ia kiba la pass klas X Class X.
Na ka bynta ka  Soldier Technical bad Soldier Nursing Assistant pat yn shim tang kiba la pass 10 +2 ha ka subjek science.
Na ka bynta ki jingtip ba kham bniah lah ban ioh na ka Notice Board of the Directorate of Information and Public Relations  bad Bharti Karyalaya, Recruiting Office (Army) Shillong.
Jowai ,9 Naitung:Ka KSU Laskein Circle(KSU – LC) ka la pynpaw ba ka kyrshan ia  ka mat kaba la wanrah da u Bah Adelbert Nongrum, MDC ka  KHNAM na Jaiaw, ban pyntreikam ne ban pynthymmai  ia ka Assam and Meghalaya Autonomous Districts (Constitution of District Council) Rules, 1951 kata ba ki Garo ne kiwei pat ki jaidbynriew riewlum ( ne ki  mynder na ri thor) ba  kim dei ban ia khun MDC ne thep vote hapoh KHADC bad JHADC khnang ban iada ia ka jaidbynriew Khasi.
Ka seng ka  la pynpaw ruh ia ka jingsngew lyngngoh ia ka jingbym pat pyntreikam ia katei ka Rule  wat la ka la don naduh kitei ki snem bad ka seng  kan sa leit buh ruh ia ka dorkhas hakhmat ka sorkar ban pyntreikam kloi noh ia katei ka Ain ha ki ri lum khasi jaintia kaba la don lypa kumba la maitphang da utei u MDC ka KHNAM.
Ha kajuh ka por,  ka seng ka pynrem jur ia ki seng Ri Bhoi Achick Union(RBAU) bad All Ri Bhoi  Achick Headmen Association(ARAHA) Byrnihat halor ka jingdawa jong ki ban pynduh ruh ia ki nong Jaintiaban thep vote ha KHADC.
Ka seng lyngba ka kyrwoh ka la kwah ban   pashat jingmut khyndiat sha kine ki seng ba ka KHADC bad JHADC  ka long kyrpang na ka bynta ki khun u Hynniewtrep (Khynriam,  Pnar,  Bhoi, War, Maram, Lyngngam bad Diko) ym na ka bynta jong kiwei pat ki jaidbynriew nalor jong ki, kumba ka GHADC ka long kyrpang na ka bynta ki Garo.
“Ha ka jingshisha, ki paralok Garo ki dei ban sngewthuh ba  ka jingpyntreikam ia katei ka Rule, kam long ka jingshun ia ki hynrei ka long pynban ka  lad jingiada ia ka hok longtrai  jong ki  sha ki ri lum Garo" ong ka kyrwoh na ka KSU Laskein  kaba la ong ruh ba ka Sixth schedule kam don jingmut ei ei lada ia ka Rule 1951 ym shym la pyntreikam lane ia ka hok longtrai ki jaidbynriew Khasi – pnar ym shym la pynneh pynsah ne burom lyngba ki District council.
Shillong, 9 Naitung:Ka long ha ka sien ba nyngkong ba u myntri sorkar lane U Parliamentary Secretery, ba un hiar ha lyngkha rep, hynrei  U Dr C Lyngdoh Parliamentary Secretery jong ka sorkar Jylla, uba peit ia ka rep ka riang, ha ki khyndiat sngi ba ladep, ula hiar hi dalade sha ki lyngkha rep sha Amlarem, Khliehriat bad Jowai, ban peit ia ka jinglong jong ka rep ka riang ha kitei ki bynta jong ka Jaintia Hills, ba kynthup ruh ia ka War Jaintia.
Haba iakren mynta ka janmiet bad U Rupang, U Dr Bom, ula kynthoh lyngkot, da kaba ong “Ka sorkar, ka pynlut bun bah ka pisa ha ka rep ka riang’.
Nga kwah ban peit la ki nongrep, ki ioh shisha ne em".
Ula ong biang “Nga sngewtynnad ban iohi ia ka jingtrei jong ki ophisar ha ki jaka rep bad ka jingtrei ha ki jaka rep ka long kaba itynnad shibun".
U Dr Bom, ula leit  sha Amlarem, ha ka 2tarik mynta u bnai, nangta sha Khliehriat, ha ka 4tarik bad ha Jowai, mynta ka sngi.
U iathuh ba ka jingbei pisa jong ka sorkar, ka long kaba bun bha, ha kaba sam symbai sha ki nongrep, ha kaba sam dawai rep bad ai dawai ban ialeh pyrshah ia ki khniang.
Hynrei, U Dr Bom, u pynpaw, ia ka jingsngewhun, ba ki nongrep, ki ioh, ia la ka jong ka bhah jongki, ha ka rep ka riang.
“Ngan leit sha kylleng ka Jylla" ong U Dr Lyngdoh, ha kaba ula iathuh ba un leit ha ki khyndiat sngi ban wan sha Mawkyrwat, Nongstoin bad sha kiwei de ki nongbah jong ki District.
[ka khubor na Jowai]U Dr.
C.
Lyngdoh u ba long u Parliamentary Secretary I/C ka tnad Agriculture jong ka sorkar Meghalaya mynta ka sngi 9.
7.
2012 u la wan hiar sha kane ka District Jaintia hill ban peit bad tohkit bniah ia ka rukom treikam ka tnad Department of Agriculture kumjuh ruh ia ki nongrep nongriang.
Ha kane ka jingwan jong u haduh lai sngi linter u la jurip ia ki ar tylli ki District jong ka Jaintia hill kunjuh ruh ia ka thain war jaintia.
Ha kane ka jingleit jurip jong u ha ka jingiakren bad uwei na ki nongrep u ba tip kyrteng kum u ma Drinson Shylla ha Pynthorwah Jowai u la pynpaw ia ka jingsngew kmen haduh katta katta ia ka jingwan hiar bad leit jngoh une u heh ka Department kum ia ki nongrep.
Ha ba u Dr.
Lyndoh bad ki nongrep u la pynshlur ia ki ban rep shibun u riewhadem bad ha kaba ia dei ban pyniaid iew ia une u mar yn sa ia the bad ka Department jong ka Fishery bad ka Veterinary Depatment ong u  Dr Lyngdoh.
Shillong,9 Naitung:Ka Hynniewtrep National Liberation Council ka la pynbna ba ka la pyllait noh ia u dkhot jong ka seng u samla Rochester Mylliem Kamar @ Bamut uba na Mawlai Umthlong na ka daw ba um shym don ha ka met ka ba koit ba khiah.
Ka HNLC ka seng kaba la shah khein be-ain kum ka seng lehnoh ka la pyllait noh ia utei u samla naduh ka 15 tarik mynta u bnai.
U Bamut u dei uba la de pyntbit ha ka kam ha u snem 2003 na Aru Camp bad u dei ruh u ba bat ia ka kyrdan Corporal.
Ka HNLC lyngba ka kyrwoh ka la pyntip sha ki bahaing ha sem jong utei u samla ba kin pdiang ia kane ka jingpyllait ka seng ryngkat ka jingkitbok kitrwiang ba un koit noh na ka jingpang kaba la ban ia u khnang ba un ioh ban ieng ha la ki jong ki kjat khlem da shah pynbiej ne shah thied ha ki nongshun, ong a kyrwoh na u Sainkupar Nongtraw, Publicity Secretary ka HNLC.
Ka seng ka la pynkynmaw ruh ba kham mynshuwa ka la pyllait  ia u Banpyrkhat Langstieh hynrei hadien ba ka seng ka la pyllait ia u ka tnad pulit ka la kem bad set be-ain ia u.
“Ngi khmih lynti ba kan ym jia shuh kumne" ong ka kyrwoh na ka HNLC kaba la kynthoh ruh ba lada ka dang iai jia kumtei kumba la jia ia u Banpyrkhat ka jingeh ka dei ia ka tnad pulit hi.
Shillong,9 Naitung:Ka Hynniewtrep National Liberation Council ka la pynbna ba ka la pyllait noh ia u dkhot jong ka seng u samla Rochester Mylliem Kamar @ Bamut uba na Mawlai Umthlong na ka daw ba um shym don ha ka met ka ba koit ba khiah.
Ka HNLC ka seng kaba la shah khein be-ain kum ka seng lehnoh ka la pyllait noh ia utei u samla naduh ka 15 tarik mynta u bnai.
U Bamut u dei uba la de pyntbit ha ka kam ha u snem 2003 na Aru Camp bad u dei ruh u ba bat ia ka kyrdan Corporal.
Ka HNLC lyngba ka kyrwoh ka la pyntip sha ki bahaing ha sem jong utei u samla ba kin pdiang ia kane ka jingpyllait ka seng ryngkat ka jingkitbok kitrwiang ba un koit noh na ka jingpang kaba la ban ia u khnang ba un ioh ban ieng ha la ki jong ki kjat khlem da shah pynbiej ne shah thied ha ki nongshun, ong a kyrwoh na u Sainkupar Nongtraw, Publicity Secretary ka HNLC.
Ka seng ka la pynkynmaw ruh ba kham mynshuwa ka la pyllait  ia u Banpyrkhat Langstieh hynrei hadien ba ka seng ka la pyllait ia u ka tnad pulit ka la kem bad set be-ain ia u.
“Ngi khmih lynti ba kan ym jia shuh kumne" ong ka kyrwoh na ka HNLC kaba la kynthoh ruh ba lada ka dang iai jia kumtei kumba la jia ia u Banpyrkhat ka jingeh ka dei ia ka tnad pulit hi.
Shillong, 9 Naitung:Lehse ka long kaba sngew phylla ba u sohjew un meh ding hynrei ka long ka jingshisha ba lah ban pynmeh ding na u sohjew.
Bad ia kane la lah ban lap ha ka exhibition ba la pyni da ki khynnah skul jong ka Rama Krishna Mission ba la pynlong mynta ka sngi Hatmajai.
Ym tang ba meh ding tang u sohjew hynrei la iohi ruh ia ka dur jong ka shnong Mawkhar Shillong shwa u jumai bah ha ri Khasi.
Ha kane ka sngi ki khynnah ki la pyni haduh 51 ki jaid jingpyni nam kiba iadei shaphang ki jingstad saian, shaphang ka mariang, shaphang ka longbriew man briew bad kiwei kiwei de kiba jia ha ka pyrthei.
Ia kane ka exhibition la plie da u MLA ka Sohra u Bah Titosstar Well Chyne ba la iadon lang bad u SDO (Civil) Ceyril Diendoh, u Principal Maharaj, ki nonghikai bad ki khynnah skul.
U MLA ka Sohra u Bah Titos u la ong ba nangne shakhmat lada don biang kum kane ka exhibition ha kane ka skul dei ban khot ban iashim bynta lang baroh ki skul kiba don ha Sohra Civil Sub Division.
Kane kadei ka sien jam kaba ar ba ka skul Rama Krishna Mission, Sohra ka pynlong ia ka exhibition.
Ha kane ka sngi ki khynnah skul ki la pyni ia la ki jong ki jingpyni nam ha ki rukom bapher bapher.
Kane ka skul kaba rim tam lehse ha ka thain Sohra ka la shim ia kane ka bynta kum shi bynta ban shut ia ki reng ki khynnah pule ym tang ban ai jingnang jingstad tang da ki kot pule hynrei ka ai jinghikai ia ki khynnah ha ka akor ka burom.
Shwa ia kane, na ka liang ka skul ka la pynlong ruh ia ka jingpynkup burom ia ki khynnah katei ka skul kiba la wan shakhmat ha ka eksamin matrik bad klas XII 2013.
Shillong,8 Naitung:Namar ka jingbym ryntih ka iew die doh syiar kumba la pynbna ha ki kot khubor ba ka All Meghalaya Poultry Supplier Retailer Association AMPSRA ka la pynkiew dor ia ka doh syiar sha ka T.
160 shi kilo ka bym pat pynkhuid bad T.
220 shi kilo kaba la dep pynkhuid, katba ha kiwei pat ki jaka kum ka iew polo, Motphran, Iew Mawlong, Khlieh Iewduh bad ha iew Laitumkhrah ki die ha ka dor T.
240 ne wat haduh T.
250 shikilo.
Ka Meghalaya People’s Labour Union (MPLU) hadien ba ka la ioh ia ka jingujor shaphang katei ka jingbym ryntih ka iew die doh Syiar ka la kynthoh ba kane ka dei  ka jingbym lah katei ka seng AMPSRA ban teh lakam  bad kane ka jingbym lah jong ka ban teh lakam ka pynar tatien pynban ba lehse ka lah ban dei pynban ka seng shimet jongno re jong no.
Ka MPLU ka la pynpaw ruh ia ka jingsngewkhia halor ka jingshah nion jong ki nongri Syiar namar ba katba ki mar ki mata ki nangkiew naduh ka bam ki syiar, ka bai kit ia ki bad haba die la khein dor tad pat ia ki ha kaba ki la ju die ha ka dort T.
85 ne T.
90 tyngka shikilo bad mynta pat sha ka T.
100 lane T.
105 tyngka shikilo  katba kita ki Retailer pat ia lade ki die haduh T.
120 shikilo ki bym pat pynkhuid  bad T.
180 shikilo kaba la dep pynkhuid hynrei mynta katei ka dor ka la kiew shuh shuh sha ka T.
160 bad T.
220 tyngka shikilo.
Ka MPLU shen ka la ong ba kan wad bniah ia kane ka seng AMPSRA ban khot ia kren halor kitei ki mat.
Shillong, 9 Naitung:Saw ngut ki briew ki la mynsaw jur hadien ba kawei ka  jingkieng kaba dang don hapdeng ka jingpyntrei ka la khyllem noh hadien ba ki rijied jong ka ki la khyllem noh.
Kane ka jingkieng ka dei kaba don ha  Kolmesal Nengsangre kaba hap hapoh ka  Samanda Block, East Garo Hills.
Kham bun na kiba mynsaw ki dei kito ki nongtrei kiba dang trei ia katei ka jingkieng.
La pynkit noh ia ki saw ngut kiba la mynsaw jur kiba la tip kyrteng kum ka  Balina Sangma 15 snem karta, u Sanjit Hajong 22, u  Dominic Sangma 40 bad u Brahma 45 sha William Nagar Civil hospital da ka 108 Emergency Service Ambulance kaba don ha  Williamnagar.
U Nongtrei u ba dei  u Junior engineer jong ka PWD u ba dei peit ia katei ka jingtrei u ba kyrteng u Nemingson Marak u la iap hashen.
Katei ka jingjia ka la jia ha ka 9 tarik u Naitung ha ka por 11:42 baje mynstep.
Shillong 06 K’Lyngkot:Ka shnong Lynshing ka la kyrpad ia ki bar shnong kiba don ka jingiadei kam bad ki briew ka shnong ba kim lah shuh ban rung ban mih laitluid palat ia ka por khlem ka jingtip ka shnong.
La leh ia kane ban iada ia ka jingshim kabu ki riew madan kiba thmu ban pynbudnam ia ka shnong ia ka jinglong kawei ka shnong.
Ha kajuh ka por, ka shnong ka pynrem jur ia ki riew thrang snam kiba la shim ia ka jingim jong u Bah Lovelystar Khongjoh uba na Umblai.
Halor kane, ka shnong ka kyrpad ia ki briew ka ain ba kin thwet bad kem mardor ia ki riew runar ban pynshitom katkum ka ain bad na ka liang ka shnong kan ai ia ka jingiarap lada ka tnad ka ain ka donkam, la ong u sordar ka Lynshing Bah Raison Nongrum bad u secretary Bah P Lynshing.
Shillong, 06 K’Lyngkot:Ka Seng Khasi ka la iaroh ia u Tarun Vijay u MP ka BJP uba la leit ban iarap lem ia ki.
U general secretary ka seng u Bah Bantei S Rumnong u la ong ba ka seng Khasi ka ai khublei ia utei u MP uba la iarap.
U Bah Rumnong u la ong ba ki Khasi bad Jaintia kiba la kylla Khristan la niew kum ki rit paid nalor ba ki ioh kyrdan scheduled tribe.
“Ka Seng Khasi Seng Kmie  ka la dep ai jingthoh ruh sha u myntri ka tnad  Minority Affairs  u Salman Khursheed,"  la ong u Bah rumnong.
U la ong ba katkum ka jingong u Myntri Rangbah u Mukul Sangma u la buddien ia kane ka kam lyngba ka Education bad ka  Social Welfare department hynrei ym tip ka long kumno.
Shillong, 6 K’lyngkot:Haduh mynta 23 ngut ki nonghikai ba shah kynnoh thung kam da kaba pyndam sia lieh, ki la wan ban ai jubab sha ka tnad jong ka Pule Puthi.
Kitei ki 23 ngut kiba la wan ban ai jubab  halor ka jing shah kynnoh thung kam sia lieh kidei tang napoh Garo Hills katba na Khasi Jaintia ym pat don ban wan ai jubab haduh mynta.
Haba iakren hynne ka sngi bad u Director jong ka tnad Education and Literacy u Ambrose CH Marak u la ong ba napdeng ki 200 tam ki nonghikai kiba la thung kam beain haduh mynta, tang 23 ngut ki nonghikai thung sia lieh na ka Garo Hills kiba la wan ban ai ia ka jubab jong ki halor katei ka jingshah kynnoh, katba na Khasi Jaintia haduh mynta ym pat don ban wan ai ia ka jubab jong ki.
La ong ba na ka liang jong kane ka tnad ki la buh ia ka sngi ba ki dei ban wan ai ia ka jubab hapoh ka 10 tarik mynta u bnai.
Lah ban kdew ba High State Level ba la thung da ka sorkar la lap ba ki don kumba 200 ngut tam ki nonghikai ba la thung kam beain kynthup ka Khasi Jaintia bad Garo.
Na ka liang jong u Director kane ka tnad u Ambrose Marak u la ong ba haduh mynta na ka liang jong u, um pat lah ban ong eiei halor kane namar ba dang ap haduh katei ka sngi ba kin pynpo ia ka jubab.
“Ia mynta ym pat lah ban ong namar ba dang don ka por haduh ka 10 tarik Kyllalyngkot ba kin ai ia ka jubab", la ong u Marak bad hadien katei ka tarik kaba ki la buh ba kin wan ai ia ka jubab na ka liang jong ka sorkar kan sa leh ia kaba donkam.
Shillong, 06 K’Lyngkot:U Myntri Rangbah ka jylla u Mukul Sangma u la ong ba ki paidbah ki dei ban sngewnguh ia ka jingpdiang jong u Bah WMS Pariat ia ka jingkyr pad ban bteng biang ia ka kam sa hynriew bnai.
Haba pynksan nia ia ka jingpyrshah halor ka jingpynjlan por ia u Bah Pa riat uba la dei ban shong thait, u Mukul u la ong ba ka rai jong ka sor kar ban pyn jlan ia ka por jong u Bah Pa riat ka dei kaba la pyr khat bha.
“Ngi dei ban sngew nguh ha jaka ban pyrshah ia ka jingkloi jong u Bah Pa riat ban pdiang ban bteng ia ka kam watla u la dei ban shong thait noh ruh", la ong u Mukul.
U Myntri Rangbah u la ong ba ka long kaba bha ban ioh ia ka jingsngew halor kane ka mat, hynrei kam don kano kano kaba bakla ban pynjlan ia ka por treikam jong u Bah Pariat.
“Ka sorkar ka donkam ia ka jingshakri jong u Bah Pariat ia mynta namar ba bun ki ophisar ki la bun palat ki kam ba kin leh ha kaba ki hap ban peit bun ki tnad.
Ngi sngew ba da kaba pyndonkam ka jingshakri jong u bah Pariat kan iarap ban ai ia ka jingshakri kaba kham bha", la ong u Myntri Rangbah mynta, ka sngi Nyngkong.
U Mukul u la ong ba kane ka jingpynjlan ia ka por jong u bah Pariat kan nym ktah eiei ia kiwei ki ophisar.
Shwa ia kane, ka KSU ka la pyrshah jur ia ka jingpynjlan ka sorkar ia ka por jong u Bah Pariat bad kynnoh ba ka rai jong ka sorkar, ka long ka bym don nongrim namar ba ka khang lad ia kiwei ki ophisar batbit ban kiew kam.
Jowai, 6 lyngkot:Ka Federation of Khasi Jaintia and Garo People (FKJGP) Jaintia Hills lyngba u President jong ka, u bah Tuesday Lytep u la ong ba ka seng ka dap da ka  jingsngewkhia kaba jur halor ka jingsahteng ia ka jing pyntrei ia ka Surok Pasyih-Garampani, ha kaba ka seng kumjuh ruh ki paidbah nongshong shnong jong ka thain ki la ud ia ka jingsniew jong une u surok uba naduh ka shnong Phramer haduh ka Shnong Garampani uba la wanrah shibun ki jingeh ia ki paidbah khamtam ha ka shitom ka pang jong ki paid ka thain.
U  bah T.
Lytep President ka FKJGP u la ong ba kane ka jingsniew palat jong kane ka surok ka wanrah ka jingma kaba khraw ha kaba ki maw ki la sied sha ki iing ki sem bad kumjuh ruh sha ki briew kiba iaid lynti ha rud surok bad kane ka buh ka jingma kaba khraw eh ia ki paidbah.
Ym tang katta kane ka jingsniew jong kane ka surok ka ktah ruh ia ka koit ka khiah bad ka khuid ka suba hapoh ki shnong ki thaw kiba harud jong une u surok na ka daw jong u pum pum uba la her lut shaduh sha poh ki iing ki sem jong ki ing kiba don habaroh shilynter une u surok.
Na ka liang ka seng ka la ai por hapoh 15 sngi ia ka sorkar ban maramot noh ia kane ka surok, lym kumta ka seng kan shim ia ki rai jingiakhih kiba tyngeh.
Shillong, 7 lyngkot:Mynta  ka sngi u Additional Judge SR Sen ula shimti kum u Judge ka High Court.
La pynbam smai ia u SR Sen hynne ka sngi da u Chief Justice u PC Pant.
Ha katei ka jingpyn bamsmai ia u SR Sen la iadon ryngkat ryngkat lang bad kiwei kiwei de ki heh ki hain ka sorkar.
Ia kha ia u SR Sen la kha ha ka 9 tarik u Lber 1957 ha Shillong bad u la pyndep ia ka jingpule jong u ha Shillong hadien kane u la pyndep ia ka ka kyrdan LLB degree na Shillong Law College.
U  Justice Sen u la sdang ia ka kam hikai skul hadien ba la pyndep ia ka BA bad u la pyniasoh sha kam iasaid ain ha 1989.
U Justice Sen u la long u Assistant Public Prosecutor bad Additional Pleader ka sorkar Meghalaya naduh 1997 haduh 2000.
U Justice Sen u la pas ia ka Meghalaya Higher Judicial Service Examination ha 2000 bad u la pyniasoh kum u Additional District  & Sessions Judge ha 2000 bad u long u District & Session Judge ha Kyllalyngkot 2002.
Shillong, 6 K’lyngkot:Ki khynnah skul kiba hap hapoh ki skul jong Sarva Shiksha Abhiyan (SSA), kin ioh jingiarap pisa kaba T.
400 kum ka bai uniform na ka sorkar.
Kane ka jingsiew bai uniform ka sorkar yn ai tang ia kito ki skul kiba hapoh ka SSA.
U Mission Director jong ka SSA u Bah FR Kharkongor u la ong ba kane ka jingsiew bai uniform ia ki khynnah skul ka dei T.
400 bad tang ki skul ki hap hapoh ka SSA kin ioh ia kane ka bai uniform.
Baroh ki khynnah skul kynthei kin ioh ia kane ka saw spah katba ki khyn nah shynrang kiban ioh kin dei tang kito kiba dei na ki longing baduk ne BPL bad kiba dei ki Sche duled Tribe.
U la ong ba ia kane ka pisa, ka sorkar kan aiti ha ki bor pyniaid skul ban sam sha ki kmie ki kpa jong ki khynnah skul bad kin pyniapynbeit kumno ban leh.
“Ngi na ka sorkar ngin shu ai beit ia katei ka pisa sha ki bor pyniaid skul bad kin leh ia kaba donkam ryngkat ka jingiapyrkhat lang bad ki kmie ki kpa jong ki khynnah", la ong u Bah Khar kongkor.
U Bah Khar kongor u la pynpaw ba kane ka jingsiew jong ka sorkar T.
400 ka long kaba rit eh namar ban ianujor bad ka jingdonkam jong ki khynnah.
U la ong ba ban shim ba ka dei ka jingsiew kam da iahap eh hynrei ka lah ban long tang kum ka jingai jingiarap ia ki kmie ki kpa ban thied ia ki uniform.
“Ka T.
400 tyngka kalong tang ban ai jingiarap ia ki kmie ki kpa ha ka liang ka jingduna ia ki uniform skul", u la ong.
U la iathuh ba kane ka rukom ban sam sha ki khynnah skul, ka la kham treikam bha sha thain Garo Hills,  hynrei ha kane ka thain Khasi bad Jaintia ka kham shem jingeh namar ba bun ki skul ki dei ba pyniaid da ki riew shimet, ki kynhun kum ki skul shnong katba sha Garo Hills ki skul dei ba pyniaid ki kynhun niam.
Ki lad khubor, ki iathuh ba katei ka T.
400, ka dei na ka bynta ban soh arjur ki Uniform bad kumta, kiba bun ki bor pyniaid skul, kim shym la mynjur satia ban shim ia katei ka pisa, namar ba kam iahap satia, ka jingioh pisa bad ka bai lut, wat tang na ka bynta shijur ki uniform ruh.
(ka khubor ba kham bniah halor kane, yn mih biang ha kane ka taiew).
Shillong, 7 lyngkot:Wat la ka don ka jingpynbor jong ka seng UDP, ia U Pastor Prechard BM Basaiawmoit, ba un shongthait noh, na ka jingialeh ia ka elekshon MP, hynrei, utei u Pastor, ula kyntait ba un kynran dien na ka jingialeh.
“Kam lah long ban ong, ianga ba ngan shong" ong U Pastor Basaiawmoit, ha kaba ula ong biang “Ki briew kiba kwah ba ngan ialeh, naduh u snem 2011, ngan ong kumno?".
U Pastor PBM Basaiawmoit, uba ioh 97hajar vote, ha ka elekshon MP 2009, kum u kandidet HSPDP, u kam, ba ki don ar tylli ki seng sain pyrthei, kiba la rai ban kyrshan ia u bad kitei ki long ka KHNAM bad ka HSPDP.
Ula ong shuh shuh, ba halor ka jingkwah jongka UDP, ba un nym ialeh shuh ia ka elekshon MP 2014, U Pastor, ula iathuh ba kam don ka jingiakren kaba mar khmat bad u, hynrei, u iathuh shuh ba ha U Jylliew jong u snem ba ladep, ula leit iakynduh ia u bah Paul Lyngdoh ha iing sah jongu ha Mawprem, ha kaba ula kyrpad ia ka seng UDP, ba kan nym pynieng kandidet satia.
La ong shuh shuh U Pastor “3,4sien, ngi la thoh sha ki seng sain pyrthei bapher ba kynthup ia ka UDP, Congress bad kiwei ba kin kyrshan ia u kandidet jong ka Peoples Forum".
“Ia ki jingthoh jongnga, kim jubab shisien ruh, phah pynban ma ka, ban kyrshan ia u kandidet jongki" ong biang U Pastor, haba kynthoh pyrshah ia ka UDP.
Haba la kylli pat la un mih paidbah ne em, ha kane ka elekshon MDC, kaba mynta, U Pastor, ula ong “Iarap ia ki parti ba kyrshan ianga" bad kaba mut ba un iarap tang ia ka KHNAM, HSPDP, ha ka elekshon MDC, ka ban sa long shen.
Khadduh, U Pastor, ula ong shuh shuh “Jingkhang dang plie ia kiba kwah ban kyrshan ianga" badu ong shuh shuh “Ba ngan weng manga te ka jingkhang ka la khang".
Shillong, 07 K’lyngkot:U Lat ka jylla u la plie ia ka tamsa jong ki samla National Service Scheme (NSS) ha nongbah Shil long hynne ka sngi Hat majai.
Ia kane ka tamasa la pynlong na ka bynta ki samla ba dei na ka jylla shatei lammihngi ka ri ba la pynbeit da ka tnad Higher and Technical Education, jong ka NSS Cell, Meghalaya ha Soso Tham Auditorium.
Haba kren ha kane ka jingialang plie, u Lat u la ong ba ka ka long kaba sngew tynnad ba ka jylla Meghalaya kan ioh ban pynlong ia kane ka tamasa jong ki samla na ka bynta ban saindur ia ki samla ban trei ha ki kam imlang sahlang.
Ym tang katta, kan long ruh ka jingialum lang jong ki samla ban wanrah ia ka jinglong kawei, ka jingsngew shipara, bad ban pynneh ia ka jingsngew iajan hapdeng ki jait bynriew bad nongshong shnong bapher bapher jong kane ka thain shatei lammihngi ka ri.
U la ong ba donkam ban kynshew ia ka spah na ka bynta ban pyndonkam ia ka sap jong ki samla namar ba ki samla ki dei ka lawei jong ka ri bad ka jaitbynriew.
U la ong ba ka NSS ka la leh ia kaba donkam ban pynshut ia ki samla ka ri bad ka thain ba kin tei ia ka longbriew manbriew, ka jinglong shimet jongki ha ki jingim ban sa wan.
U la ong ba ki samla kim dei ban pyrkhat da kumwei haba ki iakynduh ia ki jingeh hynrei ban shim ia ki jingeh kum ka lad ba kin thaw ban kiew ha ka jingim.
Ha kane ka sngi, u la pynlait ruh ia ka kot sah kynmaw ka NSS bad la synrang lang u Symbud Myntri Rangbah ka jylla u Prof RC Laloo, u Nodal officer ka NSS u CCM Mihsil, u Sunil Basumatry u Youth Officer ka NSS North East Region bad u State Liason officer ka NSS u Bah H Iangrai u la khublei ia baroh kiba wan ban iadon bynta ha kane ka tamasa ban kut saw sngi kynthih.
Shillong, 07 K’lyngkot:Katba ka sorkar UPA ka dang thmu ba ka Food Security Bill kan long kum kawei na ki mat ialap ilekshon ha kane ka elekshon Lok Sabha, ka sorkar jylla pat kam pat kwah ban leh kyrkieh ia kane namar ba ka dang pynkhreh ba kan long kaba iaid beit khlem jingdkoh.
Haba kren mynta ka sngi,  sha ki lad pathai khubor, u Myntri Rangbah u Mukul Sangma u la ong ba ka ka la don ka jingdkoh ha ka rukom pyntreikam ia ka Public Distribution System bad halor kane, ka sorkar ka kwah ba dei ban pynbeit bha shwa ban pyntreikam ia ka food security bill.
U la ong ba ka sorkar jylla kam pat kyrkieh ban pyntreikam ia kane ka ain khaw tad namar ba ka dang pynbeit ia ki jingdkoh bad khamtam ba ka dang pynkhreh ia ka khanasumari ka ioh ka kot ba dang pynkhreh ban pyndep mynta.
Ka sorkar ka la buh thong ban ai khaw tad haduh 75 percent ki nongshong shnong sha jaka nongkyndong bad 50 percent ha ki jaka sor.
Katkum ka jingkhein ka sorkar, kumba 21,94,000 ngut ki briew kin ioh khaw tad na ki 29,64,000  ngut kiba don ha kane ka jylla Meghalaya katkum ka khanasumari 2011.
U Mukul u la ong ba ki district kiba bun ha kane ka jylla kim pat don ia ka jaka buh marbam.
Kiba shah dait pyrjong, kin lah ban thanda mynsiem nangne shakhmat, namar ba la pynmih paidbah ia ka Kite Patch, lane I kynja tiar iba rit bha, ba la pyndih da ka  Indiegogo lem bad ka  Bill and Melinda Gates Foundation bad ka National Institutes of Health, kaba na America.
Katei ka Kite Patch, ka dei ka tiar kaba rit bha, ha kaba la buh ha ki jain phong jong u briew bad katei ka pynrung ia ka kynja dawai, kaba pynduh noh ia ka jingsma met briew, ha khmat jong u skain pyrjong.
Da katei ka buit, ba u skain pyrjong u ioh ban lap ia ka carbon dioxide, kaba dei na ka jingring bad pynhiar mynsiem jong u briew, hynrei, la lah ban khanglad ia katei ka buit jong u skain pyrjong, lyngba katei ka dawai, kaba lah ban treikam haduh 48 kynta.
Katei ka kompeni, ka iathuh ba ka  Kite Patch, ka dei ka lad kaba thymmai, hadien ka jingdon jong kiwei ki dawai ki bym shym la treikam satia haduh mynta.
Ki riewstad ki lap ba katei ka dawai, kam ktah eiei ruh em, ia ka bam ka dih jong u briew bad kumta katei ka Kite Patch, ka dei kaba lah ban pyndonkam da ki khynnah rit bad wat ki kynthei kiba ar met ruh.
Ka don ka jingkhein jong ka United Nations, ba ki don 2hajar ngut ki briew, kiba iap man ka sngi, na ka jingpang khieshoh ha u snem 2010 bad ki don sa 219ngut kiba ioh pang khieshoh man la u snem.
Ka jingdon ka Kite Patch, kan long ka ban iarap ha ki jaka ba la jyllei ka jingpang khieshoh, kum ha Uganda bad ha kiwei de ki ri ba ka jingpang khieshoh ka jur bha haduh katta katta.
Shillong K’lyngkot 07:Palat spah ngut ki khlieh nongsynshar, ryng kat bad ki sengbha lang ki la pyrshah jur ia ka Bill phiah Konstiwensi ka Jaintia Hills Autonomous District Council (JHADC).
Kumba 130 ngut ki khlieh nongsynshar na ar tylli ki District kynthup na East Jaintia Hills bad na West Jaintia Hills ryngkat bad 7 tylli ki kynhun ki sengbhalang ki la leit ban ujor pyrshah ia ka sorkar jylla bad ia ka JHADC sha ka High Court ba la khlieh da u PC Pant.
Ha ka jing ujor jong ki khlieh nongshynshar bad ki sengbhalang la ong ba ka jingphiah Konstiwensi ha Jaintia Hill la leh tang na bynta ka jingmyntoi ki Politishian.
Katkum ka Delimitation Act  2002, baroh ki Konstiwensi dei ban phiah katkum ka jinglong ki jaka puta ka jingsuk ka synshar ka khaddar jong ki paidbah.
Hynrei kaba sngew lynngoh ka long ba ia kane ka jingphiah Konstiwensi la leh tang ka jing myntoi jong ki riew shimet kiba don ha ka bor synshar.
Lah ban kdew ba ka Executive Committee jong ka JHADC hadien ka jingbtah na ka tnad DCA ba la phah ha ka 30 tarik u Nailur la thaw ka delimitation Committee ba kynthup saw ngut ki dkhot uwei u Chairman bad lai ngut ki dkhot.
U President ka Jaintia People’s Movement Forum (JPMF) u Baitlang Pohsngap u la ong ba ia kane ka jingujor la pdiang da ka High Court bad la buh ha ha 14 tarik u Kyllalyngkot ban pynlong ia ka jingbishar.
Nalor ka JPMF, kiwei pat ki sengbhalang kynthup ia ka Jaintia Youth Federation (JYF), Jaintia Students Union (JSU), All Jaintia Youth Welfare Organization (AJYWO), Federation of Khasi-Jaintia and Garo People (FKJGP), Hynniewtrep National People Front (HNPF), bad Hynniewtrep Achik National Movement (HANM).
Shillong, 7 lyngkot:Khyndiat bnai myn shwa, ki la don ki samla KSU na Mawlai, kiba la byrngem, ba kin leit ban pyniasoh bad ka seng HNLC, na mar ka jing bitar jongki, ia ka sorkar U Mukul Sangma, ba ka leh mynthi, halor ki mat jingdawa Inner Line Permit (ILP).
Ka dei mynta ka sien, ba ka HNLC, ka myn jur, ba ki la don ki khun samla, kiba dang shu leit ban pyniasoh ialade sha katei ka seng, ha kaba katei ka seng, ka kam, ba ka snem 2014, ka dei ka snem kaba bha ia ka HNLC.
Ka kyrwoh na katei ka seng, ka iathuh ba ba ki don ki dkhot kiba dang shu wan pyniasoh thymmai bad kiba don ha ki tnat treikam bapher bapher.
Wat la ym shym la iathuh, la ki don katno ngut, kiba dang shu leit pyniasoh sha katei ka seng, hynrei, ka kyrwoh jong ka HNLC, ka kyrmen namarkata, ba da ka jingdon kine ki samla kiba la nang la sdang bad kiba dang khie dang san, ba kan nang lah ban nang pynkhlain shakhmat bad kan poi sha ka thong jongka, ban ioh ia ki mat jingdawa kiba dei na bynta ki mat bapher, kiba la ju buh da ka seng, ong ka kyrwoh da U bah Sainkupar Nongtraw, Publicity Secretery ka HNLC.
Shillong,8 Kyllalyngkot:Ka dorbar kut snem ka shnong Lawjyynriew kan long ha ka 11 tarik mynta u bnai ha Madan Nongthymmai shillong  haka por 9.
00 baje mynstep.
Ha katei ka sngi kan don ka jing khang shnong naduh katei ka por ba la buh haduh ban da dep ka dorbar.
La pyntip sha baroh ki  nong shong shnong ki riew Rangbah, ki long kmie, ki samla shynrang bad kynthei ban ia mih paid bah ban wan sha katei ka Dorbar.
La kyntu ruh ba baroh ki Dukan shnong kiba hap ha u pud u sam jong ka Lawjynriew kin sngewbha ban khang haduh ban da dep long Dorbar.
Shillong 08 K’lyngkot:Uwei u rangbah Kha si ba la 50 snem eiei u la khlad noh ha Shillong Civil hospital ha kane ka 3 tarik Kyllalyngkot por 4 tam eiei janmiet.
Katkum ki pulit, une u rangbah la pynkit na ka jaka ieng kali Nongstoin na Khlieh Iewduh hadien ba u la kyllon ha ka 1 tarik Kyllalyngkot.
Ia ka met iap jong une u rangbah bym tip kyrteng satia, la buh ha jaka buh met iap ha Shillong Ciivl Hospital bad na ka liang ki pulit, ki la kyrpad ia kiba haiing ban leit shim noh ia ka met iap jongu shwa ba ka ain kan leh ia kaba donkam.
Shillong, 07 K’lyngkot:U Myntri Rangbah ka jylla u Mukul Sangma u la kyntait ban bud ia ka dien jat jong u Myntri rangbah ka Delhi u Arvind Kejriwal ban iaid khlem ki ding sohsaw bad ban nym sah ha ka iing paki dulan ka sorkar.
Haba iakren bad ki nongthoh khubor ha kane ka sngi Hatmajai, u Mukul u la ong ba kane ka dei ka buit jong ki politishian ba iadei bad ki riew madan, hynrei um kdew ia ka kyrteng jong u nongialam ka Aam Aadmi Party (AAP).
Haba ong ba man u briew u don la jong ka jingle ka rukom ban synshar, u Mukul u laong ba ka jingpynleit jingmut ka sorkar jylla ka long ban wanrah ia ka jingkylla ha ka jylla.
“Ngim donkam ban bud ia ka nuksa jongno jongno", la ong u Mukul.
Lah ban kdew ba ki myntri ka sorkar Delhi na ka party AAP kim treh ban sah ha iing paki dulan ka sorkar,  bad ban buh light saw.
U Mukul u la ong ba ka jingpyndonkam ia ka iing paki dulan jong ka sorkar kam mut ba pynlut phut hynrei ka dei kaba donkam namar ba lada kam biang ka iing, kan ktah ia ka rukom treikam u Myntri rangbah.
“Kam dei ka jinglut phut hynrei ka jingdonkam ban leh", la ong u Mukul ha kaba iadei bad ka iingsah.
Shillong,8 Kyllalyngkot:Ka ophis jong ka Su peritendent jong ka Fisheries Cum District Executive Officer,FFDA ,East Khasi Hills , Shillong ka la pynbna ba la khot sngew bha ia ki nongrep, nongrep dohkha, ki co-operative societies, ki entrepreneur bad kiwei pat kiba dei ki nongshong shnong jong ka East Khasi Hills ban ioh jingiarap na ka bynta ban shna pung dohkha lyngba ka Meghalaya State Aquaculture Mission.
Ka ophis ka la pynbna ruh ba kino kino kiba don ia ka jaka kaba 1000 square mitar bad ki bym pat ju ioh jingiarap ki lah ban aplai.
Ia ki phom lah ban ioh na ophis jong ka superintendent of Fisheries cum District Executive Officers,FFDA bad ka sub-divisional Fishery ophisar cum Executive Officer,FFDA Sohra sib division ha ka sngi long trei naduh ka 13 tarik u kyllalyngkot 2014 bad ka tarik ba khadduh ban pynpoi ia ki phom bal ah pyndap ryngkat bad ki kot ki sla kiba donkam kan long ha ka 31 tarik u kyllalyngkot 2014.
Shillong,8 Kyllalyngkot:Ka Khasi Students’ Union Mawlai Umjaiur Unit ka pyntip ba ia ka jingai khusnam Mait Shaphrang kaba 4, yn pynlong ha ka  13 tarik mynta u bnai ha ka por 11:30 baje mynstep ha ing  shnong Umjaiur.
Ka seng ka kyntu ia ki kmie ki kpa jong kito ki khynnah ki ban pdiang ia katei ka award ba kin shim ia kane kum ka jingpyntip bad ba kin ia poi lang ha katei ka sngi.
Ha ka juh ka por ka seng ka pyntip ba kan pynlong ia ka jing mareh MARATHON ha katei ka step,kumta la kyrpad ia ki khynnah , samla,  wat kiba la kham rangbah kumjuh, shynrang bad kynthei jong ka shnong Umjaiur ba kin  iashim bynta lang ha katei ka jingiamareh  da kaba kin ia  poi ryntih lang ha iing shnong ha katei ka step por 6 baje.
Ka seng ka pyntip ruh  ba ia ka result jong ka Lucky Draw kaba la thmu ban iarap ia ki to ki khynnah kiba pep skul shiteng por la dep ban pynlong bad ki nongjop ki long-First prize sl.
no 101249, Second prize sl.
no 109885, Third prize sl.
no 108376 ,Consolation prize 5 ngut  -SL.
NO 101065,SL.
NO 101365, SL.
NO 101112, SL.
NO 102751, SL.
NO100651Ka seng ka kyrpad ia kitei ki nongjop ba kin wan ban shim ia kitei ki prize da kaba rah ruh ia ki ticket, ha ka 13 tarik mynta u bnai  por 11.
30 mynstep ha iing shnong Umjaiur.
Shillong, 08 K’lyngkot:Ka jingialang jong ka kynhun myntri mynta ka sngi ka la rai ban pynjlan ia ka por jong ka Jaintia Hills Autonomous District Council (JHADC) bad ka Khasi Hills Autonomous District Council (KHADC) sa 15 (khadsan) sngi, katba ia ki MDC jong ka  Garo Hills Autonomous District Council (GHADC), la rai ban pynjlan ia ka por treikam jongki haduh hynriew bnai.
U Myntri rangbah ka jylla u Mukul Sangma u la iathuh hadien ba la wai ka jingialang, ba la shim ia kane ka rai khnang ban plie lad ban pynioh pynlong ia ka elekshon da ki konstitwensi thymmai.
Kane ka jingrai jong ka kynhun myntri ban pynjlan por, ka long hadien ba ka jingslem palat ban pyndep ia ka jingphiah konstitwensi thymmai jong ka KHADC bad ka JHADCA.
Da kane ka rai ban pynjlan, la thikna ba ka sorkar kan iaid shakhmat ba kan pynlong ia ka elekshon MDC ha ka KHADC bad JHADC da ki konstitwensi thymmai.
“Ka por ba thymmai jong ka KHADC bad ka JHADC yn thaw noh hapoh 15 sngi ba la kut ka jingpynjlan por", la ong u Myntri Rangbah.
U la ong ba ka sngi ban pynlong elekshon ha kine ki ar tylli ki district council, ka KHADC bad JHADC yn pynlong hapoh u Lber ka taiew ba nyngkong.
Ka por treikam ki MDC ba mynta kan kut ha ka 17 tarik Rymphang bad ka elekshon kan long la kumno kumno hapoh ka 3 tarik u Lber, 2014.
U Mukul u la ong ba ka jingpynjlan sa hynriew bnai ia ka GHADC ka long namar ba ka dang don ka jingiateh soskular hapdeng ka sorkar pdeng, ka sorkar jylla bad ka kynhun lehnoh ka ANVC.
U Mukul u la iathuh ba ka sorkar pdeng ka la don ha ka jingpynkhreh kaban kut artad halor kane ka soskular shwa ba kan pynbna bad dei namarkata, ba ka long kaba donkam ban pynjlan ia ka por, khnang ban pyndep ia ki kam ba sah.
Haba kylli balei ka iapher ka jingpynjlan por ia ka GHADC bad ka KHADC bad JHADC, u Mukul u la ong ba ka jinglong jingman ha Khasi Hills bad ha Garo Hills ki iapher, namar hangne ha Khasi Hills kam don ka soskular kumba long sha Garo Hills.
Shillong,8 Kyllalyngkot:Ka Election Committee jong ka Pynursla Block Congress Committee mynta ka sngi ka la ia shong pyrkhat halor ka mat tiket elekshon MDC na Nongshken Konstitwensi bad ha katei ka jingialang la ioh jingtip ba ka Committee ka la shim ia ka rai ban jied noh ia u kyrtong ka seng mynta hi ka taiew ha ka 10 tarik u kyllalyngkot bad yn pynbna paidbah ha ka sngi kaba bud ka 11 tarik.
Katkum ka tyllong khubor ba u nongthoh u la ioh lum, la ioh jingtip ba ha ka jingialang jong ka elekshon Komiti jong ka seng Congress kaba   la long mynta ka sngi ha Pynursla la ia don baroh ki dkhot ka komiti bad ryngkat ruh baroh ki 5 ngut ki kyrtong kiba la pan tiket na katei ka seng na ka bynta ban ia khun ha kane ka MDC 2014 na Nongshken Conctituency.
Lah ban pynkynmaw ba haduh ba kut ka tarik ban thep ia ki aplikeshon aplai tiket Congress na nongshken Konstitwensi ki la don haduh 5 ngut ki kyrtong kiba la aplai bad kitei baroh 5 ngut ki dei ki radbah ka seng Congress kiba la iohi ruh ba ki dei kiba la wan rah jingjop ia u MLA ka Pynursla u Bah Prestone Tynsong  ha kane ka elekshon MLA  2013.
Ki 5 ngut ki kyrtong kiba aplai ia ka tiket Congress ki kynthup ia 3 ngut ki rangbah bad 2 ki longkmie.
Haduh mynta ka jingtip ba la ioh lum la ia thuh ba ym lah ban ong shano ka lyer tiket ka kham noh  namarba la ong ba ka  lyer tiket ka beh mar katjuh katjuh sha baroh kitei ki 5 ngut ki kyrtong.
Shillong,8 Kyllalyngkot:Ha ka 7 tarik mynta u bnai ki pulit ki la lap ia kawei ka metiap kaba dei jong uwei u rangbah uba ong ba u dei uba don jingduna ha ki bor pyrkhat , u tei u rangbah u dei uba la tip kyrteng kum u Olimot Kharsyntiew ,45 snem karta.
La ong ba la lap ia ka metiap kaba la sdien phasi ha Baranda jong kawei ka ing kaba dei trai da ka kong Korilian Kharsyntiew , katei ka jingjia ka la jia ha ka shnong  Mawhiangbah (EKH).
Ki pulit ki la leh ia kaba donkam bada ka metiap la aiti sha ki bahaing ha sem ban pyndep ia ki jingdonkam.
Shillong,8 Kyllalyngkot:Ka kynhun kieng atiar ka ANVC-B ka seng lehnoh kaba la don hapdeng ka jingiakren ia suk bad ka sorkar ha kane ka kynti ba mynta ka la shim ia ka rai ban leit phai biang  sha khlaw hadien ka jingshah pynpra ka ktem rieh tngen jong ka.
Ka daw ba ka ANVC-B ka la shim ia ka rai ban leit phai biang sha khlaw ka dei namarba ka la kynnoh ba katei ka seng kam don jingshngian shuh namar ka jingshah kthong ha ki pulit bad ka jingjah rngai ki dkhot jong ka ha ka por ba ki leit sha la ki jong ki bahaing ha sem jong ki ban rakhe Christmas bad Snem thymmai.
Haba kynthoh halor ka jingjia kaba la jia mynhynnin ka sngi ha ktem katei ka seng lehnoh ha kaba 2 ngut ki pulit ki la mynsaw , u nongialam ka ANVC-B u Doang Shira mynta ka sngi u la pynpaw ba ka jingwan rung ki pulit ha ktem ka ANVC-B kam dei tang ka sien kaba nyngkong hynrei kaba la ju jia na ka por sha ka por.
U la ong ba dei na kata ka daw ba ka seng ka hap ban husiaar bha khamtam ba ha ka 7 tarik ki nongialam jong ka ki don lut hapoh ka ktem namarba ka dei ruh ka sngi ba la buh por khadduh ia ki dkhot ba kin wan phai sha ka ktem.
U Shira ha ka kyrwoh kaba u la pyllait paidbah mynta ka sngi u la ong ba ka seng kam don kano kano ka jingthmu ban thombor ia ki pulit bad u la ong ba jin da ki la thmu kumta baroh ki pulit kin ym laitim.
“Ngim shym thmu ban thombor ia ki pulit jin da ngi la thmu baroh kin ym laitim" ong u shira ha ka kyrwoh.
U Doang Shira u la iathuh ruh ba ha ka 7 tarik , ka seng ka dang pdiang sngewbha ia ki dkhot ka seng kiba dang wan phai bad ruh ka dang shim kyrteng ia ki dkhot kiba la jah rngai, bad ha katei ka por ki la ioh jingtip ba ki la don ki kali pulit kiba la dap mam da ki SWAT bad ki CRPF kiba ieng shabar ka ktem bad hadien katto katne por la iohi ba ka la wan sa kawei pat ka Gypsy rong iong kaba don ia u nombar  ML 05G 7602 ka bym don nombar na shadien ka la wan ka la wan ban rung jubor hapoh ka ktem , ha katei ka Gypsy ki don ki briew kiba phong ia ki jain paidbah, ong u Shira uba bteng biang ba kitei ki briew kiba don ha katei ka kali ki la kam ialde ba ki dei ki pulit hynrei ki nonghialam ka seng kim i thikna ia kitei ki briew namarba kim don ki kot ki sla kiba biang.
U la ong ba haktei ka por ka la don ka jingiania hapdeng kitei ki briew bad ki dkhot ka seng bada kitei ki briew kiba shong ha ka Gypsy ki la sei da ki tiar siat bad thew siat ia ki dkhot ka seng bad ha katei ka por ki dkhot ka ANVC-B ruh ki la sei la ki tiar siat ban thew kylla sha kitei ki briew, kynsan kynsan la ioh sngew ia ka jingbthei suloi na shadien.
U Shira u la ong ba hatei ka por ki pulit ki la phet krad bad ki la mynsaw hi ialade bad u la ong ba ki la kynnoh kylla ia ka seng, ha ka juh ka por u la kam biang ba ka ANVC-B ka shu iada ialde katba ki pulit pat ki la wan ban  pyniap bad ban pynjot ia ka ktem.
Shillong,8 Kyllalyngkot:Mynta ka sngi Ka shnong  Saw Mer hapoh ka dong Pynthor ka la pynlong ia ka  jingialang paidbah ha ka por 9 baje mynstep ha kaba la ia don ryngkatlang u Rangbah Shnong Saw Mer u bah M Shabong, ki Assistant Rang bah Shnong,Secretary Shnong,ki Rangbah Dong, ki paidbah nong shong shnong ka dong pynthor bad ruh u  bah Hamlet Doh ling.
Ha kane ka jingialang la ioh ruh ban pyllait paidbah ia ka Top Um ba la ai sngewbha da u bah Hamlet Dohling ha ryngkat ka synniang ba la ai da ki nongshong ka dong.
Ha shwa ban pyllait paidbah ia kane ka top um la ioh ban pynlong ia ka jingialang ba la pyniaid da I Asst Rangbah Shnong I bah S B Lynser.
La ioh ruh ia ka ingkren na u bah M Shabong u ba la pynpaw ia ka jingsngew nguh ia ki nongialam ka dong kiba la trei shitom ban kitkhia na ka bynta ki nongshong shnong ka dong bad ruh ban ai khublei kyrpang ia u bah Hamlet Dohling u ba la kylluid mynsiem ban noh synniang ia kane ka jingdonkam ka dong da ka top um.
Haba ai jingkren u bah Hamlet u la pynpaw ka jingsngewkmen kaba khraw ban ioh ban pyllait paidbah ia ka top um ba la trei shitom lang hapdeng jong u bad  ki nongshong shnong ka dong Pynthor na ka bynta ka jingsuk ki paidbah kiba angnud ban biang ka um bam ka um dih.
