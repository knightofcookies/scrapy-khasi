Shillong:U Chairman ka CoMSO ha ka sngi saitjain u la phah ia ka khubor kaba shai ia ki katto katne ki briew, kiba kynthoh bad kiba ong ban leh aiu ia ka ILP haba la don ki District Council, ka Land Transfer Act, u la ong ba haba ki dang duna ka jingtip bad ka jingiohi jngai wat batai stad bad u kloi ban ia tai bad ki halor kane ka bynta.
U bah Khar jahrin u la ong ba ia ka Sixth Schedule bad ia ka Land Transfer Act act dang lah ban pynkylla, lada la bun kiwei ki jaidbynriew kum ki nongmih khmat, bad kine ki ain kin neh lada ia u lakam synshar dang bat hi da ki trai jylla.
U la ong ba na ka liang ka CoMSO ka dawa ia baroh ki 60 ngut ki MLA ba kin leit sha Delhi ban dawa ia ka ILP ban pynthikna ba ka sorkar pdeng kan pyntrei kam ia ka ILP ha kane ka jylla Meghalaya.
U la ong ruh ba na ka liang jong ka CoMSO ka kitbok ia u myntri rangbah ka jylla ba un ioh noh ia ka jingkoit jingkhiah ba un dup lah ban leit sha Delhi ban ialam ia ki MLA baroh ban dawa ia ka ILP na ka sorkar pdeng.
U Chairman ka CoMSO u bah Robert june Kharjahrin u la pynpaw ka jingkyrmen na u Lat jong ka jylla u Satya Pal Malik, un ai ia ka jingmynjur ia ka MRSSA (Amendment Bill) 2020 bad ka sorkar pdeng kan pdiang ban pyntrei kam ia ka Bengal Regulation 1873 ban pyntreikam ha ka jylla Meghalaya.
Ha ka jingialang ka ba la pynlong ha Motphran ha ka sngi saitjain u la pynpaw ba ka jingdon kam ia ka Inner Line Permit (ILP) ka long ban pynthikna ba ia ka Citizenship Amendment Act yn lah ban pyllait pura na ka jingtrei kam jong ka, ha kane ka jylla Meghalaya.
U bah Kharjahrin u la ong ba ka jingdawa ia ka ILP ka long ba kan iada pura ia ka jylla Meghalaya ban pyllait na ka CAA, katba ka Meghalaya Residence Safety Security (Amendment)Bill kan iada tang na ka jingwan ki briew ba na bar ka jylla.
Kumba ka long mynta ka jylla Meghalaya 97 % ki hap hapoh jong ka Sixth schedule, hynrei 3% ka dang lait bad 3% ka jaka ha kane ka jylla Meghalaya kam hap hapoh jong ka Sixth Schedule bad kine ki jaka ki long kaba ki poiwir ki shong ki sah bad dei halor kane ka nongrim ba ka jylla Meghalaya ka don kam ia ka ILP.
Shillong:Ki sengbhalang kiba don hapoh ka shatri jong ka Confederation of Meghalaya Social Organisation (CoMSO) ha ka sngi saitjain, ki la pynlong ia ka jingtied ia ki ksing ha jaka ieng kali Jaiaw, ha Motphran kum ka dak ban pynsngew sha ka sorkar pdeng ia ka jingangnud jong ki paidbah jong ka jylla Meghalaya ban pyntrei kam noh ia ka Inner Line Permit.
Ka CoMSO ha kane ka sngi ka la tem ia ki ksing ha Motphran kum shi bynta ban pynpaw ia ka jingsngewsih ba wat la ka iing dorbar thawain ka jylla ka la pdiang ia ka rai ban pyntrei kam ia ka Bengal Eastern Frontier Regulation 1873, kaba mut ka ILP ha kane ka sngi ha u snem 2019, hynrei ka sorkar pdeng mynta la shisnem ka sngap mynthi.
Ha ka jingkren jong u bah Robertjune Kharjahrin Chairman jong ka CoMSO u la ong ba ha u snem thymmai ka jingiakhih kan dang iai bteng, katba ka sorkar pdeng kam pat ai ia ka ILP ha kane ka jylla Meghalaya.
U bah Robertjune Kharjarin, ha kane ka sngi u la thalain tyngeh ia u MLA ka Congress na Assam u Kamalakhya Dey Purkayastha, ha kaba ula ai ia ka jingthoh sha u myntri rangbah ka jylla ban ong ban da pyrkhat ar sien ha kaba ia dei bad ka jingpyntrei kam ia ka ILP ha kane ka jylla.
Na ka liang ka CoMSO ka dawa na ka MPCC ba ka dei ban thoh sha ka ACC bad sha ka AICC bad ba kin phah weng ia ka shithi kaba jong u tei u MLA na Assam.
U bah Robertjune, u la ong ruh ba kumno na ka liang jong ka Congress ha Meghalaya kam shym la leh ei ei ha kaba ia dei bad kane ka jingwan tuklar u MLA ka Congress na Assam.
U la ong ruh ba kumno yn shaniah ia ka party Congress, lada ka Congress ka kyrshan pura ia ka jingdawa ILP ka dei ban dawa na u tei u MLA ba u dei ban weng noh ia ka shithi.
U bah Robert u ka ong ba kane ka jingleh jong u MLA ka Congress na Assam ka long pyrshah ia ka rai jong ka iing dorbar ka jylla Meghalaya bad la kyntu ia u lamphang ka iing dorbar u Bah Metbah Lyngdoh ba u dei ban leh ei ei ia u lem kumta dei ban weng noh ia ka bynta ka rule kaba ia dei bad ka jingkren pyrshah ia ka iing dorbar.
Kum ka dak jong ka jingpyrshah ia ka jingkuman ka sorkar pdeng ban pyntrei kam ia ka ILP, ha kane ka jylla Meghalaya ka CoMSO, ka la thang ia ka tynshop jongu myntri rangbah duh ka Ri, ia u myntri kampoh ka iing ka Ri bad kum juh ia ka tynshop u MLA Congress na Assam ba u la wan ban tuklar ha kane ka jylla Meghalaya.
Nongpoh:Ka Balang Presbyterian Mawtari Myrdon, ka la rakhe kyrpang halor ka jingdap ba 100 snem (Centenary Jubilee) naduh ba ka la long kum ka Balang kaba pura, kata naduh ba la seng ha u snem 1920 bad kaba la mih na Balang Mawrong, kaba dei ka kmie ha kito ki por.
Khyndiat halor ka Balang Mawtari Myrdon, ha kaba nyngkong eh, la seng tang da ki 11 ngut ki briew, hynrei mynta pat ka la long kum kawei na ki Balang heh bad kaba la pynmih haduh 3 ngut ki Pastor, ka don 9 ngut ki Tymmen Basan, nangta ki Rangbah Balang, palat 700 ki riewngeit ka Balang.
Nalorkata lah ruh ban ong ba ka Balang Mawtari Myrdon, ka la dei kawei na ki Balang kaba la paw bha ha Ri Bhoi District.
Haba rakhe ia katei ka (Centenary Jubilee) la donlang u Rev.
LS Nongphlang, uba dei u Pastor Rangbah na katei ka Balang, nangta u Rev.
MS Shadap, u Bah Jason S Mawlong MLA ka Umsning, kiwei ki Pastor, ki Tymmen Basan, ki nongsharai Balang, ki riewngeit ka Balang naduh ki khynnah, ki samla bad ki rangbah.
La pynphuh pynphieng ruh ha katei ka sngi lyngba ki jingrwai choir bala shim bynta da ki heprit, ka Nongbah Myrdon CE Society, ka Mawtari Myrdon CE Society bad kiwei kiwei kiba la ai ka jingïaroh ïa u Trai lyngba ka sur rwai ba thiang jong ki.
Ha katei ka sngi, ka Balang ka la pynkup burom ruh ia ki pastor bad ki tymmen basan ba katei ka balang ka la pynmih, ha kaba ka la aid a ki jingai sngewbha ban sah jingkynmaw (momentous) bad kynthup ruh ka jingpynlait ia ka Souvenir bad ha katei ka sngi la pynhap pyrda syndon ia ka jingrakhe dap 100 snem katei ka Balang.
Shillong:Ki nongshong shnong ka shong Tyrna, ki trai kali bad ki briew ki ba buh ia ki iing basa ha ka sngi saitjain, ki la iasnoh kti lang ban maramot ia ka surok na Maw mluh sha   Mawshamok.
Ia kane ka jingmaramot la lah ban leh da ka jingshim khia ki nongialam shnong ka Tyrna, namar ka jingsniew ka surok kala long sha ba palat liam.
Ki shnong kiba la ia treilang ki long ka shnong Laitkynsew, Nongwar bad kiwei kiwei ryngkat ka jingiasnohkti lang ki Nongniah kali Trai kali,ki kynhun trei mon sngewbha,ki resorts homestay ban maramot ia ka surok na Mawmluh shaduh Mawshamok.
Shillong: Mynta ka sngi, la plie ia  ka jaka rung jaka mih ha Umling.
Kiba don lang, ki kynthup ia u Bah Prestone Tynsong, myntri rangbah ba ar, U bah Hamlet Dohling, myntri ka sorkar Jylla, U bah Sosthenes Sohtun, MLA, Bah Jason Mawlong MLA, Bah George B Lyngdoh MLA nalor kiwei.
Ka kong RM Kurbah, Deputy Commissioner, Ribhoi District ruh ka don lang ha katei ka por ba plie.
Tien hok tien smai hi ki ju’h ong;Shisien ka sngi kin sa thad rong,Phim lah riehtngen ha ka arsap;Namar ka dei kam sang kam pap.
Ki dak tyngkrein ki la paw shai;Ki kam jong phi ki la batai,Jinglong arsap jong ka sorkar;Ym donkam shuh ban dang tuklar.
Jingiaid Carol khristan la khang;Tourist nongwei ka plie rynghang,Ki ong iada Covid nineteenPisa pat ki nang troh nadien.
Sa mynta lei la ioh i shai;Ba plie surok Sanbor Shullai,Paidbah ki bom ki ia tied ksing;Naduh Laban sha Lumparing.
Ia ki paidbah byrngem byrsit;Ban set patok ban bom ban tied,Lada pynkheiñ ain Corona;Yn set along arsnem pura.
Ki kam baroh ki paw pylleiñ;Kiei kita kiba pynkhein,Nyngkong ki dei ki MLA;Ba pynkheiñ aiñ hi da lade.
Ki buit pha don kiba kynsha;Ah ko sorkar Meghalaya,Ngim donkam ba ngin batai lut;Naduh sai sdang haduh sai kut.
Da kynmaw ho! ah ko sorkar;Ka hok ka sot kan sa bishar,Hangta te phan sa shem jubab;Bainong ka hok, Bainong ka pap.
Khublei Shibun.
Shillong: Da ka jingiatreilang ki Pulit ka East bad West Jaintia Hills, myn hynnin ka janmiet ki la lah ban weng noh ia ka dheng kali lane sah block kali kaba la jia naduh mynhynnin ka sngi la lah ban weng noh mynta ka miet ha ka por kumba 6 baje eiei.
Ka dheng kali ka ba la jia ha Jaintia Hills ka long na ka daw ka jingkit palat pud ki trok kit dewbilat , clinker, dewiong bad kiwei de ki trok kit mar.
Kane ka la long ruh hadien ba la mih ka hukum sorkar ban khang ia ki kali ban iaid lyngba ka jingkieng Dwar Ksuid bad kumjuh ruh na ka hukum ka iing bishar ka Meghalaya High Court ban kit palat ia ka 20 ton namar ka jing bymlah shan ka jingkieng Dam Umiam ha ba iaid lyngba ka nongbah Shillong.
Halor kine kine ki hukum ki Pulit ka East Jaintia Hills ki la hap ban pyntreikam ia kane ka hukum da ka ba pynsangeh ne khanglad lut ia ki tei ki trok ki ba kit palat pud ha shilynter u surok bah NH 06.
Kane ka jingkhanglad ia ki tei ki trok ka la wanrah pynban ia ka dheng kali kaba shyrkhei ha ka ba ki nongleit nongwan ki la hap ban sahmiet ha surok khlem bam khlem dih bad hapdeng ka jingkhriat.
Myn hynnin ka sngi ki Pulit na West Jaintia Hills ki la ai ka jingiatreilang ka ba tyngeh da ka ba khanglad lut ia ki trok ki ba wan na ka phang Shillong ha Jowai Bypass khnang ban ailad ia ki pulit ka East Jaintia Hills khnag ban dup lah ban pyllait ia ka dheng kali kaba la neh naduh hynnin ka sngi.
Myn hynnin ka sngi ka dheng kali ka la iai bteng haduh ka por kumba 5 ne 6 baje bad la lah ban weng ia ka tei ka dheng kaliKa la don ruh ka hamsaia ba la don ruh ka nongpang ba la khlad noh shiteng lynti ha ba mut ban kit sha Guahati na thain Silchar hynrei ha ba pyrshang ban pynthikna ia kane na ka liang ki ar SP jong ka East bad West Jaintia Hills ki la ong ba kim don jingtip halor kane, jin da don kum kata ngim tharai ba kin nym pyntip ia ngi la ong ki tei ki heh Pulit jong ka Jaintia Hills.
I Kong Minorita Lyngdoh i khun jong (Late) Mawlynnai Nongbri bad (Late) Meris Lyngdoh Nongum bad i ba dei ruh i kurim jong i Bah Marshall S.
Warlarpih i lah ioh pdiang ia ka kyrdan PhD na Skulbah Martin Luther Christian University halor ka phang " Monitoring and Analyzing Students Academic Performance using Social Networking Sites as a Teaching-Learning Tool for Undergraduate Students" hapoh ka jingpeit jong i Professor Glenn C.
Kharkongor.
I Kong Minorita Lyngdoh i dei ruh i Assistant Professor jong ka Skulbah Martin Luther Christian University, Shillong.
Shillong: Hynnin ka sngi, kiba ioh pang khlam corona, ki don 32 ngut, katba mynta ka sngi, kiba ioh pang, ki long hi 32 ngut.
Kiba jem hynnin ka sngi, ki long 61 ngut, katba mynta ka sngi, ki long 89 ngut.
Ka East Khasi Hills, ka don 21 ngut kiba ioh pang hynnin ka sngi, kynthup ia 18 ngut ki riew paidbah, katba mynta ka sngi, ki don 28ngut bad ki riew paidbah, ki long 26 ngut.
Baroh kiba pang hynnin ka sngi, ki don 557 ngut, katba mynta ka sngi baroh kiba pang, ki hiar sha ka 499ngut.
Baroh kiba jem hynnin ka sngi, ki long 12,531 ngut bad kiba jem mynta ka sngi, ki kiew sha ka 12,620ngut.
Kiba iap baroh hynnin ka sngi, ki long 133ngut bad kiba iap haduh mynta ka sngi, ki la kiew sha ka 134 ngut.
Khyndiat ngin ia phai lyngkot shuwa shaphang kane ka Jingstad, NANGNO KA WAN KA JINGSTAD? Kat kum ka jingsngewthuh barit jong nga ka long:-Ka nongrim ba shisha jong ka jingstad ka wan shwa na ka jinghikai (Education) kane ka kyntien Education ka wan na ka kyntien nongwei na ka ktien Latin ‘Educare’ kaba mut ka jingsei ia u briew na kata ka jinglong ba shapoh jong u (Potential) bad ban saindur sha ka jingsan ba pura (Holistic Development) jong ka met (Physical) bad ha ka jingmut bad mynsiem.
(spiritual & moral).
Lymda ka jinghikai kam long shuwa ia u briew , da lei lei u bynriew un ym long u ba stad.
Hynrei haba ngi phai bad tih kham bniah shaphang ka na nongrim ba shisha jong ka jingstad kam mut eh tang kata ka jingstad jabieng kaba u bynriew u ioh.
Namar ka jingai ne jingioh ia ka bor jingnang jingstad jabieng ( intellectual) kam shym la long satia kaba dap rynieng pura ia u ne ka briew lymda ka long ruh ka bor ban saindur ia ka jinglong jingim babha.
(Moral) u Mahatma Gandhi kum u wei na ki sain pyrkhat u ong " Ba ka thong jong ka Education hi ka dei ka jingsaindur ia ka jinglong jingim babha.
( character building) lymda lah ban sain dur ia u briew ne ka briew ha ka akor bad burom babha jong ka longbriew manbriew lyngba ka jinghikai hangno ngin shem ia kata ka dor bad nongrim ba shisha jong ka jingnang jingstad? Ka nongrim ba shisha jong ka jingstad kam dei tang ha ka bor jingstad jabieng, hynrei ka dei ka jinglah ban sain dur shwa ia kiei kiei ki jinglong jingim ba bha ha ka long briew man briew bad ka akor burom tipbriew tipblei, Ka jingstad kaba ngi don ka kylla iap stai noh lada kam iaid ryngkat ka akor burom tipbriew tip blei.
Kumta ngi im ha kane ka juk mynta kaba ka jingstad ka la kiew rasong bha ha duh katta katta haba ia nujor na kawei ka por sha kawei pat ka por, bun na ngi ngim lah shuh ban peiphang lane shemphang lut ia ka jingstad kat kum kane ka juk kaba mynta.
Ka jingstad ka ba u khunbynriew u ioh ka la pynglyngngoh wat ia ki para bynriew khamtam eh ia ki longshwa manshwa jong ngi kim lah shuh ban shemphang ia kane ka juk stad mynta.
U Alvin toffler (Nongthoh) ha ka Future Shocks u ong: Ba ka jingstad ka suki bha ha ki por mynshwa haba ia nujor bad mynta, kumba 90% ka jingstad ka kiew sted ha kane ka juk mynta, kine ki jingstad ba mynta kim don satia ha ka por mynshwa.
Ka dei ka jingshisha kumba ong une u nongthoh, bad ngim lah ban niew lane jer lut ia ka jingkhie rasong ka jingstad mynta bad ka jingstad ka la kyntiew ruh ia u bynriew sha ka kyrdan ba kham kynjang na ki para jingthaw U Blei baroh.
Hynrei watla ka jingstad ka la kiew rasong bha ha ka longbriew man briew ha ka pyrthei ba mynta kaba sngewsih pat ka long ba ka Jingieit, Jingiatiplem para bynriew ka la nangduh noh,i kumba ka jingstad ka kjap arsut ia ka jingieit bad jingtip lem para bynriew, Balei ka long kumne? Ka jingnang duh noh ka jingieit ka jingiatiplem parabynriew katba nangkiew ka jingstad ka dei namar ka jingstad ba ngi ioh kam iaid ryngkat bad ka jingsheptieng ia U Blei.
Haba ngi don ia ka jingstad ngi klet noh pat ia U Blei, ngi sngew kumba kane baroh ka dei ka jinglah hi u bynriew da lade hi.
“Ka jingstad kaba khlem U Blei ka pynmih bun ki ksuid ba sianti" (Education without God produce clever devils).
Ia kane la pynshisha wat ha ki jingthoh bakhuid (Baibl) bad kiwei kiwei ki jingthoh bakhuid, khmih ia U Solomon u syiem u ba stad tam ha pyrthei hynrei ka jingklet noh jong u ba dei U Blei u ba la ai ia ka jingstad ka tuh noh ia ka jinglong jingim ba bha bad u iap ha ka jingkordit.
Jingkynthoh: Kane ka long tang ka jingthoh lyngkot tang ki mat ba kham donkam, hynrei ban thoh lut ia ka ne ka phang jong ka jingstad kan long kawei ka kot lyngkdop barit.
Khublei shibun.
Shillong: Myn hynnin ka sngi, la on thang ia ka met jong ka khynnah samla, ha Shnong Rtiang West Jaintia Hills District, ha kaba la ia don lang ki nongkit kam jong ka FKJGP Women’s Wing Jaintia Hills.
Na ka liang jong ka FKJGP, ka pynrem jur ruh ia ka jingshah lehbein ki khun kynthei ka bri u Hynniewtrep, ha kaba tang hapoh shibnai la kumba 5 ne 6 tylli ki jingjia ba sngewsih bad ka kong Darroi Merry Papang, General Secretary, ka la ong ba dei ban pynshitom da kaba tyngeh ia kum kita ki riewkhlaw.
Ha ka 26tarik October mynta u snem 2020, nga kum u wei naki nongtrei monsngewbha kum u Publicity Secretary hapoh jong ka seng Hynniewtrep Youth Council (HYC) War Jaiñtia Circle, nga la File da ka RTI sha i State Public Information Officer Joint Secretary Department of Education Additional Secretariat Meghalaya Shillong, halor ka jingsngewkhia jongnga ia ka jingslem ki bor badei peit ban pynpoi ia ka song jingiarap shaki khynnah bad samla pule ka jylla Meghalaya kiba dei hok ban ioh lyngba ka Scheme Border Area Scholarship ka bhah jong u snem 2018-19 bad 2019-20.
Hadien ba nga la file iaka tei ka RTI haka 9 tarik November 2020 nga la ioh pdiang iaka wei ka shithi ba ia ka RTI jong nga la forward sha i Public Information officer Director of Higher & Technical Education Meghalaya Shillong.
Tang hadien katto katne sngi la dep forward ia katei ka RTI banga la file, bad dei haka 17 tarik November 2020 ki bor ba dei peit ki la pyllait noh iakatei ka song jingiarap sha ki Bank Account ki khynnah bad samla pule ki ba dei hok ban ioh iaka tei ka song jingiarap na ka bynta u snem 2018-19 bad na ka bynta u snem 2019-20 ki la pyllait ha 2 tarik December.
Iaka jjingpyllait ki bor ba dei peit ia katei ka song jingiarap sha ki khynnah bad samla pule ka jylla, kadei tang namar ba kin ioh ban pynbiang iaka jubab halor katei ka RTI ba nga la file ha ka 26 tarik October 2020.
Hadien nangta, haka 10 tarik December 2020 ka office i Director of Higher & Technical Education Meghalaya Shillong i la phah iaka jubab katkum ka RTI banga la file.
Katkum ka RTI ba nga file ki jubab banga ioh pdiang ba ia ka Scheme Border Area scholarship na ka bynta u snem 2018-19 la pyllait iakatei ka song jingiarap shaki khynnah bad samla pule ka jylla kata ka long haka 17tarik November 2020, bad iaka bhah u snem 2019-20 la pyllait ha ka 2tarik December 2020.
Ki khynnah bad samla ka jylla kiba ioh pdiang iaka tei ka song jingiarap naka bynta ka bhah u snem 2018-19 ka long 3001 (Lai Hajar Wei) ngut, bad kiba ioh pdiang naka bynta ka bhah u snem 2019-20 ka long 2915 ( Ar Hajar Khyndai Spah Khadsan) ngut.
Shuh shuh katkum ka jubab banga ioh, ba iaka tei ka song jingiarap lyngba ka Scheme Border Area scholarship jong u snem 2018-19 ka Total song Tyngka kaba la phah sha ki khynnah bad samla pule ka poi Rs.
2,20,00,800 (Ar Crore Arphew Lak Phra Spah) Tyngka bad naka bynta u snem 2019-20 ka poi Rs.
2,16,00,000 (Ar crore Khadhynriew Lak) Tyngka.
Ha kaba iadei bad katei ka RTi banga file don ki jingkylli kiba ka Education Department kam jubab ia ki namar katkum ka jubab ba ki phah shanga ba iakitei ki jingkylli banga buh la ong ba ki khlem kynthup satia hapoh ka Rti Act 2005, halor ka jingslem ka jylla Meghalaya ban pynpoi iakatei ka song jingiarap shaki khynnah bad samla pule ka jylla Meghalaya.
Bah Riki Mukhim.
Shillong: Ka Barcelona Shillong fans kaba ki ai kyrteng ha ka whats app group, ka Shillong Cules; ar bnai mynshuwa ki la iarap ia ka longiing ha Khrang bad mynta ka kynti sa shisien pat ki la mih ban noh ka kti kamon kti kadiang sa na ka bynta ka skul ha Kynshi Mawria, kaba ai jinghikai na bynta ki khynnah kiba duk kaba la shah pynjulor ha ka jingshlei um ha kine ki khyndiat bnai kiba lah dep.
Ha kane ka jingkynduh la ia don lang ruh ryngkat U sordar ka shnong U bah P Sohkhlet, ki nonghikai katei ka skul bad ki Seng Kynthei.
Kane ka kynhun ka la ioh ban noh jingiarap iakane ka skul da ka song tyngka kaba 30,500/- ryngkat bad ki song jain kum shi bynta na ka jingrakhe Khristmas.
La ioh ban pynshongkun da ka jingialehkai football da katei ka kynhun bad ka shnong Kynshi Mawria kaba lah buh kyrteng “Play with a purpose: Christmas Charity Match" bad kumjuh ki jingrwai bad jinglehkmen Khristmas ha phyllaw katei ka skul.
Jowai: Naduh mynhynnin ka dheng bad sahkut ki kali ha u surok bah NH-06 ha ki thain Tubershohshrieh, Tuberkmaishnong, Khongong, Wapung ka la sdang bad mynta ka sngi ka la jia baroh shisngi.
Ki paidbah ba leit ba wan ki la phone sha une u nonglum Khubor jong u Rupang halor kane ka jingsahkut jong ki bad ki la pynpaw ia ka jingbitar bad ka jingdiaw naba kim lah shuh ban poi sha ki jaka kiba ki dei ban poi khamtam ki longkmie kiba dang rit ki khun ki kti ha iing kiba wan na jingtrei.
Kane ka dheng kali ka la jia na ka daw ki trok kit dewiong, cement, clinker bad ki ba kit marbam namar ki pulit ki la hap ban phah ieng ia ki naba ki kit palat ia ka 10 lane 20 ton.
U SP ka East Jaintia HIlls u la iathuh ba kane ka jingdheng kali ka la jia namar ka hukum ka sorkar ban khang ia ki kali kiba kit palat ia ka 10 ton kiba iaid lyngba ka jingkieng Dwar Ksuid naba ka la long kaba tlot kumjuh ruh ka Meghalaya High Court ka la pynmih sa kawei ka hukum ban khang ia baroh ki trok kiba kit palat 20 ton kiba iaid lyngba ka sor Shillong namar ka jingkieng Umiam ruh ka la tlot palat ban kit ia ka jingkhia kaba palat ia ka 20 ton.
Kane ka jingsahkut ki kali ka la ktah ia ki paidbah ym tang ia ki trai jylla hynrei wat ia kito ki ba wan na kiwei pat ki jylla Mizoram.
Barak Valley bad Agartala bad kiba leit sha kitei ki jylla.
Ki pulit ka East Jaintia HIlls ki la pyrshang katba lah ban pyllait ia katei ka dheng kali, hynrei namar ba ki trok ki la tur palat pud haduh ar lai syrtap sa ki kali rit ruh kiba tur ruma ki la shem jingeh shibun.
Kane ka jingsah kut kali ka la jia man ka sngi ha East Jaintia HIlls naduh Kongong ter ter shaduh sha Phramer.
Shillong: Ka Sohkymphor congress unit, ka pynpaw da ka jingsngewsih halor kane ka jingshah batbor ka khynnah skul ha ki runar bad pyniap dusmon ia ka.
Ka Sohkymphor congress unit, ka pynrem jur ia kane ka jingjia ka bym ju jia mynno re mynno ha ka shnong baroh kawei.
Te kumta na ka liang jong ngi ka unit ka kyrpad jur ia ki bor jong ka ain ban thwet jur ia kine ki runar bad pynshitom ia ki katkum ka bor jong ka ain.
Kumjuh ruh na ka liang u waheh Shnong barim jong ka Sohkymphor Poh Mission U Ma Kalbot Suchiang uba dei ruh u Treasurer Jong ka Sohkymphor Congress Unit ula pynrem jur ruh iakane ka jingjia bad ula pynpaw ruh ia ka jingsngewsih halor kane ka jia ka bym ju jia mynno re mynno haka shnong jong ngi.
U dawa jur ruh na ka bor jong ka ain ban kem ia kine ki nongleh bymman bad pynshitom ia ki da kaba tyngeh, ong ka kyrwoh  ba la pyllait da u Ma Chielang Lyngdoh, President ka Sohkymphor Congress Unit.
Ka Khatphra tarik u Nohprah Ar Hajar Arphew ka dei ka lyngkhuh sngi ïap kaba phra phew jong u babu Soso Tham.
Ngi kynmaw burom bad ῆiewkor ia u synῆiang ba une u riewkhraw u la noh.
Ha ka jingpynshai halor ka kot Ki Sngi Ba Rim U Hynῆiewtrep, u babu Soso Tham u kynthoh kumne, “…sa tang katno, ia ngi kiba tang shi troh, lada ngim kyndit bynriew kan sa tyllep ka umsaw bad ngin sa long nong-Gibeon ban thoh dieng bad tong um iano re…"Kiei ki nong-Gibeon? Bad kaei kaba don ha ka jingpyrkhat u babu Soso Tham haba u kynthoh kumtei ban long ki nongthoh dieng bad ki nongtong um jong no re? Hangne ngan ym pyrshang ban jubab ia ki jingkylli, hynrei ngan ringdur bad pyshai shynna halor kaei kaba u babu Soso Tham bad ka Baibl ki kren shaphang ki nong-Gibeon.
Ki nong-Gibeon, kiba u babu Soso Tham u kynthoh, lah ban shem ha ka kitab u Joshua ka lynnong ba khyndai.
Ki nong-Gibeon kim dei ki Jiw bad la tip ruh ia ki kum ki Hib.
Ki nong-Gibeon ki dei ki nongshong shnong ka Ri Kanan ha shuwa ba ki khun Israel kin wan buhai shnong bad kam kynti ia ka.
Ki nong-Kanan, kum ki Hit, ki Amor, ki Peris, ki Hib bad ki Jebus ki dei ki nongshong shnong ka Kanan ha shuwa ba ki khun Israel kin wan buhai shnong bad kine ki la ïeng bad ïakhun pyrshah ia ki khun Israel.
Kine ki jaitbynriew ki la ialum lang kawei hapoh ka jingialam u Adoni Zedek, uba na Jerusalem ban ïeng bad ïaleh pyrshah ia ka jingwan tur kyrthep ki briew kiba na bar Ri, kata ki khun Israel.
Hynrei kawei ka thma hadien kawei pat, kine ki jaitbynriew ki la shah jop ha ki khun Israel.
Nyngkong eh, ki khun Israel ki la jop ia ka nongbah Jericho (Joshua 1-5); nangta ia ki jaka shaphang shatei na Jerusalem, kaba kynthup ruh ia ka Gibeon (Joshua 6-7) bad hadien kata ia ki jaka kiba don shaphang shathie na Jerusalem (Joshua 10).
Hapdeng ka thma pyrshah ia ki khun Israel, ki nong-Gibeon sop sop ki ïateh ka jutang ka jingiasuk bad ki khun Israel bad ki pyndem ialade hakhmat u Joshua.
Ha ka jingshisha ki nong- Gibeon ki dei ka bynta jong ka kynhun ki jaitbynriew kaba ïakhun bad ïaleh thma pyrshah ia ka jingwan buhai shnong ki khun Israel ha Kanan.
Hynrei ki nong-Gibeon ki la leh sianti bad mih noh sop sop na kata ka kynhun ban iateh jutang bad u Joshua.
Ki nong-Gibeon ki la pyndem hi ïalade ha u Joshua bad kumta ki la shakri mraw ia ki khun Israel.
Katkum ka Aiῆ ki khun Israel ki lah ban ïateh ka jutang ka jingiasuk bad kiwei pat ki Hima ne ki Ri ne jaitbynriew kiba don sha jngai na ka Ri Kanan bad katkum ka jutang ki khun Israel kim bit ban pynjot ia ki, pynban ki dei ban ri pynim ia ki.
Ki nong-Gibeon ki shim kabu ia kane ka Aiῆ bad ki leh mynleh kumba ki dei ka jaitbynriew kaba wan na ka Ri, ka muluk kaba jngai bah na Kanan.
Ki nong-Gibeon da lade hi ki leit ban tyrwa ban ïateh jutang bad ki khun Israel halor ka nongrim ba ki dei ka jaitbynriew kaba wan na ka Ri kaba jngai.
Ki da leh sianti bad pynpaw ruh ia ki dak ki shin; “…ki la buh ruh ia ki byrni rim halor ki kadda jong ki, bad ki lywasnieh waiῆ, kiba rim ba la pdang…ki juti rim bad ba la syrdep ruh ha ki sla kjat jong ki, bad ki jaiῆ rim halor jong ki; bad u kpu ka jingbam jong ki baroh ruh u la tyrkhong bad u la bthuh…" (Joshua 9:4-5) U Joshua u la ngeit ba ki nong-Gibeon ki dei na ka Ri kaba jngai bad kumta u pdiang sngewbha ia ki, u ïasuk bad ïateh jutang bad ki- “Bad u Joshua u la pynlong ka jingiasuk bad ki, ban ri im ia ki; ki rangbah jong u paidbah ruh ki la smai ha ki" (Joshua 9:15).
Hynrei tang lai sngi hadien ba la dep ban ïateh jutang la shem ba ki nong-Gibeon ki shu thok bad kim dei kiba wan na ka Ri kaba jngai.
Ka kitab u Joshua ka iathuh kumne- “…hadien lai sngi ynda la ïateh jutang bad ki ki la iohsngew ba ki long ki paramarjan jong ki, ba ki shong hapdeng jong ki pynban" (Joshua 9:16).
Ki nong-Gibeon kim dei kiba wan na ka Ri kaba jngai hynrei ki long kawei na ki jaitbynriew kaba ïadon bynta bad ka kynhun ki jaitbynriew kaba ïeng bad ïaleh pyrshah ia ka jingwan buhai shnong ki khun Israel ha Kanan.
Ki nong-Gibeon ki dei ki paramarjan bad ki shong ki sah ryngkat bad ki khun Israel ha Gibeon, Khephirah, Beeroth bad Keriath Zearim.
Ki paidbah Israel ki la bitar ia kane ka jingthok bad jingshukor jong ki nong-Gibeon, hynrei namar ka jutang kaba ki la ïateh bad ba ki la smai, kumta kim lah shuh ban kylla ktien bad kim lah ban pynkheiῆ ia ka jutang.
Hynrei kaei kaba ki khun ki Israel ki lah ban leh bad ba ki la leh halor ki nong-Gibeon ka long kane- “…Ngi la smai ha ki da u Trai…namar kata ngim lah ban ktah ia ki mynta.
Ngin hap ban shah ia ki ba kin im namar ka jingsmai jong ngi.
To ai kin im, hynrei kin dei ban long ki nongthoh dieng bad ki nongtong um na ka bynta jong ngi" (Joshua 9:19-21).
Ki nong-Gibeon ki kylla long ki nongthoh dieng bad ki nongtong um jong ki khun Israel ym na ka daw ba ki rem ha ka thma, hynrei ka dei ba ki leh hi, ki thok, ki shukor bad ki pyndem hi ïalade hakhmat u Joshua.
Kan jin da la long kaba don burom lada ki nong-Gibeon kin rem bad kylla mraw hadien ka jingïakhun thma.
Ki nong-Gibeon ki la kylla long ki mraw bad ki la hap ban shakri ia ki khun Israel ha la ka jong ka bri.
Ka daw ka long ba ki leh hi, ki thok, ki shukor, ki leh sianti bad leh mynleh kumba ki wan na ka Ri kaba jngai.
Ki mih lyndet na ka kynhun ki jaitbynriew kaba ïeng bad ïakhun pyrshah ia ka jingwan buhai shnong ki khun Israel.
Ki pynjem daw bad pynjem rngiew da lade ialade.
Ki nong-Gibeon ki dang pyrkhat ba da kaba leh sianti ne thok ne shukor kin bit kin biang ïalade, phewse ki kylla long pynban ki mraw, ki nongthoh dieng bad ki nongtong um jong ki khun Israel.
U bah S.
J Duncan, u paralok ba ïajan bad u Soso Tham, ha ka jingrakhe ia ka lyngkhuh sngi ïap kaba Arphew San ha ka snem 1965 u ong kumne- “une u khraw pyrkhat uba ieit la ka Ri u la iohi lypa laiphew bad sawphew snem mynshuwa ba ka Ri…ka shong syier shong kynrong…bad u pyrta jam bad u kyrsiew thiah" Ki kyntien “ban long ki nongthoh dieng bad ki nongtong um jong no re" kiba u babu Soso Tham u la ringdur na ka khana shaphang ki nong-Gibeon ki ïai sawa na ki rynsan bad lympung ba pher haduh mynta mynne.
Ki “riew ieit Ri" ki sot ia kine ki kyntien bad ki pyrta shitrhem na ka bynta ka Ri bad Jaitbynriew.
Hynrei kiei ki jingma ba u babu Soso Tham u iohi ha ka por ba u kynthoh kumne? Hoid ngi long ka Jaitbynreiw kaba tang shi troh bad ka don ka jingma ba ngi lah ban jah na sla khyndew.
Hato u babu Soso Tham u iohi ba ki jingma ki dei tang kita kiba wan na shabar? Bad ba ka Jaitbynriew ka sheptieng sah naduh ki snem 1952 haduh mynta.
Ym lah ban len ba ka jingbun paid jong kiwei pat ka pynsyier ia ngi.
Hato ym dei pat mo ba u Soso Tham u maham ba ka jingma ka don ruh napoh ïing? U babu Soso Tham u iohi bad maham ioh ba ngi long kum ki nong-Gibeon, kiba leh hi, kiba pynjem daw bad pynjem rngiew hi da lade ia lade, kiba thok bad shukor.
U maham ioh ba ngi long kum ki nong-Gibeon, kiba leh sianti bad khwan tang ban myntoi shimet.
Ngi pyrta sah ka Ri ha “tmier ka riat", pynban ka jingiohi bad ka jingpyrkhat jong ngi shaphang ka Ri ka jyndong than eh bad ngim lah ban ngam jylliew bad peit kham sha jngai.
Ka jingdon, ka jingrung bad jingmih ki briew kiba na bar Ri ne bar Jylla kam dei tang ma ka ka jingma ia ka Jaitbynriew.
Hoid ngi donkam ban peit pyrman bad tehlakam ha kane ka bynta.
Ha kajuh ka por pat ngi dei ban tip bad kynmaw ba ka jingma ia ka Jaitbynriew ka dei ruh napoh ïing, bad lada ha kawei ka sngi ngin kylla long shisha ki nongthoh dieng bad ki nongtong um jong no re, ka daw ka dei namar ba ngi leh hi, kum ki nong-Gibeon ngi thok,ngi shukor, ngi leh sianti, ngi khwan bad pyrkhat shimet.
Ngi die duh bad lilam ia ka khyndew ka shyiap, ki lyngkha ki hali; ngi pynjot ia ki khlaw, ki lum bad ki wah.
Ngi pyntlot-pynswai ia ka Aiῆ bat khyndew ne ka “Land Transfer Act" bad ngi shna ia ki “policy" ba pher, kum ka “Single Window Policy" (1997) kaba pynsuk ia ki heh saipan na bar Ri ban tih mawshun, ban seng kharkana dew bilat bad kiwei kiwei.
Ym tang katta, da kane ka policy ngi pynsting bad pynlait ruh ia kine ki heh saipan bad nongkhaïi na ki khajna.
Kawei kaba ngim lah ban len mynta ka long ba 76% (hynῆiew phew hynriew na ka shi spah) ki trai ri kim don shuh ka khyndew la ka jong.
(Socio-Economic Caste Census 2011).
Hato baroh ka khyndew ha ka Ri la knieh lut da ki briew kiba na bar? Ka jingshisha pat ka long ba tang uwei ne ar ne tang shi troh ki trai ri ki don bad long trai marwei halor ka khyndew kaba heh kat ka Nongbah Shillong, katba kiwei pat ki para ri ki para kur ki im khlem khyndew bad ki shu shong wai.
Ki dei ki trai ri trai muluk hi kiba klun ia ka khyndew kaba bun ha ka Ri bad kiwei ki para ri ki shu shong wai, ki rep wai, ki shu trei wai bad ki para ri kiba kham duk pat ki shu shong thap bad ki ksar dohïap dohim tang ban im.
Ka dei ka jingshisha ba kiwei ki jaitbynriew ki la im hapdeng jong ngi, khamtam ha Shillong kaba long ka Nongbah naduh ka por ba synshar ki dohlieh bad mynta hadien ba ngi la ïasoh bad ka Ri India.
Ka jingrung jingmih jong kiwei pat ki jaitbynriew sha ka Ri ba ieit jong ngi kan ïai bteng, khamtam ha kane ka juk thymmai ka “roi ka par".
Ka jingtieng-jingsyier kan ïai tyllep ha ki trai ri bad ki jingïakynad kin ïai mih.
Hoid ngi donkam ban peitngor bad ïaleh, hynrei kaba kham kongsan ka long ba ma ngi ki trai ri ngi dei ban shai ha lade kaei ba ngi kwah bad kaei ngi mutdur bad angnud ba ka Ri jong ngi kan long ha ki por ban wan?Kaei kaba ngi angnud bad mutdur shaphang ka Ri? Kaba nyngkong, ngim dei ban jah na sla pyrthei, kaba ar, ngim dei ban die tat dor bad lilam ia ka khyndew ka shyiap ha ka kyrteng jong ka “roi ka par", kaba lai, ngim dei ban shah ba u trai ri un leh katba mon ha Ri lajong, ban khlong pathar bad khlem akor ia ki marpoh khyndew, ban lilam bad bynda ia ka khyndew, ki khlaw, ki lyngkha bad ki hali.
Kaba saw, uwei pa uwei u trai ri um dei ban im khlem ka khyndew.
Kaba san, kawei pa kawei kur ka dei ban khmih bad kitkhia ba wat tang uwei u dkhot jong ka kur ruh um dei ban im jynjar ne ban duh bam ne ban duh kam ne ban im khlem ïing khlem sem.
Kaba hynriew, kawei pa kawei ka kur ka dei ban ïada bad kyntiew ia ki khun ki pyrsa kynthei, ban ïada bad pynneh ia ki hok jong ki wat la ki ïapoikha shabar na ka Jaitbynriew.
Kaba hynῆiew, kawei pa kawei ka kur ka dei ban bat bad bteng ia ka tang jait na ka bynta ki khun ki pyrsa shynrang kiba ïapoikha shabar na ka jaitbynriew.
Kaba phra, ha ka khaïi pateng ym dei ban thok, ban shukor bad ban khwan myntoi shimet.
Kaba khyndai, ha ka ioh ka kot, ka treikam, ka kamai kajih ngi dei ban ïeng skhem ha ka nongrim ba ka roi ka par ka dei ban kdup bad kynthup ia baroh, ym dei ban don ka jinglah shilliang.
Kaba shiphew, ngim dei ban im sah ha ka jingsheptieng ka bym shongnia bad ha ka byrngem ka byrsit ne ka pynïap briew.
To ngin pynïar ia ka jingmut-jingpyrkhat bad ngin seng nongrim ia ka jinglaitluid bad tei ia ka Jaitbynriew da ki nia ki jutang kiba don nongrim bad kiba shong aiῆ.
Amen.
Nongpoh: Ka Jorbil Football Club, ka la ioh ban rah ia ka namlahduh ha ka 1st RBYF Killing Unit Football Tournament, ka lympung ialehkai phutbol kaba la pynlong da ka RBYF Killing Unit, kata hadien ba ka la lah ban pynliem noh da 4-3 pyrshah ia ka HYC Football Club, ha ka jingiakhun kaba la poi haduh ka jingiashut Tie Breaker.
La pynkut ia katei ka lympung ialehkai, da ka jingdon ki heh nongialam ka RBYF Sengkmie, kiba kynthup ia u Bah Wanpher S.
Wahlang, Publicity ka RBYF Sengkmie, u Bah Bawantippor Marwein, Sports Secretary ka RBYF Sengkmie lem bad kiwei pat ki riew rangbah jong katei ka thain.
Haba phai sha ki khusnam, ka Jorbil FC kaba la ioh ban rah ia ka namlahduh, ka la ioh ban rah ia ka song pisa kaba T.
15 hajar lem bad ka Trophy, katba ka HYC FC kaba la shah rem noh ha katei ka phainal, ka la khur ia ka song pisa kaba T.
7 hajar lem bad ka khusnam lem bad ka Trophy, nalorkata ka la don ruh ka jingsam ia ki khusnam shimet sha kito ki rangialehkai kiba la lah ban ialehkai bha, kata naduh ka khusnam Best Player, Best Goalkeeper bad ka khusnam Top Scorer.
Ha katei ka sngi, la ioh ia ka jingkren na kitei ki heh nongialam ka RBYF Sengkmie, kiba la pynpaw ia ka mynsiem kaba kmen eh ban iohi ba kitei ki nongkitkam ka Killing Unit, ki la shimkhia ban pynlong ia katei ka lympung ialehkai Phutbol, namar ka long ruh kum shibynta ban kyntiew ia ki kam ialehkai ym tang ha katei ka thain, hynrei ha District bad jylla hi baroh kawei.
Kitei ki nongialam ka RBYF, ki la kyntu ia kitei ki rangialehkai ba ki dei ban iai bteng ha ki kam ialehkai jong ki bad ruh ki dei ban iai kilan met, khnang ba kin poi sha ka thong kaba ki thmu bad kata ka long ba kin long kum ki khlur ialehkai kiba pawnam, ym tang ha ka jylla hynrei ha ka Ri bad ka pyrthei ruh kumjuh.
Nongpoh:U Bah M.
G Kharshanlor, uwei na ki riew pawkhmat ha Ri Bhoi bad uba dei trai ka MG Project bad u trai ka Raindrop Restaurant Cum Dhaba kaba don ha Saiden, mynta ka sngi u la pynkup burom ia u Samla Anthony Syiem, u rangiakura MMA uba la wanrah ia ka namjop ha ka jingiakhun kaba dangshen ha Dubai.
Ha katei ka sngi, kaba u la pynkup burom ia utei u Samla lem bad ia u Bah Cores Marwein, uba dei u Coach, u Bah MG Kharshanlor, u la noh synniang da ka pisa kaba T.
10 hajar, ha ryngkat ki jingkular ba un nangiarap nan gne shakhmat lada ki donkam ban leit iak hun shabar ka jylla ne Ri.
U Bah MG Kharshanlor, u la ong ba ka long kaba donkam eh ban ai mynsiem ia kiba kum kitei ki rangialehkai, kiba la leit ban iakhun shabar ka Ri ha ryngkat ka jing wan rah ia ka nam jop bad kaba la wanrah nam ym tang ia ka jylla hynrei ia ka ri ruh kumjuh.
Nongpoh:Hadien ba ba la bitar palat halor ka jingpyrshang ban leh donbor da ki Nepali hapoh ka shnong Umsen, ka shnong khappud kaba hap hapoh ka Jirang C&RD Block, ki la don bun ki paidbah khamtam ki khun samla na katei ka shnong, kaba kynthup naduh ki longkmie longkpa lem bad ki khun samla, ki la leit ban pyniasoh noh ialade sha ka Hynniewtrep Achik National Movement (HANM).
Ia kitei kiba la leit ban pyniasoh ialade sha ka HANM, kin hap hapoh ka Umlathu-Umsen Unit bad kitei kiba la pyniasoh sha ka HANM, la pdiang sngewbha bad pyntian smai sha ka seng HANM da u Bah Pateng Marsing, President ka HANM, Ri Bhoi District.
Haba kren kum u nongpyntian smai ia ki nongkitkam jong ka HANM, Umlathu-Umsen Unit, u Bah Pateng Myrsing u la pynpaw, ia ka nongrim hi ba kum ka kynhun sengbhalang hapoh ka jylla ka trei ka shakri ka long ban peit ia ka khyndew ka shyiap, u pud u sam, ka jingbha jingmiat jong ki paidbah nongshong shnong ha kylleng ki shnong ka jylla bad khamtam ruh ri ban sumar ia la ka riti ka dustur kiba kum ka seng hi ka don.
Kiba la donlang ha katei kaba la pynskhem ia katei ka Unit ba thymmai ka seng, ki kynthhup ia u Bah David Kharjahrin, Chief Organizing Secretary ka HANM Ri Bhoi, u Samla Ajit Makri, President ka Byrnihat Circle lem kiwei ki nongkitkam bad kiwei ki dkhot ka seng.
Shillong:Ka rakhe kyn maw ia ka lyngkhuh snem sngi iap ba phra phew jong u Myllung SosoTham ha Sohra ka la long ka ba phuh ba phieng ba la tei mot ha ka thaw paidbah haka shnong trai jong u hi ha Sait sohpen.
Ka Khasi Students’ Union, Sohra Unit ka la pynieng ia u motdur ba shongkhia ha lad bah jong ka shnong Saitsohpen bad la sdang ia ka jingrakhe da ka jing iaid paidbah na Nong sawlia haduh Sait sohpen ba la lam khmat da u khlieh duh bad Saiñpyniar ka KSU Sohra Unit ha ryngkat ka ksing ka dhah bad tangmuri ryngkat bad ki samla ki ba shad tynrai artat lynti lynti haduh ban da poi ha lad ba la pynieng ia u motdur jong u Myllung Soso Tham.
La plie ia u motdur da u Kongsan u ba long u Khliehduh ka KSU Sengkmie, u samla Lambokstarwell Marngar bad la pynher ia ka lama jong ka KSU da u Khliehduh ba mynshwa, u Bah Daniel Khyriem ha ka ba la don ryngkat ki kynrem ki lyndan ki ba kynthup ia u Dr D R L Nonglait, Khliehduh ka Khasi Authors’ Society, ki rangbah na ki kyntoit shnong Sohra bad ki samla KSU na kiwei kiwei ki shnat jong ka jylla.
Ha ka jingkren jong u kongsan, Bah Lambokstarwell Marngar u la pyrto ia ki kam ba radbah jong u Myllung Soso Tham ha ka liang ban kyntiew ia ka thoh bad ka pule Khasi.
U Bah Marngar u la nam ia ki kam bakhraw jong u Myllung Soso Tham ‘Ka jingkylla Khasi jong kiwei ki kot na sha shiliang duriaw ka la long ka thiar jingtip ba la pule pateng la pateng ha ki shlem pule’.
Ha kane ka khep ba la don ka jingiakhun ban pynrung ia ka ktien Khasi ha ka Khyrnit ba phra jong ka Riti Synshar jong ka Ri India, u Bah Marngar u la kynmaw tympang ia u synñiang jong u Myllung Soso Tham ba ki simpah simsong lyngba ki ryta haduh mynta mynne ki dang iai pyrto.
Na ka liang jong u bah Daniel Khyriem pat u la kren shitrhem halor ki jingjia ki ba la ktah ia ka imlang sahlang khamtam ka jingiap jong u samla nongialam KSU, S Hynñiewta ha ka kti ki mynder ha Ichamati mynshym snem.
Kumta u la kyntu ba ki dkhot jong ka Seng ki dei ban iai ialeh na ka bynta ka jaitbynriew ha ba wan ka saw ka sian bad ka jingshah thombor na ka Sorkar Kmie lyngba ki aiñ ki ba pyrshah ia ka bha ka miat jong ka thaiñ.
Kiwei kiwei ki ba la kren ha ka ta ka sngi ki long u Dr D R L Nonglait, u samla KSU Ribokstar Diengdoh, u sordar Saitsohpen Bah SamuelKharmalki, u rangbahkur na ka Kur Tham bad katto katne ki samla KSU ba kynthup ruh ia u samla Mesadap Skhembill ba la kren pdiang sngewbha bad Vicky Mawnai ba lakren ai khublei ia baroh ki ba la shim bynta ha kata ka sngi.
Kum ban sah kynmaw ia ka sngi khraw, ka seng ka lapynkup burom ia u samla Shemphang Synrem u ba la prat lynti ban pynehrngiew ia ka kyrteng Sohra da ka ba pynduh pyndam noh syndon ia ka kyrteng sin Cherrapunjee.
Ka KSU Sohra Unit ka la pyrto ruh ia u Bah Aiban Shngaiñ Mawkhroh u ba la puidshin (design) ia u mot bad ia u Bah Raphael Warjri ba la pynbit pynbiang ki barikor na ka synjuk Riti Academy ba la lamkhmat da u samla Skhemlang Hynñiewta ban shtahdur iau motdur jong u Myllung Soso Tham.
Jowai:Ka Dorbar Shnong Namdong – A, ka pynrem jur ia ka JHADC Jowai, halor ka jingbymlah jong ka ban sumar ia ki khlaw ki btap kiba ka Dorbar Shnong ka la ai sngewbha sha kane ka ophis na ka bynta ban sumar ia ki dieng ki siej ha kane ka jaka, sha ka JHADC.
Katei ka dei ka khlaw, kaba la ai sngewbha sha ka JHADC ha u snem 2007 bad na ka liang jong ka Dorbar Shnong, ki la lap ia ka jingpom tuh ia ki dieng sal na kane ka khlaw bad la ioh ban kurup ia kine ki dieng naduh une u snem.
La iathuh ba naduh u snem 2014 ter ter hapoh ka jingialam u ma Thombor Shiwat kum u CEM, la buh ia ki jingujor sha ka ophis jong ka JHADC lyngba u CEM bad ka tnat forest, phewse kane ka jingujor ka shu long kam kai bad kumba lap mynta ba kane ka jaka ka la kylla kum ka kper synsar jong ki katto katne ki riew shim kabu kiba la pom pathar ia ki dieng ki siej bad kiba la thang dusmon ia kane ka jaka na ka bynta ban rep synsar kaba long pyrshah ia ka ain jong ka tnat khlaw (forest)"‘ la ong ka Dorbar shnong lyngba u kyrwoh khubor.
Kane ka jingbym shimkhia ka JHADC ka la pynjot ia ka mariang bad ka la pynduh nong ruh ia ka JHADC bad ha ka juh ka por kam long shuh katkum ka jingiakut bad ka shnong ha ka jingiasoi ia ka agreement ha pdeng ka shnong Namdong Elaka Nongjngi bad ka ophis jong ka JHADC lyngba ka tnat forest ha ka 05th – Naitung – 1980 ia ka jaka kaba heh haduh 394.
27 hectares.
Ha ka jingshisha ka JHADC, tang na kane ka khlaw ka lah ban kamai da ki klur tyngka lada ka pyndonkam hok ia kane ka khlaw kumba la ia kut bad ka Dorbar Shnong Namdong.
Ka shnong Namdong – A ka la ia trei lang bad ka JHADC, hadien ba la ai ia kane ka jaka bad kane ka forest land ka la bha bad ki dieng ki siej ki la heh la san bha, hynrei ha kine ki hynriew hynniew snem ki briew na ka shnong Thadmynri ki la sdang ban pom ia ki dieng ki siej bad ki la sdang ruh ban rep synsar.
Halor kine ki jingujor, na ka liang jong ka shnong, ka la iarai lang ban pynduh pyndam noh ia kine ki briew kiba rep ha kane ka jaka bad ban sdang biang ban pynheh ia ki dieng ki siej lyngba ka bor shnong, ong ka khubor.
Shillong:Kum shi bynta ban pyllait ïa ka jingdheng kali kaba la buh jingeh ïa ki paidbah nongleit nongwan jong ka Shnong Mawlai, na ka liang jong ka KSU Mawlai Circle ha ka 12tarik Nohprah 2020 ka la ïoh ban leit aiti shwa ïa ki tiar ha ka Dorbar Shnong Mawlai Phudmuri.
Ha shwa ban aiti ïa ki tiar, ka la don ka jingïalang kaba lyngkot ba la pynïaid da U Bah Sylvester Kurbah, uba dei U Rangbah Shnong jong katei ka Shnong bad la ïoh jingkren kaba lyngkot na ka liang ka Jylli lyngba u Samla Mac Iver Thabah Vice – President bad kumjuh ruh na u Samla Rapborlang Nongrum General Secretary jong ka Jylli.
Na ka liang jong kitei ki nongïalam ki la pynpaw ba ka Jylli, ka la shim ïa ka rai ban ai da kitei ki signboard ka dei ha dien ka jing ïohi ba ka jing dheng kali ha ka Shnong Mawlai ka dei na ka jinglong khlem akor jong ki briew kiba ju mlien ban pynïeng ïa ki kali jong ki, wat ha ki jaka ba khapngiah ruh.
Na ka liang jong ka Shnong la ïoh ïa ka jingkren na U Assistant Rangbah Shnong, uba la pynpaw ïaka jingkmen ba shi katdei eh ba kum ka Seng wat hapdeng ka jing bunkam haka ban ïaleh ïakhun ïa ki mat ba ktah matïong ïa ka Jaidbynriew pynban ki dang kloi ban ai lang ka kti ka mon ka kti ka diang ha ka ban ai ka jing ïatreilang lang khnang ba kan long ka jingmyntoi ïa ka shnong Mawlai bad ïa ka Ri bad ka Jaidbynriew hi baroh kawei.
Ha ka 14tarik u Nohprah 2020, na ka liang jong ka Seng ka la leit ban aiti sa sha ka Shnong Mawlai Kyntonmassar.
Haka 17tarik Nohprah 2020 pat na ka liang jong ka Jylli ha ka por 9baje mynstep kala ïoh ban leit aiti ïaki signboard sha ka Shnong Mawlai Nonglum.
Ha katei kajuh ka sngi haka por 12baje shiteng sngi naka liang ka Jylli ka la leit sa sha ka Shnong Mawlai Mawroh ha ka ban aiti ïa kitei ki signboard.
Ha baroh 4tylli ki jingleit aiti ïa kitei ki signboard la ai ha ka sngi ba kitei ki Dorbar shnong ki pynlong ïa ka jing pynkhuid Shnong ïa ki Shnong jong ki, ong ka kyrwoh na u Samla Macdonald Jitem Publicity Secretary KSU Mawlai Circle.
Shillong:Ka Wans Bros Publications ha ryng kat ka jingia treilang bad ka kot khu bor U Rupang myn hynnin ka sngi ka la pyllait paidbah ia ka kot ba la ai kyrteng “Ka Ri Jong Ngi Mynwei bad Mynta" kaba long ka kot ban kyrsiew ia la ki para ri, ia kane ka kot la thoh da u Bah Spiton Kharakor ia kaba na ka liang jong u nongpynmih ia kane ka kot u Bah P.
R Shabong uba lum la lang na ki artikil kiba u bah Spiton u la noh synniang lyngba ki kot khubor Khasi bapher bapher.
Ia kane ka kot la pyllait paidbah da u Bah Herman Nongrum uba la shongthait na ka kam kum u Register jong ka Guahati High Court kum u kongsan, ha kaba kren ha kane ka sngi u bah Herman u ong ba u Bah Spiton u long u riew rangbah uba iohi jngai ia ka mynta bad ka lawei jong ka ri bad ba u dei ruh u riew ieid ri uba la noh synniang sha ka imlang ka sahlang jong ka jaitbynriew lyngba ki artikil ba la pynmih ha kiba bun ki kot khubor Khasi.
U iathuh ruh ba kum u riew rangbah u ju ia don bynta ha kaba rakhe ia u snem thymmai (New Year’s Day) jong ki Khasi manla u snem ia kaba mynta u snem la rakhe ha ka 15 tarik u Naiwieng ha Riti Academy, namar u iathuh ba u Khasi u don la ka jong ka rukom khein sngi khein ia kaba iapher na ka almanac ki phareng.
Shuh shuh u Bah Herman kum uwei na ki riew rangbah u iathuh ba ka jingsdang bun ban wan buhai shnong jong ki briew ba nabar jylla ka la sdang ha ka por jong ka jingsynshar jong ki phareng kata naduh ki snem 1863 ter ter bad kaba dang iai bteng kat haduh kine ki sngi.
U pynpaw ruh ia ka jingbynniaw halor ka jingbym leh eiei ka sorkar ban ieng pyrshah ia ka jingpyntip ba la shim da ka sorkar India ban ong ba ki riewthor ruh ki dei ki nongshong shnong jong ka Meghalaya.
Ha ka jingkren jong u bah Spiton u la iathuh ba shwa ban pynmih ia kane ka kot u la pynmih shaw ar tylli ki kot ia kaba u la ai kyrteng “Ki Khun Ki Ksiew u Hynniew Trep" bad kawei pat “Ban Iai Sah Kynmaw, ula ong ba hadien ba u la pynmih ia katei ka kot u la pyrkhat ban nym thoh ne pynmih kot shuh hynrei ban shu noh synniang sha ka jaitbynriew lyngba ki artikil ha ki kot khubor Khasi.
Nalor u kongsan bad u nongthoh ha kane ka sngi la ioh ruh ia ka jingkren na u Bah S.
S.
Majaw uba la peit bniah ha shwa ban pynmih ia kane ka kot bad kumjuh ruh na u Bah R.
M.
Shabong Editor jong ka kot khubor U Rupang uba la pynkup burom ruh ia une u riew rangbah.
Shillong:Ka Seng HNYF, Shnongpdeng Unit kaba peit ia ka bha ia miat ka imlang sahlang jong kane ka thain ka la phah shithi sha ka BSF, Umpling, Shillong da kaba kdew katto katne ki jingujor kiba kane ka seng ka la lap ia ki kam beain kiba la ju pynkhein ha ki katto katne tylli ki jaka Border jong kane ka thain.
Ha kane ka shithi ka seng HNYF Shnong Pdeng Unit ka la pyntip sha ki bor ba dei peit ia ki thain Khap-pud ne ka BSF, ba ka la ju don ka jingkhaii tuh kaba shyrkhei ia u khaw ha lynter ki khap-pud jong ka Bangladesh kiba kynthup ha ki bynta jong ka Khasi-Jaintia District.
Ka HNYF ka pyntip ba ki jaka ba ju khaii tuh ki kynthup ia ka Lyngkhat, Pyrdiwah da kaba iaid lyngba ka wah Borhir kaba hap ha ka East Khasi Hills District, bad ha Jaintia Hills pat, kane ka jingkhaii tuh la ju pynlong ha ki thain jong ka Dawki-Bakur (Bakur Mandir), ka Riah Jalong bad ter ter shaduh sha Muktapur.
Ka HNYF ka la ioh ruh ka jingpyntip ba kane ka jingkhaii beain la ju leh na ka por sha ka por khlem da don kano kano ka jingtuklar na ki bor ba halor bad namar kane ka la ialam sha ka jingduna jong u khaw ha kane ka thain ia uba ym shym la don kano kano ka jingmang ban shalan shabar na kane ka thain.
Kumjuh ruh namar kane ka la lam sha ka jingkiew dor jong une u marbam ha kine ki thain bad ha ka jylla hi baroh kawei.
Da kane ka jingpyntip sha ki bor ba halor jong ka BSF ka seng HNYF Shnongpdeng Unit ka buh ka jingkyrpad ia ki bor ba halor ba kin shim khia halor kane ka kam beain bad ban teh lakam katkum ki ain ki kanun.
Nga kham sheptieng ia ka jingpang baiongkhlieh ban ia u Covid – 19.
Ha ka por ba dang pynbna nyngkong eh ka Sorkar shaphang ka kane ka Khlam Covid-19, ka jylla baroh kawei ka la dap da ka jingshong syier bad ki paidbah ba bun balang ki la dap ruh da ka jingsheptieng shikatdei eh.
Bad kat ha ba leit ba wan la shu ialap ia riew tang shaphang u Covid-19, bad ka sorkar ka la khang khyrdep lut baroh kawei ka jylla naduh ka iew ka hat, ka leit ka wan, ka pule dangle, ka iaiehkai sport bapher bapher wat ia ki jaka mane blei ruh kumjuh.
Bad baroh ki shnong ki la khang khyrdep lut wat tang ban iaid na wei ka shnong sha wei ka shnong ba marjan hap ban ioh jingbit shuwa ha ka rukom ba dei da kaba soi sordar shnong (Recommendation) bad khlem ka jingsoi lane ai jingpynshisha (Certificate) na u Sordar ngim lah ban leit ban wan namar ba tieng ia kane ka khlam ba la pynbna da ka Sorkar.
Bad la iohi shai ruh ba baroh ki shnong ki thaw bad ki paidbah ki la burom shisha ia kata ka aiñ Sorkar ba la bthah sha manla ki shnong.
Bad ngi kum ki nongshong shnong ngi ju ia ap miet ruh ha ki surok shnong (petroling) na ka bynta kane , khlem da khein ia ka por namar ba kwah ban lait na kane ka khlam.
Bad ngim nud ruh ban leh klumar lane pynkhein ia ki aiñ ba la bthah da ka sorkar namar ba tieng ruh ioh shah set byndi ha ki bor sorkar.
Phewse hapdeng ba ngi dang bud pyrkhing bha ia ki kyndon sorkar, ka Sorkar hi da lade ka sdang pynpaw ia ki kam arsap jong ka ha kaba ia dei bad ki ba leit iathoh sha khanapara.
Dei hangne kein ba ong ka ktien “Katno eh phi la ban buhrieh na ka hok haba phi leh sniew" kumta ka paw shisha bad mynta leilei la paw tyngkrein ia ki kam arsap ka sorkar haba ia dei bad U Covid-19.
Palat phew lak ka sorkar ka la lum spah na ki paidbah haba ia dei bad u Covid-19 hana ba ki pynkhein ia ki kyndon katba da pynkhein kyndon ki myntri sorkar pat ym ju leilei ym don kuna hi ruh.
Ym tang katta haba phai shuh shuh sha ka mynta leilei la paw pen ryngkew tyngkrein ba ka dei jingpang kamai bad lum spah ka sorkar, ki kyndon ba la pynbna da ka sorkar baroh kim trei kam wat haba ki la pynkhein ia ka kyndon ruh bad kane ka long haba roh ki liang bun ki la pynkhein kyndon, Hato ko sorkar phi la leh aiu na bynta kine ? Shano sa ki kam pat, ba phi la byrngem ban pynshitom ia kiba pynkhein kyndon baroh, bad kine ki kyndon ki la trei bad khniot bein satang ia ki kynhun niam khristan kumba ong i Bah Arden Miller Basaiawmoit.
Haba leh niam ki Hindu ym don jingwit jingkhang hynrei ban iaid Carol ki balang Khristan khang pyrshah Hato ki nongialam matlah aiu kine? Ba ki iohi tang ia ka jingbun briew ki kynhun Balang hynrei kim iohi pat ia ka jingbun briew ka Police Bazar, Umsohsun bad kiwei kiwei ki jaka iew.
Lah ban don kaei re kaei kaba rieh na sha lyndet kaba ki dak ki shin ki la sdang ban paw shynna mynta.
Nga sngewsammut ba ka sorkar ka ong ba ka khlam Covid-19 ka long ka jingpang kaba ma! Hynrei kata ka jingpang kaba ma khlem dih dawai ruh ioh jingkoit kumjuh, ia kane nga pynshisha kat kum ka kaba nga la shem da lade, haba ngi leh ia kaRT-PCR test ha Neigrihms bad lai ngut kiba ha iing jong nga ka report ba ngi ioh ka long long positive tang u para jong nga u bym siew 600 spah tyngka ba u la rah da ka ration card, katba ngi arngut ba siew 600 ngim long pisitive, bad kawei ruh kaba thamula eh ka long u wei mar ia test lah ioh report negative ma nga pat hadien shisngi ioh report negative bad u para ruh hadien shisngi ioh report positive nalor ba u shait u khlain bha.
Kumno ngi ia leh ia kajuh ka test hajuh ka por u wei mar iadep test u la ioh report ma ngi pat hap ap hadien shisngi?Ym tang katta kaba phylla shuh shuh pat ka long nalor ba u la ioh positive la phah shong set slung (quarentine)ia u marwei, hynrei tang i wei i dawai paracetamol ym ioh eiei bad na ka liang ka tnad ka koit ka khiah ruh ym don jingbthah (information) eiei bad u la shu burom hi ia kata ka ain sorkar bad la shu buh ia u tang ha ka thup (list) positive Covid-19 bad tang hadien 10 sngi phah wan leh test biang u la long negative.
Hangne nga lap shai bad sngewthuh shai da lade hi ba kane ka jingpang ka dei tang ka jingpang kamai spah ka sorkar ban lum ia ka 600 tyngka na wei uwei u ba leh test khlem ka ration card.
Ka ktien te ka ong shai, Lada ngi leh ia kaba sniew wat la pyrshang ban rieh sha ki 9 pateng ñiamra ruh kynmaw ba U Blei u sei ia ngi nangta ban pynpaw ha kaba shai" ia ka ba sniew hi kynmaw ba ym ju don ka jaka rieh hangno hangno watla ngi pyrshang ban rieh tngen shisien ka sngi kan sa pynlehrain bad ai jingsneng ia ngi.
Khublei Shibun.
Nongpoh:Ki bor pyniaid ka Dresi Memorial Secondary School, myn hynnin ka sngi ki la pynlong ia ka jingrakhe kaba kyrpang halor ka jingdap kaba 25 snem jong katei ka skul, kaba la seng naduh u snem 1995.
Kiba la donlang ha katei ka sngi kaba katei ka skul ka la rakhe ia ka jingdap ba 25 snem katei ka skul, ki kynthup naduh u Bah Mayral Born Syiem MLA ka Nongpoh, uba la long kum u kongsan, nangta u Bah Balajied Ranee MDC, ka kong Ridian Syiem kaba dei ka nongseng ia katei ka skul, Bah H Langi Rangbah Shnong ka shnong Mawlong, ki bor pyniaid ka skul ba kynthup naduh u Chairman ka MC u Bah Remington Syiem, Bah Baseisoh Syiem Secretary lem bad kiwei de ki riew rangbah katei ka thain.
Khyndiat halor katei ka skul, ka dei kaba la seng da ka Kong Ridian Syiem, kaba la pynsah jingkynmaw ia la ka Kmie kaba kyrteng ka Kong Dresi Syiem, da kaba seng ia katei ka skul bad ha kaba sdang jong katei ka skul, la sdang da ka kyrteng Dresi Memorial Kur Syiem Khunïing Lower Primary School bad kaba dong tang kumba 12 ngut ki khynnah skul bad tang ha ka klas I bad klas II.
Hynrei ha u snem 1996, ka Kong Ridian Syiem ryngkat bad u lok, ki la shim ia ka rai ban ban kyntiew sha ka kyrdap Lower Primary, kata naduh klas A rit haduh ka klas III, kiba la shna ha kyrpong iing, hynrei dei tad ha u snem 2000 ba katei ka skul skul ka la tyrwa sha ka Kur Syiem ban long noh ka sponsoring body bad ban thaw noh da ka Managing Committee bad ha u snem 2007 katei ka skul ka la rung ruh haka SSA scheme tad haduh ba la lah ban kyntiew kyrdan ia ka sh ka klas X bad kaba la ai kyrteng syndon mynta da ka Dresi Memorial Secondary School.
“Hooid, kein Mei, mynta nga la sngewthuh lut ba dei ka jingbakla jong nga hi…"La ong ka Rida.
“Haba kumta ngin leh kumno pat kein…?" La kylli ka Kmie“Mei kano kano kaba ong ma phi ia kata ngan kohnguh noh nangne sha khmat" la phai ktien ka RidaU Panah u la sngap bha ban iohsngew pat sa kaei ba ka Kmie kan ong.
Hynrei ka Kmie kam ong ei ei shuh pat.
Ka Kmie ka la shu ong “to ngin sa ia peit.
" Bad ka ieng noh nangta ban leit shabar.
Ka Rida ruh ka sdang noh ban shet ban tiew.
U Panah haba u la ioh sngew ba ki la kut ka jingiakren u ruh ym slem hadien u khie noh na jingthiah namar ka por ka la don 7 baje.
Ka Rida ka la pynkhluit ia u kitli sha na ka bynta u Panah bad haba u la rung ha kamra shet ka pyn theh sha ruh ia u.
“Dih noh Pa…" La ong ka RidaU Panah u la shim ia ka sha bad u dih.
Katba ka Rida pat ka la nang sei u khiew ja ban sait bad ban shet ja noh.
Haba la wan rung sa i Kmie, u Panah ruh u lum noh ia ki pela sha baroh ban leit khlieng.
Ka Kmie ka Rida watla ka iohi ba u leh kumta ka shu sngap jar bad ka leit la ka kam ka lynti.
“Ieh noh hangto ngan sa khlieng hi nga Pa…" La ong ka Rida“Ym lei lei ngan khlieng ma nga.
" La phai ktien u Panah bad u khlieng artat.
Ka Rida ka la shu sngap noh jak bad ka sdang sa ban ot jhur ban shet hadien ba la ih ka ja.
I Kmie ka Rida katba i nang peit ia la u kurim uba pynrit ria ia lade bad uba pynpaw ka khmat sngewsih lem ia kaei ka ba la jia, ka mynsiem jong ka ruh ka la um hin da ka jingsngew synei.
Wut ka leit sha kamra thiah bad ka iam marwei hangta.
Ka jingdung jura jong ka jingsngew ka long namar ba mynta kam sngew nang rai shuh la yn leh kumno ia une u ba dei u tnga baieid jong ka; hynrei pat uba pynjot ia ka khun baieid jong ka.
Kine ki jingialeh ha mynsiem ki la rung hapoh jong ka bad ka long ka briew kaba sngewsih bad khuslai marwei marwei namar ka dei ma ka mynta ka nong bah khlieh ia kaei kaba jia baroh.
Ki jingpyrkhat babun ki la rung hapoh jong ka ban kylli ia lade“Hato dei namar ba ngam iathiah lang shuh bad u la bun ki sngi? " kine kiba ka la leh ki la pynkhuslai ia ka“Khlem pep ka dei namar ba nga la kum beh ia u sha jngai na nga…" Ka la ong biang marwei marweiKa Rida ka la lyngngoh ba i mei jong ka i shu jah ym tip shano i don.
Ka la khot hynrei ka khlem thie satia.
Kumta ka la leit ban peit shabar hynrei kam iohi, ka wan ha iing ka leit peit sha kamra thiah, ka lap pynban ba ka iam.
“Mei balei.
?" La kylli ka Rida“Em ym lei lei khun…" La ong ka Kmie“Phi iam ne ?" La kylli biang ka Rida“Em khun nga khlem iam…" La jubab ka KmieKa Rida ka mih noh nangta bad ka leit trei biang la ka kam.
U Panah u la nang bamja hi marwei.
Hadien kata u song ja bad u khreh mih noh.
“Kmie nga la leit ho…" U kren ha la ka lok“O to…" La jubab ka Kmie ka Rida“Rida nga la leit mo…" U kren sa ia ka Rida“O hooid to Pa " la kren jemnud ka RidaHadien ba la leit u Panah ka Rida, i Kmie i sa mih na jingthiah ban khreh bam khreh dih.
“Mei balei phi i khuslai bha …?" La buh jingkylli ka RidaI Kmie i shu sngap shiphang bad i sa jubab“Nga khuslai namar kaei kaba la jia.
" Ka la jubab pat“Namar jong nga…?" La kylli biang ka Rida“Don shibun ki jingkhuslai " la jubab ka Kmie.
Jowai: Ki khynnah skul jong ka Tia Chaprang Secondary School ha ryngkat ki kmie ki kpa bad ki sengbhalang ki la mih paidbah ha ryngkat ki placard bad ki banner ban pynrem jur ia ka jingshah pyniap dusmon kawei na ki para khynnah skul kaba dang pule Class IX ha katei ka skul.
Ka jingiaid paidbah ha ryngkat ka jingpyrta kaba dawa ban thwet bad pynshitom da kaba tyngeh ia ki runar kiba leh ia katei ka kaw riew khlaw da kaba sdien phasi lane set along shi jingim.
Katei ka khynnah skul jong katei ka skul, ka la jah rngai hadien baka la mih na katei ka skul hadien ba la dep thoh exam bad kane ka la jia ha ka 16 tarik une u bnai (Mynshisngi) hadien ba kam shym la wan phai iing ki ba ha iing hasem ki la wad ia ka bad la lap ia ka met jong ka ha ka sngi kaba bud.
Katei ka khynnah samla lud kadei ruh ka khunswet bad kaba dei shnong trai na Rtiang West Jaintia Hills.
La don ruh ka jingsuba ba katei ka samla lud ka la shah rahbor bad shah pynjot ruh ia la ka jinglong sotti jong ka ha ki katto katne ngut ki runar.
Shillong:Kiba ioh pang khlam corona mynta ka sngi, ki long 48 ngut bad kitei ki kynthup ia 47 ngut na East Khasi hills bad na kitei ki don 39 ngut ki riew paidbah.
Ha Ribhoi District i don iwei iba ioh pang thymmai.
Kiba jem mynta ka sngi, ki long 148 ngut.
Baroh kiba dang don ha ka jingpang, ki long 586 ngut bad ha East Khasi Hills, ki long 355 ngut, ha West Khasi Hills 5 ngut, South West Khasi Hills 2 ngut, Ribhoi District 38 ngut, West Jaintia Hills 108 ngut, ha East Jaintia Hills 7 ngut, ha West Garo Hills 34 ngut, South West Garo Hills 14ngut, South Garo Hills 7ngut, East Garo Hills 11 ngut, North Garo Hills 5 ngut.
Baroh kiba la lem ki long 12,470 ngut bad kiba iap ki long 133ngut.
Shillong:Ka Syngkhong Rympei Thymmai (SRT), ka dap da ka jingkmen ryngkat bad ka jing sngewnguh ia ka Sorkar jylla (Govt.
of Meghalaya) na ka bynta ka jingai ka rai halor ka Memorandum ba la ai da ka seng, kaba iadei bad ka hok ban ioh ia ka Scheduled Tribe (ST) certificate da kito ki Khasi ba shim jait na u Kpa, kaba la long ka subject kaba la iatai bha ha kine ki snem ba la leit.
Hadien ka jingpeit bniah bha, ka Sorkar jylla (Govt.
of Meghalaya), lyngba ka Social Welfare Department, ka la pyllait ia ka Order No.
SW(S) 82/2011/Pt.
I/122 Dated Shillong 17th November 2020 kaba pynshai ba ym don jingkhang ia kito ki Khasi ba shim jait na u Kpa ba kin ioh Scheduled Tribe (ST) certificate, ong ka kyrwoh na U Bah  A Lyngdoh, General Secretary, Syngkhong Rympei Thymmai.
Kpa Khasi ne Kpa dkhar?Namar bun ki Khasi ba ioh kpa dkhar ki ai jait kpa lut teLADA SHONG KURIM IAKI KYNTHEI KHASI NE SHONGKURIM IAKI KYNTHEI DKHAR IAKI KHUN DEI BAN AIJAIT HA U KPA KHASI.
Nga la pynpaw lypa naduh basdang ha ki jingthoh, ba ma ngi ngim tip ei-ei ha kaba iadei bad uta u Uranium, hynrei ka kynhun jong ngi 4 ngut ki MDC ba la bthah khnang da ka ophis KHADC, ngi la leit jngoh ha ka 1 bad 2 tarik December 20 sha ki thain Mawthabah-Jynrin-Domiasiat bad sha thain Nongjri- Nongkulang, tang ban shu leit peit don jingtih (mining) Uranium ne em bad ban tohkit na ki nongshong shnong, la ki don ne em ki briew kiba la ngat ha ki jingpang na kane ka kam ksam (prospecting) ia uta u Uranium, u mar poh khyndew uba long bih bad pynma ia ka jingim briew lada leh thurmur.
Ma ngi ki 4 ngut, Bah Jigur Myrthong MLA-MDC, Bah Lamphrang Blah MDC LO, Bah Carnes Sohshang MDC, ma nga uta u MDC shu sieh kyrpang tang ia nga hi marwei da ka Sorkar bad u ophisar C.
Marwein ngi la leit peit- leit jngoh bad la ia kynduh ia ki Rangbah Shnong, Sordar Shnong, ia kiwei ki Samla shnong bad ki riew rangbah ruh, kiba la pynpaw ba ym don mano-mano ba la shah ktah ha kata ka jingpang Uranium, kumba la don kiba la pynbna, katkum ba sakhi da ki rangbah bad ki samla shnong.
Ngi la iohi ha Nangbah Jynrin ba ki la don saw-san tylli ki jingtap dewbilat (platform), ba la kynrong hajrong, ha kaba la tep ia u khyndew u shyiap uba la sei napoh lyngba ka jingksam ia ka khyndew, kaba ki stad ka AMD bad UCIL ki la tip ba don u Uranium shapoh niamra da ki jingwad jingtip jong ki lyngba ki kor ki bor jingstad haba leit wad jingtip da kata ka jing sorbe ne Reconnaisance.
Dei ia utei u khyndew- u shyiap ba sei na niamra, la tep ha katei ka rukom ba la kdew haneng.
Ha Nongjri ruh kumjuh la leh, tangba la tep shapoh khyndew, khlem da kynrong jingtap dewbilat kumba leh ha Nongbah Jyngrin.
Ha Nongjri ki rangbah ka shnong ki iathuh ba ym don kano-kano kaba la kthah ia ki nongshong shnong haduh mynta.
Lada don mano-mano na ki shnong ki thaw, ki samla pule lane ki Seng Bhalang, kiba tip ba don kiba la ngat ha kane ka jingktah ba la dkoh, matlah ne ioh pang, kan bha ba kin pyntip bad ban sakhi shai kdar, khnang ba ngi lah ban dang leit sha kita ki jaka, ban leit iakren ruh bad ki bor sorkar, ym ban shu thoh kulmar ha ki kot khubor tang ban ialam bakla.
Ka jingpar jingpang (radiation) na une u maw poh kyndew ka don beit bad kaba jur ka bih jong u, ynda haba tih (mine) kulmar khlem leh katkum ki kyndon ka ain ia kaba nga la dep kdew, kumba kdew hapoh ka MMDR Act 1957 (Mines and Minerals Development Regulation bad ka Atomic Energy Act 1962) bad kiwei de ki ain bad jingbthah bakongsan.
Nga lyngoh ba don uba kynthoh ia kine ki jingthoh jong nga ha ka jingshisha kiban iarap ia ki paitbah, ba kin kham ioh jingshai, kynthup ia u bad ia kiwei ki nongkynthoh kibym bna ei-ei halor kane ka kam bad kibym kwah ruh ban sngewthuh tip balei.
Ngi ngim shym batai stad ei-ei, palat ia kaba ngi iohi bad ba ngi tip.
Ka sorkar ka dei ban pan jingtip bad sakhi na kino-kino kiba tip ei-ei halor kine ki jait kam, khnang ba ki bor sorkar kin leit wad jingtip bad tohkit bniah, ban iarap ia kito-kiba ioh jingshitom shisha ne ngat ha kum kine ki jingkthah.
Ia kiba shu kren pynklumar pat, la dei ban leh katkumba shong ha ka ain.
Bun ki MDC, CEM, EM kiba la poi sha par tih Uranium ha Jadugada South Bihar, mynta Jharkhand, kum I Bah Roblin Nongkynrih, Bah David Lyngwi, Bah Prestone Tynsong, Bah Rangkynsai Makdoh bad ma nga ruh.
Ha u snem 1998, ma nga I Bah David Lyngwi kum u CEM bad I Bah Rangkynsai Makdoh ngi la leit ngam shapoh niamra Jadugada ba tih Uranium da ka kor Hiar-kiew (Lift).
Ynda leit sha kawei pat ka jaka, ha kaba la pynlwet pom ia u maw Uranium, haduh ba ula kylla pawdar pom kum u ata-maida, uta u officer Bhasin uba la ialam ia ngi, ula shim ia uta u pawdar ha ka kti, ula kyrpad ia ngi ruh ban ngin kyndup kum ma u, namar u ong, ba ngin ym ioh shuh kum kane ka lad sahkynmaw ha ka jingim.
Baroh 3 ngut na ngi, da ka jingshlur ngi la kyndup ha lynghoh kti, tang kumba 5 sekhon ei-ei bad la bthah ia ngi ban buh noh hajuh bad ban leit pynkhuid (sanitize) da ka dawai bad ka sabon hangta hi.
Kane ka dei shisha kaban sah kynmaw ha ka jingim, namar ka jingthmu jong ka jingleit jong ngi ka long tang ban leit peit bad iohi ia ki jingshisha da ki khmat kum ki nongialam paidbah, tang kat ia kaei kaba ngi lah ban iohi bad lah ban sngewthuh ei.
Kawei ruh kaba ngi la iohi ka long ba ia u maw Uranium ubym don Uranium eiei shuh, hadien ba la dep sei noh ia u bynta Uranium, ia uba lah ban pyndonkam ha kaba tei kynroh lane siang surok ei, hynrei ki kyndon jingbthah ki long, ba ia kum kita ki maw ruh hap ban tepjylliew shapoh ki jaka ba la tih jylliew kum ki dam ne ki pukri, thep shata, ia kitei ki maw, nangta tap bha da ka shun, da u shyiap u khyndew bad ker ia kita ki jaka ban ym leit rung shuh mano-mano (Protected area).
Sa kawei kaban sah jingkynmaw ha ka jingim ka long ba ma nga, I Bah (L) David Lyngwi bad I Bah August Shangpliang Secretary KHADC, ngi la ioh ruh ia ka lad ban leit rung shaduh shapoh ka Bhabha Atomic Research Centre jong ka Ri India (BARC) ha Trombay, Mumbai ha ka 9.
8.
1999, ha kaba la don ryngkat u Anil Kakodkar, Scientist, Director BARC.
Kumba 2 kynta tam ngi la don hapoh BARC ban peit ia ki jingtrei ki kor ki bor Nuclear Science.
Ynda mih nangta, nga shem ba nga sah bieit kumjuh kumba long ha shuwa ban rung.
Kattei ngi la leit bad la iohi, hynrei mynno-mynno, haduh mynta ngim kren ei-ei halor ka bynta ban tih ia u Uranium, namar kane ka dei ka kam ki stad, ia kaba ka bor ban tih ka dei tang ha ka Sorkar India.
Nga ong biang, ba ym pat don jingtih Uranium hangno- hangno ha Meghalaya, lait noh tang ka drilling bad prospecting.
Shillong: Ka Shillong Khasi Jaintia Church Leaders Forum (SKJCLF) ka khot sngewbha ia baroh ban iashim bynta ha ka Jingrakhe Khristmas 2020 lyngba ka jingiaseng mane Blei halor ka phang pdeng “U Immanuel hapdeng ki jingeh ka jingim" Math.
1.
23.
Ia kane yn pyni ha ki TV kumne harum:20/12/20 (Sunday) por 6.
00 baje janmiet – ha ka channel 27620/12/20 (Sunday) por 8.
00baje janmiet – ha ka channel bad youtube jong ka SASCOM20/12/20 (Sunday) hadien ka khubor PCN – ha ka channel T7Kiba iashim bynta ha kane ka jingiaseng ki long U Rev Dr ER Tongper, Director TESPRO, ka kynhun rwai na Jowai, ka Serenity Choir bad ka Gospel Triumph Choir na Shillong ryngkat ki nongialam ka SKJCLF bad kiwei.
Ka Church Leaders Forum ka ai khublei Khristmas 2020 ia baroh ki riewngeit bad ki nongshong shnong ha ka Jylla baroh kawei.
Nongpoh: U Samla Anthony Syiem, u rangiakura Mixed Martial Arts (MMA) ha ryngkat u Bah Cores Marwein, uba dei u Coach, hynnin ka sngi ki la shah pdiang burom ha Byrnihat bad Nongpoh, namar ka jingwan rahnam jongki ia ka jylla ha ka jingkhun Matrix Fight Night kaba la long dang shen ha Dubai.
U samla Anthony Syiem 24 snem, uba la tip ruh kum u ‘Outlaw Bhoi’ u la mih naka jylla ban leit sha nongbah Dubai ban iakhun pyrshah ia u Karan Lama na ka jylla Maharashtra ha ka jingiakhun MMA Matrix Fight Night kaba la long ha nongbah Dubai ha kaba u la lah ban pynliem lyndang ia utei u Rangiakura na Maharashtra bad u la rah ia ka namjop, lyngba ka rai ki nongbishar.
Ki riew rangbah ba kynthup ia u Bah Plielad Tiewsoh Asst.
Rangbah Shnong, Bah Marcus Marten President ka HNYF Northern Region, Bah Lansius Syiemlieh, President ka Ground and Pound MMA Gym kila pynpaw ka jingsngewkmen kaba khraw bad ai ka jingiaroh ia u samla Anthony Syiem bad ia u Bah Cores Marwein, halor ka nam bad ka burom kaba u la lah ban wanrah ïaka jylla na katei ka jingiakhun MMA kaba la long ha Dubai.
Shillong:Ki nongtrei jong ka Garo Hills Autonomous District Council (GHADC) myn hynnin ka sngi palei, ki la pynlong ia ka jingsangeh trei kam kaba khlem buh por ban dawa ban siew noh ia ka tulop kaba la sah mynta la palat 30 bnai bad ban weng noh mardor ia ka Secretary ka Executive ka Rise R Marak.
Haba ia kren bad ki lad pathai khubor, na ka liang u nongialam jong ki nongtrei hapoh jong ka GHADC u Mark Flaming, u la iathuh ba kane ka jingshim ia ka rai ban pynlong ia ka jingiakhih kaba khlem buh por ka la sdang naduh mynta ka sngi bad kan bteng haduh ba kin da ioh ia kane ka jingdawa jong ki.
Na ka liang jong ki nongtrei ka GHADC, ki la dep ban ujor sha u Lat ka jylla bad kumjuh sha ka ophis jong u myntri rangbah duh jong ka Ri India bad sha kiwei kiwei, halor ka jingtyrwa ban siew shibnai ka tulop bad la ong ruh ba kane kan ym lah ban iarap ia ki ban siew ia ka ram kaba ki la shim.
Ka GHADC ka don haduh 1700 ngut ki nongtrei bad la ong ba ka jingmih tang na ka lad mih pisa kaba dei na ka GHADC ka long kumba T.
7 klur ha ka shibnai katba ka jingsiew tulop na ka bynta ki nongtrei ha ka jingsiew kaba rim ka long tang T.
3.
5 klur lada shim ha ka tulop kaba thymmai kaba la pyntrei kam naduh u bnai Iaiong 2018 ha ka shibnai ka long T.
5 klur.
U la iathuh ba ka jingduh tulop jong ki nongtrei ka GHADC ka la dei naduh ka Executive Committee kaba la ialam da ka seng Congress ha ka por jong ki san bnai bad ha ka Executive Committee kaba la ialam da ka NPP ka long 27 bnai bad ki nongtrei ka GHADC ki dawa ba ki dei ban ioh noh ia ka tulop ka jong ki.
Katba na ka liang u Administrator jong ka GHADC, u Dr Vijay Kumar u la kyntu ia ki nongtrei ba kin wan trei khnang ba kan ym ktah ka jingtrei kam bad ha ka ba ia dei bad ka tulop, yn sa pyrshang ban leh katba lah.
Nongpoh:U Bah Twinkle Buhphang, Rangbah Shnong ka shnong Umiam, ha ryngkat ki katto katne ki dkhot ka Executive Committee, ki Seng Samla lem bad ki riew paidbah, mynta ka sngi ki la pynshai paidbah halor ka jingshah kynnoh kaba khlem nongrim ha kiwei ki briew kiba dei hi ki dkot ka Executive Committee ka Dorbar Shnong Umiam.
Shwa ka jingkren na u Bah Twinkle Buhphang, la ioh ia ka jingkren na u uwei u rangbah uba dei u Treasurer ka Dorbar Shnong Umiam, nangta na uwei u riew paidbah bad Samla shnong, ha kaba katkum ka jingkren jong ki, ki la pynpaw ba u Bah Twinkle Buhphang, u dei u rangbah shnong uba trei na bynta ka bha ka miat ha shnong ha thaw bad katei ka jingkynnoh da kitei kiwei pat ki kynhun, ka dei kaba bakla shaba palat.
Wat na ka liang u Bah Twinkle Buhphang, ruh u la ong ba katei ka jingkynnoh da katei kawei ka kynhun ka dei kaba bakla shaba palat, namar kum u rangbah shnong um shym la leh donbor satia lane ban trei marwei, hynrei u trei ryngkat ryngkat bad ki paidbah ka shnong, khlem da pynsngewsih iano iano ruh, pynban watla katta lada kitei ki rangbah ki lap ba nga la leh palat ne nga la bakla, nga kloi ban panmab hakhmat jong ki, kata lyngba ka jingiakren kaba markhmat bad ban pynbha lada don jingduna hangne hangtai.
Namarkata, kumba ianga la jied da u paidbah ka shnong bad lada ki paidbah kim sngewhun ia ka rukom treikam jong nga kum u rangbah shnong, ki la dei ban wan paidbah ha iing, ym ban shut had tang ha ki lad pathaikhubor, namar lada ki paidbah ha ka shnong hi baroh kawei kim hun shuh ianga, nga kloi ban kohnguh bad ban burom ia ka sur u paidbah hapoh ka shnong, u la bynrap.
Nongpoh:Ka Hynniew trep Youth Council (HYC) Ri-Bhoi District, ka la phah jingthoh sha ka Deputy Commissioner ka Ri-Bhoi District, na ka bynta ban kyntu ia ka ba ka dei ban tuklar mardor, halor ka jingwan leh donbor da ki Pulit ka Assam, kiba la leit ban pynsangeh ia ka jingtei ia ka iing ICDS ha shnong Madan Umwang kaba hap ha Block-2 Ri Bhoi.
Ka HYC lyngba u Bah Hercules Suting President bad u samla Shemphang Masharing Asst.
Secretary ka Raid Nongtung Circle, ki la pynpaw ka jingsngewkhia halor ka jingiai wan pynthut da ka sorkar Assam haba ki shnong katei ka thain ki ioh ia ki skim pynroi na Meghalya, namar kiba kum kitei ki jingjia, ki la jia manla ki por ha ki shnong kiba don ha katei ka thain khappud.
Namarkata, ka seng ka kyntu ia ka DC ba ka dei ban tuklar lem da kaba iakren bad ki bor pyniaid District ka Assam, da kaba kynti ia ki ba kim dei ban pynthud ia kino kino ki skim pynroi bad ruh ban ia burom mar kylliang, khnang ba ki paidbah kiba sah ha katei ka thain, kin im ha ka shongsuk shongsain.
Shillong:Ki nonghikai kiba don hapoh ka shatri jong ka All Meghalaya SSA School Teacher Association, myn hynnin ka sngi palei, ki la mih madan ban iakhih da kaba shong kyllain myngngor ha Madan student Jaiaw, ban dawa ia la ka hok na ka sorkar jylla.
Kane ka jingiakhih ki nonghikai hapoh ka AMSSASTA ka long ban dawa ia ka jingbym ioh ia ka tulop kaba long saw bnai, ka jingdawa ia ka arear kaba ki khlem ioh shuh la phra bnai bad ban dawa ia ka ban regularise ia ka post jong ki nonghikai SSA.
Haba iakren bad ki lad pathai khubor na ka liang U Bah L Marngar, President ka AMSSASTA, u la ong bana ka liang ka sorkar kam shem la pynpaw ia ka daw ba ka sorkar jylla kam pat ioh ia ka jingmang pisa na ka sorkar pdeng.
U la ong ruh ba ki nonghikai SSA ha ka jylla ki dei ki nongtrei ha ka jylla Meghalaya bad ka dei ka jingkit khlieh jong ka sorkar jylla bad lada ka sorkar pdeng kam pat ai ia ka mang tyngka ia ki nonghikai SSA,ka sorkar jylla ka dei ban shim ia ka jingkit khlieh ban wad lad wad lynti ban siew ia ka tulop jong ki nonghikai.
U la ong ruh ba lada ha shuwa ka Christmas ki nonghikai SSA kim pat ioh ia ka tulop kaba saw bnai, na ka liang ki nonghikai kin sa pynjur ia ka jingia khih ha kano kano ka rukom ruh tang ban ioh ia ka jingdawa jong ki.
U la ong ruh ba haduh mynta na ka liang ka sorkar kam shem la don kano kano ka jingshim khia, halor ka ne ka jingeh jong ki nonghikai, khamtam ha kane ka aiom lehkmen.
U la iathuh ba ki nonghikai kiba la duh ia ka tulop ki long haduh 12 hajar tam bad mynta ka sngi ka la don ka jingiakhih jong ki nonghikai kaba la pynlong ha Tura bad ha Shillong.
Shillong:Ha ka sngi palei, ki nongtrei jong ka 108, ki la mih madan biang ban pynpaw ia ka jingpyrshah da kaba ki la shong kyllain myngngor ha madan Malki ia ka jingkular thok jong ka company GVK bad ban dawa na ka sorkar ban shimti hi ia ka jingpyniaid ia ki kali 108 ha ka jylla.
Haba ia kren bad ki lad pathai khubor na ka liang u bah Roypar Kharraswai, u nongialam ka All EMRI worker Union u la iathuh ba wat hadien shisnem hadien ka jingiakhih kaba tyngeh; ka company GVK ka la kular ban pynurlong ia ki 8 tylli na ki 23 tylli ki jingdawa jong ka union, hynrei kane ka Company kam shem la bat ia ka kular.
U la iathuh ruh ba hadien ba ki nongtrei ki la sangeh ia ka jingiakhih pyrshah ia ki nongpyniaid ka GVK, hynrei haduh mynta kine ki jingdawa ym pat lah ban pynurlong.
U bah Kharraswai u la iathuh ba ha u snem thymmai ka AEMRIWU kan sa pynlong ia ka jingia khih kaba tyngeh ban khang lad ia ka sorkar jylla ban khot tender ia kiwei pat ki company, namar ba ki kwah ba ka sorkar kan shimti hi noh ban pyniaid ia ia ki kali ambulance ha 108 ha ka jylla.
1) Ha ka ïa kaba biang Blei u pynmih,Ha ‘dew ba ryngkhiang ï’u tew ingiwbih;Da kane ka kyrteng ngan khot sngewthiang,i’u ne u myllung ka Ri ba ithiang.
2) U myllung ba don ki khmat kiba shai,U myllung ba don ka ingiohi ngai;Ba don ryndang thiang bad kten kiba am,Sha dohnud bynriew kiba lah ban ngam.
3) U sngewthuh lynt ban poi sha ka nam,Kam pher, kam pher la ka dei ba un ïam.
Te lang u la ah na sla ka pyrthei,Ban sngap ïa ki wah kiba th ïa ki thwei.
4) ïa i phngit barit lai snem u la dem,ï’u ksai ong ka dieng hangne u la shem;ïa thwei ba ylliew lade u la ngam,Ban nangbud kiwei ma u u ïalam.
5) Balei pat u tem ïa ka Duitara?Jubab ka long ban paw u mawsawa;Ka bor mynsiem ki longsh’wa mynbarim,Ki riew bat uban ki riew skhem nongrim.
6) Kynten b’u la kren ki don la ka bor,Ban pynshngaiñ ïa ngi haman la kip or;Ban pynkhie de ingïatplem ong ngi’Kumno ngin ieit ïa la ka ong ka Ri.
7) Sur thiang kiba mih na ka Duitara,Ki ïathuh aïom ksiar aïom rupa;Por hyndai hynthai mynkulong kumah,Mynba ingkieng ksiar ka dang ïeng dang sah.
8) Haba u phai sha ka imlang sahlang,A! katno ka dohnud ong u ka pang;Ba ki syiem, bakhraw kim nang ban ïalam,La ki khun sha u lang lung ba yrngam.
9) ïa Ri b’u ieit u da sneng u da kraw,Ban nym long kum symbai ha aka maw;Ban suhthied sha hyndai ïa ka u da kwah,Ha sla ka pyrthei ba kan neh kan sah.
10) Da kten ba shai kdar ïa Ri u kyrsiew,Ba ngin nang ban pei phang, kyndit bynriew;Ha rong ba pher ban nym shah pynthame,ïoh long nongtong um, thoh dieng ïano re.
11) Ki Dien at ong u peit ki dang ïai paw,U dei shisha u myllung uba khraw;Kyrteng ka ong u kan neh kan ïai sah,Ban klet te ïa u pateng kan nym lah.
12) Kumno yn klet ïa ka Duitara Ksiar?Ha Rib a ngin shem kum ka te kham ñiar;Nga tp Ki Sngi Barim Hynñiew trep,Lynter kin ïai sakhi waitlam ba nep.
Shillong:Myn hynnin ka sngi ka Parliamentary Board jong ka party BJP kaba kynthup ia ki ar ngut ki MLA, u bah AL Hek bad u bah Sanbor Shullai ki la leit ban ia kynduh ia u Lat jong ka jylla u Satya Pal Malik, ban ia kren bad ha kaba ia dei bad ka jingleit jong u sha Delhi ban ia kynduh ia u myntri rangbah duh jong ka Ri India u Narendra Modi bad ia kiwei ki myntri.
U bah Hek bad u bah Sanbor, haba kren ha ki lad pathai khubor, hadien ka jingiakynduh bad u Lat, la iathuh ba na ka liang jong kine ki ar ngut ki MLA ki la kyntu ia u Lat ka jylla ba un ia kren lem bad u myntri rangbah duh ka sorkar pdeng bad u myntri kam poh iing ka jylla ban pynkloi ia ka jingiakren ia suk bad ka seng lehnoh HNLC, namar baroh ki briew ha kane ka jylla ki kwah ia ka jingsuk.
U Bah Hek u la ong ba kane ka jingkwah ban ia kren ia suk bad ka HNLC ka dei ka kam kaba la slem bha bad na ka liang jong kine ki ar ngut ki MLA ka BJP, ki kyntu ia u Lat ba un ia kren bad u Myntri kam poh iing ka sorkar pdeng ba kan don noh ka jingiakren ia suk bad ha ka juh ka por la kyntu ia ka HNLC ba kan sangeh noh ia ki kam pynsyier.
Kiwei pat ki mat kiba ka BJP, ka la buh ha khmat jong u Lat ka jylla ba un ia kren lem bad ka tnad pule puthi jong ka sorkar pdeng ba un ia kren lem sha Delhi ba lada don ki briew kiba la bit la biang na ka jylla kan bha ban thung ia u Vice Chancellor ba dei na kane ka jylla bad khamtam eh lada ioh da ka long kmie.
Ha ka jingiakynduh la ia kren ruh ha kaba ia dei bad ka jingdawa ia ka Inner Line permit, ha kane ka jylla Meghalaya bad ki la kyntu ia u Lat ba un ia kren lem ia kane bad u mytnri rangbah duh jong ka Ri bad u myntri kam poh iing ka Ri India.
U bah Sanbor u la ong ba ha kane ka jingiakynduh ki la kyntu ia u Lat ka jylla ba un ia kren lem bad ka Delhi ban pynrung noh ia ka ktien khasi bad Garo ha ka khyrnit kaba phra jong ka Riti synshar jong ka Ri India.
Ha kane ka jingiakynduh na ka liang jong u Lat ka jylla u la kyntu ruh ia ki, ba kin leit sha Delhi ban ia kren lem.
Haba ia dei bad ka MRSSA Amendment, na ka liang jong u Lat ka jylla u la ong ba u dang pule khyndiat bad u dang peit ia ki kyndon kiba ia dei bad ka ain.
Ha kane ka jingiakynduh ki la ia kren ruh ha kaba ia dei bad ki kam pynroi ha kaba ia dei bad ka jylla Meghalaya.
Shillong: U General Secretary jong ka Meghalaya Pradesh Youth Congress (MPYC) u bah Fernandes Savio Dkhar, mynta ka sngi palei, u la kynnoh ba ka Confederation of Meghalaya Social Organisation (CoMSO) ka dei ban trei kum ka kynhun jong ki seng bhalang, ym ba kan long kum ka nongai ktien jong ka sorkar Meghalaya Democratic Alliance(MDA).
Haba ia kren bad ki lad pathai khubor na ka liang u bah Fernandes u la ong ba halor ka jingbuh jingkylli jong ka CoMSO ia ki nongialam jong ka seng Congress, ba ki dang artatien ha kaba ia dei bad ka jingkyrshan ia ka jingdawa ILP ha ka jylla, ka long namar ba ka jingbym kyrshan jong ka party Congress ia ka ILP ha ki por mynshuwa ka long ba ka jylla ka la don ia ka Land Transfer Act, ia ki District Council bad kumta ka jylla ka don kam tang ia ka ain ban ia da ia ka jingwan ki bar jylla.
Hynrei na ka jingwanrah jong ka sorkar pdeng ia ka CAB ia kaba mynta ka la kylla CAA, dei halor kane ka nongrim ba ka seng Congress ka la ai ka jingkyrshan kaba pura ia ka rai jong ka iing dorbar tnawain ban dawa ia ka ILP.
U la ong ba ka CoMSO kam dei ban peit khmat ia u nongialam ka liang pyrshah u Dr Mukul Sangma, namar ka nongrim jong ka seng ka long shai ba ki kwah ia ka ILP ha ka jylla Meghalaya.
Ha kaba ia dei bad ka jingkynthoh ka NPP Youth Wing ia ka party Congress, na ka liang jong ka MPYC ka kwah ban kylli hato ym long shuh ban kdew ia ka jingtrei kam bakla jong kane ka sorkar MDA bad ula ong ba na ka liang jong ka Congress kan nym sngap jar,  hynrei  kan kren bad iaid kren ba ki paidbah kin tip ia ka jingshisha.
U la kynnoh ba dei ka party NPP kaba la shet kylla ia u paidbah ha kaba u president ka party u Conrad K Sangma, u la ong ba lada pdiang ia ka CAB, ka NPP kan weng noh na ka NDA bad na ka NEDA, hynrei ka Agatha Sangma ka MP jong ka NPP ka kyrshan ia ka CAB hapoh parliament.
Ka sorkar MDA kaba mynta kam lah ban pynioh ia ki nongtrei sorkar, kum ka arrear, ki nongtrei MeECL, MCCL, nonghikai SSA kiba khlem ioh ia ka tulop jong ki.
La ong shuh shuh ba ka jingkren ki nongialam ka NPP Youth wing ba ki MLA ki dei ban trei ha ki Constituency, ka long ka ba bakla namar ba ki MLA kim dei tang jong ka ki Constituency,  hynrei ki dei jong ka jylla  baroh kawei.
U nongialam comso ula ioh jingpang congress.
Shillong:Kiba ioh pang mynta ka sngi, na ka khlam corona, ki long 69 ngut bad ka East Khasi hills, ka don 61 ngut na kitei kiba ioh pang.
Ki shipai, ki long 12 ngut bad ki high risk ki long ngut, ki ILI ki long 5 ngut, ki nongtrei ka koit ka khiah ki long 2 ngut, kiba wan pha na shabar ki long 5 ngut.
Na Barapathar iwei, na Bishnpur iwei, na jaka sah u myntri rangbah iwei, na Jhalupara 3 ngut, na Laban 2 ngut, naLaitumkhrah 5ngut, na Lumparing iwei, na Madanryting 4 ngut, na Mawlai Mawiong iwei, na Nongmynsong iwei, na Nongrah iwei, na Nongrim Hills iwei, na Nongthymmai iwei, na Polo iwei, na Rilbong iwei, na Rynjah iwei, na Umpling iwei bad na Umsohsun iwei.
Ka East Garo Hills, ka don 2 ngut ki high risk, ka Ribhoi District 2 ngut, ha kaba iwei i high risk bad iwei dei i ILI Case, ka South West Garo Hills, ka don 2 ngut, ka West Garo Hills iwei bad ka West Khasi Hills iwei, iba dei i high risk.
Shillong:Hynnin ka sngi, ki don 65 ngut kiba ioh pang corona bad ki don pat sa 66 ngut kiba jem.
Mynta ka sngi pat ki don 69ngut kiba ioh pang bad 70 ngut kiba jem bad kaba pyni ba i tam iwei iwei iba jem ia kiba ioh pang ha ki ar sngi ba ladep.
Ka East Khasi Hills, ka don 61 ngut, ha kaba 12 ngut ki dei ki shipai bad 49 ngut ki riew paidbah.
Ka East Garo Hills, ka don 2 ngut, ka Ribhoi District 2 ngut, ka South West Garo Hills 2 ngut, Ka South West Khasi Hills bad ka West Khasi Hills mar iwei iwei.
Kiba jem mynta ka sngi, ki long 70ngut baroh.
Kiba don ia ka jingpang, ki long 686 ngut baroh, ha kaba ha East Khasi Hills, ki don 435 ngut, West Khasi Hills 5 ngut, South West Khasi Hills 2 ngut, Ribhoi District 43 ngut, West Jaintia Hills 112 ngut, East Jaintia Hills 7 ngut, West Garo Hills 41 ngut, South West Garo Hills 18 ngut, South Garo Hills 7 ngut, East Garo Hills 11 ngut bad North Garo Hills 5 ngut.
Baroh kiba la jem ki long 12322 bad kiba iap ki long 133ngut.
Shillong: Ka jingkylla rong blue ka Wah Lukha ka nangjur kat nangmih ki sngi, haba baroh kiba iaid lyngba u suroh bah NH-6 ki sakhi ia kane.
Kane ka jingkylla rong suiñ bneng kane ka wah mynta u snem ka la sdang naduh la shi taïew tam eiei.
Ki don ki nongtong dohkha kiba iathuh ba mynmiet ki leit ban tong dohkha namar ki dohkha ki jngi sharud (ryngkew) shaba jyndong ka um namar kim nud ban im ha jylliew.
Kane ka la pynsuba ba kane ka um ka la long bih bad ki dohum kim lah shuh ban im ha jaka ba jylliew kumta ki phet sha ryngkew bad ki nongtong dohkha ki ioh ban kem ne tong da kaba suk.
Ka seng bad ki paidbah kim lah peiphang shuh ia kane ka rukom kylla rong ka wah ha baroh shilynter kaba iai jia manla u snem.
Lada ka iai jia shi iai jia kumne manla u snem kan poi ka por ba ki dohum baroh kin jah noh bad yn sa sah tang ka khana sah kynmaw ia kane ka wah.
Wat haduh mynta kane ka wah ba shngiam ban dih ha ki por mynshwa mynta pat ka la long bih ym don ba nud ban dih.
Dang ha kine ki khyndiat bnai ba la leit kata ha u bnai iaïong (April) kane ka wah ka kylla rongblue, ki dohkha ki la iap bad ka seng ka la buh ka jingujor ha Lumshnong Police Station, hynrei haduh mynta ym ioh kaiphod eiei na ka tnat pulit.
Lah ban pynkynmaw ruh ba ka seng dang ha ki khyndiat snem kata ha u 2012 la dep dawa na ka sorkar lyngba ka ophis u Deputy Commissioner ban shim ia ka jingtohkit ba laitluid (Independent Inquiry), hynrei kata ruh ka sorkar ka khlem leh.
Ka seng ka pynrem jur ia kane ka jingpynjaboh ia ka wah lukha bad pynrem jur ruh ia ka tnat Ministry Environment, Forest kaba la sngap kuman halor ka jingiap da ki hajar ki dohkha ha kane ka wah naduh u snem 2007.
Ka seng sa shisien kan leit buh jingthoh sha ophis DC ban dawa biang ia ka jingtohkit ba laitluid bymdon ka jingshah liang khnang ban tip mano ba don kti ha kane ka kam lada na ki company ne ki riew shimet.
Ka seng ka pynrem jur ruh ia ka tnat MSPCB kaba sngap mynthi kaba shu leit tong um pyndep rukom ne leh mynleh  ha ka por ba kylla rong kane ka wah, ka khlem leit ban wad ka jingshisha na tynrai nangno kine ki mih, ki lut sngi lut miet ban  pynleit jingmut tang ia kita ki public hearing ki company pynjot mariang bad ban bam duh ia ka khyndew ka shyiap jong ka pateng ban wan.
Ka long ka jingma kaba khraw ia ka koit ka khiah lada kum pyndonkam bakla haba dih ne sum bad sait ha kane ka wah namar ha u snem 2007 ba la jia nynkong ka jingkylla rong ka um bad ka jingiap da ki hajar ki dohkha, ki bor synshar district ki la pynjari ka kyndon aiñ , ba la khang pyrshah ia ki briew ban  pyndonkam ia ka, ong ka kyrwoh na u S.
Bamon, General Secretary KSU Narpuh Circle.
Nongpoh: Ki paidbah hapoh ka shnong Umsen, ka shnong khappud ha Ri Bhoi bad kaba hap hapoh Jirang C&RD Block, ki la kulmar jingmut hi thlim, kata ka dei hadien ba kiwei pat ki jaidbynriew (Nepali), kiba sahlang ha katei ka shnong, ki la thmu ban knieh noh ia ka kam synshar shnong hapoh katei ka shnong, kaba dei ruh ka shnong kaba ki Nepali, ki kham bun tnum iing haba ianujor bad ki Khasi.
Katei ka jingjia ka la jia hadien ka jingkhlad noh u Bah Paulus Warlarpih, uba la khlad noh ha ka 11 tarik u K’lyngkot u snem 2019, ha kaba naduh ba la khlad noh utei u Rangbah shnong, ki Nepali kiba sah ha katei ka jaka, ki la pyrshang ban leh khlieh ha ki kam pyniaid ia ka shnong, da ka jingthmu ban thung Rangbah shnong noh da u Nepali.
Haba batai halor katei kam, u samla John Warlarpih, Secretary shnong ka Umsen, u la iathuh, ba kitei ki Nepali kiba don kumba 30 tnum iing, ki la pyrshang ban leit kynshoit sha u Syiem ka Raid Marwet u Ken Syiem bad ban pan ia ka Sanad Rangbah Shnong, ha kaba wat na ka liang u Syiem, u la dep ban ai ia kata ka Sanad Rangbah Shnong sha u Gorjon Rongsal.
Shuh shuh, utei u Samla, u la iathuh ba ka shnong tang mar ia tip halor katei ka jingai Sanad sha u Nepali, na ka liang ka shnong ka la leit kynduh ia u Syiem, na ka bynta ban dawa pyndam noh ia katei ka Sanad, ha kaba u Syiem u la kular ban pyndam, hynrei haduh mynta mynne kam shem la don satia kano kano ka jingshimkhia.
Haba ki paidbah Khasi kim ioh jingshai shuh lano lano ruh bad sngew bitar halor ka jingioh Sanad Rangbah shnong u Nepali, ki la leit ban khang tala noh ia ka Iing Durbar ha katei ka shnong.
Kumta haba kitei ki Nepali, ki la iohi ba ka Iing Durbar ka la shah Khang Tala, ki la leit ban kren ia kitei ki Khasi ba ki dei ban weng noh ia katei ka tala, hynrei haba ki Khasi kim ailad ia kata, kitei ki Nepali, ki la leit ban khang da kawei pat ka Tala ia katei ka Iing Durbar, kumta ka jingkhang Tala ia katei ka Iing Durbar mynta la 2 bnai, ka la wanrah jingeh pat ia ki paidbah hapoh ka shnong, bynrap utei u Secretary ka shnong Umsen.
Tang mar ia tip halor ka huri hura hapoh katei ka shnong, myn hynnin ka sngi ki nongialam ka HANM, Ri Bhoi distrik, lyngba u Bah Pateng Marsing, President, ki la leit ban jurip ia katei ka shnong bad kiba la pynrem jur halor katei ka jingthmu wan leh trai khlieh ki Nepali ha ka kam synshar khadar ha ka jylla Meghalaya.
Haba iadei bad katei ka jingai Sanad Rangbah shnong sha u Nepali, na ka liang ka seng ka pynpaw ia ka jingsngewkhia kaba jur bad ka jinglyngngoh kaba khraw, namar kat u Syiem uba tip ia ka riti ka dustur pyniaid shnong, hynrei u la leit ban ai Sanad pynban sha u Nepali, kumta ka seng ka dawa ia u Syiem ka Raid Marwet, ba u dei ban pynbeit noh mardor halor katei ka kam, khnang ban lait na kino kino ki huri hura hadien habud.
Shillong: U General Secretary jong ka Khasi Student Union u samla Donald Thabah ha ka sngi palei, u la iathuh ba ha u snem thymmai ka seng kan sa pynlong da ka jingiakhih kaba tyngeh ban pyrshah ia ka CAA bad ban dawa ban pyntrei kam noh ia ka ILP ha ka jylla.
Haba ia kren bad ki lad pathai khubor na ka liang u samla Thabah u la iathuh ba ka jing shisha ka jingiakhih ka la dei ban long kaba heh ha une u snem 2020, hynrei la pynkynriah noh ia ki ba bun ki jingiakhih na ka daw ka khlam Covid -19.
U la ong ruh ba ka jingiakhih ka la sahteng noh na ka daw ka khlam, hynrei mynta ha ba ka jinglong jingman ka la kham biang ka seng kan sa pynkhlain noh ia ki jingia khih ha u snem thymmai 2021.
U samla Donald u la iathuh ba naduh ba la sdang ban wanrah ia ka CAA da ka sorkar pdeng ha kato ka por ka dang dei tang ka CAB, ha kaba dei ka seng KSU ka ba la thoh da ka shithi sha ka sorkar pdeng halor kane bad ngi la sdang ka jingiakhih ban pyrshah CAA naduh  u snem 2019.
U la ong ruh ba ka seng ka la leit kylleng kylleng ban pynlong ia ka jingiakhih ka ba jai jai, hynrei ha kato ka por ka la wan rah ka jingshah pyniap jong u bah Lurshai Hynniewta bad kane ka jingshah pyniap dusmon jong u dkhot jong jong ka seng ha Ichamati ha kaba ka la pynbitar ia u ba bun balang.
U la ong ba ka lah ban don ka jingiakhih ha ki taiew ban kut une u snem bad ia kane kan don ka jingiamir jingmut lang bad ki seng baroh bad ha u snem thymmai kin sdang biang da ka jingiakhih kaba tyngeh halor ka CAA bad ban dawa ILP ha ka jylla.
Shillong: Ki saw seng kiba kynthup ia ka KSU,HNYF, FKJGP bad ka RBYF mynta ka sngi palei ki la pynbna ba lada ka sorkar jylla kan dang buh teng ban pyntrei kam noh ia  ka khyrdop iarung sha ka jylla; kine ki saw seng kin hiar hi sha  Umling Ri Bhoi District ban pyntrei kam hi noh ia kane ka khyrdop.
Haba ia kren bad ki lad pathai khubor na ka liang u samla Donald Thabah General Secretary u la ong ba na ka liang ki saw seng ki la shim ia ka rai ba la da ka sorkar jylla kan dang buh teng ban plie  ia ka khyrdop iarung sha ka jylla ha ka 21 tarik u Nohprah 2020;  kine ki saw seng kin hiar ban pyntrei kam noh hi ia kane ka khyrdop ban rung sha ka jylla.
U la ong ruh ba ka sorkar ka la shu buh teng shi buh teng ban plie ia kane ka khyrdop ban rung  sha ka jylla ka ba don ha Umpling Ri Bhoi District bad kane ka long  kum ba ki la shu ia leh kai bad ka  jingsngew jong ki jait bynriew.
Shillong: Ban pynpaw ia ka jingpyrshah ia ka Citizentship Amendment Act bad ban dawa ia ka jingpyntrei kam noh ia ka Innerline Permit ha ka jylla mynta ka sngi palei,ki saw seng ki ba kynthup ia ka KSU,FKJGP, ka HNYF bad ka RBYF ki la pynpaw ia ka jingpyrshah da ka ba ki la thang ia u tyngshop CAA ha Motphran.
Ha kane ka seng ki la mih na ophis trei kam jong ka KSU na Jaiaw bad iaid rally haduh da poi ha Motphran ha ka ba ki la pynlong ia ka jingialang ha Motphran ban pynpaw ia ka jingpyrshah ia ka CAA  bad ban pynbor ia ka Sorkar pdeng ban ai noh ka jingmynjur ban pyntrei kam noh ia ka ILP ha ka jylla Meghalaya.
Haba ai jingkren ha ka ne ka sngi na ka liang jong u President ka KSU u Samla Lambokstarwell Marngar u la ong ba kane ka dei kamat ka ba ki la dawa la phewphew snem, hynrei kaba sngewsih ka long ba kane ka jingdawa ka sorkar jylla kam shem la lah ban pynurlong.
U la ong ba la shisnem la jan dap ka jingpdiang jong ka sorkar jylla ha ingdorbar thawain ia ka Resolution jong ka ILP hynrei haduh mynta ka sorkar pdeng ka dang sngap mynthi, ha ka ba ki la leit sha Delhi haduh mynta ym pat lah ban pule ia ak ta ka Resolution ka ba tang ar sla bad ka ne ka dei ka jingniewpoh ia ki jait bynriew jong ka jylla baroh kawei.
U la ong ba nangne sha khmat ki seng kin sa bteng ia ka jingia khih lada ka dei da ka no kano ka lynti ruh ban ioh ia ka jingpyntrei kam ia ka innerline Permit ha ka jylla Meghalaya bad la da ka dang pynslem ban pyntrei kam ia ka ILP ym tang ki seng bhalang hynrei ki jaitbynriew ki dei ban pyntrei kam da ka ILP jong la de.
U la kyntu ia baroh ki sengbhalang ha ri u Hynniewtrep baroh ba kin iaid bteng ia ki jingiakhih kiba tyngeh ban ia khun haduh da ioh ia ka jingmynjur ban pyntrei kam noh ia ka ILP ha ka jylla Meghalaya.
Shillong: Ka Khasi Student Union Laskein Circle myn haka sngi Nyngkong ba la lah ka la leit ia kynduh ia u Addl DC West Jaintia Hills ban ujor pyrshah halor ka jingwan tuklar ki pulit ka Assam ban pynsangeh iaka jingtei ia ka skul RMSA kaba don ha Psiar.
Haka dorkhar ka Seng ka la ong ba ka Seng ka nud ban pyntikna ba ka Psiar ka dei ka jaka kaba dang hap pura hapoh u pud u sam ka Jylla Meghalaya hynrei naka daw ka jingailad bad ka jingshahjem ka jong ngi bad ki bor pyniaid District kumta ka Assam ka la shlur bad iohlad ban wan tuklar shapoh u pud u sam jong ngi.
Lah ban pynkynmaw ba ka Sorkar India lyngba ka Ministry of Human Resource Development, Government of India ka la sdang ban pyntrei iaka skul iakaba latip kum ka Rashtriya Madhyamik Shiksha Abhiyan (RMSA) naka bynta ban pynbha iaka skul haki kyrdan Secondary haka shnong Psiar West Jaintia, hynrei sngewsih ban ong ba ha kine ki sngi ba la dep ki pulit ka Mukoilum Assam kila wan ban pynsangeh jubor iaka jingtrei iakatei ka skul.
Halor kane ka jingpynsangeh ki Pulit Assam iaka jingtei iakatei ka skul, naka liang ka Seng ka kyrpad jur ia ki bor Sorkar ba kin sngewbha ban tuklar halor katei ka kam mar mar khnang ba kan nymktah iaka jingthmu ban pyntrei iakatei ka Iingskul.
Naka liang u Addl DC ula kular ban shimkhia iakane ka kam bad u la ong ruh ba un sa shong pyrkhat halor kane bad kiwei ki khlieh jong ka district.
Kane ka long katkum ka kyrwoh ba la pyllait da u President ka KSU Laskein Circle u samla Balawan Suchiang bad u samla Javeline Shadap Manner Organising Secy KSU Laskein Circle.
Sha ki wei ki jylla, ki sorkar ba pher ba pher ki la bun kam ban thaw bad ban wad bun ki lad ki lynti ban pynkhie im biang ia ka kamai ka jih jong ki nong bylla kaba la ktah jur ha kine ki sngi ba la dep naka daw jong u Covid-19.
Hynrei phewse ka jylla Meghalaya ka la bunkam kylla ban thaw ki lad ki lynti ban kjit bad ban pyntyrkhong ia la ka pla ki nongshong shnong naduh ka khaii ka pateng, ka iaid ka ieng bad haduh ka koit ka khiah ruh kumjuh.
Kaba ithamula bha ka long wat ia ki samla wad kam wad jam ruh kaba ha ka jingmut ki dei ki nongwad kam bad ki nongaikam ki dei ban siew lada ki ai kam.
Ñiuma, ha ka jylla Meghalaya pat, lada wad kam, ka mut ba ki nongwadkam ki hap siew ia ki nongaikam shuwa ban pdiang ia ki nongwadkam.
Kane ka pynpyrkhat ia u duk u suk, hato la u kot bor ne em ban siew ia ka dor ba la buh khamtam eh ia ki nongbylla ba trei mynsngi bad bam mynmiet.
Kane ka long halor ka khubor laitkam jong ka MPSC, kaba ha nga marwei ngam lah pei phang ban sngewthuh ba haduh katno ka jylla Meghalaya jong ngi ka riewspah eh tad haduh ba ki nong wad kam kin hap siew da ki spah ki spah tang na bynta ka wei ka bai aplikeshon phom.
Bad lada ki nongthep kam kit hep bun tylli ki kam, khem pep kan ktah ia ka pla bai bam ki duk ki suk bad ka pynbor ia ki ban wad wat da ka ram.
Ka jingrem ka bai phom ka long ruh kum ki dieng pynkiang ba khanglad ia ka jingthmu jong ki.
Hooid, lehse lyngba ka jingsiew bai aplikeshon phom jong ki nongwad kam kan pynlong ia ki ban kham kheiñkor bad niewkor ia kaei kaba ki la pynlut bad kan pynlong ia ki ban trei shitom bad ia khun tyngeh ban pynurlong ia la ka jingthmu.
Hynrei lada puson sani, ka jingbuh dor rem ia ki bai aplikeshon ha kum kane ka por hiran kam ka long pynban kum ka jingtuh ba jar jar na ki nongshong shnong khamtam ka jylla ba jyllei da ka jingkyrduk kam.
Bad ruh ka pynioh phang ia ngi ban kren bad ban tharai sniew ia ki kam sha lyndet jong kane.
Kum ka nuksa, lada ngi shim ia ka jingkhein rit ba ki samla ba kyrduk bad kiba wad kam, ki la kot da ki lak phew ngut tang na bynta i wei ne ar tylli ki kam bad lada shi spah tyngka marwei na bynta ka wei ka kam, ka ioh lum bai phom ka ophis ka kot sha ki klur.
Kane ka puson ha ka tyndong shkor jong ngi, ba sha pla jongno kan poi katei ka pisa? Hato ka pla jong ka MPSC ka long ka ba pei khamtam lada peit ia ka rukom pyllut ka MPSC ha ki eksam kam ba pher ba pher, ngam shym la iohi ba kan don jingpher eiei kum ha kaba buh ia ki CCTV camera la ha interview ne ha ka por ba thoh eksam, ne kin kino kiba kham iahap katkum ka jingioh.
Wat la katta ruh, kaba nyngkong hi kum ki nongwadkam ki kwah ban kylli shibun bah ki jingkylli kum, balei ka jylla ka la shim rem ia ka bai aplikeshon phom? Hato ka jylla Meghalaya ka dei ka jylla ki heh sai pan? Ne hato ka dei ka jingthmu ba rieh ki katno katne khnang ban khanglad ia ki duk ki lanot ban thep kam? Kumba ngi tip ba ka jylla Meghalaya ka dei ka Schedule area kaba mut ba bun ki Scheduled Tribe, bad kaba mut ruh ba ka ioh ka kot jong ki ST ka dang duna bha bad kumno ka sorkar ka pynkylla riewspah jubor ia ngi baroh.
Shuh shuh lada shim ia ka jingianujor haba ki public sector jong ka sorkar kmie, naka bynta ki ST bad ban pynshlur ia ki ban thep kam ka sorkar kmie kam ju shim pisa wat shi tyngka ruh na ki, phewse ha jylla Meghalaya ka long da khongpong.
Shuh shuh kum ban lushia ia ka ophis MPSC ba ka rukom treikam jong ka, ka pynduh mynsiem ia shibun ki samla wad kam.
Hooid, ngim dei than ban khmih lynti na kata ka kam sorkar bad ngi dei ban nang ban ieng ha la ki jong ki kjat, hynrei ka jingduna ki lad, ym banse ngi hap ban phai sha kum kine ki ophis sorkar kiba ka kam jong ki ka long ban khmih bniah ia ka jingduna bad ban pyndap ia ki jaka ba suda.
Bad ka jingbymlah jong kane ka ophis ban khot aplikeshon, ka ktah ia ka lawei ki samla jong ka jylla.
Ka jingdkhoh bad jingslem ha ka rukom pyniaid pynlong eksam, ka pynduh jingshaniah bad shah tharai sniew ha ka rukom thung kam.
Ha teng ha teng, ka jingslem ban pyndap ia ki kam ba thylli ka pyndkhoh ruh ia ka rukom trei kam.
Ka jingslem ban pynlong eksam kam ruh ka ktah ia ka lawei ba phyrnai ki khun samla wadkam bad bunsien kat ban pynlong eksam, ki samla ki la klet la kit hep ne em bad ka pyntharai ia ka rukom treikam kane ka ophis.
Shuh shuh jingbym lah ban khot aplikeshon ba man u snem, ka pynkhang lad ia shibun ngut kiba la noh ka rta na ba ym iahap shuh bad ka kyrdan rta.
Kane ka dei kawei kaba pynduh mynsiem ia shibun ki samla.
Ka jingkjit na la ki nongshong shnong kan ym wanrah ia ka bit ka biang hapoh ka jylla.
Ban wanrah ia ka jingkylla, ia ka sur jong ki paidbah dei ban sngap.
Khublei ShibunMukhla NongrimThadlaskein, WJH.
Nongpoh:Ha ka sngi Ba-ar, ki bor pulit na Assam, ki la leit ban khang ia ka da ka bor ia kawei ka Jingtei Building kaba la tei na ka skim ICDS bad MGNREGA, ha ka jingpynmang kaba la kot sha ka T.
7 lak, kaba la pynmang da ka sorkar Meghalaya ha ka Shnong Madan Umwang, ka shnong kaba hap ha Block-2 Ri Bhoi District.
Na ka jingiathuh da ki nongialam shnong jong katei ka thain, kiba kynthup ia u Bah Spilling Marboh, Rangbah shnong ka Madan Umwang bad u Bah B.
Mukhim, ki la pynpaw ba ki paidbah ki sngewkhia eh halor katei ka jingwan khang ki Pulit ka Assam ia katei ka Building, kiba la byrngem ba lada ki bteng ban tei ia katei ka Building, ki Pulit ka Assam kim banse ban pynpra da ka Bor lyngba ki Kor Puh Shilum.
Kitei ki nongialam shnong katei ka thain, ki la pynpaw ruh ba manla ka por ki ju mad ia kiba kum kitei ki jingshah pynthut, namar man ba ki shnong jong katei ka thain ki ioh ia ki skim pynroi na Meghalaya, ki ju shah pynthut beit bad kane kam dei tang mynta, hynrei naduh mynshwa khlem sangeh haduh mynta bad kam long kaba shngain ia ki nongialam shnong ba ki tei jubor sien ba ki la shah byrngem ha ki Pulit ka Assam.
Haba iadei bad katei ka jingjia, kitei ki riew rangbah, ki la ong ba ki la dep ban pyntip sha u Superintendent of Police ka Ri Bhoi bad ruh ia u BDO ka Umsning, uba dei ruh u Border Magistrate, ba kin tuklar lem halor katei ka bynta.
Na ka liang u Bah Spilling Marbah, u la kyrpad ia ki bor District bad bor sorkar ka Meghalaya ba kin shimkhia ban tuklar halor katei ka jingwan pynibor da ki Pulit ka Assam, kiba la wan ban pynsangeh ha ka por ba katei ka shnong ka la ioh ia ki skim sorkar na Meghalaya.
Nongpoh:U Bah Mayrald Born Syiem, MLA Nongpoh, myn hynnin ka sngi u la leit ban iashimbynta ha ka 2nd Ri Kunai la Tynrai 2020, ka Tam asa kaba la pynlong da ka Nongtluh Eri Farmer Association (NEFA) ha Umden Parish Hall kaba don ha shnong Umden,Ri Bhoi.
Katei ka Tamasa kaba la pynlong da ka NEFA, ka dei halor ka nongrim kaba ki kwah ban pynpaw paidbah ia ka Riti dustur kaba la don da ki shnong kiba don hapoh jong katei ka Raid Nongtluh bad khamtam eh haba iadei bad ka jingthmu jong ki ban kyntiew ia ka kam Thain Jain Ryndia.
Nalor u MLA, kiba la donlang ha katei ka sngi, ki long naduh ki nongialam ka NEFA, kiba kynthup ia ka Kong Theresia Syiem, President nangta ka Kong B.
Malai Adviser, ka Kong Mirajune Secretary, ki ophisar naka tnad Sericulture bad Handloom bad kiwei kiwei ryngkat ki longkmie ka thain Umden.
Haba iadei bad katei ka sngi, u Bah Mayral Born Syiem, u la ai ka jingiaroh kaba khraw eh ia ki nongialam ka NEFA, kiba la lah ban pynlong ia katei ka Prokram wat hapdeng ka khlam Covid-19, namar ka jingthmu jong kitei ki Longkmie ban iai bteng ha ka ban pynlong ia katei ka prokram, ka long ban pynneh pynsah ia ki riti dustur bad ki tynrai ba la buh naduh u mynbarim bad ki longshuwa manshuwa.
U Bah Mayrald Born, u la pynpaw ruh ba katei ka thain Nongtluh, ka dei kaba pawnam bha halor ka jingmih ki Jain Ryndia, kaba la thain da ki Longkmie kiba sah ha ki shnong kiba don ha katei ka thain, namar ym tang ba ki pynmih ia ki Jain Ryndia, hynrei ka dei ruh ka thain kaba khlain bha halor ka jingpynmih ia u Niangryndia.
Namarkata, utei u MLA ka Nongpoh, u la kyntu ia ki Longkmie kiba dei ki Nongthain Jain Ryndia, ba ki dei ban ri kyndong ia kaei kaba la batai da ki Longshwa manshwa bad kim dei ban batai lut sha ki briew bad khamtam eh sha ki briew ba nabar ka jylla, haba iadei bad ka rukom thain Jain lane ban khleh rong, namar lada kin batai lut sha kiwei ne ki briew nabar, ki lah ban shah knieh noh ia ka nam ka burom.
Kum u nongmihkhmat u Bah Mayral Born Syiem u kwah ruh ba ka sorkar kan ithuh kyrpang noh ia ka thain Nongtluh, kum ka thain kaba pynmih ia ki Jain Ryndia bad u Ksai ryndia.
Shillong:Ki nongtrei jong ka MeECL myn hynnin ka sngi balang, ki la weng noh ia ki jingiakhih baroh kiba ki la dep pynbna ha kine ki sngi ba ladep, hadien ba u Chief Managing Director jong ka MeECL u Arun Kumar Khem bhavi, u la khot ia ki nongialam jong ki nongtrei ban ia kren ha kaba ia dei bad ki jingdawa jong ki.
Hadien ka jing iakren bad u CMD na ka liang jong u President ka seng ki nongtrei ka MeECL u bah P K Chulet, u la pynbna ba ki la weng noh ia ki jingiakhih jong ki, hadien ba u CMD u la ai ka jingkular ia ki ban siew noh ia ka tulop jong ki nongtrei.
U la pynbna ba ia ka tulop jong u bnai Risaw 2020, yn pynlait mynta ka sngi, katba ia ka tulop jong u bnai Naiwieng yn pynlait ha kane ka taiew ban wan bad kan don ruh ka jingai lada don kiba kwah ban shim shuwa ia ka pisa ha kane ka por Khrsitmas.
Ha kane ka jingiakren na ka liang jong u CMD, u la ai ka jingkular ba ia ka tulop jong ki bnai ki ban dang wan un siew noh ha ka taiew kaba nyngkong man la u bnai.
U la iathuh ba ha kane ka jingiakren la ia mir jingmut ym tang na ka bynta ki nongtrei ka MeECL, hynrei wat ia ka bha ka miat jong ka MeECL baroh kawei.
Ha kane ka jingiakren na ka liang jong u CMD u la ai bor sha ki ophisar ban leh ia kaba don kam wat ban ujor ejahar lada ka Cheque ba siew bill light ki kompeni ka phai biang.
Ki la iakren ruh ia ka jingmyntoi jong ki nongtrei kaba la tip kum ka “Terminal Benefit" kaba ka sorkar kam shym la siew naduh ba la pynkylla Corporation ia ka MeSEB ha u snem 2010, bun ki jylla ki la siew ia kane hynrei ka jylla Meghalaya kam shym la siew ia ki nongtrei.
Haba ia dei bad kane na ka liang jong u CMD u la ong ba yn ia kren bad ka sorkar jylla ban peit ba ki nongtrei ki dei ban ioh ia kane ka jingmyntoi kaba ki dei ban ioh, hynrei ka shong ha ka sorkar jylla ban shim ia ka rai.
Haba iadei bad kane ka Terminal Benefit na ka liang jong u Vice President u bah Arju Dkhar, u la dawa ba ka sorkar ka dei ban shong noh ia ka cabinet ban shim ia ka rai ban shimram ban siew ia ki nongtrei.
U bah B K Nongkhlaw Secretary u la ong ba ha kaba ia dei bad ki Smart Meter na ka liang jong u CMD u la iathuh ba kin sa shim ia ka rai ban weng noh ia kane ka jingthmu ban pyndonkam ia ki smart meter.
Shillong:U myntri ka tnad ka koit ka khia u bah Alexander Laloo Hek, ha ka sngi balang u la pynpaw ba kan long kaba bha shibun ba lada u bah Sanbor Shullai un bat kum u State President ka party Bharatiya Jana ta Party.
Haba ia kren bad ki lad pathai khubor u bah Hek u la ong ba lada u bah Sanbor un bat ia ka kam State President ka party BJP, kan bha shibun, namar ba u dei u MLA u ba la jop bun sien bad u long u ba la ih ha ka kam MLA jong u bad kane kan pyn khlain ia ka Party.
U la ong ruh ba ka jingkylliang President kan shong ha ka rai jong ki nongialam na Delhi, hynrei ka party hapoh ka jingialam u bah Ernest Mawrie ruh ka long ka ba khlain.
U la ong ba ka party BJP ka long ka ba khlain bad kaba iatylli ban ia trei lang bad u don ka jingkyrmen kaba skhem ba ha u snem 2023 ka party BJP kan wan ha ka bor.
Thut khah khah ka network jio sohiong bad ka la long ka jingktah kaba khraw ia ki paid nongshong shnong baroh kawei khamtam ki kam kyrkieh kum ki jingjia accident bad kiwei ki wei kumta kajing kyrpad ki nong shong shnong iaki ba dei peit iaka network jio sngewbha ban pynbiang khamtam ka ktah ruh ia ka jingsiew haka dor ka barem ki data, hynrei bun tang ka jing duh network.
Shillong: U myntri ka tnad ka koit ka khiah u bah Alexander L Hek, u iathuh ba na ki 150 ngut ki High Risk Contact jong u myntri rangbah ka jylla u conrad K Sangma,ki 148 ki long covid negative bad 2 ngut ki long Covid positive.
U bah Hek u la iathuh ba kine ki ba dei ki High risk contact jong u myntri rangbah kiba long Covid positive ki dei u MP ka jylla u Dr WR Kharlukhi bad u wei u pulit security jong u Myntri rangbah.
U bah Hek u la ong ba ka jingwad ia ki briew ki ba iakynduh ia u Dr Kharlukhi ka dang iaid shakhmat.
Haduh mynta ki minister ki ba la shah ktah ha ka khlam Covid -19 ki long u Myntri rangbah u Conrad K Sangma, u James K Sangma, u Sngiawbha Dhar,u Alexander L Hek bad ka Miami Shira.
Shillong: U Myntri ka tnad ka koit ka khiah u bah Alexander Laloo Hek, ha ka sngi balang u la ong ba ka Bharatiya Janata Party ka la long ka ba pynkhreh ban pynkhlain ia ka party na ka bynta ban ia khun ia ka election 2023.
Haba ia kren bad ki lad pathai khubor, na ka liang u bah Alexander L Hek u la ong ba ha u snem 2023 ka BJP kan sa wan ha ka bor ban synshar ia ka jylla Meghalaya.
U bah Hek u la iathuh ruh ba bun na ki MLA, ki MDC, ki MLA barim bad ki MDC kiba rim ki la wan ban ia kren ba ki kwah ban iakhun ia election na ka party BJP.
U bah Hek u la iathuh ruh ba na ka party Congress ruh ki don ki MLA kiba la dep ban iakren ba kin ia khun election noh na ka party BJP.
U bah Hek u la ong ba ka jingkhang jong ka party BJP ka long kaba plie ban pdiang sngewbha ia kine ki MLA ki MDC ki ba kwah ban iakhun election na ka Party BJP.
U la pynpaw ruh ba lada ka party BJP kan wan ha ka bor ha ka snem 2023, u bah Hek yn lah ban bat ia kam kum u Myntri rangbah ka jylla.
U bah Hek u la pynpaw ruh ba lada um long ma u ruh, kum u Myntri rangbah hynrei un kyrshan ia u briew u ban long kum u Myntri rangbah u ban ialam ia ka sorkar jong ka BJP ha u snem 2023.
Shillong: U Bah Toniak Marbaniang 72, uba shong ba sah ha Laitumkhrah Shillong, EK Hills, ula khlad noh ha ka 15tarik Nohprah 020.
Utei u rangbah, u ioh ia ki jingpang Refractory Shock withCovid 19 Pneumonia with Interstitial Lung Disease with Type 2 Diabetes Mellitus with Hypertension with Hypothyroidism.
Nangta ka Sufola Das 47 snem, kaba na Tikrikilla, West Garo Hills.
La leit kit ia ka met kaba la iap lypa, ha ka 14tarik Nohprah sha Tura Civil Hospital.
Ka daw ka jingpang jongka, ka long History of Type 2 Diabetes Mellitus with Hypertension with Covid 19.
Shillong: Kiba ioh pang corona thymmai mynta ka sngi, ki long 65 ngut bad ka East Khasi Hills, ka don 57 ngut.
Na kitei ki kynthup ia 5 ngut ki shipai, 6 ngut ki nongtrei ka koit ka khiah, 8 ngut ki high risk contact,  iwei na IGP, iwei iba dei ILI, iwei na Jaiaw, iwei na Jail Road, 3 na Laban, 2 ngut Laitumkhrah, 2 na Madanrtying, 4 ngut Mawlai Nonglum, 2 na  Mawlai Nongmali, iwei na  Mawlai Phudmawri, iwei na Mawpat, 3 na Nongmynsong, iwei na Nongrim hills, 6 ngut na Nongthymmai, nangta 5 ngtu kiba wan phai bad iwei na Rynjah.
Ka West Jaintia Hills, ka don 6 ngut bad ki kynthup ia 4 ngut na Dulong bad 2 ngut ki  high risk contact.
Ka West Garo Hills, ka don iwei iba don ILI bad ka South West Garo Hills, ka don iwei iba wan phai na shabar.
Shillong: Kiba ioh corona mynta ka sngi, ki long 65 ngut bad na East Khasi hills, ki don 57 ngut, ha kaba 53 ngut ki dei ki riew paidbah.
Ka West Jaintia Hills, ka don 6 ngut kiba ioh pang thymmai, nangta ka West Garo Hills bad ka South West Garo Hills mar iwei.
Kiba jem na ka jingpang, ki long 66 ngut mynta ka sngi.
Kiba iap ki long ar ngut, iwei na East Khasi Hills bad iwei na West Garo Hills.
Kiba dang don ha ka jingpang, ki long 687 ngut, ha kaba 429 ngut ki dei na East Khasi Hills, 5ngut na West Khasi Khasi Hills, 2 ngut na South West Khasi Hills, ka Ribhoi ka don 41 ngut kiba ioh pang thymmai, ka West Jaintia Hills 114 ngut, ka East Jaintia Hills 8ngut, ka West Garo Hills 48 ngut, South West Garo Hills 16, South Garo Hills 7 ngut, East Garo Hills 12,  North Garo Hills 5.
Baroh kiba la jem ki long 12252 bad kiba iap ki long 133ngut.
U Bah Edward Kurbah, ula khlad noh mynta ka sngi, ha ka iing sah jongu ha Marbisu,  hajan ka St.
Paul’s School).
Ula iehnoh shadien ia ka kurim jongu, ia ki khun bad ki ksiew ruh kumjuh.
Ula don 83 snem ka rta.
U dei U MLA, uba nyngkong eh, ha ka por ba thaw ia ka Jylla Meghalaya 1972-78.
Ula long U General Secretary jong ka Seng Kur, kaba don ia ki hynniew ki kur shnat bapher bad ula long ruh u Sirdar ka Marbisu, la bun bun snem.
Kaei ka jingthmu u Blei ban lumpat ia ki Israel hadien ba u la pynsakma ia ki? Kadon ka jingthmu kaba khraw jong u Blei halor ki Israel, bad naka bynta ka pyrthei hi baroh kawei lyngba ka Israel.
Ngi tip ba ia ka Israel la pynsakma kylleng ka pyrthei naduh u snem 70AD, kata hadien ba u Jisu u la kiew noh sha bneng kaba mut shwa ia u 70AD, u Jisu um don shuh ha kane ka pyrthei, kaba mut hadien 37 snem ba u Jisu u la kiew noh sha bneng, la pynjot thiaw ia ka Jerusalem bad ia ka Temple ha Jerusalem da ki shipai Roman hapoh ka jingialam u Titus.
Shaphang kine kiei kiei, kiba la dep jia u Jisu ula dep kren lypa ha kawei ka kynthei Nongsamaria, u ong-“ko ka briew to ngeit ha nga, baka por kan jia ba phin ym ia mane ia u kpa (Blei) halor une u lum lymne ha Jerusalem.
Ioanis 4:21.
Kane kamih na kadaw ka jingbymkohnguh ki Israel (Jiw) bad ka jingbymngeit jong ki ia u Jisu ba u long uta u Messaiah jong ki.
Ki Jiw ha Jerusalem ki artatien haduh katta shaphang u Jisu, ki ia ong- “une u long uta  uba ki iawad ban pyniap noh? ……….
Ia une te ngi ia ithuh nangno u long, hynrei ynda wan uta u Khrist, ymdon batip nangno u long.
Ioanis 7:25-27.
Ki nong Israel ki iohi ia u Jisu ki ithuh ruh bad ki ong ba ki tip nangno u long! Hynrei kim pdiang ia u.
U la wan sha la ki jong (ha Israel) hynrei kiba dei la ki jong kim pdiang ia u.
Ioanis 1:11.
Ki Israel ki la kyntait ia u Jisu.
Dei nakata kadaw u la leit sha samaria bad ia kynduh ia ki nong samaria.
Ha samaria u Jisu u la sah arsngi.
Dei ha samaria ba ki da tip tikna ba u Jisu udei uta u Messaiah u khun u Blei.
Ki Nongsamaria ki ong – “Naba ngi laiohi sngew ma ngi hi ia u, bad ngi tip BA U NE U LONG SHISHA U KHRIST U NONGPYNIM JONG KA PYRTHEI.
For we have heard him ourselves, and know that this is indeed THE CHRIST, THE SAVIOR OF THE WORLD.
Ioanis 4:42.
Ka jingkyntait ia u Jisu da ki Israel, kala pyllong ba u Jisu un kren ne iathuh ha ka Nongsamaria ba ki Israel kin nym ioh shuh ban mane ia u Blei – ha Jerusalem.
Kumta ka la jia shisha haba ynda ki shipai Roman ki la pynjot thiaw ia ka Temple ha Jerusalem.
Naduh kato ka por ki Israel kum ka jaid bynriew ki la sakma kylleng ki Ri ka pyrthei kumba 1878 snem eiei.
Laknieh ia ka Jerusalem daki Roman la synshar ia ka Israel da kiba bun ki syiem ki hima ka pyrthei laieh noh ingjah sashisien pat ia ka Ri Israel bad ia ka Jerusalem.
Hynrei u Blei uba dap da ka jingieit ula dep buh da ka por (timing) ban lum pat ia ki Israel hadien kita kipor ba u la pynsakma ia ki.
Ymtang baki la sakma hapoh kito ki 1878 snem hynrei ka jingtim ba shyrkhei ka la ngat ha ki khamtam ha ki snem 1945 haba la pyniap ia ki haduh 60 lak ngut da ki shipai u Adolf hitler.
Tang hadien 3 snem kata ha u 1948, khlem poi pyrkhat, ka UNO ka la pynbna ba ki Israel (Jiw) kiba don sha kylleng ka pyrthei kidei ban leit phai pat sha la ka Ri lajong bad ban seng pat ia ka Hima Israel.
Kumta naduh u 1948 AD haduh mynta, ka Israel ka la ioh iala ka jong ka Ri (Nation) kumba 72 snem mynta.
Naduh u 1948 AD, la pyndep ia ka jingiathuhlypa u Jeremaiah kaba ong – Bad nagn lum ia kiba sah (kiba lait naka jingshahpyniap ha u Adolf Hitler) naka kynhun jong nga NA KI RI BAROH SHA KIBA NGA LA BEH NOH IA KI, BAD NGAN WALLAM PAT IA KI.
SHA KI JINGKER JONG KI.
(Ha Israel).
Jeremaiah 23:3.
Naduh u 1948 AD la lum pat ia ki Israel ki ladon ha la ka Ri 72 snem mynta.
Ka jing lumpat u Blei ia ki Israel ka pyni ia kipor ba khadduh (end times).
Ki long kipor kiba u dieng dymbur u khie lung, ka lyiur ka la jan.
Mathaios 24:32-33.
Ka jinglumpat ia ki Jiw ne Israel ka long ka por ba u Blei u pynkhreh ia ki ban long kum ki atiar thma jong u ban pynkut ia ka jingsynshar  Jentil bad ban yn seng noh ia ka hima u Blei ha pyrthei.
(Thy kingdom come).
Shaphang kata la de pong ha u jeremaiah Nongiathuhlypa – pha long u sdie iapom bad ki atiar ialem thma jong nga, da pha ngan pynlwet ia ki kali ia pom bad uta u ba shong ha ka……… da pha ngan pynlwet ia ki nongsynshar bad ia ki deputies Jeremaiah 1:20-23.
Ymlah ban buhrieh ia kata ka jingshisha namar la ktien u Blei ka kren.
Kumta ka Israel hapoh kine ki 72 snem ka la kiew irat ha ki liang baroh.
Kala long ruh kawei na ki Ri khraw bor ka pyrthei (super power) wat la ka long tang ka Ri kaba rit.
Kumta ka jing lum pat  u Blei ia ki Israel ka pyni ba ngi im ha ki sngi kiba khadduh tam.
Bad ngin iohi ruh ia u Blei un pyndon kam ia ki Israel kum ki atiar thma jong u ha kine ki sngi bakhadduh.
Ka Israel ka la kiew shaphrang ha ki liang jingstad science bad technology ka juk mynta, ymdon balah ban mutdur ia ka jingstad jong ka.
Kane kamdei kaba jia ryngkhat hynrei ka don ha ka jingthmu u Blei baroh ha shwa ba u Jisu un pynieng ia ka Hima jong u hangne ha pyrthei ban ioh pyndep ia ka jingong ka ktien u Blei – “Wan ka hima jongme, Thy kingdom come" Mathaios   6:10.
Nongpoh:Ka Ri Bhoi Youth Federation, Lumumpih Unit, ka la leit ban ai jingiarap da ki Blanket, kum ka jingai sngewbha Christmas sha ki 24 tylli ki Longing baduk kiba don ha ka Shnong Lumumpih, Umsning.
Ia katei ka kam ban sam Blanket sha kitei ki Longiing Baduk, la ialam da u samla Henry Joe Marngar, President katei ka Unit, u Samla Banlum Ryntong kum u General Secretary, ha ryngkat ka jingdon kiwei pat ki heh nongialam ka RBYF, kiba kynthup ia u samla Balakmenlang Nongbri, u Bah P.
P Kylla bad u Bah Rocky Marwein, uba la long kum u kongsan ha katei ka sngi.
Haba iadei bad katei ka jinglah ki dkhot ka RBYF ban leit noh synniang da ki blanket sha kitei ki longiing baduk, u Bah Rocky Marwein, u la ai ka jingkhublei kaba kyrpang eh ia ka seng RBYF, kaba dei kawei na ka seng kaba ju shakri na ka bynta ki paidbah bad kum uwei na u rangbah kathain u la ai mynsiem ruh ia ki nongialam ka RBYF ba kin dang iaibteng ban leh ia kiba kum kitei ki kam babha, kaba long kum ka jingiarap na bynta ki Longiing baduk.
Shillong:Ki MLA jong ka seng Bharatiya Janata Party (BJP), kiba kynthup ia u bah Sanbor Shullai bad u Alexander L Hek da ka jingia sngewthuh jingmut lang ki la shim ia ka rai ba ha ka party BJP kan ym don ka jingkylliang ka shuki myntri haduh da kut ka samoi trei kam ka Sorkar MDA.
Haba ia kren bad ki lad pathai khubor na ka liang u MLA ka Shillong South u bah Sanbor Shullai, u la pyntip ba da ka jingsngewthuh jingmut lang la shim ia ka rai ba ha ka Party BJP kan ym don shuh ka jingia kylliang Myntri, haduh da kut ka samoi trei kam ka sorkar MDA.
U bah Sanbor u la ong ba ia kane ka rai la shim namar ba ka la sah sa tang 2 snem ban kut ka samoi trei kam jong ka sorkar MDA bad mynta ka la dei ka por ban iatrei shitom ban pynkhlain ia ka party BJP na ka bynta ka election ha u snem ban wan.
“Da ka jingia sngewthuh jingmut ngi la ia rai lang ban ai lad ia u bah Alexander Laloo Hek ba un long kum u myntri ka sorkar MDA haduh ka kut ka samoi treikam,"u la ong.
Ka Supreme Court mynta ka sngi, ka la ther tyngeh ia ka sorkar India, ba ka pynduh khaw reshon ia ki lai klur ngut ki briew, tang namar ba kim don aadhar Card.
Katei ka kashari, ha ka jingshong bishar mynta ka sngi, ka ong ba katei ka dei ka kam kaba khia shikatdei bad ka kwah ban ioh ia ka jubab kaba kyrkieh na ka sorkar India.
Ka bench jong U SA Bobde,  Chief Justice bad nangta U  justice AS Bopanna  bad U V Ramasubramanian, ka pynsngew mynta ka sngi, ba katei ka kam, ka dei kaba khia shibun eh.
U Colin Gonsalves, uba ia said ia ka mukotduma, na ka bynta ka  Koili Devi, u iathuh ba kane ka dei ka kam, kaba khia shi katdei, namar ba ka sorkar India, ka la pynduh ia ki lai klur tylli ki khaw reshon.
Katei ka dei ka mukotduma, kaba la ujor da ka Devi, namar ba ka khun kynthei jongka, ka Sontashi, kaba 11 snem ka rta, ka la shu iap ei ha Simdega district ha Jharkhand, na ka daw ka jing iap thngan bad katei ka la jia, ha ka 28tarik Nailur 2018 bad katei ka dei namar ba ki bor pyniaid distrik, kim shym la ai khaw reshon shuh, namar ba kam don aadhar.
Ka daw kaba kongsan balei uno-uno u jaid phan ynda bun snem u nang sniew nang sniew ka long lehse ba kane ka jingpang ka nang roi da kaba ki nongrep bunsien ki jied ia ki phan rit ban buh symbai.
Kane ka jingpang ruh ka kham jur ha ka jaka syaid, kumta ba ka long kaba bha bunsien ban thied symbai phan na ki jaka kiba kham khriat.
Dei na kata ka daw ba u phan na Bilat u lah ban kham bha ia u phan na ri Khasi-Jaintia hynrei ynda khyndiat snem u lah ban nang troin (deterioriate).
Nalor kitei ki jingpang don pat katto-katne ki khniang kiba bam ia u phan.
Kaba kham kongsan na kine ka long ka niang pulit kaba ki khot ha ka ktien saians “Cantharis sp".
Ka long na ki jaid khniang kiba, lada ki dem ha ka met u briew, ki pynpdung ia kata ka jaka (blister beetle).
Kine ki khniang ki bam ia ka sla phan habadei-badei haduh ban da dkhaw ka lyngkha.
Ia kiba kum kine ki khniang sha ki ri Sepngi ki ju pyniap da kaba synreit ia u jingthung da ki dawai kiba longbih kum ki “arsenical spray".
Lehse lah ruh ban kham pynduna ia kine ki khniang da kaba ber da u phngit (dust) uba ki shna na u pyrethrum, u jingthung uba ki dang pyrshang ban thung mynta ha ri Khasi-Jaintia.
U phan u shim por kumba saw bnai ban met.
Ha ri Khasi-Jaintia u phan uba ki thung ha u bnai February-March ki ju khlaw ha u bnai July-August.
Uto uba ki thung pat ha u August-September ki khlaw ha u bnai October-November bad ki khlaw pat ha u bnai January-February.
Kaba bha eh ka long ban khlaw ia u phan ynda u la kut la ka aiom; namar lada khlaw kyrkieh, u phan u lah ban pyut kloi ynda buh ia u, bad ym lah ban shalan jngai ia u.
Ka daw jong kane ka jingpyut kloi ka long namar ba ka snep phan kam pat eh bha.
Ynda u jyntang bad ki sla baroh ki la tlor bad iap, kata ka por ban khlaw ka la poi.
Ynda la khlaw ia u phan ia kito kiba pyut lane kiba la mong kumno-kumno dei ban pyniakhlad noh na u phan paitbah, lymda kumta kito ki phan kiba iakynduh bad kine kiba pyut ki lah ban iapyut lang.
Ka bha ban pyniakhlad ia ki phan katkum ka jingheh jong ki.
Lada shu ia buh lang, kan pynhiar dor ia u phan baroh; hynrei lada buh jied ia ki, kata ka dor kan kham bha shibun.
Khamtam lada ki nongrep ki lah ban ialang kumba ki ju leh sha kiwei-kiwei ki ri ban pynlong ka jingialang die phan (Potato Growers Association).
Kane ka jingjied ia u phan (grading) kan long kaba jem bad kaba myntoi shibun.
Don katto-katne ki sorkar kiba ju iarap ia u nongrep ban jied (grade) ha kane ka rukom.
Kumta ba u nongrep u ioh jingmyntoi shibun.
Ynda la rat ia u phan, ka donkam bunsien ban buh ia u slem ha iing, khnang ban tyngkai symbai lane khnang ban ym die duh ia u ha ka por ba dang tad u phan.
Ha ki ri kiba khriat, u phan u ju neh kham slem khlem da pyut; hynrei ha ki jaka syaid, ka jingpyut phan ka long kaba jur katta katta ba ka long ka bym lah ban buh ia u phan khlem jur ka jingduh.
Kawei na ki dawjong kane ka jingpyut phan ka long kito ki ‘bacteria’ kiba nga la thoh ha ki sla (page) ba mynshuwa.
Ka lah ruh ban long na ka bynta kawei ka niangthapbalong kaba kha khun ha u phan, bad kine ki khun (larva) ynda ki mih na ki pylleng ki long kum ki niangnuih (caterpillar) bad ki khlong thliew (tunnel) hapoh u phan.
Khnang ban iada na kane ka jingpyut phan namarkata, ki nongrep ha kylleng ka pyrthei ki iawad buit kumno ban buh ia u phan ha iing lane ha kudam (godown) khlem da pynsniew ia u.
Kawei ka rukom kaba ki lah ban leh ha ri Khasi-Jaintia ka long ban buh ia u phan ha ka iing kaba don bun ki rynsan bad ban tap ia kine ki phan da u shyiap uba rkhiang.
Une u shyiap ha ki rynsan um dei ban jylliew palat ia ka 10 inshi ne.
Nangta pat man la ka ar taiew dei ban jied bad ban pynkynriah noh ia kito ki phan kiba pyut.
Kane ka iing kaba buh phan ruh ka dei ban long kaba rkhiang bha bad kaba don ki jingkhangiit, namar lada buh ia u phan ha ka jingdum kham slem, u lah ban speh (sprout).
Kane kan iada shibun na katei ka niangthapbalong kaba ki khot ha ka kyrteng saians “Phthorimoea operculela"; ka iada ruh katto katne na kito ki jingpang “bacteria".
Hynrei kaba bha eh ban iada ia u phan na kane ka jingpang kaba dei na ki “bacteria" ka long ban buh ia ki ha ka kamra kaba khriat namar kine ki bacteria kim lah ban roi stet ha ka jingkhriat, bad kumta u phan u lah ban neh slem.
Nga ngeit ba kaba bha eh ban buh phan ha ka ri Khasi-Jaintia ka long ka rukom kaba ka sorkar ha a jylla Central Provinces ka ai jingmut (suggest) ia ki nongrep ha kato ka jylla.
Kata ka long ban buh ia u phan ha ka thliew kaba la tih jylliew kumba arphut shiteng ne lai phut, bad kaba iar ruh kumba lai phut.
Ka jingjrong jong ka thliew kan long katkum ka jingbun jong u phan.
Nangta pat siang da ki sla kiba rkhiang ha trai jong ka thliew bad siang ruh sha ki rud ki rud jong ka thliew kumta ba u phan un ym iakynduh bad ka khyndew.
Ia u phan uba rkhiang bha bad uba tiem ki buh ha kane ka thliew.
Nangta ia ka thliew ki sa set da kaba buh ki dieng met jong ki jingthung kiba sriem ia ki diengmet riewhadem (dried maize stalks) lane da u phlang.
Khnang ba u phan ha kine ki thliew un ioh ban “pynhiar mynsiem" kata ba un ym iap op.
Ha ka jylla Central Provinces ki ju buh da ki skong kiba ki la pynpei thliew lyngba bad pynieng ia ki ha kine ki thliew kum ki atoskhana.
Kine ki skong ki dei ruh ban don thliew na sharud kumta ba ka lyer kaba don ha kane ka thliew ka lah ban mih bad ka l’er kaba na shabar kan ioh rung shapoh.
Lada katei ka niang thapbalong kaba nga la batai haneng kaba ki khot ha ka ktien saians “Phohtrimoea operculela" ka kynrei, ka donkam ban tap ia kine ki thliew kiba paw shabar da ki jar nar khnang ba kane ka khniang kan ym ioh ban rung bad ban leit kha pylleng.
Lada kane ka thliew ka sngem eh, ki phan ki lah ban speh.
Donkam namarkata ban iai jngoh ia kine ki phan ioh ki speh lane ioh ki pyut na kano kano ka daw.
Ha ki jaka kiba bun bha u slap, kum ha ri Khasi-Jaintia, kaba bha ka long ban shna ka kynja iing-dara ban da ia kane ka thliew na u slap.
Shillong:U nongaiktien jong ka Congress party, u Zenith Sangma, ha ka sngi ba ar,u la kynnoh ba u Sanjay A Sangma u ba dei u kynum jong u Myntri Rangbah ka Jylla u Conrad K Sangma, u dei uba donkti ha ka jingpyniaid beaiñ ia ka jinglum khajna ha NH-62.
U Zenith Sangma u la kynnoh ba ia u kynum jong u Conrad K Sangma la ai jingbit ban lum ia ka khajna beain ha NH 62 na ki truck kit dewiong da ka Garo Hills Autonomous District Council (GHADC).
U la buh ia ka jingkylli ba ha kano ka kyndon ain ba ka GHADC ka ai ia kane ka jingbit ia u ne u kynum jong u myntri rangbah ba un lum khajna beain ha NH 62.
U Zenith Sangma u la iathuh ruh ba ha kane ka jaka la buh ia ka signboard jong ka GHADC,kane ka pynpaw shai ba lyngba kane ka khyrdop lum khajna beain ki ioh ia ka bhah na ka sorkar jylla bad kane ka long ka ba beain.
U la ong ruh ba naduh ka sngi ba nyngkong, T.
500 tyngka ki lum na kawei ka trok kit dewiong, hynrei mynta ki la pynkiew noh sha ka T.
1000 kawei ka trok.
“Kum, ki nongshong shnong ki ba don ka jingkitkhlieh, na North Garo Hills, ki la ai ia ka jingujor sha u Deputy Commissioner ha kaba na ka liang u DC u la aiti sha ka ophis jong u Superintendent of Police ban leh ia kaba donkam" u la iathuh.
U la ong ruh ba hadien ba la ioh ia ka jingujor, kine ki briew ba lum khajna beain na kine ki trok ki don hapoh ka jingiada jong ki pulit bad kane ka dei kaba long ha ka jylla jong ngi" u la ong.
Shillong:Ka North Eastern Electric Power Corporation Ltd (NEE PCO), ka la pyntip sha U Executive Director, ka North Eastern Regional Load Despatch Centre, Power System Operation Corporation Limited, Dongktieh, Lower Nongrah Lapa lang, Shillong, ban pyntip ba ka MePDCL,ka la pheil ban siew ia ka ram jong ka NEEPCO, kaba long T.
504.
41 klur.
La iathuh ba ka ram jong ka MePDCL, ka nang kiew stet bad ha ki 45 sngi ba ladep, ka la poi sha ka T.
156.
70klur bad kata, ka dei haduh ka 15tarik Lber 2021 bad haba khein lang bad ka T.
347.
71klur, ka pisa kaba la shah da ka NEEPCO, sha ka MeECL, ka long T.
504.
41klur.
Ka NEEPCO, kam banse ban pyntrei kam, ia ka bor jongka, ba la aiti da ka Central Electricity Regulatory Commission bad kata ka long ban pyrkhing ia ka rukom pyniaid bor ding sha ka MePDCL, naduh ka 20tarik Lber 2021 bad katei kan long, haduh ba ka MePDCL, kan siew ia katei ka pisa kaba la shah lypa 45 sngi.
La ong shuh shuh ba katei ka ram, ka dei kaba la shu sahkut, la palat hynniew bnai bad kumta ka MePDCL, kan nym ioh satia ban shim ding, na kiwei pat ki lain sam bor ding, haduh ba kan da siew ia katei ka pisa.
Ha kawei pat ka shithi, U Tanmay Kumar, Joint Secretary ka sorkar India, Ministry of Power, ula thoh sha U Secretary jong ka sorkar Meghalaya, Power Department, U Pravin Bakshi, ha kaba u pyntip ba ka sorkar Meghalaya, ka la ioh ia ka pisa kaba T.
1,345.
72klur na ka sorkar India, ha ka prokram jong ka Atmanirbhar Bharat Abhiyan bad la iathuh ba ka MePDCL, ka la ioh pdiang ia ka pisa kaba T.
386.
86klr na ka REC bad ka PFC.
La ong shuh shuh ba ki tnat sam bor ding, kynthup ia ka NEEPCO, ki shem shitom shi katdei, namar ba kim shym la ioh ia ka ram kaba T.
504.
41klur na ka MePDCL bad halor katei, la bthah ia U Secretary bor ding, ba un iakren ia ka REC, PFC, ba kin siew noh ia ka pisa kaba dang sah ha shwa ka 15tarik Lber 2021, namar ba lada jia ba kim lah ban pyniaid ia katei ka kam shakhmat, kan don ka jingeh, ha kaba ia katei ka jing airam, yn lah ban pynkut noh.
Nongpoh: Kawei ka longkmie na ka shnong Mawpun Kshaid, ka la kynnoh ba ka la shah kren tohmet bad shah kren kum bym mon ha ki nongtrei MeECL ha Umiam, kata ha ka por ba katei ka Longkmie ka dang thmu ban leit kylli na ki nongtrei MeECL, namar ba ka la ioh ia ka Bill Light (Bai bording) kaba la kiew kynsan hapoh ka iing jong katei ka Longkmie.
Haba batai halor katei ka jingshah kren tohmet ha ki nongtrei MeECL Umiam, ka Kong Banrihun Susngi, kaba la wan ryngkat ka Kmie jong ka lem bad ki nongialam ka CoRP, ka la ong ba la don ka sngi kaba ka la thmu ban leit kylli na ki nongtrei MeECL, halor ka jingkiew kynsan ka bai bording, hynrei ka la iohsngew pynban ia ka sur kumba kynhied ha ki nongtrei MeECL, kiba la ong ia ka “Siew phim siew, katba phi mon" bad la kynnoh ruh ba katei ka nongtrei MeECL, ka leh bymmon bad kam batai wat tang khyndiat ruh.
Katei ka Longkmie, ka la iathuh ruh ba hapoh ka iing jong ka, la ioh bording lyngba ka skim baduk (BPL), nalorkata hapoh ka iing jong ka, ym shym la donkam bording ha kino kino ki bynta, namar ym don TV, Fridge, Heater lem bad kiwei ki tiar ba donkam bording bad hapoh ka iing jong ka, don tang 3 ki Buld bad dei nakata ka daw kaba la pynkyndit eh ia ka ba ka bai bording kan poi haduh T.
4 hajar hapoh shibnai.
Katba nang kiew ka bai bording kata nang kiew ka ram ka Meecl Balei m????.
Shillong:U Myntri ba dei peit ia ka tnad bording, u James K Sangma, haba jubab ia ka jingkylli ba la wanrah da u Zenith M Sangma (Congress), ha kaba ia dei bad ka jingshim ram jong ka MeECL bad ka MePDCL, u la iathuh ba ka ram kaba la ioh, na ka sorkar pdeng hapoh ka Atmanirbhar Bharat Abhiyan ia ka ba ka ram kaba la shim ka dei na ka MeECL /MePDCL ka long T.
1345.
72 klur.
U myntri u la iathuh ba ka ram ba la shim na ka Rural Electrification Corporation Ltd, ka long T.
672.
82 klur bad na ka Power Finance Corporation Ltd T.
672.
86 klur bad kane ka ram ka dei kaba la tip kum ka Atmanirbhar Bharat Abhiyan.
U Myntri kam bor ding u la iathuh ba ka ram, kaba la dep shim da ka MeECL bad ka MePDCL na ka REC Ltd ka long T.
193.
43 klur bad na ka PFC Ltd ka long T.
193.
43 klur baroh ka long T.
386 klur bad ka sut jong kane ka ram ka long T.
9.
50 % bad tang ka sut ka dei ban siew sha kitei ki ar tylli kompeni ba la bei ia ka pisa ka long T.
3.
06 klur ha ka shi bnai.
Haba jubab ia ki jingkylli bynrap, na ka liang jong u James P K Sangma u iathuh ba ka MeECL ka hap ban siew haduh T.
10.
65 klur shibnai ia ka sut bad nalor kane ka MePDCL ka don ruh ia kiwei ki jingsiew.
U myntri u la ong ruh ba la shim ia kane ka ram ban pyniaid ia MeECL bad lada ym shim ram ka MeECL kan bteng ia kane ka jingkit ram.
Kumba ka long kane ka jingeh kaba la don ha ka MeECL kam dei shuh kaba dang thymmai, hynrei ka dei kaba la rim bha.
U la ong ruh ba ka sorkar ka dang ia leh ban pyllait ia ka MeECL na ka jingeh da kaba shim ia bun ki lad ki lynti namar kum ba ka long mynta ka MeECL ka lah ban kylla “Non Performing Asset".
U James PK Sangma u la pynpaw ba ka jingduhnong jong ka MeECL ka long ruh ba ka sorkar congress mynshuwa, kam shym la iarap ia ka corporation ban pynsiew ia ka “Terminal benefit" kaba la kot sha ka T.
844 klur ha kaba ka MeECL ka la hap ban siew hi ia kane ka pisa sha ki nongtrei.
U la iathuh ruh ba ka ram kaba ka MeECL kan hap ban siew na ka Atmanirbhar Bharat Abhiyan, kan long ha dien lai snem sha kitei ki kompeni bad kane ka long ka jingiarap ia ka MeECL.
U myntri u la ong ruh ba ka ne ka tnad bording ka donkam ban pynkhlain ia ka ioh ka kot ha kaba ka sorkar ka la rai ban pyntrei kam ia u smart meter.
U myntri u la pynshai ba ka jingpyndonkam ia u smart meter, kan long ban khanglad ia ka jingduhnong ia ka tnad bording.
Shillong: Ka Meghalaya People’s United Front Shangpung unit, ka sngewkhia bad pyn rem jur ia ka Village Water Sanitation Committee (VWSC), kaba la pyn skhem da ka dorbar Shnong Shangpung mission hadien ba la wad jingtip lyngba ka RTI Act 2005, halor ka solid liquid waste management (SLW M) scheme, khamtam ia U Secretary jong katei ka committee, u Carmel Langstang, uba pyn trei ia katei scheme ha Shnong Shangpung Mission, namar ka jingpyntrei torti ka jong ki.
U D Iakai, Vice president ula ong ba hadien ka jinglap ia kane ka jingleh jong ka VWSC committee, ka seng hi ka la dep buh da ka shithi jingujor sha ka office PHE swatch Bharat mission pynban ka ophis, ka la ai por ia katei ka commitee kumba 15 sngi ban pyndep ia ki kam kiba dang sah; lym kumta ka ophis, kan sa shim action ia ka committee.
Ka seng ka buh ka jingkylli ‘Kumno haba lah close file bad ia ka bill ruh la pass lut kumno ka office ka ai report da kaba ong 79% lah dep pyntrei bad 21% bym pat dep, haba katkum ka rukom treikam lah batai bha ba ia katei ka skhim dei ban pyntrei hapoh 60 sngi.
Ha ka jingiakynduh bad ka EE PHE,RWS division,jowai myn hynnin ka sngi, hadien ba la kut ka jingai por, ka EE PHE, ka la kren shai ba na ka liang ka ophis, kan phah noh ia ka report sha u DC hapoh ar ne lai sngi bad hadien ka rai jong u DC kin sa shim noh ia ka rai kaba kut.
Nongpoh:Da kaba sngewkhia halor ka jingthurmur kaba palat ki nongtrei ka MeECL kaba don ha Umiam, bad kumjuh ruh haba iadei bad ka jingkiew kaba la palat pud ka bai bording, kaba la wanrah jingeh ia ki longiing baduk kiba don ha ka thain Umroi, kumta ban shimkhia halor katei, na ka liang ki nongialam ka Confederation of Ri Bhoi People (CoRP), ki la byrngem ban leit ialum paidbah bad ban rah lama iong ha ophis treikam kaba don ha Umiam.
Haba kren sha ki lad pathaikhubor, u Bah Bandary Ryntathiang, President ka CoRP, u la ong ba ka seng ha ka 19 tarik mynta u Bnai, kan sa ialam ia ki paidbah ha katei ka jaka bad ruh ruh ban rah lama iong, ha kaba u la ong ruh ba ka nongrim kaba la pynlong ia ka seng ba kan shim ia katei ka sienjam pyrshah ia ka MeECL, ka dei hadien ba ki la lap ba ka la don ka jingthurmur ha ka rukom treikam ki nongtrei bad nalorkata halor ka jingkiew kaba palat pud ka bai bording.
U la ong ruh, ba ka seng ka la ioh shibun ki jingujor na ki riew paidbah kiba pyndonkam bording, ha kaba ka jingkiew ka bai bording ha kine ki por ka la long shaba palat pud bad haba ki paidbah ki leit ban wad jingtip halor ka jingkiew ka bai bording, bunsien ki ju shah kynhied ha ki nongtrei bad kim ju batai shai sha ki paidbah kiba kwah ban tip halor ka jingkiew ka bai bording.
Namarkata, haba iadei ba katei ka jingthmu ban leit ialum paidbah ha ryngkat ka rah Plakad bad Lama iong, ka seng ka kyntu ia ki nongialam shnong bad kumjuh ia ki paidbah kiba mad jingeh na ka jingkiew palat ka bai bording, ba kin iasnohktilang bad ka seng, khnang ba ka jingthmu ka seng kan long kaba seisoh, u la bynrap.
,.
La ju rakhe ia ka Sngi ki Nongthied Nongpet ne ka World ConsumerRights Day ha ka 15 tarik u Lber man u snem.
Ka jingrakhe ia kane ka sngi ka pynkynmaw ia ki hok jong ki nongthied, ban iada ia ki nongthied na ki nongkhaii kiba shim kabu bad ba leh beaiñ.
Ki hok jong ngi ki nongthied ki long:Hok ban iada ia ki nongthied nongpet na ki tiar ba lah ban pynsniew.
Hok ban tip thikna shaphang ka jinglong ki tiar ki tar.
Hok ban ioh ka jingpynskhem ba ki tiar ki long kiba bit ba biang.
Hok ban ioh ka lad ban kren ha ki bor ba dei peit.
Hok ban ioh mudui haba shah shim kabu.
Hok ban ioh ka jinghikai shaphang ki hok jong ki nongthied nongpet.
Ia kane ka sngi la rakhe nyngkong eh ha ka 15 tarik u Lber 1983.
Wat la, la rakhe thikna ia kane ka sngi naduh 1983, hynrei ka history ka iathuh ba naduh 1962, U President jong ka Ri America u John F Kenndey u la kren ia ka jingdonkam ban ithuh ia ki hok jong ki nongthied bad kane ka la ai mynsiem ia ka jingiakhih paidbah ban ioh ia ki hok kum ki nongthied nongpet.
Mynta une u snem 2021, ka phang pdeng jong ka jingrakhe ka long “ban ialeh ia ka jingpynsniew ka plastic ia ka mariang", ha ka ktien Phareng ka dei “Tackling Plastic Pollution".
Ha baroh shityllup ka pyrthei, ha palat 100 tylli ki Ri kane ka jingiakhih ban long ki nongthied kiba sngewthuh ban pynduna ia ka jingma ia ka mariang ka iaid.
Baroh na ngi, ngi sngewthuh ia ka jingkylla ka mariang ha kine ki sngi mynta.
Ki don bun ki daw ia ka jingkylla ka mariang bad ki aiom, hynrei ha kane ka kynti, ka jingiakren ka long tang ia ka jingsniew kaba mih na ka plastic kaba kynthup ia ka pla plastic, ki pela plastic ban dih um ne dih sha, ki shamoit plastic, ka foil song jingbam, ka pliang ba shna da u phong, u bilor um ba 10 ne 20 tyngka, ki bilor umsoh bad kumta ter ter.
Ka plastic ka myntoi ha kaba bun ki liang hynrei ka jingpyndonkam ia ki tiar plastic tang shisien lane “one time use" ka long kaba pynsniew bad pynjaboh ia ka mariang.
Ngi iohi ia ka jingbun bad jingtyllep jong ka plastic ha ki lum, ki wah, ki wah duid bad wah bah, ki duriaw bad ha ki lynti syngkien ruh hi ki shnong ki thaw jong ngi.
Kane ka jingbun jong ka plastic ka la ktah lut ia ki sim ki doh, ki mrad ki mreng, ki dohkha ki dohpnat bad kumta ter ter.
Ngi iohsngew kiba bun ki report kiba pyni ba kine ki jingthaw ki iap na ka daw ba ki bam ia ka plastic.
Ka report kaba lah pyni da ka Pew Charitable Trusts & SYSTEMIQ report ba la pyni ha u Nailar 2020 ka kdew ba :Kat haduh ban da poi ka snem 2050, kata, 30 snem hadien, kan kham bun ka plastic ban ia ki dohkha ha duriaw.
Shi lak ki dohkha bad jait dkar bad shi klur ki jait sim ba ju don ha ki duriaw ki iap man la u snem na ka daw jong ka jingbun eh ka plastic.
Kumba 8 million ton ka plastic ka poi sha ki duriaw man ka snem.
Na kane ka plastic, 50 percent ka dei ka plastic ba pyndonkam tang shisien kumba la kdew haneng.
Ngi iohi ba kane ka jia ym jngai na ngi ruh hynrei ka plastic ka la tyllep ia ki wah ki jong ngi, ka Wah Umkhrah, Umshyrpi, Umkhen bad ki wah duid ki la kylla long ki nala bah.
Ma ngi hangne ha Sor Shillong ngi lah ban pyrkhat ba ngim ju bret pathar bad ngi hikai ia ki khun ruh ban ym bret pathar ia ki plastic kum ki pla chips ne chewing gum bad kumta ter ter, Ngi ai ruh ia ki nuit plastic na iing sha ki kali kit nuit ba wan sha ki iing bad ki shnong jong ngi, te ka jingleh jong ngi ka long kaba biang.
Shisien pyrkhat ka jinghusiar na kaba bret pathar ia ka nuit plastic ka long kaba bha shibun eh bad ka jingsdang jong ka jingkhuid pat ki lum ki wah, hynrei ngi hap ban pyrkhat pat sa ia kawei ka jingshisha, ki rah shano ia ki nuit jong ngi?Ha Sor Shillong, ngi don tang kawei ka jaka bret nuit kaba la shlei bad iw khong haduh katta katta, ka Marten.
Lada ngi sah ha Shillong, ngi hap ban kynmaw ba ka nuit jong ngi na ki ing ki sem ka leit sha Marten bad ka nang pynshlei shuh shuh ia kane ka jaka bret niut.
Hynrei lada ngi sah pat ha ki shnong, kane ka plastic la leit shano? Ngi lah ong ba ngim bret ia ka plastic bad ngi shu thang ia ka, hynrei kane ruh ka pynsniew ia ka lyer.
Lada ngi bret ha ki thliew sboh ruh ne tep ha khyndew, ka plastic kam pyut bad ka pynsniew ia ka khyndew bad ka lah ruh ban ktah ia ki tyllong um.
Ka jingrakhe jong ngi ia kane ka sngi “Ki nongthied Nongpet" ka pynkynmaw ia ngi ba ngi dei bad hap ban da pyrkhat, shuwa ban pyndonkam ia ki tiar plastic.
Kawei ka jingwadbniah ba la pyllait paidbah ha u snem 2019 ka pynpaw ba kiba bun ki nongthied ki kwah ban ioh ia ki tiar ba lah ban pyndonkam bunsien, ban pynduh noh ia ka jingpyndonkam ia ka tiar plastic tang shisien.
Ka jingkylli ka long ia ngi mynta? Ngi kwah ban long ki nongthied kiba kumno? Kiba thied khlem pyrkhat ne ki nongthied kiba pyrkhat kumno kan ktah ia ka mariang? Ko ki paralok, nga iawer ia phi ba ngin long ki nongthied ba da pyrkhat shuwa ban thied ia ka tiar plastic.
Katno katne ki jingpynkynmaw ia ngi baroh ban pynduna ka jingthied ia ka plastic ba pyndonkam tang shisien.
Rah ia la u jong u Bilor um na iing 2.
Rah ia la ka pla siew 3.
Haba thied jhur thep beit ha ka pla siew bad yn nai da pan pla plastic shuh 4.
Haba donkam ha iing, wai da ki pliang da ki pela bad ki shamoit na ki dukan ai wai tiar.
Kine ki long tang katto katne tylli ki jingai jingmut.
Nga ngeit phi lah sngewthuh hi kumno ban pynduna ia ka plastic.
Ha kawei ka liang, ka jingpynduna ia ka plastic ka kyntiew ia ki jingkhaii ha ki shnong jong ngi.
Kum ka nuska, haba ngi shim wai ia ki tiar, ka dukan ai wai tiar ka im, haba ngi thied ia ki mula ba thain da u siej ne u skhen, ki im ki nongthain mula, shylliah ne shang.
Ka Sorkar jong ngi kam pat lah ban pynduh ia ka jingdonkam pla plastic ha ki iew wat la ka la don ka jingpyrshang ban khang na ka por sha ka por.
Ngi iohi ba ki don ki samla na ki seng bapher bapher kiba pyrshang ban pynkhuid ia ki lynti.
Hynrei ka shong ha nga, ka shong ha phi ban pynkylla, ban pynduna ia ka jingpyndonkam plastic.
Nga ngeit skhem ba haba sdang iwei na ngi, kan pur sha kiwei ruh.
Ka School of Social Work, Martin Luther Christian University bad ka jingiatreilang ka ophis ka Deputy Comissioner (Supply), East Khasi Hills District ha kane ka snem ka iatreilang ban ai jinghikai halor ki hok ki nongthied nongpet lyngba ki sur jingrwai, ki prokram ha ki shnong bad ki khynnah skul bad ki lad pathai khubor.
To ngin shim bynta ha kane ke jingrakhe ia kane ka sngi Ki Nongthied Nongpet da kaba kut jingmut ban long ki nongthied nongpet kiba da pyrkhat, ha shuwa ban thied ia kano kano ka tiar plastic.
Ki jingleh jong ngi ki lah ban pynduna ia ka jingbun ka nuit plastic bad pynbha pat ia ka mariang.
La ju rakhe ia ka Sngi ki Nongthied Nongpet ne ka World ConsumerRights Day ha ka 15 tarik u Lber man u snem.
Ka jingrakhe ia kane ka sngi ka pynkynmaw ia ki hok jong ki nongthied, ban iada ia ki nongthied na ki nongkhaii kiba shim kabu bad ba leh beaiñ.
Ki hok jong ngi ki nongthied ki long:.
Ka Khun Kur Longtrai Lai Kynthei, Raid Shabong, ka pynbna lyngba U General Secretary, Bah Ribanroilang Lyngdoh, ba ka Shad Lyngdoh jong ka Raid Shabong, Khyriem Syiemship, kan long ha ka 29tarik Lber 2021 ha Madan Shad Lyngdoh, Shnong Rangthylliang, hadien ba la pyndep ia ka lehniam, kumba ju long naduh ki longshwa manshwa, kat kum ka riti,dustur jong ka Raid Shabong.
Ka Saiñdur Tipkur-Tipkha ïeng Ehrngiew Hynñiew-Trep (STIEH)Shillong: Kum shibynta ban pynrem ia ki jingshah ban beiñ jong ki kynthei (longkmie,samla bad khynnah) ha ka jylla jongngi kaba lah nangkiew na ka por sha ka por ngi kum ka seng longkmie ngi khot ngi wer iaphi baroh ki khun ka Bri U Hynñiew-Trep ban snohkti lang sha ka jingiaid paidbah (rally) ka ban long ha ka 18tarik, Lber 2021 ban pynpaw iaka jingsngewlem halor ka jingjia shah thombor ki kynthei bad shah leh beijot shah pyniap naka por sha ka por bad ngin pynbor iaki nongsynshar ba kin shimkhia ban pyntreikam bad ban pynshitom kat kum ki aiñ kum ka IPC 302.
Ngim lah shuh ban phah ka jingkhot kyrpang sha phi ki Nongmihkhmat, ki nongialam seng sain hima, nongialam sengbhalang kiba don shisha ka mynsiem ban pynim ia la ka jong ka Jaitbynriew,hynrei lyngba kane ka media ngi kyrmen ba phin pdiang ban ia don ryngkat lang bad ngi ha katei ka sngi.
Kane ka jingïaiaid paitbah kan sdang na Madan Student naduh ka por 11baje mynstep ryngkat ka jingialang paitbah ka ban long ha Taxi Stand Jaiaw,Motphran.
S/dKong Deiwi TongperPresident STIEH.
Shillong: Ka HNYF Women’s Wing mynta ka sngi ka la leit ban buh da ka ejahar ha u Superintendent of Police jong ka East Khasi Hills, ban dawa ban kem mardor ia ki kynthei kiba kam ia lade ba ki dei na ka kynhun jong ka Rot Association of Meghalaya (RAM).
Ha ka jingiakren bad ki lad pathai khubor mynta ka sngi na ka liang jong ka President jong ka HNYF Women’s Wing, ka Kong Bity Jyrwa ka la iathuh ba kum ka seng ka sngewkhia bad kam lah ban pdiang, halor ka jingmih jong ki kynthei kiba kam ia lade kum kita ki nongialam jong ka RAM ia kaba ki la pynmih lyngba ki kot khubor bad ki lad pathai khubor (social media) ba ki la seng syndon da ka kynhun jong ki.
"Ngi dawa na ki bor jong ka aiñ ban kem mardor bad nongdie bad nongthied katkum ka aiñ bad ngi la buh da ka ejahar ha u SP namar ngim lah ban pdiang ia kane bad ka long ka jingpynjah burom ia ka jylla hi baroh kawei".
“Ba ka jingkren jong ki, ba ki ba ka jingkhaii met jong ki ka dei na ka daw ba kim donkam donjam ban pyndap pynbiang ia ka iing ka sem bad ban pynnang pynstad ia la ki khun ka long ka jingkren ka bym don jingmut namar baroh ngi don la ki kti ki kjat bad ki lad iohkam ruh ki bun da ngi smat ki kti ki kjat.
Kum ki longkmie ngim lah ban pdiang bad ngi pynrem jur ia kane ka jingmih jong kiba kum kine ki seng kiba ktah ia ka burom ka ijot jong ka jylla bad ka jaitbynriew bad ia ka kur ka jait baroh kawei bad ngi kyrpang ia ki bor ka aiñ ban shim khia ban kem bad khynra ia ki jaka ba kiba kum kine ki briew ki don ha ka jylla", ong shuh shuh ka Kong Jyrwa.
Na ka liang jong ka seng ka la pynpaw   ruh ia ka jingiaroh ia u Bah Adelbert Nongrum MLA, uba la shim khia ban wanrah ia ka ne ka mat   hapoh  ka iing dorbar thawain jong ka jylla.
Shillong: Ka seng Bharatiya Janata Party(BJP) hapoh ka jylla Meghalaya ka la ong ba lada ka wan ha ka bor hapoh ka Garo Hills Autonomous District Council(GHADC) kan leh shibun ki kam bad kan pynkylla shibun ki rukom treikam ha kane ka Council bad ka la ong ba lada ka ioh bat shisha ia ka bor ha katei ka Council kan nym ailad shuh ia ki bar jylla ba kin ioh ban iakhun elekshon napoh katei ka Distrik Council kaba don ha Garo Hills.
