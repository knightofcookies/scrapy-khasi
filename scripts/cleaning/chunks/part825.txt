Shiphang la iohi ba ka bol ka la poi sha ka ktem ka H Elias bad shiphang ka la poi shaphang ka kol ka OM Roy hynrei ka minit kaba 42, ka la pynkylla dur ia ka jingialehkai hadien ba ka H Elias ka la ioh ban khyrwit jlang ha ka kol.
Ha ka jingialehkai jong ki khynnah shynrang ba hapoh 14 snem, ka Umpohliew Jingtip ka la jop da ka bol shu buh (tie-breaker) da 5-4 kol ia ka United Christian hadien ba ka jingiakhun ha madan ka la iakhaid khlem don ba lah ban iathep kol.
Katba ha ka jingiakhun ki kynthei hapoh 17 snem, ka Umthli SS ka la pynbam jem haduh 11-0 ia ka Unitarian HSS Puriang.
Ia kine ki kol, la thep da ka Misilia Majaw haduh 9 kol ha ka 5,7,12,15,21,32,37, 42 bad 49 minit katba ka Marbari Nongrum ka la thep ar kol ha ka 11 bad 14 minit.
Ha kane ka jingialehkai, la sakhi lang u District Sports Officer (DSO) ka East Khasi Hills u Bah Denial Dan bad u Chief Executive Officer (CEO) ka  Meghalaya Football Association u bah Arki Nongrum kiba la sam ruh ia ki khusnam sha ki lahduh.
Shillong:Ka STIEH ka la leit ban ia kynduh ia U CEM ka Jaintia Hills Autonomous District Council JHADC, ha  ka 6tarik Nailar 2018, ha kaba ka la ioh ban ai ia ka dorkhas jong ka bad ruh ka la kyrpad   ia u CEM ka JHADC ban pynmih ia ka Bill ka ba ia syriem ha JHADC kum ka Bill jong ka KHADC kata ka Khasi Social Custom of Lineage 2nd Amendment Bill 2018.
Ha ka jingiakren jong u bad ka seng, u la pynpaw ba u kyrshan ia kane ka Bill ka KHADC, wat la ki don ki jingduna ki ba hap ban pynbeit.
U la ban ruh ba ka donkam ban don kajuh ka Aiñ na ka bynta ki Shynrang ruh.
U la iathuh ia ka seng ba ha ka 8tarik Nailar 2018 kan don ka Executive Committee bad  kin sa ia tai halor kane ka phang bad ka seng ka la ai jingmut ia u ba yn khot ia ka dorbar ba kyrpang, ha kaba  u la ong ba lada i donkam u lah ban leh ia kata ruh.
U la ong ruh ia ka seng ba ka lah ban shim por hapoh 2 ne 3 bnai ban wan rah ia  ka Bill ka ba ia syriem bad jong ka KHADC  ha JHADC.
Ka seng ka la pan ruh ia ka jingkyrshan jong u, halor ka jingthmu jong ka ba kan pynlong ia ka jingialang paidbah ha Jowai ha ka taiew ban wan bad ia kane ruh u la ong ba u kloi ban kyrshan.
Shillong:Ka FKJGP Lai Shnong Area Unit, kaba hap hapoh ka jingpeit jing khmih jong ka FKJGP Upper Shillong Circle, ka la pynlong ka jing khynra ha kiba bun ki jaka jong ka Thain Upper Shillong hi baroh kawei ha ki ar sngi kynthih kata ha ka 3 bad 6taarik Nailar 2018.
Ha katei ka jingkhynra ia ki nongtrei bar Jylla,la ialam da u Samla Hopewell Kharkongor, President FKJGP Lai Shnong Area Unit bad u Samla Shahbok Langstieh, General Secretary FKJGP Lai Shnong Area Unit ha ryngkat ka jing ia don ryngkat ki Enforcement jong ka KHADC, ha kaba  la lap ba bun ki bar Jylla kiba wan ha ka dur jong ki nong trei bylla, kim shym la don satia ia ki work permit, Labour License bad kumjuh ruh ka Trading Licence.
Ha kitei ki ar sngi ba ka seng ka la pynlong ia ka jing khynra ba kyndit kyndit, kynthup ia ki Dukan, Restaurant, Guest House bad kumjuh ruh ia ki ing ba dang sdang pyntrei thymmai ha ka thian Upper Shillong naduh 6 Mer ter ter shaduh ki thain Mylliem.
Ka Seng ha ryngkat ki Enforcement jong ka KHADC ki la khang kyrdep ia kiba bun tylli ki dukan, Resturant & ki Guest House kiba i shankhmat bad ia kiba suba jur ba la pyniad da ki bar jylla namar ba kim don satia ia ka Trading Licence bad la pynher krad ia ki bar Jylla kiba la kot sha ka 80 ngut namar ba kim don satia ki jing pynshisha kiba biang kiba kynthup ia ka work permit & Labour License.
B.
M.
LanongKa ain-rew (Bill) jong ka KHADC ban wanrah jingkylla ia ka ain, The Khasi Hills Autonomous District (Khasi Social Custom of Lineage) Act 1997, ka dei ka Bill kaba don jingmut bad kaban wanrah jingiada shuh-shuh ia ki riti shongkha-shongman bad ia ka long-kur long-jait ka jaibynriew Khasi.
Ka jingsdang pun ia kane ka mat bakhia ka la rung ha ki riew pyrkhat kiba la iohi lypa ia ka lawei (vision) bad ka la  sdang wan dur ha u snem 1979 ha ka por ba long CEM u Bah Bakstar Wanniang.
Nga ruh nga la long MDC ha ka sien kaba-ar ha kitei ki snem.
Ka la mih ka jingsngew ba ngi dei ban don noh ka kynja Komiti ki khraw jabieng kiban iapyrkhat bad sain dur ia kane ka kam ha ka rukom kaban wanrah da ka ain.
Kumta la thaw ia ka Advisory Committee kaba don ki riew rangbah kum i Bah R.
T.
Rymbai, Rev.
Dr.
Sngi Lyngdoh, Bah Kynpham Sing, Bah G.
S.
Massar, Bah R.
D.
Rymmai, Bah E.
W.
Dkhar,  Kong Sweety Rynjah, Bah Rayland Lyngdoh, Bah L.
Marbaniang, Kong Helen Giri, Bah W.
R.
Laitphlang, Bah M.
G.
Lyngdoh bad kiwei.
Katei ka Komiti ka la pyndep ia ka jingai jingmut jong ka ia katei ka kam bad la aiti sha ka KHADC ha u snem 1997, ha ka por ba long CEM u Bah R.
R.
Makdoh.
Hadien ba ngi la iasyllok hapoh ka Ing Dorbar ia ki jingai jingmut katei ka Advisory Committee, la phah ia ka ain-rew sha ka sorkar, kaba la ioh pat ia ka jingmynjur (assent) u Lat ha u snem 2015, ba kane ka ain-rew, ka la biang ban pynjari noh ia ka kum ka ain  paka.
Halor ka jingthmu ban pynrung ia ka bynta ki Dorbar kur, ki Rangbah kur bad katto-katne ki bynta hapoh katei ka ain, la leh lyngba ka Dorbar KHADC ha ka por ba long CEM u Bah Ardent Basaiawmoit ha u bnai February 2015 bad la phah ia katei ka jingai jingmut ban pynbeit ia ki bynta ka Act sha ka sorkar bad sha u Lat, lyngba ka First Amendment Bill (Jingpynbeit banyngkong) ia kaba ym pat shym ioh jubab ei-ei haduh mynta.
Dei halor kane ka daw ruh, ba ka jingthmu ka KHADC u Bah H.
S.
Shylla CEM bamynta, ban wanrah ia katei ka jingpynkylla halor ka shongkha khleh, lyngba ka jingpynbeit ba-ar, (Second Amendment), ka don jingbakla ha ka liang ka ain, ba kumno yn khein ia kane ka jingtyrwa kum ka jingbynbeit ba-ar (Second Amendment), haba ka jingpynbeit banyngkong ruh kam pat don.
Kawei pat ka daw ba u Lat um shym ai jingmynjur bad u pynphai kylla sha ka Sorkar, lehse ka long halor ka bynta bakongsan  kaba don ha ka Article 14, ka Riti Synshar (Constitution) ka ri India, kaba kren ia ka jinglong ryngkat dor hakhmat ka ain (Equality Before Law).
Don ki kynhun, khamtam na ka liang ki longkmie kiba la leit ujor sha u Lat ba katei ka jingthmu pynbeit thymmai halor ka shongkha khleh, ka teh tang ia ki kynthei, ka ai laitluid pat ia ki shynrang, kumta ka don ka jingleh shiliang hakhmat ka ain.
Ka don shisha ka jingiapher halor kane, ba lada ka kynthei Khasi paka ka shongkha ia ubym dei na ka jait Khasi, ma ka bad ki khun kiban ioh na kata ka jingiapoi kha, kin ym ioh shuh ia ka jait Khasi bad ia baroh ki hok ki kabu kum ki Khasi riewlum.
Ka jingiapher ka long ba lada u shynrang pat u shongkha ia ka nongwei bym dei Khasi, kata ka nongwei tang jait Khasi bad ia ki khun jong ka, yn ithuh kum ki Khasi bad kin ioh lut ia ki hok bad ki kabu kum ki Khasi.
Hakhmat ka ain, hap ban pynbiang thik-pa-thik bad ka Executive Committee u Bah Shylla kan hap ban pynbiang ia kine ki jingduna.
Ki dang don bun ki bynta kiba dei ban iada ia ka jaitbynriew bad ia ka ri, khamtam ha kane ka por kaba ki nongwei ki la nang wan tur kyrthep ter shit ter, kaba donkam ka jingiatrei lang hapdeng ka Sorkar jylla, ki District Council, ki Hima bad ki Dorbar Raid, Dorbar Shnong baroh lang.
Donkam ruh ban iasyllok lang bad ki stad jabieng ka jaitbynriew kumba la leh ha katei ka Advisory Committee, ym tang da khyndiat ngut ki MDC.
U Muhuvel Karunanidhi, u dei uba na ka shnong kyndong ha Thirukkuvalai, kaba don 300 Kilometre na Chennai bad la kha ia u, ha u snem 1920.
U dei u briew, uba wan na ka iing kaba duk shi katdei bad u dei na ka jaitbynriew Isai Vellalar.
U Karunanidhi, um shym la pyndep satia ia ka eksamin Class X bad ula leit sha Coimbatore ban thoh khana bad ban shim bynta ha ki jingialehkai theatre bad namar ka jingtbit jongu, la thung ia u, kum u editor jong ka makasin Dravidar Kazhagam, kaba dei ka seng sain pyrthei ruh kaba la seng hi da U Karunanidhi.
Ha u snem 1950, U Karunanidhi, ula long u nongthoh khana phlim uba pawnam bha bad kumta, ula sdang ruh ha ka kam ak phlim bad ka dei lyngba ka kam ak phlim bad ka seng DMK, kaba la ialam ia u, ba un kiew shajrong ha ka kam sain pyrthei.
U M Karunanidhi, nongialam jong ka seng DMK bad u myntri rangbah barim jong ka Tamil Nadu, ula khlad noh mynta ka janmiet, ha ka jingshah sumar ha  Kauvery hospital ha Chennai on Tuesday.
U Karunanidhi, ula don 94snem ka rta bad ula leit sah ha katei ka Hospital, ha ka miet jong ka 27-28tarik Naitung 2018, ba ka hiar jur ka blood pressure jongu.
Mynta u bnai Naitung, U Karunanidhi, ula pyndep 49snem, ba un long u nongialam jong ka seng DMK bad mynta, ula rung sha ka jingdap ba 50snem jong katei ka seng sain pyrthei kaba khlain bor ha Tamil Nadu.
Ula long u myntri rangbah ba nyngkong jong katei ka Jylla, ha u snem 1969 bad ula long khadduh ha u snem 2006.
Ula shongthait noh na ka kam sain pyrthei, ha u snem 2016, ha kaba ula aiti ia katei ka kam, ha U MK Stalin, uba la shimti kum U Working President ha u snem 2016 bad haduh ha kine ki sngi.
Nongpoh: Ar-Taiew tam hadien ba ki Bor Distrik na Ri Bhoi bad Karbi Anglong District, ki la pynlong ia ka jingiakren haba iadei bad ka jingeh kaba la iakynduh da ki paidbah kiba shong ba sah ha ki thain Block-2 bad khamtam na ka bynta ban weng ia ki jingpynwit haba wan kino kino ki kam pynroi, hynrei la iohi pynban ba katei ka jingiakren kam poi shano shano, namar ki Pulit ka Assam kim shem la burom ia katei ka jingiakren bad halor kane la sakhi ia kawei ka jingwan pynsangeh da ki Pulit ka Assam ia kawei ka jingtei, ia kaba ka sorkar Meghalaya ka la mut ban tei ia ka skul SSA kaba don ha shnong Khliehumwang, Ri Bhoi District.
Ka iing skul SSA ha shnong Khliehumwang, kaba la mut ban shna Building ia kaba la wan ban khang noh da ki Pulit ka Assam.
Shillong: Ha ka step phyrngap jong ka lah sngi u blei ha ka por 3:30 baje eiei ka la don ka jingpluh ïng  kaba i shyrkhei kaba la jia ha ka shnong ïew Shyllong, Laitlyngkot.
Katei ka ïng ka dei kaba don harud surok bah jong ka surok Shillong-Pynursla bad ka dei ka ïng kaba ai wai dukan bad kam dei satia ka ing sah briew.
Haba ia kren bad u Rangbah Shnong jong ka shnong ïew Shyllong-Laitlyngkot u bah Ryngkat Lyndem u la ong ba katei ka dei jong ka kong Kristine Mylliemngap.
U la iathuh ba ha katei ka ïng ki don 6 tylli ki dukan kiba die marbam, kiba die ia ki tiar Furniture bad ka dukan khap shniuh, 3 tylli pat ki dei ki dukan kiba dang thymmai kiba dang plie dang kumba shibnai mynta.
Ia kitei ki 6 tylli ki dukan la shim wai da ka kong Mimidola Rynjah, Baiarlin Shabong, Pynkhrawborlang Shympa, Badahun Pariat, Balerian Aldrin Kharakor bad Asiolin Nongkhlaw.
U Rangbah Shnong u la ong ba ha katei ka jingjia ka ïng ka la ingkhong khait bad ym don shuh ki tiar ki tar ba dang lah ban sei bad ka jingjulor la antad ba ka poi sha ka T.
70 ne T.
80 lak tyngka.
U la iathuh ba ym shym la tip satia ia ka daw ba katei ka ïng ka la pluh namarba ka dei artad ka sngi u blei kaba bun ki dukan ki khanglut lait noh tang kawei ka dukan die marbam kaba plie hynrei ki la ong pat ba ha ka por ba ki khang dukan kim shym la sliew ding ne ieh ding.
La suba jur ba ka lah ban dei na ka jingthud ka bording.
Ha katei ka jingjia ka ïng  jong ka kong Tngen Khongji kaba don marsyndah bad kitei ki dukan ruh ka la julor malu mala.
U Rangbah Shnong u la ong ba u la ioh jingtip  ia katei ka jingjia ha ka por 4 duna eiei ha ka por mynstep bad na ka liang ki nongshong shnong ki la pyrshang ban tem ia ka ding hynrei kim lah leh eiei namarba ka tdem ka la lynguh hi pum bad kham sa shiphang ka la ieng sa ka la klang sa ka ding kaba itriem.
U la ong ba u la pyntip sha ki bor pulit bad hadien kumba shi kynta tam ki la poi 6 tylli ki kali pynlip ding.
Wat hadien ba la pynlip ia ka ding ruh u la iathuh ba ka tdem ka dang ieng na katei ka jaka haduh ka por janmiet ruh, kane ka la pynshong syier ia ki nongshong shnong bad ki dukan ba marjan.
La ntad ba ka jingkhlaiñ tyngeh jong ka ding ka dei namar ka jingdon ki tiar ki tar shapoh kum ka umphniang bad kiwei.
Shillong: Ka Malki ka la jop ia ka Nangkiew Irat da 3-1 ha ka jingiakhun jong ka lympung Shillong Premier League kaba long myn hynnin ka sngi ha JN Stadium Shillong.
U nongialehkai bar ri ka Malki u Dieye Hamidou u la thep ar kol ha ka 60 bad 63 minit bad kawei pat la thep da u Joseph A Seun ha ka 84 minit.
Hynrei kawei ka kol ka Nangkiew la thep da u Damehun Syih ha ka 85 minit.
Kane ka dei ka jingialehkai ba nyngkong ka Malki ha kane ka lympung mynta u snem bad ka dei ruh ka jingjop kaba nyngkong kaba khur lai point.
Shillong: U Chief Executive Member (CEM) ka KHADC u bah H.
S Shylla u la ong ba ka Executive Committee (EC) ka KHADC ha ka jingialang jong ka kaba la long myn hynnin ka sngi ka la shim ia ka rai  ba kino kino ki kynthei kiba ioh lok da ki bar jylla ki hap ban shim syndon noh da ka jait u lok jong ki kumjuh ruh ki khun ki kti jong ki, ki dei ban ai da ka jait u kpa jong ki khnang ba kan ym mih kano kano ka jingiatyngkhuh hadien habud, naba lada kin ai jait Khasi ki khun jong ki pat kin ia shong bad ki Khasi kin kylla Khasi biang.
“Lada ka Shylla ka ioh da u Das ka dei ban ai jait Das syndon bad ki khun jong ka ruh kumjuh, kaba ioh da u Chakraborty kan dei noh ka Mrs Chakraborty bad kan ym dei shuh ban ai jait Khasi, lada kam long ha katei ka dur kan mih ka jingiatyngkhuh bad ka jingiakhleh hadien habud lada ki khun jong ki kin ai jait Khasi bad lada kita ki khun ki ioh lok da ka Khasi kin ioh biang ia ka jinglong Khasi bad da katei ka rukom kan ym mih shuh kaba kum kata" ong u bah H.
S Shylla haba ia kren bad ki nongthohkhubor mynta ka sngi.
U bah Shylla u la ong ruh ba ki khun jong kitei ki briew kiba ioh lok da u bar jylla ki ia pher ruh bak ly bak na ka dur ka dar ki Khasi,  “Haw peit kai seh khot hangto ia kiba ioh kpa Bengali, Bihari, Mizo, China bad kumta ter ter phin iohi ia ki dur jong ki kiba lai phew saw phew jait, ka ia pher bha na ki Khasi paka" u la ong haba bynrap ba ka jingsdang ban pyntreikam ia katei kan dei tad hadien ba u Lat ka jylla u la mynjur ia ka Bill ka KHADC ba kan long aiñ bad hadien ba la pynmih ha ka Meghalaya Gazette ban tip paidbah.
Shuh shuh u la ong ba u Lat un hap ban mynjur ia katei ka Bill bad ka KHADC kan ym ap slem kumba la leh ha ki por ba la dep ha kaba la pass ha u snem 1997 bad mynjur ha u snem 2005.
“Ngin ym shah ba u Lat un pynslem bad lada u pynslem ruh ka pyni ba um kheiñ kor ia ngi bad ka dei ka jing ibeiñ ia ngi ki Khasi" ong u bah Shylla.
Halor ka jingai jingmut u CEM ka JHADC ba dei ban leh lem ia ki shynrang ruh kiba ioh bar jylla ym tang ia ki kynthei, u bah Shylla u la ong ba kane ruh ka dei kaba donkam bha bad un hap ban ia syllok bad u CEM kumjuh ki MDC ka JHADC ban ia kren bniah ia katei ka phang.
Shillong: Ka KHADC kan ujor sha ka sorkar jylla pyrshah ia ka kong Theilin Phanbuh kaba dei ka Chairperson jong ka Women Commission ha kane ka jylla halor ka jingpyrshah jong ka ia ka Bill jong ka KHADC kaba ia dei bad ka jingbym ithuh Khasi shuh ia ki kynthei Khasi kiba ioh lok da ki bar jylla kumjuh ruh ia ki khun jong ki.
Haba  kren sha ki nongthohkhubor u CEM bah H.
S Shylla u la ong ba ka Chairperson jong ka Women Commission ka la leh ialade kum ka nongialam sengbhalang bad kam sngewthuh ba katei ka shuki ba ka shong ka long ruh kum ka kashari ban bishar mano ba biang bad mano ba bakla.
“Ka kong Theilin Phanbuh ka la leh ialade kum ka nongialam sengbhalang, ka kamram jong ka, ka dei ban khot ia ki liang ba pyrshah bad kiba kyrshan ruh kumjuh ban iohsngew ki don ban ong aiu hynrei ma ka ryngkat bad kawei pat ka dkhot jong katei ka Commission ki la soi ha ka jingthoh ba ki pyrshah, ngin ujor ia kane sha u myntri rangbah ka jylla ba u dei ban leh eiei halor katei ka bynta" ong u bah H.
S Shylla.
Tura:Ka elekshon shiteng samoi na South Tura, kan don 4ngut ki kandidet, ki ban iakhun bad ktei ka long, hadien ba ki arngut ki kandidet ki thep kyrteng mynta ka sngi bad kitei ki long U John Leslee K Sangma, MLA barim bad U Kris Kabul A Sangma, kiba thep kyrteng mynta ka sngi.
Kham mynshwa U Conrad K Sangma, ula thep kyrteng na ka seng NPP bad nangta sa ka Charlotte W Momin, ka la thep kyrteng na ka Seng Congress.
Ka jingpeit biang ia ki kyrteng kan long lashai ka sngi bad kiba kwah ban weng kyrteng, ki lah ban leh kumta, ha shwa ka 9tarik Nailar 2018.
U John Leslee K Sangma, ula long U MDC kham mynshwa bad hadien kata, u sa jop ia ka elekshon MLA ha u snem 2013.
Shillong: Ka KHADC myn hynnin ka sngi ka la thaw ia ka kynhun ba thymmai jong ki Khlieh Nongsynshar hapoh ka ri Khasi bad ia katei ka kynhun la tip kum ka Council of Traditional Heads.
U CEM ka KHADC u la ong ba baroh ki Syiem ki dei ban don hapoh kane ka kynhun kaba ka KHADC ka dang shu thaw bad kim dei shuh ban ithuh ia u bah John F Kharshing kum u Grand Council of Chief (GCC) bad u la kynnoh ba u bah John u don marwei hapoh ka kynhun kaba u khot ialade kum u Grand Council of Chief bad u bah Shylla u la ong ba katei ka seng u bah John ka dei kaba long be-aiñ kaba u thaw tang ban myntoi ialade shimet la ha ka kam saiñpyrthei ne kiwei pat.
“Ka dei ka kynhun kaba long be-aiñ ym dei ban ithuh shuh ia ka nangne shakhmat , ngin thoh ruh sha ka sorkar ba kam dei shuh ban ithuh ia kane ka kynhun, naduh mynta baroh ki syiem ki dei ban don ha ka kynhun jong ka Council of Traditional Heads" ong u bah Shylla.
U bah Shylla u la kynthoh ruh halor ka jingkwah jong u bah John ia ka Asam Accord bad u la ong ba ka District Council ka kwah ban shim ia u snem ot kyrteng naduh u snem 1951.
Shillong: U Symbud Myntri Rangbah u Bah Prestone Tynsong u la ong ba ka sorkar kan khyllie biang ban sa bishar ia ka ain shongwai ka Meghalaya Safety and Security Act 2016 kaba la pdiang da ka ing dorbar ban tehlakam ia ka jingwan rung wan mih jong ki briew nabar sha ka jylla.
Haba kren mynta ka sngi hadien ba la iakynduh ka HYC, u Bah Prestone Tynsong, “Ngin khyllie biang ia ka MSS Act 2015 namar ba ngi kwah ban pynkhlain ia kane ka ain.
Ngi kwah ba kan long kaba bniah bad kaba kynthup baroh".
U la ong ba ka sorkar kam ong ba kwah ia ka ILP ne kam kwah hynrei ka jingthmu ban bishar biang ia kane ka ain shongwai ka long ban pynthikna ba kan long kaba bniah ha kaba iadei kumno ban tehlakam ia ki briew ba wan nabar.
“Ngi sngew ba kam don jingmut than ban thaw shibun ki ain haba kim treikam bad ka sorkar ka kwah ban thaw kawei ka ain kaban treikam pura halor kane", la ong u Bah Prestone.
U la ong ba ka sorkar kam kyrshan ne kyntait ia ka Inner Line Permit (ILP) kumba la dawa ki sengbhalang hynrei ka don ka jingthmu ban pynkhlain ia ka Meghalaya Safety and Security Act 2016 khnang ba kan long kaba treikam kumba la thmu.
Kumjuh halor ka National Register of Citizenship (NRC) kumba la dawa ki sengbhalang, u la ong ba ka sorkar ka la ong ba kan sa bishar ia kane bad lada donkam ban rah ha ka jingialang ka kynhun myntri ban iakren la ka long kaba biang ne em.
U la ong ba ka sorkar ka pdiang sngewbha ia kano kano ka jingai jingmut jong ki paidbah na ka bynta ban jingbha ka jylla.
Ka Parliament mynta ka sngi, ka la mynjur ban pyniap syndon ia kito kiba donkti ban bat bor ia ki khynnah kynthei kiba hapoh 12snem ka rta.
Katei ka ain ka pynduh noh ia ka ain Criminal Law (Amendment) Ordinance, kaba la pyntreikam ha ka 21tarik Iaiong bad katei ka wan, hadien ba ka la don ka jingkhih bitar jong kiba bun, na ka jingshah bat bor kawei ka khynnah rit ha  Kathua ha Jammu and Kashmir bad sa kawei pat ka jingshah bat bor jong kawei ka briew ha  Unnao ha Uttar Pradesh.
Ia katei ka ain Criminal Law (Amendment) Bill 2018, kaba la mynjur da ka Lok Sabbha, ha ka 30tarik Naitung, la mynjur da ka jing pynsawa sur ha Rajya Sabbha mynta ka sngi.
Haba jubab ia ka jing ia tainia ha Rajya Sabbha, U Kiren Rijiju, myntri kam poh iing ka sorkar India, ula mynjur ba ka sorkar kan peit halor ki mat bapher, kiba la leit rah da ki dkhot, wat la um shym la mynjur satia ban phah ia katei ka bill sha ka Select Committee ba kan peit biang ia katei ka mat.
U Rijiju u iathuh ruh ba ki la don saw tylli ki Jylla, kiba la rai ban pyniap ia kito kiba bat bor ia ki khynnah kiba hapoh 12snem bad kitei ki long ka  Madhya Pradesh, Rajasthan, Haryana bad ka Arunachal Pradesh.
Shillong:U Pastor PBM Basaiawmoit, mynta ka sngi, ula thoh sha U Chief Election Commissioner ka India, ha kaba u pynpaw ba u kyrshan tyngeh ia ki 17tylli ki seng sain pyrthei ka India, kiba kwah ban pynduh noh ia ka EVM bad ban pynlong ia ka jingthep vote da ki kot thep vote.
U Pastor PBM Basaiawmoit, ula pynkynmaw ba ha U Jymmang 2013,ula shim bynta ha ka jingialang jong ka Election Commission, ha kaba la don lang U Chandra Babu Naidu, myntri rangbah ka Andhra Pradesh bad U President ka TDP bad U  Derek  O’Brien,  M.
P.
bad nongialam ka  TMC bad ula pynkynmaw ba ha katei ka jingialang, ula rah ia katei ka phang, ban pyndonkam ia ki kot thep vote, ha ka jaka ki mashin EVM.
U Pastor, ula pynkynmaw ba ha ka elekshon 2009, ula ioh khubor ba ka don kawei ka shnong, kaba la kyrshan tylli ia u, hynrei ki vote kiba u ioh ki long 4/5, 8-10 vote na kitei ki shnong kiba kyrshan tylli.
Ha u snem 2013, kawei ka mashin EVM kam treikam satia, ha Nongkrem jong ka Meghalaya bad la rai pynjop noh ia u kandidet uba la tam vote lypa, namar ba ka jingioh vote jongu, ka la tam lypa, na jaka kaba dei ban niew bad kaba sniew ka mashin EVM.
U Pastor, ula ong shuh shuh ba ki don bun ki Ri ha ka pyrthei, kiba dang pyndonkam da ki kot thep vote bad kitei ki kynthup ia ka Japan, kaba wat la ka dei ma ka, kaba wan rah ia katei ka jingstad sha ka pyrthei bad nangta sa ka USA, kaba pyndonkam da ki kot thep vote ha ki 48 tylli ki Jylla, na ki 50 tylli ki Jylla kiba don ha katei ka Ri.
U Pastor PBM, ula pynsngew ba un long u briew, uba hun tam, lada yn pyndonkam da ki kot thep vote ha ka elekshon Lok Sabbha 2019 bad U Pastor, u ai jingmut ruh ba ka jingniew vote, ka dei ban long beit mar ia dep thep vote bad ha katei hi kajuh ka jaka thep vote lane ha ka ophis sorkar, kaba don hajan bad ula ong shuh shuh ba katei ka dei kaba kiwei ki Ri ka pyrthei ki leh bad kumta, u lyngngoh ba balei kim leh pat ha India, namar kan pynduh ia ka jinglut phut, da kaba buh ia ki nong ap pahara ia kitei ki mashin EVM, da ki bun bun sngi kynthih.
Shillong: U Chief Executive Member (CEM) ka Jaiñtia Hills Autonomous District Council (JHADC) u Bah Madonbai Rymbai u la pynpaw ba ka (Khasi Social Custom of Lineage) (Second Amendment), Bill 2018 ba la pdiang ka Khasi Hills Autonomous District Council (KHADC) kam pat biang bad ka dang dkoh.
“Lada ka Bill ka kdew kumto ka mut ki jaidbynriew Pnar kim long shuh  ban iashong kurim bad ki jaitbynriew Khasi?", u la ong u CEM ka JHADC haba kren sha ki nongthoh khubor.
U Bah Madonbai u la ong ba ki briew kiba don ha ka Bri U Hynniew-trep Hyn niew-skum ki kynthup ia ki Khynriam (Khasi), ki Pnar, ki Bhoi, ki War bad ki dei ki juh hynrei  kane ka Bill ka khlem kdew ia kine kiwei pat bad ki Pnar haka Scheduled Tribe la thoh ‘Pnar’.
“Nga iohi ba kane ka Bill ka long kumta bad kam biang, wat la na ka liang ka Jaiñtia Hills Autonomous District Council ka don ka jingthmu ban thaw  ia ka ain kaba kum kane ban iada ia ka jingshong kha bad ki bym dei ka Bri U Hynniewtrep Hynniewskum “, u la ong u CEM ka JHADC.
U la ong ruh ba lada ka kynthei Khasi kaba iashong kurim bad u bym dei riewlum ka la duh noh ia ka hok longtrai kum ka Khasi, katba ia u shynrang Khasi pat lada u iashong kurim bad ka bym dei ka riewlum, ym batai shai kumno ban leh.
U la ong ba ka ain ka dei ban long ia baroh ar liang bad kynthei bad shynrang.
“Nga kwah ba ka Bill kan long ain hynrei ki don ki jingduna bad na ka liang ka Executive Committee ka JHADC ngi la don jingthmu ban shna ia kum kane ka Bill “, la ong u Bah Rymbai.
U la ong ba ka Bill ka la dei ban kdew ia ki Sub-Tribe (Pnar, War, Bhoi bad kiwei) bad ym ban thoh tang ‘Khasi’ khnang ba kan ym wanrah jingeh hadien habud.
Lah ban kdew ba ka Khasi Hills Autonomous District Council (KHADC) ka la mynjur ia ka Khasi Hill Autonomous District (Khasi Social Custom of Lineage) (Second Amendment), Bill 2018, ha ka dorbar lyiur ha ka 25 tarik u Naitung.
Nongpoh: Hadien ba la ioh jingtip halor ka jingdon jong ki katto katne ki bar jylla, kiba la wan ban riehtngen da kaba trei ha ki karkhana bapher bapher, kiba don ha ki thain Umsiang ha Ri Bhoi District, hynnin ka sngi Saitjain, ki dkhot na ka seng Federation of Khasi Jaintia & Garo People (FKJGP) jong ka Mawhati Circle, hynnin ka Sngi Saitjain ki la hiar ban jurip ia ki katto katne tylli ki karkhana ki don ha katei ka thain, ia kaba ka seng ka la ioh jingtip ba kitei ki karkhana ki la pyntrei da ki tang da ki bar jylla.
Ki dkhot ka FKJGP kiba dang jurip mynder ha ki kharkhana otdieng kiba don ha ki thain Umsiang:Rupang.
Shillong:Ka Executive Committee(EC) jong ka KHDA ha KHADC hapoh ka jingialam u bah H.
S Shylla ka la nangkhlaiñ shuh shuh hadien ka jingwan ai jingkyrshan sa 4 ngut ki MDC ka Congress ba kynthup ia u bah Lamphrang Blah MDC ka Mawphlang,u bah Donevan Kharwanlang MDC ka Sohra, u bah Process T Sawkmie MDC ka Mawlai bad u bah Kimfa Marbaniang MDC ka Ramrai-Jyrngam.
Na ka 17 ngut ka jingbun paid u bah Shylla mynta ka la kiew sha ka 21 ngut.
Ka PDA kaba don ha ka liangpyrshah mynta ka sah sa tang 8 ngut ki MDC hynrei kan lah ban duh noh sa uwei u MDC naba u bah L.
G Nongsiej MDC ka Nongstoiñ shen un leit ban pyniasoh noh sha ka HSPDP.
Shillong:Haba kren kum u kongsan ha ka jingïalang pynkut ka Lympung-ïamir-jingtip (seminar) ba la pynlong da ka Department Khasi Shillong College ha ryngkat ka jingïatreilang bad ka Khasi Authors’ Society ha ka Sngi Saitjain, ha Shillong College, U Bah Samlin Malngiang, Myntri ka tnat Umbam Umdih ka sorkar Jylla u la pynpaw ba u dap da ka jingsngewkhia halor ka ktien Khasi ka bym pat shym la rung ha ka Khyrnit baphra ka Riti synshar ka Ri India, wat la ka la biang lut ha ka rynïeng ryniot jong ka.
Nangta haba kren halor ka phang jong ka Lympung-ïamir-jingtip, “Haba im ka ktien, im ka jaitbynriew".
U Myntri u ong ba ka jaitbynriew kaba dang ïaleh bad ïakhih ka dei ka jaitbynriew kaba im.
Ha ka liang ka ktien ngi la riewspah shisha la ha ka ktien thoh ne ktien kren, namarkata ka ktien Khasi lada thew tarajur ha ki liang baroh ka dei hok ban ïoh jaka noh ha ka khyrnit baphra ka riti synshar ka ri India.
Ha ka jingkren, u Myntri u la ong ruh; “Nga lehraiñ ban ïohi bad ïohsngew ba ka KAS ka ïakhih na ka bynta ban dawa ban pynrung ïa ka Ktien Khasi ha kine ki 38 snem tam kiba la leit noh, katba ki nongmih khmat pat kim ïohi".
Nangta haba kren pynkut, u la pynpaw ba u kyrshan tyngeh ïa kane ka jingdawa bad kum u myntri u kubur ba un sa ïakren hapoh ka kynhun myntri ban shim noh ïa ka rai (resolution) ban kyrpad ïa ka sorkar pdeng ba kan ithuh noh ïa ka ktien Khasi ha ka khyrnit baphra ka riti synshar ka ri.
Ha kane ka Lympung, la ïoh ruh ka jingkyrkhu kyrdoh na u Bah H.
S.
Shylla CEM KHADC kum u symbud kongsan.
Haba ai jingkren u CEM u la batai ba ïa ka jaitbynriew la teh song ha ki lai maw byrsiew kata; ka Ktien, ka khyndew ka shyiap bad ka kheiñ kur kheiñ kha.
Namarkata, kum ka jaitbynriew Khasi ngi donkam ban pynneh pynsah ïa kine, kumba la ai kyrpang da u Blei ha ki kñi bad ki kpa tymmen jong ngi.
Haba kren pynkut u Bah H.
S.
Shylla, u la kular ba un lum ïa ka Dorbar  ban shim ïa ka rai ha KHADC ban kyrpad ïa ka sorkar Jylla ba kan rah noh kloi ïa kane ka kam sha ka sorkar pdeng.
U Dr.
D.
R.
L.
Nonglait, President KAS ha ka jingkren maitphang u la ong ba ka KAS kan nym shongthait ban dawa ïa ka sorkar jylla bad ïa ka sorkar kmie haduh ba ka ktien Khasi kan ïoh rung ha ka Khyrnit baphra ka riti synshar ka ri.
Nangta u la pynkynmaw ruh ïa ka jingïakhih paidbah kaba la sdang naduh u bnai Jymmang 2017 ha Madan Student ban pynpaw ïa ka jingsngew ki khun ka ri haduh katno ki ieit ïa ka ktien la jong.
Mynta ka KAS hapoh u bnai Nailar bad nailur mynta u snem, kan pynlong hynriew (6) tylli ki seminar ha ki hynriew (6) tylli ki District kiba hap hapoh ka Bri u Hynñiewtrep da kaba sdang mynta ka sngi ha Shillong College, EKH District bad hadien kata yn pynbud da ka jingïalang pynshai paidbah kaba heh ha Shillong.
Ha kane ka Lympung-ïamir-jingtip, la ïoh ruh bun ki jingkren na ki riew shemphang; kita ki long u Dr.
K.
D.
Ramsiej, Principal Shillong College, Sr.
(Dr.
) Philomina Kharakor, Prof.
Badaplin War, Prof.
L.
Khiangte, Prof.
K.
S.
Nongkynrih, Dr.
B.
R.
Kharlukhi, Dr.
Ailynti Nongbri, Babu S.
Kharrymba, babu P.
R.
Shabong bad kiwei.
Ha kane ka lympung la pynshit pynshngaiñ ruh da ka jingrwai na ki samla pule Shillong College bad la jingïashim bynta da ki nonghikai kolej bad university, ki seng treimon sngewbha, ki nongthoh kot, ki nongthoh kotkhubor, ki research scholar ka NEHU, ki samla pule bad ki riew shimet.
Shillong:Ka Synjuk ki Nongsynshar Shnong ka Bri U Hynniewtrep (SNSBH) ka dap da ka jingsngewsih kaba khraw haba peit ia ki jinglong jingman jong ki paradoh para snam ha kaba iadei bad ka Khasi Hill Autonomous District (Khasi Social Custom of Lineage) 2nd Amendmend Bill ki ba ia kawang ktieh mar kylliang ha ki Social Media da ki ktien khlem akor bad tohmet ki bym iadei dur satia.
Kumba ia tip paidbah, ia kino kino ki khubor (dur ne jingthoh) kiba thep (upload) ha ka internet lyngba ka Facebook ne whatsap,  ha ka shikhyllip mat la lah ban peit bad iohi ne pule da ka pyrthei baroh kawei.
Kumta ka synjuk ka sngew khia shikatdei ia kitei ki jingkynthoh tohmet markylliang ha ka Social Media, kiba long markhongpong ia ka akor tip briew tip Blei u paid hynniewtrep bad ka long ka jingpynjah burom bad ka jingthad madan ia la ka jaitbynriew hi baroh kawei kaba dang rit paid.
Kumta ka Synjuk da ka mynsiem ba sngewkhia ka kyntu jur ia ki para doh para snam ban kiar laimaw laidieng, na kum kitei ki kam kiba long pyrshah ia ka akor ka burom bad ka long briew man briew.
Nalor kata ka Synjuk ka kyntu ruh ia kino kino briew kiba don ka jingkitkhlieh ia ka bha ka miat jong ka jaitbynriew ba kin ai jingmut halor katei ka ain, da kaba thoh sha ka KHADC ym ban shu kynthoh sharum shaneng.
Ka Synjuk ka ngeit bad kyrmen ba ki khun ka bri u Hynniewtrep shityllup kin pdiang bad burom ia kane ka kyrwoh ba la pynmih da Ka Synjuk ki Nongsynshar Shnong ka Bri U Hynniewtrep, ong ka kyrwoh na U bah RL Blah, General Secretary ka SNSBH.
Shillong:U Vice President ka Ri, U  M.
Venkaiah Naidu, u pynsngew ia ki dkhot ka iing dorbar Jylla, ba kin kren da ka ktien kmie ha iing dorbar Jylla, ba kin lah ban kren da kaba kham shai bad pynsngewthuh bha ia ka jingmut jong ka jingkren jongki bad u ai jingmut ruh ia ki MLA, ba kin da pynkhreh bha ialade, ha shwa ba kin leit sha iing dorbar Jylla.
Ki MLA jong ka dorbar Jylla, ki don ha ki khyndiat sngi sha New Delhi, na ka bynta ban ioh jingmut, kum ki dkhot jong ka iing dorbar na ki riew shemphang, kiba ju peit shaphang ki ain jong ka Parliament lane  Bureau of Parliamentary Studies and Training, kaba la pyniaid da ka Lok Sabha Secretariat.
U Naidu, ula kren ia katei ka phang, ha ka jing iakynduh bad ki MLA ha ka sngi thohdieng ba ladep bad u ai jingmut, ba ki MLA kin shim ia ka iing dorbar, ba ka dei ka rynsan, kaba donkam bha ban kren ia ka iap ka im jong u paidbah, uba ki mihkhmat bad ia ka Jylla hi baroh kawei.
U Naidu, u ong ba ka iing dorbar, ka dei ka jaka ia tai bad kam dei ka jaka ban ia pynlong kum ia iew luri lura.
U Naidu, ula iathuh ba ha Rajya Sabbha la shah ia ki dkhot, ba kin kren ha ka ktien kmie jongki, lada ki sngew kwah ban leh kumta bad u pynsngew ba ki MLA ki lah ban kren da ka ktien kmie jongki, ba ki lah ban kren kham bha bad ba ki paidbah ruh kin sngewthuh ia ka jingkren jongki.
Shillong:Ki lad khubor ki iathuh ba ha ka Sngi Thohdieng, u lat ka Jylla, ula pynphai sha ka sorkar Jylla, ia ka bill jong ka Khasi District Council, na ka bynta ba kan peit bha biang ia katei ka kam.
U Lat u kwah ba ka sorkar Jylla, kan peit bniah bha, ha shwa ba un mynjur ban pynlong ain ia katei ka bill kaba la tip, ka Khasi Hills Autonomous District (Khasi Social Custom of Lineage) (Second Amendment) Bill, 2018 bad kaba la phah sha U Lat, da ka tnat  District Council Affairs.
La iathuh ba ka sorkar Jylla, kan da ia syllok bha ia ki riewsaid ain ba shemphang, ha shwa ba kin phah biang sha U Lat, na ka bynta ban kyrpad ba un pynlong ain ia katei ka ain shongkha shongman jong ka Khasi District Council.
Katei ka dei ka ain, kaba la mynjur da ka iing dorbar jong ka KHADC, ha ka 25tarik Naitung 2018.
Shillong:U bah Pius Marwein, kandidet jong ka seng UDP, ula thep kyrteng hynnin ka sngi ban long kum u kyrtong na Ranikor Constituency, na bynta ka elekshon MLA, ka ban long ha ka 23tarik Nailar 2018.
U Bah Pius, ula thep kyrteng ha U Bah W Biam,  Returning Officer ha ophis jong U  Deputy Commissioner ha Mawkyrwat.
Ki kandidet, kiba la dep thep kyrteng na Ranikor, ki long U Bah Marwein, U MM Danggo, u ban iakhun mynta na ka tiket jong ka seng NPP, U bah PN Syiem na ka seng PDF, U Jackiush K Sangma, kandidet jong ka seng Congress, kiba la thep kyrteng ha ka Sngi Thohdieng ba ladep.
Na bynta ka South Tura, ym shym la don ba thep kyrteng satia hynnin ka sngi bad kiba don ha ka lympung ialeh, ki long U   Conrad Sangma, myntri rangbah ka Jylla, uba iakhun na ka tiket NPP bad ka  Charlotte W Momin, kandidet jong ka seng Congress.
La khmih lynti ba U John Leslee, uba dei U MLA barim, ba un thep kyrteng ha ka Lah Sngi u Blei.
Ka Shillong Lajong, ka la jop ha ka jingialehkai jongka pyrshah ia ka Sawmer Sports Club da 5-1, ha ka jingialehkai kaba long hynnin ka sngi ha JN Stadium.
Ka Lajong, ka la ioh ban thep ia ka kol kaba nyngkong ha ka minit kaba hynriew, da ka jingpynrung jar jong U Kenstar Kharshong, uba nion da ka khlieh sha ka jar jong ka Sawmer Sports Club.
Ka kol kaba ar, ka wan na u kapten jong ka Lajong, U  Sheen Sohktung ha ka minit kaba 20 jong ka jingialehkai.
Ka Sawmer, ka la ioh ban shut kawei ka penalty, lyngba U  Rheadulf Nongneng ha ka minit kaba 67.
Hadien kata, U Phrangki Buam, ula ioh thep ia ka kol kaba lai jong ka Lajong bad hadien kata sa U Mahesh, uba la thep ha ka minit kaba 88 bad U Phrangki Buam, ula ioh thep ia ka kol kaba ar jongu ha ka 90+2.
Ka Shillong Lajong kan ialeh ia kawei pat ka jingialehkai jongka, ha ka 9tarik Nailar pyrshah ia ka Meghalaya Police.
AIS SujaKa Bill Khasi Social Custom of Linage Bill jong ka KHADC hapoh ka jingialam jong u CEM badonburom i bahdeng H.
S Shylla ryngkat ki MDC baroh, ka long ka Bill badonkam tam.
Kane ka “Khasi Social Custom of Linage Bill" ka long ka stieh ban iada ban khang pyrshah ia baroh kiba ioh tnga dkhar ne ban jylla ban duh long ST ne Schedule Tribe, bad kan long ruh ka jingsneng ia kiwei pat nangne shakhmat.
Katkum kane ka bill ka khang pyrshah ba kiba ioh tnga dkhar kim lah shuh ban long ki riew lum rit paid Scheduled Tribe ki la long ki Hifi bad kin duh ia ka hok kum ki nong Khasi ne Jaintia ne kum ki jaid bynriew rit paid.
Te lada kane ka bill kam trei kam mynta, kan sa long dier por na ka bynta ka jaid bynriew Khasi baieit jong ngi bad ruh ia ka jylla Meghalaya hi baroh kawei, namar ka long ka stieh ban da, mynta bad nangne shakhmat halor ka jing hair thma ba jar jar u bar jylla ban shong kha ia ki thei Khasi jong ngi.
Lada kane ka stieh kam trei kam kata hi ka mut ba ka Ri bad ka jaid bynriew kan nang kyllon kyllon, khadduh eh, ka snam Khasi nylla kan sa jah noh, shu mih tang ka nam Khasi, snam te snam dkhar.
Kumba la ioh mynta lyngba ki lad pathai khubor ba bun ki paidbah Khasi Jaintia bad ki seng bhalang ne seng Student ki kyrshan ia kane ka Bill jong ka KHADC namar ka long ka kam iap kam im, ka Ri bad ka jaid bynriew kaba la jan duh noh.
Yn myntoi aiu ban ong ngi ieit jaidbynriew lada kane ka Bill kam trei kam? Ngin lah ban ieit ia kiba la iap hynrei ieit ia kiba dang im kein.
Kumba la ong da u CEM badon burom u bah H.
S Shylla – ba kiba pyrshah dei tang kito kiba shong kurim ia u bar jylla.
Haba kine kiei kiei ki jia, poi kynmaw ia kato ka jingrwai u kaitor Khasi kaba ong – ‘KIAW, Ma nga te ….
building baheh ma nga kwah tei, dulir ruh ha nga ai monta ….
ma nga la sngewthuh to khublei kiaw, hynrei khadduh mama u ong- “Kiaw ma nga la leit".
Te na kata ka daw ka shong ha ki thei Khasi jong ngi ban tei ne ban pynpra noh ia ka jaid bynriew Khasi paka ba kata ka snam Khasi paka kam don ha kita kiba kam ngi dei Khasi ba haba kumta ka dei ka jingong u CEM KHADC badonburom, ba i thei Khasi i long tang ka Laisen ia u bar jylla ha ka Ri jong ngi, dei na kata ka daw ba donkam ia kane ka Bill jong ka Khasi Social Custom of Linage Bill 2018.
Te lada kane ka Bill kam trei kam te sa tang katno kata ka snam Khasi paka ka jaid bynriew Khasi kan jah noh na sla pyrthei?Ym lah ban len ba u CEM KHADC bah H.
S Shylla u long u   rangbah uba iohi jngai na ka bynta ka jaidbynriew aiu yn jia yn long, ym dang mynta, hynrei naduh ki phew phew snem mynshuwa ngi dang kynmaw ba ka Ri Khasi Jaintia ka la khih ha ka por jingbeh mynder ri hynrei ym don ba patiaw ba salia, yn lah leh aiu marwei khlem u paidbah? Mynta ruh ki jingma ia ka jaid bynrew lada ki khar poi ei na Bangla na Assam etc kin wan shapoh ka Bri u Hynniew Trep ban ia shong kha khleh, te lada kane ka Bill kam don ban teh ban khum, ngi sngewthuh ba ka snam Khasi paka kan jah ha ki rngai.
Kumba la mih khubor ba kane ka Bill kam khang ia ki Khasi ban ioh lok dkhar, tangba kim lah shuh ban long ka bynta ki rit paid Khasi ne Scheduled Tribe.
Namarkata kane ka Bill ka long kaba donkam tam mynta hi namar ka long ka kam iap kam im ka jaid bynreiw Khasi baroh kawei namar ka kam shongkha mynta ka long lait lan palat.
Kumta, dei tang lyngba da kane ka Bill ba lah ban tehsong ia ka jaidbynriew sa shisien pat, ba kan ym jah na sla pyrthei bad ym don shuh da kawei ka lad ka lynti, ban pyni sha ka pyrthei ba ngi long ki Khasi – Khynriem, u Pnar, u Bhoi, u War, u dei u paid Khasi baiar.
Nongpoh: Ka jinghap slap kaba la jia myn hynnin ka sngi, ha ki katto katne ki bynta ha Ri Bhoi, ka la wanrah ia ka jingshlei um kaba jur, ha kaba la ioh jingtip ba ka la don ka jingshlei um ha ki thain 9mer Baridua, Nongpoh Jerobad lem bad ha kiwei kiwei ki jaka.
Haba iadei bad ka jingslei um kaba la jia mynta ka sngi, u nongthohkhubor u la ioh ban iakren bad u Bah Ioanis Narleng, Rangbah shnong ka Baridua, ha kaba kat kum ka jingiathuh jongu, la ong ba katei ka shnong ka la shah ktah jur na kane ka jinghap slap, namar ki surok kiba don ha katei ka shnong ki la shah tap da ka um.
U la iathuh ruh ba ha kane ka jingwanther u slap, ki la don ki iing ki sem kiba don hapoh jong katei ka shnong kiba la shah ktah, namar ka um hadien ba ka la shlei ha ki surok bad lynti synkieng, ka la leit ruh ban rung sha ki katto katne tylli ki iing.
U la ong ruh, ba kawei na ki sakhi kaba la shah ktah na kane ka jingshlei um ka dei ha phyllaw jong ka skul St.
Savio kaba don hapoh jong katei ka shnong, ha kaba la wanrah jingeh shikatdei eh ym tang ia ki paidbah nongshong shnong, hynrei ka la ktah wat ia ki khynnah skul kiba puule hapoh jong katei ka skul.
Shuh shuh, u la iathuh ruh ba ka daw kaba la pynlong ia katei ka shnong ba kan iai mad ia kiba kum kitei ki jingshlei um, ka dei namar ba ym kiba peit ba khmieh na ka bynta ban pynbiang ia ki nala ban iaid ka um, ha kaba tang namar ka jingbymbiang ki nala ka pynlong ia ki paidbah kiba don ha katei ka shnong ba ki mad ia kiba kum kitei ki jingshlei um, wat la ka jing hap slap ka long tang shiphang.
Namarkata, haba iadei bad kane ka jingiai shlei um kaba na ka por sha ka por, utei u rangbah shnong u la kyntu ia ka tnat sorkar ba ka dei ba shimkhia na ka bynta ban pynbiang ia kin ala, khnang ba ki paidbah kiba shong ha katei ka shnong kin myn mad shuh ia kiba kum kitei ki jingjia nangne shakhmat.
Ha kawei pat ka liang, mynta ka sngi la sakhi ruh ia ka jingshlei um ha Sor Nongpoh, ha kaba la iohi ba bun na ki kali kiba la pynieng ha Nongpoh ki la jan shah tam ha ka Um.
Shillong: Ka Seng ki kynthei kaba dang shu mih thymmai kaba la tip kum ka STIEH, myn hynnin ka sngi  ki la leit ban ia kynduh ia u Lat ka jylla u Ganga Prasad ban pynpaw ba ki kyrshan ia ka Bill jong ka KHADC ka Khasi Social Custom Lineage (Second Amendment) Bill 2018 kaba khanglad ia ki thei Khasi ba ioh lok bar jylla ba kin ioh ia ka jingmyntoi jong ki riewlum Khasi ne Schedule Tribe.
Ha ka jingthoh ba la phah sha u Lat katei ka seng ka la ong ba katei ka bill ka dei ka Stieh bah ban iada ia ka jaitbynriew Khasi bad ka la dawa ruh ba u dei ban mynjur ia ka ba kan long aiñ.
Shillong: Ki dkhot ka HYC Shella Area unit ki la phet lut na ka seng hadien ba ki la kynnoh ba kim sngew tynnad ia ka rukom tuklar u general secretary seng kmie ka HYC u Bah Kupar Roy Synrem.
Haba kren sha ki nongthoh khubor, u president ka HYC Shella Area u Bah Macdonald Mawa uba la phet noh na ka seng lem bad baroh ki dkhot, u la kynnoh ba ka jingphet seng lut ki dkhot kam dei ba isih ia ka HYC hynrei namar ba kim sngew tynnad ia ka jingleh jong u general secretary u Bah Kupar Roy Synrem uba dei na shnong Shella hi, namar ba u la tuklar ia ki kam ba ka unit ka treikam ha kiba bun ki kam, naduh ka kam shnong, bad kiwei.
“Ngi la mih noh baroh na ka HYC Shella Area unit namar ba ngi pyrshah ia u general secretary ka HYC seng kmie u Bah Kupar Roy Synrem, uba dei hi na shnong Shella halor kiba bun ki mat treikam ka unit bad kiba long pyrshah ia ki paidbah ka Shella’, la ong kine ki dkhot baphet noh na ka HYC ha ka shithi ba la phah sha u president  bah Robertjune Kharjahrin.
Shillong: U SP ka East Khasi Hills u Davies NR Marak, u la ong ba ka tnad pulit kam shym la ioh jingtip lypa shaphang ka jingwan tur jong ki dkhot ka HYC sha Secretariat mynhynnin ka sngi bad dei halor katei ka daw ba ki dkhot ka HYC ki la ioh lad ban rung haduh phyllaw jong ka Secretariat.
“Ngim don jingtip eiei, katkum ka jingiathuh ki nongpahara kiba don ha Secretariat ki la ong ba ki wan uwei hadien uwei bad ki buhrieh ia ki pla kad jong ki, hynrei ki nongpahara ki la kyndit ban iohi ba haba ki la poi bun ngut ha Secretariat ki la sei ia ki pla kad jong ki" ong u SP haba ia kren bad ki nongthohkhubor.
U SP u la ong ba ka jingbym lah ki nongpahara ban khanglad ia ki ban rung hapoh Secretariat ka dei na ka daw ka jingbym tip lypa bad ki nangmut ba ki dei ki briew kiba wan donkam sha Secretariat, hynrei u la ong ba la beh noh ia ki nangtei ban lait na ka jingpynthut ia ka jingtreikam hapoh Secretariat.
“Ki nongpahara ki la iathuh ba kim tip eiei, hynrei ngi la leit ban beh noh ia ki na katei ka jaka ban ialam shane sha Parking Lot ka Addll.
Secretariat" u la ong.
Lah ban kdew ba bunsien haba jia kino kino ki jingiakhih ka tnad pulit ka  ju ioh jingtip lypa lyngba ka tnad syntiat jong ka hynrei myn hynnin ka sngi ka tnad syntiat kam shym la ioh jingtip eiei ia katei ka jingwan tur ka HYC kaba la poi haduh Secretariat.
Shillong: Kumba 55 ngut ki dkhar kynthup ki shynrang bad ki kynthei ki la pyndap phom ban rung kum ki nongthep vote ha shnong Pyrdiwah kaba hap ha Pynursla konstitwensi, kaba don ha khappud bad ka Bangladesh.
Ia kine ki dkhar la lap da ka Khasi Students Union (KSU), South Central kaba la tuklar ia kane ka jingthmu hadien ba ka la ioh jingtip.
Haba iakren bad u president ka KSU South Central, u Samla Ennocent Khongstia mynta ka sngi, u la iathuh ba kine ki dkhar ki bym tip ia ka jaka sah jaka shong jongki, ki la ioh ban pyndap phom thep vote ha katei ka shnong ha kine ki sngi hynrei hadien ba ka seng ka la ioh jingtip ka la ujor sha u Block Development Officer (BDO) ka Pynursla, ba u dei ban sangeh ban pynrung kyrteng ia ki.
Katkum ka jingiakren bad u Samla Ennocent, la kynnoh ba ka jingioh pyndap phom kitei ki dkhar ka lah ban dei namar ba ki ioh syrnod jaka sah ne residential certificate na u Rangbah Shnong ka Pyrdiwah.
“La suba jur ba kitei ki dkhar ki ioh residential certificate na u rangbah shnong, hynrei ngim pat ioh ban iakynduh markhmat bad u", la ong u Samla Ennocent.
Hynrei kaba sngew lyngngoh ka long ba kine ki dkhar kim dei kiba dang samla, hynrei kiba la kot ka rta hapdeng ka 30-70 snem, bad katkum ka phom ki  dei na ki jait kum Das, Gunwala, Gatwal, Namudundro, Chetri, Karmokar, Guala, Rai, Patro, Chasa, Sawtal, Bissas, Kharwal, Shitri, Munda, Rajput.
Ki snem kha jongki, la pyni ha ka phom ha ki snem bapher bapher kynthup naduh u snem 1989, 1971, 1967, 1949, 1942, 1967, 1966, 1962, 1961 kiba la kot palat 70 snem ruh.
“Ka jingkylli ka long shaei ki jah ha kine ki snem, balei ki wan pyndap phom haduh kine ki sngi’, la ong u president ka KSU South Central.
Katkum ka jingiathuh jong u President ka KSU South Central, ki phom jong kine ki dkhar ki dang don ha kti jong u BLO bad ka seng kan iakhun ban pynthikna ba kiba dei hok, ki dei ban long tang kiba dei hok.
Shillong:La mudui da ka mukotduma ha Meghalaya High Court, hynnin ka sngi kum ka jingsngew pyrshah halor ka jing bym shah ia ki kynthei ban shim bynta ha ka elekshon jied Rangbah Shnong ha Pynthorumkhrah.
Ka Division Bench jong ka Meghalaya High Court, ka la pan jubab na ki nong shah mudui hapoh ka lai taiew bad ka jingshong bishar, kan shong hapoh saw taiew.
Ka kong Aneeta Synrem, kaba dei ka riewsaid ialade, ka la ujor sha kashari, ha kaba ka la kynnoh ba ka la shah khanglad ban shim bynta ha ka jingjied Rangbah Shnong jong ka Pynthorumkhrah.
Ka kong Synrem, ka iathuh ba ka don ka ain kaba kat kum ka  Section 16 (3) jong ka Khasi Hills Autonomous Council (Appointment and Succession of Syiem, deputy Syiem and Rangbah Shnong of Mylliem Syiemship (Act) 2007 bad ka ain jong U Syiem Mylliem, 2015 kaba shah thang ia ki shynrang ban shim bynta ha ka kam shnong bad kumjuh ia ka ain ban jied Rangbah Shnong.
Ka kong Synrem, ka la ujor halor katei ka ain kaba khang ia ki kynthei Khasi, na kaba shim bynta ha kaba jied ia U Rangbah Shnong bad ka la ujor ruh halor ka jingjied Rangbah Shnong, kaba la pynlong ha u snem 2017.
Shillong:  Ka sengbhalang na ka thain Riwar mihngi ba kynthup ia ka HYC Riwar mihngi Circle, ka FKJGP Pynursla Circle bad ka KSU Pynursla Circle kila wer ia u CEM ka KHADC, u Bah HS Shylla ban wan pynshai paidbah ia kane ka Bill sha Pynursla.
Kine ki seng ki la ia kynduh ia u bah Shylla mynta ka sngi, ban pynpaw ia ka jingkyrshan ia ka KHAD (Khasi Social Custom of Lineage) (Second Amendment) Bill, 2018.
U Bah Edmund Khongngai, President ka HYC Riwar Mihngi Circle u la ong ba kine ki 3 seng kin pynlong ia ka jingialang paidbah ha Pynursla ha ka 9 tarik Nailar kaba dei ka sngi iew ha ka por 12 baje mynsngi, bad ha kane ka jingialang paidbah, yn sa wan pynshai da u CEM halor kane ka bill ryngkat bad ki MDC ka KHADC.
La iawer ia ki paidbah ka Bri u Hynniewtrep ban poi sha katei ka jingialang ban sngewthuh ia kane ka Bill.
Shillong: Ka kynhun ba kyrshan tyngeh ban pynurlong ain noh ia ka Khasi Social Custom of Lineage (Second amendment) (KSCL) Bill 2018 hapoh ka lama ka Saindur Tip-kur Tip-kha Ieng Tylli Ehrngiew-Khun Hynniewtrep (STIEH), ka la dawa ba ka sorkar ka dei ban tuklar ba u Lat un ai noh ia ka jingmynjur ia kane ka Bill kaba la pdiang da ka Khasi Hills Autonomous District Council (KHADC).
Ka STIEH ka dei ka kynhun ba la thaw da ki longkmie Khasi ban kyrshan ia ka Khasi Social Custom of Lineage (Second amendment) Bill 2018 kaba thmu ban pynduh ia ki kynthei Khasi kiba iashong lok bad ki bym dei Khasi ia ka jinglong Scheduled Tribe.
Ha ka jingialang kaba long mynta ka sngi ha Khasi National Dorbar Hall, Mawkhar, la pynbna ruh ba kin leit iakynduh ia u Chief Executive Member (CEM) ka Jaintia Hills Autonomous District Council (JHADC) ban kyntu ban shna lem ia ka ain kaba kum ka KHADC khnang ban lad ia ki mynder ban klun ia ka spah ka phew lyngba ka shongkha bad ki thei Khasi.
Ha ka jingialang paidbah la wan ban iashim bynta ki seng bhalang, ki paidbah bad kumjuh ki longkmie.
Ha kane ka jingialang la iasoi paidbah ruh ha ka dorkhas kaba la leit ai pat sha u Lat kham janmiet.
Ha ka jingialang kaba la pyniaid da ka Kong Dewi Tongper, la ioh ia ka jingkren na ki longkmie kum ka MDC ka Kong Teilinia Thangkhiew, Kong Badariti Syiemlieh, ka Kong Purity Phawa nalor u president ka HYC u Bah Robertjune Kharjahrin bad kiwei.
Baroh ki nongkren ki la pynpaw ia kajuh ka sur ka jingkyrshan radbah ia kane ka Bill ka KHADC da kaba kam ba kan long ka atiar ban iada ia ka jaitbynriew na ka jingwan tyllep ki briew bym dei Khasi khamtam ha ka shongkha shongman ia ki kynthei Khasi.
Ka thei dakaid, ka la dait ia u jinglong shynrang jong u tnga jongka bad ka daw, ka long namar ba u lap ba ka dang ialeh ieid bad uwei pat u shynrang.
Ka Jayanthi, kaba don 45 snem ka rta, ka ia leit kai bad u tnga jongka ban peit phlim ha Vellore District jong ka Tamil Nadu, hynrei kam shym la leit sha katei ka jingialehkai bad ka la leit ban ia kynduh ia u samla jongka, ong U Prakash Babu uwei na ki heh pulit.
Haba kam shym la wan phai satia, hadien shi kynta ruh, kumta u tnga jongka, ula leit wad ia ka.
“U lap ba ka dang ia leh ieid bad utei u shynrang bad kumta, ka la sdang ka jing ia shoh ia dat bad hangta, haba ka jainsem jongu, ka la hap, ka la shim kabu ban dait ia u jinglong shynrang jongu bad hadien kata, ka sa phet noh bak ialade na katei ka jaka" ong U Babu.
Kiba iohi, ki la leit ban peit bad iarap ia utei uba mynsaw bad la kit mar mar sha hospital, na ka bynta ban ai jingsumar ia u, katba ia ka tnga jongu, la kem noh ha ka sngi balang.
Utei uba mynsaw, ula kham ioh bor ha kine ki sngi, ong ka khubor bad la iathuh ba utei u dei u nongrep.
Ka Jayanthi, ka mynjur, ba ka la dait hi ia u jinglong shynrang jong u tnga jongka bad la phah ia ka sha ka phatok ha Vellore, kaba dei ka phatok jong ki kynthei.
Shillong:U Bah HS Shylla Chief Executive Member, ka Khasi District Council, ula kren shai myn hynnin ka sngi, ba ka jingtih Uranium, kan nym jia shuh ha ka Jylla bad katei ka long, lyngba ka jing pynthikna jong ki heh ka Atomic Minerals Division (AMD), kiba la iakynduh ia ki nongialam jong ka KHADC hynnin ka sngi.
Ha ka jingleit jurip mynta ka sngi, la lap ruh ia ar tylli ki jaka ksam Uranium ha Wahkaji bad ia kitei ki thliew, la dep dhalai bha da ka dewbilat bad la lap ruh ba ka tnat treikam jong ka AMD, kam don shuh ha Wahkaji.
Ha ka jingleit U CEM, la synran da 20ngut ki MDC, ba kynthup ia ki Executive Member bad kumjuh ruh sa ki MDC kiba dei na ka seng Congress, kiba don ha ka liang pyrshah, kiba la synran lang ia U CEM.
Ha katei ka jingleit, ki la ia kynduh ruh ia U Sordar jong ka Mawthabah, ha kaba ula pynpaw, ba um tip eiei satia ia katei ka kam tih Uranium, hynrei, ula iathuh ba ula soi ia katei ka kot, da ka jingtieng, namar ba u shim ba ka dei, lyngba ka hukum jong ka sorkar India.
U Bah Shylla, ula pynpaw, ba un sa pynlong ia ka jingialang ban rakhe ia ka jingkhang tih Uranium ha ka Jylla bad katei ka long ba ki paidbah, kin nym artatien shuh nangne shakhmat shaphang u Uranium.
Ha katei ka jingleit, la synran lang ia U CEM, da U Bah MS Nongrem MDC jong ka Langrin Constituency.
U Jackiush M Sangma, kandidet jong ka seng Congress ula thep kyrteng mynta ka sngi bad U Bah PN Syiem, kandidet jong ka seng PDF ruh u thep kyrteng mynta ka sngi bad U MM Danggo ruh, uba dei U MLA barim jong ka Ranikor, u thep kyrteng hi mynta ka sngi.
U Kandidet jong ka seng UDP, U bah Pius Marwein, um pat shym la thep kyrteng satia mynta ka sngi.
Ka sngi khadduh ban thep kyrteng, kan long ha ka 6tarik Nailar bad ka jingpeit bniah ia ki kyrteng kan long ha ka 7tarik Nailar bad ka sngi khadduh ban weng kyrteng, kan long ha ka 9tarik Nailar bad ka jingthep vote kan long ha ka 23tarik Nailar bad ka jingniew vote kan long ha ka 27tarik Nailar 2018.
Na bynta ka South Tura, ka  Charlotte W Momin, kaba dei ka Principal barim jong ka  Tura government public school ka thep kyrteng mynta ka sngi, katba U Conrad Sangma, ula dep thep kyrteng ha ki khyndiat sngi ba ladep.
Ka jingthep vote ia ka Ranikor, kan long ha kajuh ka sngi bad ka South Tura.
S.
A.
KurbahKa Bri u Hynniewtrep ka la jyllei da ki Meikhohkada bad ki Kiaw Kada Khlaw naduh u snem 1981 haduh u snem 2011.
Bad ki khunpongka ki la jyllei ym duna ia ka 3, 24, 866 hapoh kine ki laiphew snem katkum ka kaiphod jong ka Skhem Rympei Tynrai (SRT).
Kine ki Meikhohkada bad ki Kiaw kada khlaw ki la ai jaka ia la ki khun kynthei bad pynsboh bha ia ki pyrsakurim khyllahjait da kaba pynshna iieng, pynthied kali ba kin suk ki pyrsa poi-ei poi-wir.
Ha ka jingialang pat lada shong Dorbar, ki paw da ki dur Bihari, Nepali, Punjabi, kada khlaw, masi khlaw, suri kup snieh langbrot, katba ki jait (surname) pat da ki Nongrum, Syiemlieh, Kurbah, Warjri, bad kumta ter ter.
Ha ka Dorbar Shongkhakhleh kim lah ban burom bad niewkor iwei ia iwei pat.
Namar uto ia uba la kha na u Bangali u kren da ka ktien Bangali ha ka kynhun khiahshipun hapoh ka Dorbar Kur.
Kawei pat ka Lympung ka iakyllur jingmut para-Punjabi bad kren da ka ktien Punjabi ban ai jingmut ha ka Dorbar Kur.
Kawei pat ka Kynhun arphew khlieh ki shong para-kada khlaw bad ki ai buit kumno ban pynshongshit ia ka Dorbar Kur.
Kito pat ki Khasi Khara ki iashong para-Khasi Khara bad kim ia-ithuh iwei ia iwei pat ha ka Dorbar Kur kaba la iar-bha kumba 5000 ngut baroh.
Ynda haba la biang ka por bad ka samoi kyntur ktien, ka thma ka lah rhem ha la i jong i jong i kynhun wat lada ka dei makna kawei ka kyrteng (surname) nuksa Seng Kur Kurbah kaba la don haduh 22 jait ha kata ka Dorbar Kur kaba la dep pynlong ha kine ki snem kiba lah dep.
U President Seng Kur u don ha kawei ka balang khristan, u Vice-President, u don ha kawei pat ka balang khristan.
U Geneneral Secretary, u don ha kawei pat ka balang khristan, sa u Treasurer u don ha ka balang kada khlaw.
U Social Secretary u don hapoh ka niam-trai.
U Sport Secretary u don hapoh ka niam mane blei-thaw.
Hato phi tharai kine ki nongialam kin iaieid iasboh ha kata ka Dorbar ba thrang eh i Bah John Kharshiieng? Iba kyllan umphniang sngewieid Kur khlem suhthied! Ki Dorbar Kur kim poi re shano shano ruh katba dang iabat ia ka dustur Ai-jait kynthei Ai-jait kmie.
Namar kane ka dustur Ai-jait kynthei Ai-jait kmie, ka dei ka dustur kaba kdup lut ia ki mynder tngoh-kada bad ki mynder kpoh-kada na kylleng ka pyrthei ban pynheh-kur ha la ka jait ka jait haduh ba ym don symbai Hynniewtrep shuh wat tang shisaphit ruh.
Kiba bun ki longkmie kiba la paw bha ha ka imlang ka sahlang kiba don san ngut khun na ki san ngut ki tnga mynder, bad kata ka Sengkur ka la hieng khmut bad sareitkyrong ba la heh paid ka kur ka jait!  Kine ki longkmie tnga khyllahjait bad ki longkmie khlem jabieng ki pynkubur ban pynksan ia ka dustur basniew ban pynjot ia la ka nongtymmen bad ban aiti ia la ki iieng ki sem, ka spah ka hajar ha ki pyrsakurim khyllahjait ‘khaitpohjar’.
Ha ka por ba ki pang hapoh hospital ba ki thiah lai bnai ne saw bnai kim kwah re ia ki pyrsakurim khyllahjait ban pynsum ne pynbong ia ki, ki ong ba ‘ki sngewmynrain’; ki kwah da ki khun shynrang.
Hynrei ia ki khun shynrang pat ki lah less-use naduh dangrit bad ynda ki la rangbah ki kylla use-less bad u la poi shongkha 100 kilomiter sha Maweit.
La jyllei da ki Meikhohkada bad ki Kiaw kada khlaw ha kylleng ka bri u Hynniewtrep.
Kumta, ka Dorbar Kur kam don bor ban weng ia ki Tngoh-kada bad ki Kpoh-kada, la jyllei da ki khiahshipun bad ki khohkadun.
Ngi donkam ban kyrshan borbah ia ka KHADC KABA DON HAPDENG KA THMA KI KHASI-I BAD KI KHASI-II.
Ki khunpongka ba la kha na ki khaitpohjar kin nangpynjynjar shuh shuh ia ka Jaitbynriew Hynniewtrep, “namar kine ki jynthaw Khunpongka Khaitpohjar kim lah ban rung ha ka Jingialang u Trai haduh ka pateng kaba shiphew" (Dew 23:2).
“Ki khunpongka (khaitpohjar) ki long ki sakhi ia ka jingbymman ki kmie ki kpa ynda u Blei U bishar ia ki" (Jst 4:6).
Ki khunpongka kin sa iakynduh poikha para-khunpongka, kine kin biangphongrai ia ki jingsniew kylleng ka bri u Hynniewtrep bad kylleng ka pyrthei.
Kumta, mynta la mih kata “Ka JUK TOPLESS BOTTOMLESS" (Hot and Sexy Dress) ban pyniaid iew ia ka Jinglong Khohkadun bad Khapkapun.
Ka Jingngeit Khristan ka shongkynrong bad kiwei ki bymlong khristan lei lei te la nangkhongpong shuh shuh.
Wat ki nongsharai kim nangshuh ban kren ia kum kine ki jaitpateng bynriew.
Ha ka pateng kaba bud wat ki nongsharai ruh kin mih kiba kum kita hi namar ki wan na ka pohsah jinglong khaitpohjar bad khiahshipun khohkadun.
Ki nongsynshar lei lei lah jyllei da ki khiahshipun.
Wat la katta ngim dei ban duh jingkyrmen, namar ka Hok jong ka Jinglong Khun-trai  na ka pohsah Hynniewtrep Hynniewskum ka dang kyrsei bad kyrsoi ha ka Hok lyngba ka  KHADC, bad ha ASSAM kumba ngi iohi.
Ki Bodo ki long ka nuksa jong ka jingpynim ia la ka Jaitbynriew ha kane ka Juk mynta.
Wat ong pat ba lada Ai-jait sha u shynrang ne sha u kpa, ki khun kin kylla angel! Kam dei re kumta, hynrei sha dujok te kin ym poi  re, namar u Rangbah Longkpa Khristan uba kohnguh ia ka Ktien u Blei un pyndep la ka kamram longkpa longnongsharai ha ka hok katkum ka hukum; kata ruh ha ka Jinglong Khun Khasei Khasai Bashisur Shidur, ym dei re ban long Khristan Wiehlir ne Khristan Plastik.
Ki khunpongka te kin ym mih symbai shuh, lait tang iwei ar hangne hangtai.
Ym kumba ka paw penryngkew mynta.
Haba jyllei ki khunpongka ha ka jylla, kata hi ka dei ka dujok ba la khot ia ka jingbitar jong ka ding u Blei ban thang pynjot ha kawei ka sngi.
Namar na ki ki kharoi ki jingsniew baroh.
Bad kine ki symbai ki la roi la san bha ha kane ka Bri u Hynniewtrep u Hynniewskum ba la dep bsiah symbai da ki ‘khaitpohjar’ ha ka kobsohbriew jong kane ka nongbah bad ka jylla naduh san phew snem mynshuwa.
Namarkata, donkam ban buh da ka Cut Off Year ba naduh u snem 1952 ba la seng ia ka KHADC dei ban pyntreikam ia ka Khasi Social Custom of Lineage Bill (Second Amenment 2018).
“Lada la jot ki nongrim ki bahok kin lah leh aiu?" (Ps 11:3).
Dei ma ngi hi kiba pynjot ia ka nongrim longbriew manbriew da kaba mane-blei ia ka dustur thawbriew (Mk 7:7-8, 13).
Ki khunpongka bad ki khun shimeirain ki kynrei kumba la kdew haneng: “Ba bun ki longkmie ki don san ngut khun na ki san ngut ki tnga mynder kada khlaw, masi khlaw, suri khlaw, khasaitpohji, khristan plastik, ba la hiarpateng na ki khunpongka hi.
Kine kin pynksan hakhmat ki paidbah da kaba kren sngewstad ha ki kortimat ba ki pynpaw ba ki sngewieid jaitbynriew katba ialade pat kim dei na u symbai Hynniewtrep Khasei jong ngi.
Ki khlein la thang bad ki jwat la bam ki paw bha hakhmat hakhmat ha kane ka juk.
Bad ki kren kyreit da kaba ong: “Nga Challenge ia ka KHADC.
" “Nga Challenge ia ki shynrang Khasi baroh.
" “Man la ka briew/u briew ki kren lamler ia la u para-marjan da ki rymmiang shyntur bathok (Altaqya), da ka dohnud ba arsap" (Ps 12:2).
Ki pynbiej ia ki briew da ki rymmiang shyntur ba ki sngewieid jaitbynriew, phewse ka dohnud suhpein suda.
Ha ki briew bashidalynter kale, bhabiej, ki pynpaw ia ki kam angel par khyndew.
Hynrei ha kane ka kynti ba la khynra ka KHADC, ki paw penryngkew ba ki dei hi ki ‘khasaitpohji’ bad ki ‘tnga mynder-ri.
’Bun ruh ki rangbah nongialam ki kylla long ki rangbah nonglilam.
Ym da donkam ban thoh kyrteng, ki ‘riew peitngor ki iohi ia kita baroh.
Kin sa wan pynpaw penryngkew kumba la pynpaw kito ki tnga mynder-ri ha ka kortimat bad ha ka kyrwohsohmyndur lyngba ka suriohidur.
Ki dkhot jong ka Hynniewtrep Youth Council (HYC), ki la rung kynsan mynta ka step ha phyllaw jong ka Secreteriat.
Kitei ki dkhot kiba don da ki spah ngut, ki la rung ha ka por 10.
45 ha phyllaw jong ka Secreteriat bad ki la ia hylla bad dawa ban teh lakam ia ka jingjyllei ki poiwir bad ki dawa ia ka sorkar Jylla, ban pyntreikam noh ia ka ain Inner Line Permit (ILP) bad kumjuh ban peitngor bha ia ki bar Jylla, na ka jing pyntreikam ia ka ain NRC ha Assam.
Ki pulit hadien shiteng kynta, ki la wan poi sha Secreteriat bad pynmih noh ia ki na katei ka phyllaw bad ialam ia ki sha Additional Secreteriat.
Nongstoiñ: Ka ophis jong u District Sport Officer WKHD Nongstoiñ, hynnin ka sngi kala ioh ban pynhap pyrda noh ia ka lympung kynjatbol jong ki khynnah skul kaba la tip ruh kum ka West Khasi Hills District Level Inter School Football Tournament 2018 (Subroto Cup) ha kaba u bah K.
L Nongbri DC Incharge ka WKHD u la long kum u kongsan ban pynhap pyrda.
Ki-ar-tylli-ki-kynhun-jong-ka-U-17-katba-ki-dang-iashon-dur-lang-bad-ki-kongsan-ha-shwa-ka-jingiakhun-phainal.
Nongpoh: Ki nongialam ka KSU, North Khasi Hills District, kaba la ialam da u President u samla Ferdynald Kharkamni, u General Seretary u Samla Lambok Rymbai lem bad ki dkhot ka seng, myn hynnin ka sngi ki la leit ban kynduh ia ka Kong R.
M Kurbah, DC ka Ri Bhoi, ban pynpaw halor shibun ki phang kiba iadei bad ka jingdkoh ban tehlakam na ka jingwan rung tuh ki bar jylla sha Meghalaya.
Haba kren bad ki Nongthohkhubor, u Samla F.
Kharkamni, u la ong ba ka daw kaba la pynlong ia ka seng ban leit kynduh DC, ka dei hadien ba ki la iohi ia ka jingma kaba ap ia ka jylla na ka jingwan rung kyrthep ki mynder bad khamtam eh ha kaba kum kane ka por bad kata ka long hadien ka jingpynlait paidbah ka Assam ia ka Final Draft ka NRC ha Assam.
U la ong ruh, ba kumba la jia ha kine ki khyndiat sngi, ha kaba ka seng kam banse ban leit buh jaka talasi mynder ha 20 mer na ka bynta ban tehlakam ia ki mynder kiba thmu ban wan bsuh khlieh ha kane ka jylla, hynrei ha kawei pat ka liang ngi ai ka jingiaroh ia ka bor District kaba la shim khia ban pynlong ruh ka jingkhynra mynder bad ban ai jingthoh sha ki Rangbah Shnong, na ka bynta ban tehlakam ia ki mynder kiba thmu ban rung sha kane ka jylla.
U la iathuh ruh, ba ha ka jingiakren bad ka DC, ka seng ka la ioh ban pynsngew halor ka jingbym treikam thikna ka jaka talasi mynder (Infiltration Check Gate) kaba don ha Byrnihat, namar katkum ka jinglap da ka seng bad ba la ioh ruh ban ring wat ki video la lap ba ki nongtrei kim shem la pyndep hok ia la ka kamram, ha kaba ka jingtalasi ka tang da ki minute, kata wat ia ki kali heh (Night Super) ba wan Assam, ha kaba kane hi ka pynsuba ia ka seng ba ka lah ban don pynban kaei re kaei sha lyndet.
Ka seng ka la kyntu ruh ia ka DC ba kan kren lem sha sorkar na ka bynta ban buh ruh ki jaka ban talasi mynder kum ha Jirang, Block II, Surok Jagiroad lem bad kiwei kiwei ki surok kiba pyniasoh sha ka jylla, namar ha kab kum kane ka por kin don ki mynder kiba rungtuh na kiba kum kitei ki surok, da kaba shimkabu halor ka jingbymdon kiba talasi.
Halor kane ka jingwan kynduh DC, ka seng ka pynpaw ia ka jingkmen, namar na ka liang ka DC ka la ai ka jingkular ba kan shimkhia bad ban pynsngew sha ka sorkar jylla, u la bynrap.
Shillong: Ka Umpohliew Jingtip SS ka la pylliem ia ka Sacred Heart HSS da 2-0 kol ha ka jingiakhun jong ka lympung District Level Subroto Cup 2018 jong ki khynnah ba hapoh 14 snem ba pyllong da ka ophis u District Sports Officer (DSO) ka East Khasi Hills kaba dang iaid ha madan Polo haduh hynnin ka sngi.
Ha kawei ka jingialehkai, ka Iewrynghep SS ka la pylliem ia ka St Anthony HSS da 5-2 kol, katba ka OM Roy Memo.
HSS ka la pylliem ia k St Paul HSS Marbisu da 1-0 kol.
Ka Mawsadang SS ka la shah pylliem ha ka United Christian SS da 2-4 kol lyngba ka tie-breaker bad ka H Elias HSS ka la pylliem ia ka District War Sepngi HSS da 1-0 kol.
Ha ka jingialehkai jong ki shynrang ha ka hapoh 17 snem, ka H Elias HSS ka la pylliem kput ia ka Mixo Prebesterian HSS da 9-0 kol, ka Shillong College ka la pylliem ia ka Tyrsad HSS da 1-0 kol, ka OM Roy Memo.
HSS ka la pylliem ia ka Rev JJM Nichols Roy da 6-0 kol katba ka Sacred Heart HSS ka la pylliem ia ka United Christian SS da 2-0 kol.
Ki lai ngut ki longkmie ki la ujor sha ki pulit Sadar, halor ka jingkren khor bad kren tohmet jong ki briew pyrshah jongki, ha ki social media ha kaba iadei bad ka ain jong ka KHADC Lineage Bill 2018.
Ka kong Agnes Kharshiing, President ka CSWO, ka kong Patricia Mukhim Editor The Shillong Times bad ka kong Angela Rangad nongialam jong ka TUR, ki la ujor sha ki pulit, halor ki jingkren, kiba byrngem byrsit ruh ia ki bad kiba pyndonkam ia ki ktien kiba khlem akor.
La ujor pyrshah ia U Banshan Nongtri, uba pynmih ki ktien byrngem, ia kito kiba pyrshah ia ka ain jong ka KHADC bad ka kyrteng jong U  Batskhemkupar Bonds Lanzer Thabah ruh ka don lang ha katei ka jing ujor, ha kaba ula pynmih ia ki ktien pynshlur ban bat bor bad kiwei ki ktien khlem akor, kiba long pyrshah ia ka kyrdan jong ka kynthei.
Kitei ki lai ngut, ki dawa ban kem mardor ia kitei ki briew, kiba la pynjah burom bad thad ia ka long rynieng jong ki kynthei.
Jowai: Ka jingkhein briew antad jong ka sorkar Assam ka la weng palat 40 lakh ngut na ka thup ki bym dei trai shnong lane kiba dang hap ha ka thup ka jingartatien ba ki dei ki nong India namar kim lah satia ban pyntikna ia lade ba ki dei ne em ki nongshong shnong jong kane ka ri.
Donbok ba dei ka por ba khang tih dewiong ka NGT ha ka jylla hynrei te da ki phew hajar kiba shah kyntait na ka Assam kin wan rieh tngen sha kylleng ki bynta jong kane ka jylla naduh na East Jaintia Hills shaduh sha Garo Hills.
Katei ka Final Draft NRC jong ka jylla Assam ka la pynkyndit ia kiba bun ki jylla ha kane ka thain Shatei Lam Mihngi ka ri India.
Ka Jylla Meghalaya kaba dei kawei na ki lynti iaid ba donkam ki bar jylla na Assam ban poi sha Assam nalor sha kiwei kiwei de ki bynta jong ka ri India ka don ha ka jingma bad ia kane na ka liang ki sengbhalang ki la iakren bad ki sorkar kiba rim bad kaba mynta.
Ka Sorkar Congress kaba la leit noh, hadien ka jingiakhih ki 13 tylli ki seng treimon sngewbha, u Chief Minister barim u la kular ban shimkhia ia ka jingwan rung ki mynder sha ka Meghalaya da kita ki Entry bad Exit Points, ha man ki lad ki dong kiba rung bad mih sha lane na ka jylla, hynrei kane ka rai ka la shu kut khlem da pyntreikam wat hadien ba la wan ka sorkar ba thymmai hapoh ka jingialam u Conrad Sangma.
Ka KSU kawei na ki Seng ba paw tam ha ka jylla, ka la byrngem na ka por sha ka por ban shim hi ha lade ia katei ka kam khynra ia ki Mynder kiba wan rung sha ka bri u Hynniewtrep, hynrei ia baroh ki jingbyrngem ka KSU la shu sngap mynthi da ka sorkar.
Dei ha kane ka sngi ba-ar jong kane ka taiew ba ka KSU ka la mih kynsan ban buh ia ki kyrdop ban khynra mynder ha ki East Jaintia Hills, Ribhoi, West Khasi Hills bad kumba la sakhi, ki bor District kim nud ban leh eiei lait noh tang ka jingkyrpad namar ka jingleh ka KSU ka long shisha kaba dei eh kum ka seng kaba ieng ha ka nongrim ban iada ia lada ka bri na ka jingwan buhai shnong ki nongwei.
Ka Meghalaya ka don ha ka jingma kaba khraw ym tang na ka NRC ka jylla Assam, hynrei wat na ka jingshlei um ka ri Bangladesh kaban sa jia na ka daw ka jing um ki lum thah ba la kiew ka jingshit (Global Warming).
Shillong:Ka jingialang jong ka Ranikor BJP Mandal, kaba la long hynnin ka sngi ha Nongjri, South West Khasi Hills District, ka la rai ban nym buh kandidet satia ban iakhun ia ka elekshon MLA shiteng samoi ha Ranikor.
Ha katei ka jingialang, la wan shim bynta da U Ma Shibun Lyngdoh, President jong ka seng BJP ha ryngkat bad kiwei de ki nongialam jong katei ka seng.
Ha ka jingialang, la ia tai sani bha bad ki dkhot lem bad ki nongialam jong katei ka seng, ki la rai da kawei ka sur bad kata ka long ban nym buh kandidet satia ha kane ka elekshon bad kin kyrshan ia u kandidet, ban pyniakhun da ka paralok seng, kaba don ha ka sorkar MDA.
Shillong:Ki pulit ka Jylla, ki iathuh ba ki la ioh kem ia 35 ngut ki poiwir haduh myn hynnin ka sngi, ong ka khubor.
Ha East Jaintia Hills, la ioh kem ia 29ngut kitei ki poiwir na  ki ar tylli ki jaka khynra mynder ha  Ratacherra bad ha Lumshnong, ong ka khubor.
Kiwei ki khubor, ki iathuh ba ki don 6ngut ki bar Jylla, ki bym don ki kot ki sla kiba biang, kiba la ioh bat na ka jaka khynra mynder ha Byrnihat bad ha Garo Hills, ka GSU, ka kam ba ka la ioh bat ia 5ngut ki briew ha Rongjeng, ha East Garo Hills, ha ka Sngi Balang bad kitei ki dei ki bym don ki kot ki sla kiba biang bad kiba la beh noh sha Assam.
U Rahul Gandhi, President jong ka seng Congress, ula mynjur ia ki arngut ki kandidet jong katei ka seng, ki ban iakhun na Ranikor bad na South Tura, ha ka elekshon, ka ban long ha ka 23tarik Nailar 2018.
Ka Charlotte W Momin, kan iakhun na ka South Tura Constituency, katba U Jackuish K Sangma, nongialam barim ka Garo Students Union (GSU), un iakhun na Ranikor.
U Sangma, ula pyniasoh ialade bad ka seng Congress ha u snem 2007 bad un iakhun pyrshah ia U MM Danggo, kandidet jong ka seng NPP, U Bah PN Syiem kandidet jong ka seng PDF bad U bah Pius Marwein kandidet jong ka seng UDP.
Ka Momin, kan iakhun pyrshah ia U Conrad ha South Tura bad la sngewthuh ba ka jingiakhun, kan long kaba lai liang, ha kaba U John Leslee Sangma, ruh un ialeh ia katei ka elekshon na Tura.
Ka jingthep vote, kan long ha ka 23tarik Nailar 2018 bad ka jingniew vote, kan long ha ka 27tarik Nailar 2018.
Shillong: U Acting Syiem ba thymmai ka Hima Mylliem u Pa’iem Ainam Manik Syiem u la shimti mynhynnin ka sngi ia ka khet Syiem.
Ha shuwa ba un shimti ia ka khet Syiem ka la don ka jingialang ba lyngkot ha ing dorbar ka Hima Mylliem, ha kaba la pyniaid da u myntri R.
S Kharbuki ha ryngkat ka jingdonlang u Syiem Khynnah, ki myntri, ki basan.
U Pa’iem Ainam kham mynshuwa u la shimti ia ka khet Acting Syiem bad u la neh tang 3 sngi bad ka KHADC ka la wanrah biang da u Pa’iem Ricky, hynrei mynta ka KHADC ka la wanrah biang ia u.
Haba kren sha ki nongthohkhubor, u Pa’iem Ainam ula ong ba un shong pyrkhat shuwa bad kiba khraw na ka bynta ban pyrkhat ban pynlong noh ia ka Dorbar bah ka Hima Mylliem.
U la ong ba la kumno kumno yn pynlong noh ia katei ka Dorbar bah ha ka taiew ba khadduh jong u Nailur ne ha ka taiew ba nyngkong jong u Risaw mynta u snem.
U la ong ba katei ka Dorbar yn wan ban ia shim bynta da ki khun ki hajar ka Hima Mylliem, khnang ba baroh ki kam ka Hima kin shai paidbah.
Shillong: Ka Khasi Students Union (KSU) kan nym sangeh ban pynlong ia ka jingap ktem ia ki briew kiba lah ban wan rung beain sha kane ka jylla na Assam bad na kiwei ki jaka, watla ka sorkar jylla ka la kular ban shim khia ia kane ka kam.
“Ngin nym pynsangeh ia ka jingap ktem, hynrei ngin pyndonkam da kiwei ki lad bad ngin peit ia ki bor ka sorkar haduh katno ki khlain ban khang lad ia kiba wan rung beain", la ong u President ka KSU u Bah Lambokstarwell Marngar hadien ba la iakynduh ia u Symbud Myntri Rangbah u Bah Prestone Tynsong mynhynnin ka sngi.
U Bah Lambokstarwell u la iathuh ba ka jingiakynduh ia u Symbud Myntri Rangbah, ka long halor ka mat hadien ba la iohi ia ka jingma kaba ap ia ka jaitbynriew na ka jingpyntreikam ka sorkar Assam ia ka National Registration of Citizenship (NRC) ha kaba palat 40 lak ngut nalor ar ngut ki MLA ki la hap lang kum ki poiwir kiban sa wan tuid pathar sha kane ka jylla lada ym lah ban khang lad.
U la ong ba kumba ka paw, ka sorkar kam shym la shim khia ia kane ka kam namar ba hynnin ka sngi, ka seng ka la iohi ba ki pulit ki shu pan bad peit ia ki kot ki sla bad ki shu pyllait noh ia ki kali.
“Kumba ka paw, ka sorkar jylla kam shym la shim khia ia kane kam bad hynnin ka seng kala ap ktem bad ka la ioh bat palat  15 spah ngut kiba khlem kot khlem sla", la ong u Bah Lambokstarwell.
Ha kajuh ka por, u la ong ba ka ka khyrdop, kaba don ha Byrnihat kam dei kaba janai bad ia kane ka seng ka la  lap ba ki pulit ki shu peit tang ia ki kot ki sla bad ki pyllait noh ia ki kali bad kane kam don jingmut.
Ka KSU ka la dawa ruh na ka sorkar ba dei ban pyntreikam lang ia ka rukom kaba iasyriem kum ka NRC ka Assam ha kane ka jylla ruh khnang ban beh krad ia kiba shu wan wir wan hap sha kane ka jylla.
“U Symbud Myntri Rangbah u la kular ban shim khia ia kane ka kam ban buh khyrdop peit briew shipor ha ki jaka khappud ka jylla ban peit ia kane ka jingma,  namar ba ia ka Jaka rung bad jaka mih (entry bad exit points) ruh khlem pat pyntreikam", la ong u President ka KSU.
U President ka KSU u la ong ba lada ka bor ka sorkar ka bakla, ka seng kan shim da kawei ka lynti ban khang lad ia ki briew ban wan rung sha kane ka jylla.
Ha kajuh ka por, ka KSU ka la dawa ba ka rukom kaba iahap dur bad ka NRC ha Assam, dei ban pyntreikam ha kane ka jylla Meghalaya ruh bad dei ban shim ia ka snem 1971  kum ka snem ot kyrteng namar ba dei naduh kane ka snem ba ka jur bha ka jingwan rung ki briew na Bangladesh bad kumjuh ki mynder Nepal bad wat kiba na ri thor India.
Katkum ka jingong u president ka KSU, u Symbud Myntri Rangbah um shym la lah ban kular ia kane hynrei u la ong ba un sa rah ia kane ka kam ha ka kynhun myntri ban iakren.
U Bah Lamboksterwell u la ong ba ka jylla Meghalaya ka dei kaba jem bad kaba suk tam ia ki briew ban wan rung suk.
“Napdeng ki jylla ka dong mihngi, dei tang ka Meghalaya kaba laitlan haduh katta, phai sha Mizoram ka don ka Inner Line Permit, phai sha Nangaland, Arunachal Pradesh ki la don ka Inner Line Permit bad kine ki briew na Assam ki shim ba kaba suk tam ban rung ka dei ka jylla Meghalaya", la ong u Bah Lamboksterwell.
Shillong: Ka MP Lok Sabha jong ka seng Congress na Silchar, Assam ka la ujor sha u myntri ka tnad kam pohing jong ka Ri u Rajnath Singh bad ka la kynnoh ba ki pulit Meghalaya  ha ryngkat ka jingiatreilang bad ka Khasi Student’s Union (KSU) ki la pyndik ia ki briew kiba Cachar District ka Assam kiba mut ban rung sha Meghalaya.
Ka la ong ruh ba kim shym la shah ia ki briew na katei ka District ban rung hapoh Meghalaya khlem da pyni ia ki kot jingpynshisha ba ki dei ki nong India.
Ka la kynnoh ruh ba ki dkhot ka KSU ki shoh ia ki tei ki briew kiba na Assam.
Ka la ong ba katei ka jingleh ki pulit Meghalaya bad ka KSU ka dei ka jingpynkheiñ ia ka hok ki nng India ban iaid na kawei ka jaka sha kawei pat hapoh India.
Ka la ong ba katei ka jingkhanglad ka la mhi hadien ba ka sorkar Assam ka la pynmih ia ka thup kyrteng ki briew jong ka lyngba ka NRC.
Ka la kyntu ia u Rajnath ban leh eiei noh, naba ka la ong ba ka don ka jingtieng jingsmiej ia ki briew ka konstitwensi jong ka.
Shillong:  U Executive Member ka KHADC uba peit ia ka khyndew ka shyiap kumjuh ruh ia ki mar pohkhyndew u bah Latiplang Kharkongor u la khot hajir ia ka tnad AMD, ka sorkar India ban pan jingshai halor ka jingiai bteng jong katei ka tnad ban khlong marpohkhyndew na Mawthabah-Wahkaji kaba la suba ba dei ka jingwad Uranium.
Haba kren sha ki nongthohkhubor u bah Latiplang u la ong ba ki don 7 ngut saiantis jong ka AMD kiba la wan mih mynhynnin ka sngi.
U la ong ba u la kylli naei ki ioh jingbit ban ksam marpohkhyndew hangtei, hynrei u la ong ba ki la jubab bad pyni da ka kot kaba u Sordar Shnong ka Mawthabah u la ai bor ia ka tnad AMD ba ksam Uranium ha kaba u la ong ba u kyrshan ban ksam Uranium bad kumjuh ka bor shnong kan ai ka jingiatreilang bad katei ka tnad sorkar.
U bah Latiplang u la ong ba mynta ka sngi u la maham ia katei ka tnad AMD ba kam dei shuh ban dang bteng ia ka kam ksam Uranium lane kiwei kiwei pat ki jingwad bniah jong ka, ha katei ka jaka.
U la ong ruh ba lashai ka sngi ka 2 tarik ki MDC kin hiar sha Wahkaji ban peit la ki la sangeh ne-em bad u la hukum ruh ba ki dei ban weng lut noh ia ki tiar ki tar jong ki nangtei, lym kumta ka KHADC kan kurup noh ia ki naba ka dei kaba shu leh be-aiñ khlem ka jingioh jingbit na ka District Council.
U bah Latiplang u la ong ba lashai ka sngi un khot ia u Sordar Shnong ka Mawthabah uba la ai jingbit ia ka AMD ba u dei ban wan mih lashai ka sngi ha Mawthabah bad u dei ban pynshai balei u ai jingbit bad lada um lah ban pynshai yn sloit  noh ia ka iktiar Sordar jong u da kaba knieh noh ia ka Sanad jong u kum u Sordar.
U la maham ia ki Hima ruh ha kino kino ki jaka ba kim dei satia ban ai jingbit khlem da ioh bor na ka District Council.
Shuh shuh utei u MDC ka Nongthymmai u la ong ba ia ka Maheshwari kaba shim kontrak ha Mawthabah ym shym la pynthymmai shuh ia ka laisen khaii jong ka bad la kurup ruh ia ki tiar jong ka, hynrei kumno ka dang ioh lad ban treikam biang bad kumno ki tiar jong ka kiba la kurup ki poi biang sha Mawthabah.
Shillong: Hadien ka jingshah khot hajir myn hynnin ka sngi, ha u Executive Member (EM) ka KHADC u bah Latiplang Kharkongngor,  ki briew jong ka tnad AMD ki la ong ba ka AMD kam dei satia ka tnad ka ban tih Uranium, hynrei ka dei ka tnad kaba leh ia ki jingwad bniah Research bad ka don ka jingiapher bak ly bak na ka UCIL.
Ki saiantis ka AMD haba kren sha ki nongthohkhubor:Rupang.
Shillong:Ki nongrep bad ki Rangbah Shnong na ki 9 tylli ki shnong ki ba hap hapoh ka Thadlaskein Block, West Jaintia Hills District, hapoh ka jingialam jong U Bah Jimmy Raul Kharmuti, Programme Coordinator, FARM, Northeast (JHDS} bad Bah Mutshwa Thabah, President People’s Welfare and Development Society (PWDS) ki la leit ban ia kynduh ia u myntri ka tnat rep, U Bah Banteidor Lyngdoh ban buh dorkhas, halor ka jingeh jong ki nongrep khamtam ha ka dor ka mur jong ki mar rep mar riang.
Ha kane ka jingia kynduh la don ka jingiamir jingmut hapdeng ki nongrep bad u myntri, ha kaba ki nongrep ki la ioh lad ban iathuh ia ki jingeh ba bun ba ki ia kynduh khamtam halor ka jinghiar dor jong u Sohsaw bad Sying kiba dei ki ar jait ki mar rep kiba ki briew kane ka thain ki rep bad pynmih bha.
Hynrei ka jingeh kaba khraw pat ka mih na ka daw ka jingshah khniot dor bad ka jinghiar dor kaba khah jong kine ki mar rep kaba ktah haduh katta katta ia ki nongrep kane ka thain ki ba shaniah tylli na ka rep ka riang ia baroh ki jingdonkam ba man ka sngi.
Ka jinghiar dor jong u Sohsaw kaba poi haduh 2 bad 3 tyngka shikilo bad ruh u Sying haduh 5 bad 8 tyngka shi kilo ha kine ki bnai kaba pynkthang mynsien haduh katta katta ia ki nongrep.
U Bah Jimmy Raul Kharmuti u la ong, ba la don kam kyrkieh na ka liang jong ka Sorkar Jylla ban pynhap noh ia u Sohsaw bad ia u Sying ha ka Crop Insurance bad Marketing Plan Policy ban iarap bad kyntiew ia ki nongrep jong kane ka thain bad ka Jylla baroh kawei, namar ka rep ka riang ka dei ka budlum jong ka ioh ka kot ka Jylla baroh kawei khamtam hadien ka jingkhang noh ban tih bad kha i pateng da ka NGT.
Na ka liang U Bah Mutshwa Thabah ruh u la bynrap ba  na ka por sha ka por ka sorkar ka la pynshlur ia ki nongrep bad khamtam ia ki khun samla byn don kam don jam ban phai khmat bad ban shim khia ia ka rep ka riang, hynrei kum ba long mynta ka jing hiar dor ki mar rep ka pynduh mynsiem shibun ia ki samla ki ba la sdang ban shim khia ia kane ka kam.
Na ka liang jong u myntri, u la kular ban shimkhia bad ban bud dien ia kane ka kam bad ila bhah ruh ia ki kynhun nongrep ban iatrei lang ryngkat bad ka sorkar khnang ba kane ka kam kan long kaba jop bad u la kular ban shim khia ban pynioh ia hok ki nongrep ha ka jylla baroh kawei, ha kaba ula ong ruh ba ka sorkar kan ialeh katba lah ban wanrah kham kloi ia ka  rukom trei kam ba kyrpang na ka bynta ka rep ka riang.
Ia ka Khasi Social Custom of Lineage Bill ba la pynkyllur da ka KHADC naduh u snem 1997 la ialeh pyrshah ban ym pynjari da kawei ka kynhun ba la tip mynshuwa da ka Syngkhong Rympei Thymmai.
Ha katei ka Bill ka don ia ka bih seiniong kyrtong jong ki mynder bad ki ‘khaitpohjar’  kiba dei ruh ki ‘khiahshipun’ kiba don ha ka por synshar, kiba la phah tynruh jubor ha u CEM ka KHADC bad ka la ong ain ha 23 tarik Rymphang, 2005, por balong Lat u M.
M.
Jacob.
Shuwa ba un shongthait noh kum u Lat, umbanse ban soi pyndep noh ia kino kino ki kam kiba don halor ka miej jong u (files).
Khamtam lei lei ia katei ka Khasi Social Custom of Lineage Bill la wan tynruh ba u Lat u dei ban soi noh wut wut.
Kumta, u Lat u la soi bad ka la long ain.
Ki dkhot jong ka SRT ki la thoh shibun ki Article ban pynshai paidbah halor ka Jingiashongkhakhleh ki kynthei Khasi bad ki mynder/bar jylla.
Hynrei ki shah kynthah kylla pynban ha ki bun ngut ki Khasi hi kiba mane-blei ia ka dustur thawbriew.
Ki briew ki kham sngewsang ban Ai-Jait sha u Longkpa Khasi ban ia ka Jingiashongkhakhleh bad ki dkhar, namar ba ki sngewiohnong ba ki iohsymbai ei sha la ka kur ka jait.
Pynban kim tip bad kim pat pule aiu ki ‘riewstad bashisha ki kren bad kumno la thoh ia ki nongrim jong u Rangbah Longkpa.
Kane ka Nongrim jong u Rangbah Longkpa ba un long u trai, u khlieh, u kynrad bad u nongsynshar ka long salonsar (universal) ha ka pyrthei baroh kawei.
Uwei na ki nongthoh jong ka SRT ha kitei ki por u la dep thoh ba hapoh ka 30 snem ba u khunlung SRT un sa san sa heh, bad ynda u la samla rangbah bha un sa jop ia ki dustur basniew ki bymler bad ki bym ai jingiada ia ka jaitbynriew.
Kumta, ka la urlong shisha mynta u snem 2018 ba la dap 28 snem.
Kane ka long ka jingjam banyngkong ba la pynkhih ia u Mawkhrum jong ka dustur synjor.
Ha u snem 2020 baroh kin long kumba la Saindur Saindar ha ka Hok katkum ka Hukum.
Kumta, ka Spong u Kni ka la hap ha madan, bad ka Spong u Kpa ka la kiew ha ka khlieh.
Bad uta u kpa u dei hi u Rangbah Hynniewtrep uba dei ruh u Longkpa Hynniewtrep, ym dei re u longkpa mynder ne u bar jylla.
Ki kynthei iohtnga dkhar bad khyllahjait bad ki pateng jong ki ba la tip kum ki “khiahshipun" ki sngewsih kthang bad kyrthat-iap da ka jingwanrah ka KHADC ia ka Jingpynkylla ia ka Khyrnit bahynriew ha ka Khasi Social Custom of Lineage Act 3 (b).
Ha kane ka juk mynta kiba bun ki kynthei jong ngi ki iohlaitlan namar ka Iktiar u Kni kam lah ban tehlakam ia ka jingiashongkhakhleh ki kynthei jong ngi (para ki pyrsa) bad ki “khaitpohjar" na Bangladesh, na Bihar, na Assam, na Punjab (kharmetor).
Katba ka Iktiar u Kpa kam pat sdang namar ka eh palat ban pynkylla ia ka dustur jong kata ka jaitbynriew mane dustur.
Kumta, donkam da ka Ain jong ki bor synshar kum ka KHADC RYNGKAT KI DORBAR SHNONG, DORBAR HIMA.
Namar ka Jaitdbynriew ka wan hakhmat eh, ka Niam bad ka Politic ki dei ki Nongpynkyllur ban pynneh ban pynsah ia ka Jaidbynriew.
Ki Dorbar Kur kim don iktiar ei ei ruh em ban khang ia la ka para ne pyrsa kynthei ban ym iohtnga dkhar ne mynder shisngi.
Ha kane ka Juk Kyrwohsohmyndur, ka dohnud ka kham jan bad u samla dkhar banang ailain bad nangaipain ban ia ki kni ne ka kur.
U kni aiu uba lah ban pynbam shaw ne mithai man la ka sngi ia la ka pyrsa ka para? U “khaitpohjar" pat da ka jingieid myrsiang ban ioh kynthei Khasi u angnud ban iohlong paduh, padeng, paheh, panah, padit, parit, ban bsiah ia u symbai ‘suhpein’ ha ka kobsohbriew jong ki kynthei Khasi kiba la pynanglypa ka ryngkap ia uno uno u khnam (Sir 26:12) ban pynkharoi ia i symbai suhpein hapoh ka bri u Hynniewtrep Hynniewskum.
“Kine ki ‘thei iohtnga dkhar ki sei tang ki nia-kai, ki kren lamler, ki pun tang ban leh sniew, sa mih ki jingbymman.
Ki pdem ia ki pylleng beinbsah, ki thain ia ki snur thapbawa; te jar uba bam ia kine ki pylleng u iap, bad haba khniot ia ki, mih da ki ‘seinpuh (suhpein)" (Is 59:4-5).
Kine ki longkmie mane dustur bad ki khun bakha na ki “khaitpohjar" kin iasaid iaksiang ban iada ia la ka kynhun ka bymdon nongrim hangno hangno ruh.
Kin sa jahlngaid ha ka shalyntem ka por.
“Ki nongsynshar jong kata ka hima kin iapyrshang ban pynlong kawei ia ki iiengkur jong ki da ka jingiapoikha poiman khleh, hynrei kin ym lah, kumba ia u nar ym lah ban iamilai-lang bad ka dewbyrtha" (Dan 2:43).
Ka jingmut jong ka kyntien ‘Dewbyrtha’ ka thew ia ki mynder, bar jylla, kada khlaw, masi khlaw, khaitpohjar.
Ka kyntien ‘Nar’ ka thew ia ki trai-ri trai-shnong (Hynniewtrep Hynniewskum) kiba ieid-ri ieid-jaidbynriew ban iada da ka jingsngewthuh bad ka jingstad jong ka Pohsah Longbriew Manbriew katkum ka Jingthaw Hukum Ubalah Ubaiai.
Balei u Bangali um don kynthei seh ban shongkurim para-Bangali? Balei u kada khlaw um don kynthei seh ban shongkurim bad ka kynthei kada khlaw? Balei u Punjabi um don kynthei Punjabi ban shongtnga bad ka kynthei Punjabi? U Blei U la buh la ka jong ka jong ka khydew ka shyiap bad la ka jong ka jong ka singmana bad ki briew jong ka ba kin kharoi bad kin san ha la ka jait ka jait.
Balei uta u Bangali u da wan wad kynthei shane sha ka Bri u Hynniewtrep? Hato kane ka wan na ka Jingieid Pohsah jong u? Ka dei tang ka jingieid myrsiang ban long Tngoh-kada, bad Kpoh-kada, ban klun jaka puta lyngba ka jingshongtnga ia ki kynkthei Khasi jong ngi.
Ka jaitbynriew Israel ka la sakma hapdeng kiwei pat ki jaitbynriew hadien u Khrist (70 HK) bad kumba 1848 snem u Israel u la sakma, bad ha u snem 1948 ki khun Israel ki leit phai biang sha la ka ri.
Ym dei re kumba kren khlem jabieng jong i kong Angela Rngad ‘ba ki Khasi (shynrang bad kynthei) kiba long shitnga ki leit trei sha Bilat ne sha America bad ki long nongshong shnong shatei bad kim dei shuh ki Khun Hynniewtrep.
Katba kito ki kynthei iohtnga dkhar bad kada khlaw pat kiba shong ha Shillong ki kren Khasi tiak tiak, wah jainsem kum Khasi hi, hynrei ka pohsah (engine) kam dei satia Khasi, ki dei hi ki dkhar bad ki khyllahjait.
Hato na u symbai bsein un mih uei? Un mih hi u bsein (Is 14:29).
Kumta, na u kpa Bangali  uba shongtnga ia ka kynthei Khasi, un mih hi u Bangali (engine) Bangali, ka jait pat, Khasi.
Number plate Khasi, ‘Engine’ khaitpohjar.
Kumta kyrthatiap ki Khiahshipun ha kane ka Juk Kyrwohsohmyndur.
Shillong: Kumba 40 ngut eiei ki MLA na kane ka jylla ki la leit sha Delhi na ka bynta ban iashim bynta ha ka jingshah hikai, ban lum jingtip ha kaba iadei bad ki kam thaw ain kaba la long naduh ka 1- 3 tarik Nailar.
Ia kane ka prokram la pyllong da ka Bureau of Parliamentary Studies and Training ha Lok Sabha na ka bynta ki MLA jong ka iing dorbar thawain kaba shiphew ka jylla khamtam ia kito kiba dang shu jop MLA.
Ia kane ka kynhun ki MLA la ialam da u Lamphang ka iing dorbar u Dr Donkupar Roy.
Nalor kiwei ki MLA kiba dang shah jied kiba iashim bynta ha kane ka prokram ki kynthup ruh ia ki myntri kum u Bah Hamletson Dohling, Bah Samlin Malngiang bad kiwei.
La ioh jingtip ba u Myntri Rangbah barim ka jylla ruh uba long u nongialam liangpyrshah mynta u Dr Mukul Sangma u iashim bynta lang ha kane ka prokram ha New Delhi.
Shillong: Ka District Magistrate, Ri Bhoi District, Nongpoh, Smti.
R.
M.
Kurbah, IAS ka la pyntip paidbah sha baroh ki Rangbah Shnong kiba hap hapoh ka Ri Bhoi District, ba kin long husiar bad peitngor iaka jingwan rungtuh ne wan buhai shnong ki briew kiba nabar, bad haka juh ka por lada jia ba don ka jing wan poi ki briew bym lah ban ithuh sha ki shnong, ki Rangbah shnong ki dei ban pyntip kyrkieh sha ki bor District and Pulit khnang ba kin ioh leh iaka ba donkam.
Kane la jingpynbna la leh hadien ba ka sorkar Assam ka la pynmih iaki kyrteng jong ki trai shnong iaka ba la tip kum ka National Register of Citizen (NRC) bad kito ki nongshnong shnong jong ka Jylla Assam ki bym don kyrteng lane kynthup haka Final List jong ka NRC ba la pynmih daka Sorkar Assam, kin pyrshang ban wan rung shapoh Jylla Meghalaya, namar kata, ban khang lad iaka jing wan rung bad buhai shnong jong ki briew na shabar ka donkam iaki Nongsynshar shnong ban long kiba husiar bad peitngor.
Shillong:Hynnin ka sngi, ki longkmie kiba kyrshan ia ka ain jong ka Khasi District Council lane ka Khasi Hills Autonomous District (Khasi Social Custom of Lineage) Second Amendment Bill, 2018, ki la rai ban thaw ia ka seng kaba ki ai kyrteng STIEH bad katei ka long ban pynkhlain ia ka rai jong ka KHADC, ban nym ithuh shuh ia ki kynthei ba ioh tnga bym dei Khasi, kum ki Scheduled Tribe.
Ha katei ka jingialang, la jied ia ka Kong Rani Kurbah, kong Deiwi Tongper bad ka kong Purity Phawa, ba kin long ki nongialam bad la pynbeit ruh ban pynlong ia ka jingialang bah jong katei ka seng ki longkmie, ha ka 3tarik Nailar 2018, ha ka por 11baje mynstep.
Shillong: Ka Civil Society of Women Organisation (CSWO) bad ka  Thma U Ranglie (TUR) ki la kyntu ia ka tnad District council affairs ka sorkar jylla bad ia u myntri ban bishar bniah ban ai jingmut ia u Lat ka jylla ban pule bniah shwa ia ka Khasi Hills Autonomous District Council (Khasi Social  Custom of Lineage)  (second amendment Bill) 2018 kaba la phah da ka  Khasi Hills Autonomous District Council (KHADC).
Khasi Social  Custom of Lineage)  (second amendment Bill) 2018 kaba la pdiang da ka KHADC ka la thmu ban pynduh ia ki lad ki kabu jong ki kynthei Khasi kiba iashong kha bad ki bym dei Khasi.
Ha ka kyrwoh kine ki ar tylli ki seng, ki la ong ba ki paidbah ki donkam ban ioh ia ka jingshai shaei ka Khasi Hills Autonomous District Council (Khasi Social  Custom of Lineage)  (first amendment Bill) 2015  kaba la tyrwa ha kaba iadei bad ka dorbar kur bad ka jingthung ia u rangbah kur bad kiwei.
“Ngi donkam ban tip la ka first amendment la mynjur ne em bad lada mynjur kumno khlem kdew eiei ha kane ka bill kaba mynta", ki la ong.
Ki la buh jingkylli ba lada ka jingpynkylla kam don ha ka ain, kumno ka second amendment la wanrah pat?.
“Ngim pdiang ia kano kano ka ain kaba thok bad ka jingkynnoh ba don ka jingbakla ban thoh, ym lah ban pdiang", la ong kine ki seng.
Ki la dawa ba ka tnad kam ain bad kumjuh ka tnad  district council affairs ki dei ban pule bniah bad bishar bha ia kane ka Bill, bad ban pan jingmut shwa na ki paidbah.
Nongpoh: Shisngi hadien ba ka Assam ka la pyllait ia ka thup jong ka National Registration of Citizens (NRC) ha Assam bad kaba la pynpaw ruh ba ki la don haduh 40 lak tam ngut ki nongshong shnong kiba don ha Assam, kim shem la rung ha ka thup jong ka NRC; ka la pyntieng shikatdei eh ia ka sorkar jylla bad kaba pynlong ia ka sorkar jylla ba kan hukum ia baroh ki DC bad SP ha manla ki distrik kiba don ha ka jylla ba kin peitngor.
La sngewthuh ba ka daw hi kaba la pynlong ia ka sorkar jylla, ba kan hukum ia ki DC bad SP, ka lah ban dei ba ki tieng ioh ba don na kitei ki 40 lak ngut tam ki briew ki bym don ha ka thup NRC jong ka Assam, kin sa wan ban rungtuh sha Meghalaya.
Nalor ka jingshimkhia na ka sorkar, na ka liang ka Khasi Student Union, North Khasi Hills District, ia kaba la ialam da u President ka KSU, North Khasi Hills, u Samla Ferdynald Kharkamni, u Bah Lambok Rymbai, Secretary, u Samla Biangbor Lyngdoh Paliar, Organizing Secretary ka KSU, Sengkmie, Incharge jong ka North Khasi Hills District lem bad kiwei ki nongkitkam na ki Unit ki Circle jong ka North Khasi Hills District, ki la leit ban plie ia kawei ka khyrdop talasi mynder ha shnong 20Mer Pahammawlein, Ri Bhoi.
Ha kaba plie ia katei ka khyrdop, ki dkhot ka KSU kiba la don ha katei ka jaka, ki la pynlong ruh ia ka jingkhynra ia kiba bun tylli ki kali kamai bad ha kane ka jingkhynra na ki kali, ki dkhot ka kSU ki la ioh ruh ban pynphai ia kiba bun ki bar jylla kiba thmu ban rung shapoh kane ka jylla, namar ba kim lah ban pyni ia ki kot ki sla kiba biang ban pynshisha kum ki nongshong shnong ba pura jong ka India.
Hynrei kane ka jingkhynra mynder na ki kali, kam shem la lah ban pyniaid shakhmat, namar la wan ban pynsangeh noh da ki bor pulit bad majistor jong ka Ri Bhoi.
Na ka liang ki nongialam ka KSU ruh ki la kohnguh ia kane ka jingwan pynsangeh da ki briew ka Distrik, namar na ka liang ki briew ka distrik, ki la ai ia ka jingkular ba kin shimkhia na ka bynta ban talasi ia ki mynder kiba thmu ban wanrung beain shapoh ka jylla.
Haba iadei bad katei ka jingleit buh khyrdop talasi mynder, u Samla Ferdynald Kharkamni, u la ong ba ka daw kaba la pynlong ia ka seng ban shim ia kane ka sienjam, ka dei hadien ba ki la sakhi ia ka jingbym treikam bha ka jaka talasi mynder (Infiltration Check Gate) jong ka sorkar kaba don ha Byrnihhat.
Namarkata, ka seng ka buh ia ka jingdawa ia ki bor pyniaid district bad khamtam ia ka sorkar jylla ba ka dei ban shimkhia na ka bynta ban pyntreikam ia ka Entry bad Exit point hapoh ka jylla, ha kajuh ruh ka por kumba ka long mynta ka sorkar ka dei ruh ban pynbiang briew hapoh ka Infiltration Check Gate kaba don ha Byrnihat, khang ba kan tehlakam ia ka jingwanrung kyrthep ki mynder, khamtam eh ha kaba kum kane ka por na ka NRC ha Assam, u la bynrap.
Ha kawei pat ka liang, haba u nongthohkhubor u la wad jingtip na ki briew kiba trei ha ka jaka talasi mynder kaba don ha Byrnihat, la ong ba la ioh jingtip halor ka jingdon jong ki palat 40 lak ki briew ki bym don ha ka thup jong ka NRC ha Assam, ki la pyrkhing bha ha ka rukom talasi, ha kaba ki la talasi naphang kata naduh ki kali kit passenger bad ki kali jong ki riew shimet ruh kumjuh.
Hynrei kat haduh ban da thoh ia kane ka khubor ki briew jong ka Infiltration kim pat la ioh ban bat ia ki briew kiba phet na Assam, hynrei ki shu ioh bat ia kito ki briew ki bym shem la lah ban pyni ia ki kot ki sla kiba biang, ha kaba ia kitei ki bar jylla ki bym lah ban pyni ia ki kot ki sla kiba biang, ki la pynphai noh noh na ka jaka kaba ki wan.
Shillong: Ka Executive Committee (EC) ka Khasi Hills Autonomous District Council (KHADC) ka mynjur ban weng ia u Syiem ka Hima Mylliem na ka khet u Paiem Ricky Nelson Syiem halor ka jingkynnoh ba u la pyndonkam bakla ia ka bor jongu ban shu ai patta khyndew pathar ia ka jaka ha Laitkor bad kumjuh ka jingai bor ha u khar muslim ban dakhor ia ka dukan u Khasi ha Iewduh.
Haba pynthikna ia kane, u Chief Executive Member (CEM) ka KHADC u Bah HS Shylla u la ong ba la weng ia u Syiem bad lashai yn sa shimti shwa u Acting Syiem.
Katkum ka jingong u Bah Shylla, la kynnoh ba u Syiem Mylliem u Paiem Ricky Syiem u la ai patta pathar khlem da pynshisha shwa ia ki briew ia ka jaka ha Laitkor da kaba pyndonkam da ka syrnod ba la shu shna thok da u briew kaba la kot sha ka 156 akar ka jaka ba la ujor da ka kong Akrisha Mylliempdah.
“Ïa ka character certificate ruh, kim ithuh ki pynlong kum ka Gift Deed", la ong u Bah Shylla, haba iathuh ia ka jingkhot hajir ia u Syiem bad ki myntri nalor kiba iadon bynta ha kane ka kam kaba long dang shen ha Laitkor.
Kham mynshwa, ka kong Akrisha Mylliempdah kaba shong basah ha Laitkor Nongdaneng  ka la ujor ha u Chief Executive Member  halor ki kam kiba ia dei bad ka jingshah die tuh ki jaka puta jong ka kaba ka la kynnoh ruh ba ka dei ka jingdonkti lang jong u Acting Syiem ka Hima Mylliem u Pa’iem Ricky Nelson Syiem.
U bah Shylla u la ong ba u Syiem um lah ban ai patta khyndew namar ba ka Hima kam don jaka.
“Kam ju dei ka rukom ia u Syiem ka Hima Mylliem ban ai pata khyndew naba ka hima kam don jaka, hynrei kaba dei ka jaka ki riew shimet bad lada kan dei ka jaka jong ka Hima ruh kan don tang khyndiat kaba ka hima ka donkam ialade hi", u la ong.
Hynrei u la ong ba ka Hima ka donkam tang ban shu buh ia ki rikod kata ruh lada ki trai jaka ki donkam ia ka jingsakhi jong ka hynrei ban ai pata kam lah satia naba kam dei ka jaka jong ka.
Halor ka jingai lad u Syiem ban dakhol u bar jylla ia ka dukan u Khasi ha iewduh, u bah Shylla u la ong ba ha Iewduh ka jaka kam lah ban leit tang shi lyngkhot ruh sha ki briew ki bym dei Khasi bad lada ka don ka jingai pata sha ki bar jylla ka pyni ba la pynkheiñ ia ka Land Transfer Act, u la ong biang.
Kiwei pat ki lad khubor ki iathuh ba U Ainam Manik Syiem, ula shimti kum u Syiem shipor jong ka Hima Mylliem, naduh mynta ka janmiet ha ka por 6baje janmiet, da kaba ioh pdiang ia katei ka shithi jingthung Syiem shipor ia u, na ka Khasi District Council bad la sngewthuh ba U Pa’iem Ainam, un leit shimti lashai ka sngi, ia ka khet jong ka Hima Mylliem.
Kane kam dei ka sien ba nyngkong, ia U Ainam, uba don 29snem, ba un shimti ia katei ka kam; kham mynshwa, ula shimti ia ka khet jong ka Hima Mylliem, ha ka 5tarik Kyllalyngkot 2018, hynrei utei ula ioh ban shong ha katei ka khet  tang kumba shi hat antad, namar ba U CEM ha katei ka por, ula weng biang ia U bah Ainam bad ula thung biang ia u bah Ricky Nelson Syiem.
Shillong: Naduh ba ka sorkar jylla ka la wanrah da ka thong ban pynmih dohkha ha ka jylla lyngba ka Aquaculture Mission, ka jingshongshit shna pung ki briew lyngba ka skhim ka la kiew sted haduh katta katta, hynrei haba shim ia ka jingpynmih dohkha pat, ka long da kumwei pat.
Haba twad jingtip bniah halor kane, la ioh ban iakren bad u myntri ka tnad ri dohkha ka jylla u Bah Comingone Ymbon, uba la iathuh ba naduh ba la pyntreikam ia ka Aquaculture Mission ka sorkar barim, ka jingshna ia ki pung thymmai, ka la kot sha ka 17 hajar tylli ha ka jylla kaba dang iaid ruh haduh mynta.
Ka sorkar ka la buh thong ban pynshna pung dohkha haduh 25 hajar tylli ha ka jylla baroh kawei na kane ka skhim jongka, da ka jingthmu ban pynkiew ia ka jingpynmih dohkha.
U myntri u la ong, “Haduh mynta ki pung dohkha ba la dep shna ki la don 17 hajar tylli, hynrei ki dang sahkut sa kumba 7 hajar tylli namar ba ki bank kim pat pyllait ia ka pisa".
Kane ka skhim ka long 60 percent ka jingiarap kaba ai ka sorkar, 25 percent ka ram bad 15 percent ka dei ban sei hi ki nongioh na pla lajong.
Katkum ka jingong u myntri, ka jingbym pat pyllait pisa ka bank ka dei namar ba ka hap ban bishar bniah la ka dei kaba shisha ne em ba kiba ioh ia ka skhim ki biang ia ki jingdonkam.
“Ki don sa 7 hajar tylli ki pung dohkha kiba la mang na kane ka skhim bym pat ioh ia ka skhim namar ba dang sahkut ha ki bank, kiba dang bishar bniah ia ka jingdonkam", la ong u myntri.
U la kubur ba ki lah ban don kiba pyndonkam bakla ia kane ka skhim da kiwei ki rukom bad kane ka jingleh jong ki bank, ruh ka long ban peit ia kum kane ka jingleh ki bym iadei bad ka jingkdew ha ka skhim.
Ha kajuh ka por, u la iathuh ba ka jingpynmih dohkha ka la kham kiew khyndiat naduh ba la wanrah ia kane ka Aquaculture Mission ha ka jylla na ka 4000 metric ton sha ka 8000 metric ton eiei.
Ka jylla Meghalaya ka bam dohkha kumba 21 hajar metric ron shi snem bad ka lah ban pynmih dohkha na lade tang kumba 12 hajar metric ton.
Halor ka phormalin U Bah Comingone u la iathuh ba ka sorkar ka la bthah ia ki ophisar ba kin wad bniah mano ba donkti ban injek dawai formalin ia ki dohkha, kaba la pyllong ia ka sorkar ban shim haduh ban khang syndon ban wanrah dohkha nabar jylla.
“Ka phang kaba kongsan ka long ban wad ia ki briew kiba injek phormalin ia ki dohkha.
Nga la bthah ia ki ophisar ban tohkit bniah naei ka phormalin ka wan, ban lap ia ki briew kiba donkti ha kane ka kam", la ong u Bah Cominongone.
Lah ban kdew ba ka sorkar jylla ka la khang ban wanrah dohkha haduh 15 sngi hadien ba la lap ia ki dohkha ba la injek da ka dawai phormalin ban pyneh jubor ban lait na ka jingpyut, kaba la buh jingma ia ka jingkoit jingkhiah jong ki nongbam dohkha.
Na ka liang u myntri, u la ong ba lada ka jinglong jingman ka biang hadien kane ka 15 sngi, ka sorkar kan pynlait noh ia ka jingkhang ia ki dohkha ban wanrah nabar.
Shillong:Ka KHNAM, ka la phah jingthoh sha U Chief Executive Member, ka Khasi District Council, ha kaba ka la pynsngew ba  ka la ju pynlong ia ka jingkhynra laisen bylla ia ki bar Jylla, namar ka jingsngew artatien ia ka jingwan rung beain jong ki briew kiba nabar.
Hadien ka jing pynbna ia ka NRC ha Assam, ka don ka jingsngew artatien kaba jur ba ki poiwir na Assam, kin lah ban wan buhai shnong sha ka Jylla bad la iathuh shuh ba ka seng samla jong ka KHNAM, ka la leit talasi sha ka jaka trei kam jong ka L&T Company, kaba don ha NEIGHRIMS, ha kaba la lap ba ki don da ki spah ngut ki nongbylla, kiba trei bad ki bym don laisen bylla na KHADC.
Ka KHNAM, ka shim ba ki kitei ki dei ki poiei, ki bym shym la kynthup satia ha ka NRC jong ka Assam.
Ka KHNAM, ka sngewkhia jur ba ka KHADC, kam shym la trei kam thikna halor katei ka bynta bad lada ka long ha kane ka dur, kan pynlong ia kiwei pat ki kynhun ba kin shimti ia katei ka kaba ban talasi ia ka jingdon ki khar poiei sha kane ka Jylla bad la dawa namarkata ia ka KHADC, ha ka jingialam jong U bah Shylla, ba kan shim khia ia kane ka kam.
Shillong:Ki pulit ka nongbah Shillong, ki pyntip paidbah, ba yn nym shah shuh ia ki trok, ba kin rung sha ka nongbah, ha man ka sngi Saitjain bad katei kan sdang naduh ka 4tarik Nailar 2018 bad katei kan treikam naduh ka por 7baje mynstep haduh 10baje mynmiet.
Ka daw, ba la ai da ki pulit, ka long ban khanglad ia ka jingdheng kali, kaba la jubor bha ha ka surok bah National Highway bad kumjuh ruh ha ki surok rit, kiba don sawdong ka nongbah Shillong.
Shillong:Mynta ka sngi ki pulit jong ka Ri Bhoi, ki la pynlong ia ka jingkhynra mynder ri, ha ki bynta bapher jong katei ka District, kum ka jing khanglad ia ki poiwir, kiba la shah kyntait ha ka sorkar Assam, ba kin wan rung sha ki bynta jong ka Khasi Jaintia Hills.
Na ka liang jong ka KSU North Khasi Hills ruh, ka la pynlong ia ka jingtalasi ia ki mynder, da kaba ka thaw da ka khyrdop ha 20 mer, hajan Byrnihat, hynrei ki pulit kim shym la ailad ia katei ka seng, ba kan talasi dalade ia ki mynder.
Ka jingkhynra mynta ka sngi, ka la long ia baroh ki kali, kiba iaid lyngba ka surok bah Byrnihat bad ka don ka jingsuba, ba ki don ki mynder ri ruh kiba thmu ban wan rung sha ka Jylla; tangba kat haduh ba thoh ia kane ka khubor, ym pat lah ban ioh jingtip kaba bniah.
Tura: U Conrad K Sangma, myntri rangbah ka jylla, ula thep kyrteng mynta ka sngi, na ka bynta ban iakhun ia ka elekshon shiteng samoi na South Tura Constituency.
Kane ka dei ka sien ba nyngkong, ia U Sangma, ba un iakhun ia ka elekshon na katei ka Constituency, kaba dang shu iehnoh shen, ka para jongu, ka Agatha K Sangma, kaba dang shu long MLA dang kumba 3bnai eiei.
La pdiang sngewbha ia U Conrad da ki nongialam ba rangbah jong ka seng NPP, kiba la ialum lang ha khmat jong ka ophis U Deputy Commissioner, ha Tura, ha ka por 1.
30 nohsngi.
Ha shwa ba un leit ban thep kyrteng, U Conrad, ula leit sha u lum jingtep jong U PA Sangma, ha u lum jingtep Katholik, ha kaba ula duwai ha u mot jong u kpa ba la khlad jongu.
La pynlong ia ka jingthang mombati bad la buh syntiew ruh ha ka jingtep jong U Sangma bad la pynlong ruh ia ka jingduwai kaba lyngkot.
U Conrad, ula thep kyrteng ha ryngkat ka jingdon lang U MLA ka North Tura, U Thomas A Sangma, U Dipul R Marak, CEM ka GHADC, ha kaba ula thep lai tylli ki kot thep kyrteng, ha khmat ka Returning Officer jong ka Tura, ka  Ms.
Sabrella B Marak.
Shillong: Ka jingiatainia kaba la pynlong da ka Channel T 7 kaba la long myn hynnin ka sngi ha Savio Hall, Laitumkhrah halor ka Bill jong ka KHADC ka la long kaba khluit bha, ha kaba baroh ki nongwan sngap ruh ki la shongshit lang.
Ha katei ka jingiatainia ki la don 4 ngut kiba kyrshan ia ka Bill jong ka KHADC bad 3 ngut kiba pyrshah ia katei ka Bill.
Kiba kyrshan ki long u MLA ka North Shillong, ha kajuh ka por u MDC ka Jaiaw u bah Adelbert Nongrum, u General Secretary ka KSU u samla Donald  V Thabah, u General Secretary ka FKJGP u bah Dundee Khongsit bad u nongiasaid aiñ ka KHADC u bah Erwin K Sutnga.
Katba kiba don ha ka liang pyrshah pat ki long ka kong Agnes Kharshiing ka CSWO, ka kong Angela Ryngad ka TUR bad u bah Bantei Rumnong uba wan mihkhmat na ka Seng Khasi.
Ki nongiatai ki la sei la ki jong ki jong ki nia ha katei ka jingiatai, kaba la poi sha kylleng ki mat kiba don jingiadei bad katei ka bill kaba yn ym kheiñ Khasi shuh ia ki kynthei Khasi bad ki khun ki kti kiba ioh lok da u bym dei u Khasi.
Katba ka jingiatai ka dang iaid ka kong Angela Ryngad ka la sdang ban wanrah da ka mat ia kren kaba pyniapher ia ki Khasi bad ki Jaintia bad ka la ong ba ka bill ka ong ba lada ka kynthei Khasi ka ioh lok da u bym dei Khasi yn ym khein Khasi shuh ia ki bad hato lada ka ioh lok da u Jaintia pat yn kheiñ Khasi ne-em.
Hangtei la knieh ktien sa u General Secretary ka KSU u samla Donald V Thabah da kaba ong ba ka kong Angela Ryngad kam dei satia ban pyniapher ia ki Jaintia na u Khasi , “Ka jaitbynriew jong ngi ka don ka JHADC ha Jaintia hills bad ka don ha KHADC ha Khasi Hills, ka jaitbynriew ka long kawei hynrei ngi  don ki Sub Tribe kiba dei ki Pnar, ki Bhoi, ki War, ki Maram , ki Lyngngam bad kumta ter ter" u la ong.
Ha katei ka por shaw la mih sa ka jingrisa na u paidbah uba la dap mam ha katei ka Hall bad katei ka mat ia kren ia katei ka bynta ka la shu kut noh, naba ka nongpyniaid ia ka jingiatai ka kong Rikynti Marweiñ ka la poi sha kawei pat ka phang.
Nongpoh: Hato ki paibah ka Meghalaya kin suk ba ka Khanapara kan shah klun noh ha ka Assam? U dei u dak jingkylli uba heh bha ym tang ia ka sorkar jylla, hynrei ia ki paidbah nongshong shnong ha ka jylla hi baroh kawei.
Katei ka jingkylli ka la wan hadien ba la iohi ia ka jingkyntur pud ba man ka por da ka Assam, ha katei ka shnong bad mynta lei lei la ioh jingtip na ki nongialam jong katei ka shnong, ba ka Assam ka la mut ban buh syndon da ka Metro Main Station ha ka jaka kaba don ha syndah bad katei ka shnong.
Ka jaka kaba ki nongialam ka FKJGP ki leit ban buh Signboard, hynrei mynta la don da ka iing Trafic Police ka Assam.
Shillong: U Chief Executive Member (CEM) ka Khasi Hills Autonomous District Council (KHADC) u Bah HS Shylla u la kam ba kito ki briew kiba pyrshah ia ka Khasi Social Custom of Lineage (Second amendment) Bill, 2018 ka Khasi Hills Autonomous District Council (KHADC), ki don tang khyndiat eh bad kiba dei ruh kiba iapoi kha bad ki khyllah jait (dkhar).
Ha ka jingkren sha ki nongthoh khubor myn hynnin ka sngi, hadien ba la iakynduh ia u Symbud Myntri Rangbah u Bah Prestone Tynsong, u Bah Shylla, “Kito kiba pyrshah ia kane ka Khasi Social Custom of Lineage (Second amendment) Bill, 2018  ki don tang kumba 10 percent eiei namar ba ki dei kiba ioh lok bad ki bym dei Khasi".
U Bah Shylla u la ialam lang bad ki Executive Member kiba iakynduh hynne ka sngi ia u Bah Prestone ban kyntu ia ka sorkar ba kan pynsted ban phah noh ia kane ka Bills ha ka ophis u Lat ka jylla ba un ai ia ka jingmynjur.
“Ka jingkynduh ia u Symbud Myntri Rangbah ka long ban kyntu ia ka sorkar ba kan pynsted ban phah ia kane ka Bill sha u Lat ba un mynjur ia kane ka Bill", la ong u Bah Shylla bad bynrap, ba u Symbud Myntri Rangbah u la kular ban bishar bniah ia kane ka Bill ka Council.
U la ong ba ka sorkar ka dei ban leh kham kloi ia kane ka Bill khnang ba kan long ain noh.
Hynrei ha kajuh ka por, u la maham ba lada dang pynslem ban mynjur ia kane ka Bill, ka KHADC kam banse wat ban khot noh da ka jingialang paidbah jong ka jaitbynriew ban pynbor ban mynjur ia ka.
“Ka donkam ia ka sorkar ba kan leh kham kloi watla ngim pat khohreh, namar ba lada pynslem than, ngim banse ban khot da ka jingialang paidbah ka jaitbynriew halor kane", la ong u Bah Shylla.
U la kynnoh ba kito katto katne kiba pyrshah ia kane ka Bill, ki dei kito ki bym don shuh ka snam Khasi namar ba ki ioh lok da ki dkhar.
U la ong ba kane ka Bill kam dei ba ka pyrshah ban iashong kurim badno badno hynrei ki kynthei Khasi kiba iashong kurim bad ki bym dei Khasi, kin dun noh ia ki jingmyntoi kumba ioh ki para Khasi nylla.
Ha kajuh ka por, u la maham ia ki Rangbah Shnong, ki Syiem ba kim bit ban ai syrnot pathar ia ki bar jylla khamtam ha kane ka por ba ka sorkar Assam kan pyntreikam ia ka National Registration of Citizenship (NRC) ha kaba palat klur ngut ki dkhar ba shong beain ha Assam kin shah beh shnong, bad ki lah ban wan sha kane ka jylla ruh.
U la ong ba un iakren bad u CEM ka Jaintia Hills Autonomous District Council ban pas lang ia ka ain kaba kum kane kaba la pas ka KHADC khnang ban tehlakam ia ka jingma ia ka jaitbynriew na ka jingwan shongkha ki bym dei Khasi.
Ha kajuh ka por, u la takrain ia u Bah John F Kharshiing uba la pynpaw ia ka jingpyrshah ia kane ka ain, da kaba ong ba ki nongsynshar hima, nongsynshar shnong kim hap ha ka Grand Council hynrei ki hap ha ka district council.
Shillong: U Rangbah Shnong ka Mawthabah, South West Khasi Hills u bah Allard H Diengdoh u la ujor sha ki pulit ba ha ka 25 tarik mynta u bnai ki don kumba 60 ngut ki briew kiba la leit sha ktem jong ka AMD kaba don ha Mawthabah bad ki la thang ia kawei ka kali Bolero Camper bad kawei ka  trok Drilling Mashin.
U la ujor ba ki la leit ruh sha ka jaka ba ka AMD ka treikam bad pynjulor ia ki tiar ki tar kiba don hangtei kiba shongdor T.
30 hajar tyngka bad kumjuh ruh ka pisa kaba don T.
20 hajar tyngka.
Ki pulit ki la ong ba kham hadien ki la ioh jingtip na ki nongshong shnong jong katei ka shnong ba kiba ialam ia katei ka kynhun ki don 2 ngut bad kitei ki dei u bah Shemphang Nonglang uba dei u nonghikai skul jong ka RCLP School, Mawiawlang bad uwei pat u dei u bah Victor Nongphlang u Sordar  jong ka shnong Langpa.
Ki pulit ki la ong ruh ba ha ka 26 tarik pat ha ka por 9:10 baje mynmiet ki don kumba 5 ne 6 ngut ki briew kiba la thang ia ka Compressor Trok kaba don ia u nombar AS-01EC-3330 kaba la pynieng hajan Wah Umngi.
Shillong: Ha ka jingiatainia kaba la pynlong da u T-7 kaba la long myn hynnin ka sngi ha Savio Hall, Laitumkhrah, ka kong Angela Ryngad kaba don ha ka liang ba pyrshah ia ka Second Amendment Bill jong ka KHADC ia ka Khasi Social Custon and Lineage Bill 2018, ka la kob ba da lei lei katei ka bill jong ka KHADC kan ym long aiñ satia bad kan ym ioh ia ka jingmynjur na u Lat ka jylla.
Katei ka dei ka bill kaba yn ym kheiñ Khasi shuh ia ki kynthei Khasi bad ki khun ki kti jong ki lada ki ioh lok da u bar jylla.
Ka kong Angela ka la ong ruh ba ym tang ia katei ka bill ka ban ym long aiñ, hynrei wat ka aiñ kaba la don lypa jong ka Khasi Social Custom and Lineage Act , 2005 ruh ka lah pynban ban iap noh.
Kiba kyrshan ia katei ka bill ki la pynpaw ba katei ka bill kam dei satia ka jingkhang lad khang lynti ia ki thei Khasi ba kin ia ieit ne ia lok bad kiwei pat ki jaitbynriew,  hynrei ym shym la don satia ka jingkhang ioh ba ka pynsngewthuh bakla hynrei ka shu long beit ba kito kiba ioh lok da kiwei pat ki jaitbynriew kin duh noh ia ka jinglong Khasi  kaba ki Khasi ki ioh jingmyntoi na ka Schedule Tribe.
U MLA ka North Shillong uba dei ruh u MDC ka Jaiaw u bah Adelbert Nongrum u la ong ba ha ka jingim jong u kaba kham kor tam ka dei ka jingieit bad ym don spah ym don hajar hakhmat ka jingieit, hynrei kumno pat kiba pyrshah ia kata ka Bill ki bynnud ban duh ia ka Schedule Tribe kaba ki Khasi ki ioh jingmyntoi, “Phi lah ioh kat ka jingieit ruh balei pat ban dang pyrshah, ban ha nga te nga dang kham lah ka jingieit ban ia kiwei pat" ong u bah Adelbert.
U myntri rangbah ka Punjab u Captain Amarinder Singh, myn hynnin ka sngi u la pynbna ia ka jingbei tyngka, kaba T.
50 lak tyngka na ka bynta ban tei thymmai ia ka Gurdwara Sahib bad ia ka Guru Nanak School bad la kynnoh ba kitei ki jingtei ki la sha pynjot pynpra ha ka jingiakhih kaba la long dang shen ha nongbah Shillong, pyntip ki lad khubor kiba nabar jylla.
Katei ka lad khubor ka la iathuh ruh ba u myntri rangbah ka Punjab u la kular ia katei ka kynhun ka Sikh Sangat kaba la ialam da u President jong ka Gurdwara Management Committee u Gurjit Singh ba un ai kano kano ka lad jingiarap na ka bynta ki Sikh kiba shong basah ha Shillong.
Ha katei ka jingialang ai jingiarap la donlang ruh ki myntri sorkar ka Punjab kumjuh ki MLA jong ka.
U myntri rangbah ka Punjab u la ong ba un ia kren bad ka sorkar Meghalaya na ka bynta ka jingshongsuk shongshngaiñ ki Sikh bad ka jinglaitluid jong ki ban mane blei.
Shillong:Ka Khasi Students’ Union Jaintia Hills District Unit myn hynnin ka sngi ka la leit ban ia kynduh ia u CEM ka JHADC, hapoh jingialam jong u President Samla Ohibait Dkhar bad Samla Garland shadap Manner Asst General Secretary ha ryngkat ka jingiadon lang kiwei pat ki para nongialam, ki la leit buh ia ka dorkhas ha u CEM JHADC, Bah Madonbai Rymbai, ha kaba iadei bad ka jingpynduh  Sechedule Tribe ia ki thei khasi Pnar kiba shongkha khleh(mynder).
Na ka liang ka seng ha kane ka jingia kynduh ia u CEM uba ha khlieh duh jong ka JHADC, ka la pynpaw ba ka la dei ka por ba shim iaka sien jam ban ia tai ha dorbar bad ban shna noh ia ka Ain ban iada ia ki para doh para snam, kumba la leh hapoh ka Khasi Hills Autonomous District Council(KHADC).
Te na ka liang jong u CEM u la pynpaw bad u lah ai ia ka jingiaroh ia ka seng ha ka jingpynkynmaw jong ka ia kane ka bynta kaba donkam eh na ka bynta ka daw bah jong ka jaitbynriew  baroh kawei bad u la pynpaw ba ma u bad ka kynhun jong ki ruh ki la don ka jingiapyrkhat ha ka jingiadei bad kane ka bynta.
Ha kane ka jingiakynduh ka seng, ka la wan rah ia kito kato katne tylli ki jingdaw kum ki mat jingdawa.
Ka seng da ka mynsiem ba sngewkhia ka la iohi ia ka jingioh khaii jong u mynder da kaba pynlong long Trading Lisence ia ki kynthei  khlem da donkam ban leh ia ka Trading Lisence na ka District Council.
Ka seng ka kyntu jur ia ka Jaintia Hills Autonomous District Council ban kan wan rah kloi ia kane ka Bill kumba la leh ha KHADC da kaba ka la wan rah ia ka Khasi Social & Custom of Lineage Act Amendment Bill 2018.
Shillong: Ka Kong Pelcy Snaitang, kaba la iakhun ia ka elekshon MLA ba ladep, na ka seng BJP, ka la mih noh mynta ka sngi, na katei ka seng.
Ka Kong Pelcy, ha ka shithi iehnoh kam, kaba ka la phah sha U President jong katei ka seng, ha ka Jylla; ka kren shai ba ma ka lem bad ki nong kyrshan jongka, ki la duh ia ka jingshaniah ha ka jingialam jong U Ma Shibun Lyngdoh, kum u nongialam jong katei ka seng ha ka jylla.
Ka Kong Pelcy, ka la long ruh ka nongialam jong ka Mahila Morcha jong ka seng BJP ha ka Jylla.
Tura:  U Conrad Sangma, myntri rangbah ka Jylla, un thep kyrteng lashai ka sngi, kum u kandidet jong ka seng NPP, na bynta ka elekshon jong ka South Tura Constituency.
U Conrad Sangma bad ka kmie jongu, ha ka por ba u khlad u kpa jongu, U PA Sangma:File Rupang.
Nongstoiñ: Ka Seng Hills State Peoples Democratic Party (HSPDP),West Khasi Hills District hapoh ka jingialam jong u bah KP Pangniang President ba rangbah jong ka Party ha ka sngi Saitjain jong ka taiew ba la lah, ka la lum ia ka jingialang bah hapoh Nongstoiñ na ka bynta ban ia pyrkhat ha kaba iadei bad ka shithi kwah rung dkhot biang jong u Bah L.
G Nongsiej.
Katei ka jingïalang ka la shim ruh ia ka rai ban pdiang ia katei ka shithi kwah rung dkhot jong u bah L.
G Nongsiej u ba dei ruh u MDC jong ka Nongstoiñ Konstitwensi, hynrei wat la ka la don ka jingiarai lang ban pdiang ia katei ka shithi u bah L.
G Nongsiej, hynrei la don pat kiba bun sngewthuh bad kiba sngewsih ia katei ka rai khamtam ka Nongstoiñ Area Unit kaba dang shu dep shen ban tyrwa ia ka kyrteng jong u bah Sanjitkynsai Shangrit kum u kyrtong MDC jong ka party na ka bynta ka ilekshon MDC 2019.
Shuh shuh ki nongïalam kiba dei jong ka Nongstoiñ Area Unit, ki la pynpaw ia ka jingbym sngewhun ia katei ka rai jong ka seng, da kaba ki la kynnoh ba ka seng, ka la shu pdiang khlem da ïaid da ka lynti kaba dei namar kine ki nongïalam ki la pynpaw  ba u Bah L.
G Nongsiej haduh ka khyllipmat ba ka seng HSPDP ka pdiang ïa ka shithi, u dang dei u dkhot bad nongïalam jong ka PDF bad um pat risaiñ satia na ka PDF.
Ki nongïalam ka Nongstoiñ Area Unit, ki la pynpaw ruh ba ka HSPDP ka dei ka party kaba pdiang beit ïano ïano ruh kiba kwah ban rung ne wanphai sha ka party hynrei haba pdiang ym dei pat ban shu pdiang matlah ne leh shongshit, hynrei dei ban da khan pyrkhat bad pynshong nongrim bha ïa kiei kiei, khamtam ïa ki kam jong ka party nangne shakhmat.
Ha katei ka jingialang la ioh ruh ia ka jingkren na u President u bah KP Pangniang u ba la ong “Baroh ngi tip bha ba ka HSPDP ka sa long kumne, dei namar ba ka don ha ka jingiapait ia pra ka dei hok hi ban rem wat haba ki briew ki ong ba ka West Khasi Hills District ka dei ka krem jong u sing te namar kata to ngin ia pyrkhat lang kumno ngin pynim pat ia kane ka party kumno ngin teh song biang ia kane ka party bad kata ka dei ka thong jong ngi ba ngi sa pynlong ia kane ka jingialang",Shuh shuh u la ong ruh ba ka party kan sa dap 50 snem mynta u snem, kumta dei ban ia pyrkhat bha la ka party kan dang lah ne em ban dang jop ha ka ilekshon MDC.
Kiwei kiwei ki nongkren ha katei ka sngi ki  kynthup ia u bah Samlin Malngiang Minister ka sorkar Jylla, Bah Renikton MLA Mawkyrwat, Bah Manstudy Nongrem bad kiwei kiwei ki nongïalam jong ka party kiba la kyntu sha baroh ki dkhot nongtreikam nongkitkam jong ka party ban ïa tylli kawei bad ban trei hok trei shitom ban pynjop don burom biang ïa ka party khamtam ha kane ka Election MDC ka ban sa long ha u snem ban wan.
Ka party ka la ioh ruh ban jied ia ki nongkitkam jong ka District ba kynthup ïa u President Bah Witting Mawsor, Vice President Bah Thing Lyngdoh bad Secretary Nicolas Marweiñ, katba ha ka Youth Wing la jied ïa President ïa u Sanjied Kynsai Shangrit bad Secretary Bah Damian Marshiangbai, Women Wing la jied Convener ïa I Kong Biolinda Lyngdoh Nonglait nangta la dep jied ruh ïa ki dkhot ha ki Executive Committee bapher bapher.
New Delhi: U RS Sharma, uba dei U Chairman jong ka Telecom Regularity Authority of India (TRAI), ula pyni paidbah ia u number Aadhar jongu ha ka twitter bad u da kob briew ruh, ba kin pyndonkam bakla ia u number jongu.
Mar kumta ki snar rung tuh, ki la wad bad wut bad wut ia ki jingshisha, kiba iadei bad utei u aadhar number bad ki la lap ia ka account number jong U Sharma bad ki la thep pisa ruh shi tyngka ha ka account jongu.
Ym tang katta, ki la don kiba rung tuh bad kiba la sei paidbah ia ka telephone number jong U Sharma, ia ka jaka sah jongu, ia ka dur jongu, kaba u buh ha whatsapp, ka number jong ka kyrteng thep vote jongu.
Ia kitei ki jingshisha, la lap da uwei na ki stad rung tuh ia ki aadhar number, U Elliot Alderson.
Ym dei tang U Sharma, hynrei ki don ruh sa kiwei ki stad rung tuh, kiba la lah ban thaw ia ka Identity Card ba shu thok jong U Sharma, kiba la thep pisa biria shi tyngka ha ka account jongu.
Ka National Register of Citizens (NRC) na bynta ka Jylla ka Assam, ka la pynmih ia ka jingkhein briew antad jongka mynta ka sngi bad ha katei ka jingkhein jongka, la lap ba ki don 40lak ngut eiei ki bym dei satia ki trai shnong jong ka Jylla Assam.
Katei ka dei ka jingkhein briew, kaba la pynmih ha ka sien kaba nyngkong, hadien u snem 1951.
Ki don bun kiba kynnoh ba kane ka jingkhein briew, ka long ban bret noh ia ki khar Muslim, kiba shong ha katei ka Jylla.
“Ki don ki briew kiba pyntieng koh tympan, halor katei ka jingkhein briew, hynrei kane ka dei tang ka jingkhein antad bad kam pat dei ka jingkhein kaba pura" ong U Rajnath Singh, myntri kam poh iing ka sorkar Jylla.
Nongpoh: Myn ha ka sngi Thohdieng, ki Pulit ka Ri Bhoi, ki la ioh kem noh ia lai ngut ki runar kiba donkti ha ka jingthmu ban pyniaid Iew ia ki pisa thok bad ha katei ka jingiohkem ia kitei ki Lai ngut, ki Pulit ki la ioh ruh ban kurup haduh T.
27 Hajar ka Pisa thok na kawei ka Airbag kaba kitei ki runar ki la la thep lang bad ki jain bad ki maw.
Ka tyllong khubor na ki pulit ka Ri Bhoi, la ong ba ka daw kaba la pynlong ban iohkem ia kitei ki runar, ka dei hadien ba ki la iohjingtip kaba thikna halor ka jingdon jong ki runar kiba la thmu ban pyniaid Iew beain ia ki Pisa thok, kumta hadien ba ki la iohjingtip halor katei, ki la pynlong ia ka jingpynap shrip ha Nongpoh bad ha katei ka jingpynap shrip nyngkong ki la ioh ban kem shwa ia u Buddheswar Dewri (24) uba dei na ka jylla Assam bad u ba trei  ha ka Jain Mobile Shop kaba don ha Police Bazaar, Shillong.
Hadien ka jingioh ban kem ia utei uwei, ki la pynlong ruh ia ka jingthwet kab jur ban lap sa ia kiwei pat kiba donktilang ha katei ka kam beain, kumta ha ka jingthwet ki la lap syndon ia katei ka kynhun kaba pyndonkam da kawei ka kali Alto 800 LXI rong lieh kaba don ia u nombar AS 25E 5624.
La ioh jingtip ruh, ba ha kaba nyngkong kitei ki runar kiba la don ha katei ka kali, tang mar iatip halor ka jingthwet da ki pulit, ki la pyrshang ban phet krad sha ki thain Umden, hynrei namar ka jingiai behkthong da ki pulit, kitei ki runar ki la iehnoh ia katei ka kali ha kawei ka shnong kaba don ha ki thain Umden bad phet krad noh ialade.
Hynrei namar ka jingiarap bad iatreilang da ki paidbah nongshong shnong ka shnong Umkon, la ioh noh ban kem pat ia ki ar ngut ki runar kiba la phet na katei ka kali, ia kaba la tip kyrteng kum u Md Sirajuli Ali (35) bad u Depankar Kalita (33) kiba dei na ka District Kamrup jong ka jylla Assam.
Ki Pulit ki la iohjingtip ruh, ba katei ka kynhun ki runar kiba la thmu ban pyniaid Iew ia katei ka pisa thoh, ki thmu ban ban pynbiej ia ki paidbah da kaba kular ban ai T.
10 lak katba ki paidbah pat ki hap ban ai tang T 5 lak.
Haba iadei bad katei ka jingiohkem ia katei ka pisa thoh, ki Pulit kin dang iai pynlong ia ka jingtohkit kaba jur na ka bynta ban lapdien shuh ia kiwei pat kiba donktilang ha katei ka kam beain.
Bah RM ShabongKa janmiet sngi saitjain jong ka 28tarik Naitung 2018, ka dei ka janmiet ka ban sah kynmaw, namar ba ka jingdheng kali, ka la long kaba jubor haduh katta katta, ha kaba da ki bun hajar tylli ki kali kiba hiar na ka nongbah Shillong bad kiba kiew sha ka nongbah Shillong, ki sahkut sbak baroh arliang, naduh na Umshyrpi shaduh sha 12mer bad ka daw ka long namar ba ki kali kiba wan Iew Sngi Saitjain, naduh na khapsor bad sha kylleng ka East, West bad South West Khasi Hills, ki ia kyrkieh ban leit phai shnong, katba sa ki hajar tylli ki kali Assam, kiba wan shangkai pyngngad sha Sohra, Dawki, ki dang ia beh ban leit phai noh, da kaba iaid lyngba ka nongbah Shillong bad ka dei katei ka daw, kaba la pynmih ia ka dheng kali, kaba sdang naduh ka por 3baje nohsngi bad kaba bteng haduh ka por 11baje mynmiet.
Ka jingsahkut sbak jong ki kali, ka la pynlong ia ki dkhar kiba wan shangkai, ba kin hiar na ki kali, ba kin iaid da ka kjat bad ka la nang pyn ijli shuh shuh, ba ki don shibun ki kynthei bad khamtam ki shynrang, kiba la hap ban ia leit shabar sha ki rud surok jong ka thain Hynniewmer bad kam dei tang katta, ki la bun bah ki nongniah kali kiba ia khluit khlieh shi katdei, ha kaba ki la don kiba ia kyrkait, khamtam kito ki bos bad ki Sumo, kiba kyrkieh ban leit phai shnong bad ka daw, ka long ba haba la sahkut ki kali kiba hiar, ki la don sa kiba rak rak bad kiba phgian shabar u lain bad katei la nang pyn jubor ia ka jingdheng kali.
Uwei u rangbah, uba wan phai na Pynursla, uba sah sha Umpling, u iathuh ha une u nongthoh ba u sahkut ha ka dheng kali, naduh ka por 6.
30 ha Khadarmer bad u poi iing ha ka por 11baje mynmiet lane ba u don ha ka jingsahkut kali, kaba tyllun kum ka tah haduh 4kynta shiteng naduh na 12mer haduh ha Umshyrpi.
Sa uwei u rangbah, uba wan na Sohra, u iathuh ba ka shimpor ia u, lai kynta ban iaid na 7mer sha Iew bad ha ka por ba u wan phai, ha ka por 9baje mynmiet, u iathuh ba ka shimpor ia u ar kynta ban iaid na Iew haduh ha Farm, Upper Shillong.
Ka  jingdheng kali hynnin ka sngi, ka la mih jingeh ruh ia ki nongleit iew leit hat, kiba na ka thain Upper Shillong, namar ba kim ioh kali shuh ban hiar sha Iew bad kam dei tang katta, ka jingeh kaba kham khraw, ka long namar ba ki kali kamai Upper Shillong ruh, kim don shuh ha ki jaka ieng ha Them Iew Mawlong bad katei ka la buh ia ka jingeh kaba khraw ia ki nongleit nongwan, ia ki khynnah skul bad kaba la pynrit mynsiem shi katdei ia ki kmie ki kpa.
Pahuh ki kali ban shong pat ym iohKam kut tang katta, une u nongthoh, ula lap ha ka janmiet jong ka sngi thohdieng ba ladep, ka 27tarik Naitung 2018, sa ka jingkyrduh kali kaba sngang bha ban wan na Them iew Mawlong sha 7mer, Upper Shillong.
Naduh ka por 4.
30 janmiet haduh ka por 6baje janmiet, ki nongap kali, ki don da ki bun phew ngut bad don na kitei kiba ialam ia ki khun rit, kiba kit ia la ki jong ki tum ki tam, hynrei kim ioh kali satia ban shong.
Mar ia wan ki Taksi, ki nongbeh kali, ki la ia leit tur mar mar ban kylli, la ki leit ne em sha 7mer, hynrei kaba sngewsih, ka long ba ym don Taksi, wat tang kawei ruh kaba kohnguh bad don bun ngut na kitei kiba la shong bakla bad kiba la hap ban mih noh, namar ba ki nongniah kim treh ban wan sha ki thain Upper Shillong.
Katei ka jingap kali, ka la bat por ia une u nongthoh haduh shi kynta shiteng eiei bad u leit donbok, ba u ioh ban shong noh da ka Sumo Pynursla, kaba la pyn kit lem ia une u nongthoh bad ia kiwei de ki kordit wad kali ha Them Iew Mawlong.
Ha ka jinglap jong une u nongthoh khubor, ka don ka jingeh kaba khraw ia ki nongshong kali sha Upper Shillong, kiba ap kali ha Them Iewmawlong, namar ba kam don ka jaka ieng kali kaba biang na ka bynta kito kiba wan sha ki thain 4,5,6,7 mer bad kumta ki kali kiba rung sha katei ka sem ap kali, ki iohlad ban jied katba ki sngewmon ia ki briew, ha kaba ki lah ban jied tang ia kiba leit sha Mawklot, Hynniewmer bad kumta ter ter bad ki lah ruh ban leit noh sha kiwei pat ki jaka ba khamjan kum sha 3mer, Umlyngka bad kumta ter ter.
Ka don sa kawei ka jingeh bad kata ka long ba ki bos saw, kiba lah ban iarap shi katdei ia ka leit ka wan ki paidbah, hynrei kim don ia ka por leit por wan kaba biang sha ka thain Upper Shillong bad kam dei tang katta, kim don ruh ia ka jaka ap briew, lada dei ha Them Iew Mawlong lane ha ka por ba hiar na Hynniewmer ruh kumjuh.
Kam dei tang katta, hynrei ka don sa kawei pat ka jingthombor ki nongniah Taksi ki paidbah bad kata ka long ia ka jingthep palat pud ia ki briew, ha kaba ki don kiba shong haduh 4,5 ngut shadien bad kumjuh shakhmat ruh bad ia kitei kiba kit tam, la ju pynhiar noh ha jingkieng Umshyrpi bad ki pulit, lada ki kwah ban khanglad ia ka jingkit tam, ki dei ban sdang ban talasi ha Hynniewmer, ha Sanmer bad ha 3mer bad na 3mer sharum lei, kim donkam shuh ban dang ia talasi ia kiba kit tam briew.
Shillong: Ka Thangkharang Park bad  ka Khohramhah ki dei ki jaka jngohkai kiba pawnam bha ha ka thaiñ Sohra, ha ki snem kiba la leit noh bad ha kitei ki 15 ne 20 snem mynshuwa haba ki nongjngohkai pyrthei, ki ong ban leit Sohra ka mut ba ki leit sha Thangkharang, Khohramhah ne sha Nohkalikai kiba dei ki jaka jngohkai kiba la rim bha ha Sohra.
Hynrei la iathuh ba ha kine ki khyndiat snem ka jingwan ki nongjngohkai ka la hiar bha sha kitei ki thaiñ bad ki don sa tang katto katne ngut kiba wan.
Ka daw ka jinghiar ka kam jngohkai ka dei na ka jingsniew palat ka surok, iathuh ki nongshong shnong katei ka thaiñ.
Ki la iathuh ba haba ki briew ki wan jngohkai ia ka Sohra ka lynti jong ki ka kut tang ha Nohsngithiang bad kim nud shuh ban hiar kham sharum namar ka surok ka la sniew palat.
Ki nongdie dukan   haba ia kren bad u nongthohkhubor: Rupang.
Guwahati:Ka Assam, kan pynmih lashai ka sngi, ia ki kyrteng jong ki trai shnong ba pura jong ka Assam, lane kata kaba ki ai kyrteng ka  National Register of Citizens (NRC) bad ia katei ka thup kyrteng, yn pynmih lashai ha ka por nohsngi ha kylleng jong katei ka Jylla.
Ki kyrteng jong kitei ki trai shnong, kiba leit shong shnong ha Assam, kin dei tang ia kito kiba shong ba sah ha katei ka Jylla, ha shwa ka 25tarik Lber 1971.
Ka sorkar Assam, ka la pynkhlain bha ban pahara ha kylleng ki bynta jong ka Jylla, ha kaba la bthah ia ki Deputy Commissioner, ki Superintendent of Police, ba kin phikir bha ia ka shongsuk shongsain lashai ka sngi.
Ka sorkar India, ka la phah ia 220 kynhun ki pyrton shipai, ban pahara bha ia ka jinglong jingman ha Assam bad kumjuh sha ki Jylla ba marjan.
Ka jingtreikam jong ka NRC, ka long lyngba ka jingbthah jong ka Supreme Court bad ia ka thup ba nyngkong, la pynmih, ha ka 31tarik Nohprah 2017 bad ha ka 1tarik Kyllalyngkot 2018 bad na kitei ki 3.
29klur kiba don ha Assam, la pynthikna ba ki don 1.
9klur kiba dei ki trai shnong ba pura jong katei ka Jylla, katba ia ki ar klur tam kiwei pat, ka dang don ha ka jingtohkit jong ka sorkar Assam.
Ka jing iakhih ban beh noh ia ki khar Bangladesh, ka dei lyngba ka jing iakhih jong ka All Assam Students Union (AASU), ha kaba la ia soi ia ka Assam Accord bad ka sorkar India ha u snem 1985.
Shillong: Ka thaiñ Pynursla ka la sdang ban kiew bha mynta ha ki kam jngohkai pyrthei lyngba ka jingdon ka Mawlynnong bad kiwei pat ki jaka ba itynnad bad la iohi ba la nang pynbun ia ki jaka jngohkai katba nangmih ki sngi ha katei ka thaiñ bad la iohi ruh ba la nang kyntiew ia ka kam jngohkai pyrthei hangtei.
Hynrei ka long pat kaba isaitmet ban iohi ba ha shi lynter ka surok na Pynursla shaduh Pongtung la iohi ia ka jingleh khlem akor jong ki nongjngohkai da kaba bret pathar ia ki plastik jingbam bad ki bilor kyiad, bilor beer harud surok.
Ka jingbret pathar ia ki plastik bad ki bilor ka kham jubor ha ki bynta ba kynjah briew kiba long madan kum ha madan Lyntad.
Shillong: Ka kynhun ialehkai ki heprit ka Mawlatbah SC Hawks ka la jop lai tylli ki jingialehkai ha ka lympung Meghalaya Baby League (MBL) 2018 bad kumjuh ka Langsning Greenergy Lions bad ka Nongthymmai GC Scorpions.
Ha kane ka sngi, la pynialehkai 15 tylli ki jingialehkai ha ki lai tylli ki madan ba kynthup ha madan 3rd Ground, Jawaharlal Nehru Stadium bad ha madan Futsal kiba don ha phyllaw ka Jawaharlal Nehru Sports Complex.
Ia kane ka jingialehkai la pyllong da ka jingiatreilang ka Tata Trusts, ka Meghalaya Football Association bad ka All India Football Federation.
Ka Mawlatbah Hawks ka la jop ia ka Unified Gorkha Gators ha ka jingialehkai kiba hapdeng ka rta 4-5, 6-7 bad 12-13  katba ha ka rta 8-9  bad 10-11 snem, ka la kut haka jingiakhaid khlem don ba lah ban thep.
Ka kynhun ialehkai ka ENE Falcons bad ka Langsning Greenergy Lions ki la long ki nongjop ha ka kynhun jongki.
Ka  Scorpions ka Nongthymmai Grassroots Centre ka la pylliem ia ka JNS Jaguars ha ka jingiakhun jong kiba hapdeng ka rta 8-9.
Ki pulit ki la pynngat mukotduma ia ki  8 ngut ki briew ha ka shnong kaba don ha Mewat District ka Haryana.
Kitei ki 8 ngut  ki la batbor ia kawei ka blang kaba 7 snem karta.
Katei ka blang kaba pun khun ka la iap noh hadien katei ka jingshah batbor.
3 ngut na kitei kiba batbor ki la shah bom shnong ha ka shnong Maroda kaba don 73 kilomitar ha ki bynta ba shathie jong ka Gurugram.
U trai blang u la lap ha ka por ba la batbor ia ka blang jong u.
Ki pulit ki la rejistar case Section 377  bad la pynngat ruh ha ka aiñ Animal Cruelty Act.
Ki pulit kim pat ioh kem hynrei ki dang thwet ia kitei ki briew.
Ki briew ki dang tohkit ruh ia katei ka jingjia na u trai blang bad ki dang lum ruh ia ki sakhi na ki briew kiba iohi.
Ia ki 3 ngut la ioh bat ha ka por ba ki leh ia katei ka kam katba kiwei pat ki 5 ngut ym pat tip kyrteng.
U trai uba la tip kyrteng kum u  Aslup Khan,  u la ong ba ka blang jong u ka la jah na sem bad ma u ryngkat ki nongshong shnong ki la leit wad, hynrei ha ka por 11 baje mynmiet u la ong ba u iohsngew ia ka sur sawa bad haba u leit peit u la lap ba 3 ngut ki briew ki batbor ia ka blang jong u, u la ong ba ki don ruh 4 tylli ki blang kiba la jah na sem.
U la ong ba dei kitei ki 3 ngut kiba la iathuh ba ki dang don sa 5 ngut kiwei pat.
U la ong ba ka blang jong u ka la mynsaw bad kam lah iaid shuh, kam bam shuh ha ka sngi kaba bud ruh bad kam tip briew.
Ha ka janmiet jong ka sngi kaba bud ha ka por 6 baje u la ong ba ka blang ka la iap.
Ki pulit ki la phah leh Post Mortem ia katei ka blang.
Shillong:  Ka Meghalaya Talents Search Organisation (MTSO)  kan pynlong ia ka ia kob sap kaba lai lane ka Meghalaya Got’s Talents – 2018 Season – 3, ka  Audition kaba nyngkong eh kan sdang ha ka 1 tarik Nailar ka ban long ha Pynursla ha ka Hall ka Dorbar Shnong Dong Gate Nenggate bad Phlangshlain.
Ka Audition kaba ar kan long ha ka 4 Tarik Nailarha Mawkyrwat ha Dorbar Hall.
Mairang kan long ha ka 6 Tarik Nailar  ha Tirot Sing Memorial Hall, Pyndengumiong.
Ha Dawki kan long ha ka 8 Tarik Nailar ha Hall Shnong, Nongpoh la pynbeit ban long ha Sajer Dorbar Hall ha ka 10 Tarik Nailar, ha Khliehriat kan long ha 11 Tarik Nailar ha Khleihriat West Community Hall,  ha Nongstoin kan long ha 16 Tarik Nailar  ha Ri Khasi Free Morning U.
P.
School,  Jowai Audition kan long ha ka 18 Tarik Nailar  ha Tyrpang Iaw Mawsiang Dorbar Hall, Bhoirymbong ha 20 Tarik Nailar 2018 bad Tura ha ka 25 Tarik Nailar , Sohra (Maraikaphon Dong) bad Shillong Audition (St.
Margaret’s Higher Secondary School, Laitumkhrah) kin long ha 27 Tarik Nailar 2018 bad 01 Tarik.
La khot ia ki samla donsap naduh ki heprit ban mih shakhmat ban pyni ia ka sap  jong ki da kaba sdang na la ing lyngba ka Meghalata Got Talent.
Na ka bynta ki jingtip kiba bniah phi lah ban phone ha 7630963034, 8974374834, 8258807194, 9774025024.
Ka song pisa na bynta ki nongjop kan long T.
2 lak tyngka.
T.
70 hajar ba-ar bad T.
30 hajar ba lai.
Ka bai Rejistar kan long T.
100 tyngka (Solo), Group T.
200 tyngka, ka bai ia shim bynta kan long T.
1000 tyngka.
Shillong:Kum shi bynta ban ia snohkti lang na bynta ban pynim ia ka snam ka Jaidbynriew,  ka HNLC ka kyrshan ia ka ain ba lah mynjur da ka KHADC, halor ban pynduh ia ki hok ki kynthei khasi kiba iohlok shabar ka Jaidbynriew.
Ka District Council ka lah leh ia kaei kaei kaba bha tam, na bynta ka jingbit jingbiang jong ki rympei iing Khasi, namar ka iing kaba synshar da kawei ka longkmie Khasi bad uwei u bym dei u Rangbah khasi, kan nym lah ban pynheh pynsan ia la ki jong ki khun ki kti ha ka rukom kaba pura ban ieid iala ka jong ka tynrai.
Kaba kongsan ka long ba haba ki lah shimti ia u bym dei khasi,  ia ka jait khasi jong ki ruh ym dei shuh ba kin dang pyndonkam, namar ka jait ka dei ka tynrai(identity) te kumno kin kren shaphang ka tynrai haba dalade kim sngewthuh kaei kata ka tynrai haba ka jaidbynriew ka don hapdeng ka jingeh ka tynrai( identity crisis).
“Ngim dei ban klet ba ngi dei tang i Jaidbynriew iba ka jingbunpaid ka don  tang 7 lakh tam ha khmat ka pyrthei te lada kum kane ka ain kam don, khlem artatien ngin sa duh noh ia ka snam pura(full blooded)  tang ha ka shi pateng ban wan".
Ka KHADC kam dei ban pyrkhat ba tang kane ka ain ka lah biang na bynta ka Jaidbynriew, hynrei ka dei ban da shna syndon da ka ‘Anti-miscegenation Bill’ ban iada na ka jingshongkha khleh ki khasi khlem da ñiew shiliangkhmat lada dei ka kynthei ne u shynrang khnang ban ioh ia ka snam ka Jaidbynriew kaba khlain(strong race).
“Wat ha ka hima ki mrad ngin lap ba ki dang don la ka jong ka jingsngewmrad(social conduct) ha kaba ngin nym lap koit ba u hati un shongkha bad ka Dngiem,  u kulai un shongkha bad ka Masi ne ka miaw kan shongkha bad u Ksew, hynrei u hati un iashongkha para hati, ka Dngiem para Dngiem, u kulai para kulai ter ter" ong shuh ka kyrwoh.
Ka shongkha khleh ka dei ka mat kaba lah wanrah ia ka jingtieng, ka jingbym sngew shngain shuh wat ia ki Ri kiba rit kum ka Israel,  Egypt bad kiwei ki ri kiba  duna ka jingbunpaid.
Kumta kane ka mat ym dei tangba ka ktah ia ka khaii ka pateng, ka khyndew ka shyiap, hynrei ka ktah mationg syndon plak ha ka longdoh longsnam u khasi, ong ka kyrwoh jong U bah Saiñkupar Nongtraw, Publicity Secretary, HNLC.
Shillong:U Myntri ka Sorkar Pdeng ba dei peit ia ki kam rep bad ka bha ka miat ki nongrep, u Radha Mohan Singh u la leit jngoh ia ka jaka rep ha Shillong ha kaba ym shym la pyndonkam ki dawai dashin (organic farming).
Kane ka jaka rep kaba don kumba 4 hectare ei ei kaba la pyniaid da ka Lawsohtun Farmers Association ha kaba kumba 20 tylli ki longiing ki peit ia ki kam ki jam baroh.
Une u Myntri u la iakren bad ki nongrep ha kane ka jaka bad u la iaroh ia ka jingtrei shitom jong ki ban rep khlem da pyndonkam ia ki dawai.
U la ai mynsiem ruh ia ki, ba ki pyniar ia kane ka rukom thung jingthung ha kiwei kiwei ki jaka.
U Myntri u la ong ruh ia ki ophisar sorkar jylla ba kin ai jingiarap katba lah ia ki nongrep kiba kwah ban rep ha kane ka rukom.
U la ong ruh ba ka sorkar pdeng kan ai ka jingiarap kaba donkam khnang ban kyntiew ia kane ka rukom rep khlem ber dawai ha Meghalaya.
U Myntri u la peit ia ki kam ba la pyntrei da ki tnat Agriculture, Animal Husbandry, Veterinary bad kiwei kiwei pat ha ka jingialang bad ki ophisar.
Ha kane ka jingialang ba la pynlong ha Raj Bhawan hynnin ka sngi, une u Myntri u la peit bniah ia ki scheme jong ka sorkar pdeng ba la pyntreikam ha ka jylla kiba iadei bad ka bha ka miat jong ki nongrep.
U la hukum ia ki ophisar jong kine ki tnat ba kin pynthikna ba kine ki scheme kin poi sha ki briew kiba donkam ia ki ha ka por kaba biang.
U la ong ba kane kan ialad ia ka sorkar ban pynurlong ia ka jingthmu jong ka ban kyntiew arshah ia ka ioh ka kot jong ki nongrep shuwa u snem 2022.
Shillong:U Myntri ka tnad Agriculture and Farmers Welfare jong ka sorkar pdeng, Radha Mohan Singh u la ong ba ka Meghalaya Milk Mission kan iarap ban pynurlong ia ka thong jong ka sorkar pdeng ban pynlong arshah ka ioh ka kot jong ki nongrep hapoh u snem 2022, lyngba ka jingkyntiew ia ka kam khaii dud ha ka jylla.
Haba pynbna ia ka projek hynnin ka sngi, ba la mang ha ka jinglut kaba T.
215 klur lyngba ka National Cooperative Development Corporation (NCDC), ha ka jingialang plie ia ka Meghalaya Milk Mission, u myntri u la ong ba ia kane ka pisa yn pyndonkam na ka bynta ki jingai jinghikai (training) bapher bapher hapoh ka dairy farm, chilling centre bad ka jingthied ia ki masi khem dud.
U myntri u la ong ba la wanrah ia ka Meghalaya Milk Mission ban weng ia ka jaka ba suda hapdeng ka jingdawa bad jingpynmih dud,  katkum ka jingdon ka dud.
Da kaba kdew ba ka jingdon ka dud ha jylla Meghalaya ka kham duna ban ia ka jingbthah ka Indian Council of Medical Research (ICMR) jong ka jingdih dud iwei i briew bad u myntri u la ong ba ka Milk Mission  kan pynlah ia ka jylla ban bujli ka jingshim dud na shabar da kaba pynmih ia la ka jong ha ka jylla.
U myntri u la kdew ba ki don ki cooperative tang ha ki 97 tylli ki shnong na ki 6449 tylli ki shnong ha Meghalaya, hynrei dei ban don ki cooperative society 60 per cent na baroh ki jingdon jong ki shnong.
Da kaba iaroh ia ka jinglong ka jylla ha ka rep ka riang bad kiwei ki bynta ba iadei bad kane, u myntri u la ong ba ki cooperative ki lah ban leh ia ka bynta kaba kongsan ha ka jingkyntiew ia kane ka bynta.
U myntri u la kdew ba ka sorkar pdeng ka pynkhlain ia ki cooperative jong ka jylla, da kaba trei ha ki liang bapher bapher lyngba ka NCDC, ka ban plie ia ki lad ba thymmai ha ka ioh kam ioh jam ha ka jylla.
U myntri u la ong ba ka Milk Mission, kan kyntiew ia ka kamai kajih jong ki briew ha ki thain nongkyndong jong ka jylla Meghalaya lyngba ka kam pynmih dud.
2000 ngut ki nongrep kin ioh jingmyntoi na kane ka Misson ha ki saw snem ban wan, u la ong.
U Myntri u la ong ba ka Milk Mission kan khmih ruh ia ka jingbym don ki lad ki lynti ban pyniaid iew ha ka rukom kaba dei ia ki dud ha jylla Meghalaya.
Ka projek ka kynthup 2000 tylli ki dairy farm unit, ha kawei ka unit kan don ka kyndon ban thied 5 tylli ki masi, ka jingtei ia ki sem masi, ka jingtei ia ki jaka buh, animal insurance, 79 tylli ki jaka pyndait thah ba kit 500 litre, 13 tylli ki top dud kaba 3000 litre bad kiwei kiwei.
Ka don ruh ka kyndon kaba T.
1 klur na ka bynta ban ai jinghikai ia ki nongrep ha ka projek.
Ka jingplie ia ka Mission, ka myntri ka ong, kan ai jingmyntoi shibun ia ka jylla Meghalaya.
Mawkyrwat: Hadien 2 snem tam eiei ba ka jingiakhih pyrshah ban shna ia ka surok bah ar lain na Nongstoiñ sha Mawthabah, kaba la shim ruh ba ka dei ban shna na ka bynta ban pynsuk tih Uranium ha Mawthabah, ka la kynjah noh jar jar; hynrei mynta ka kynti ka la mih biang ka jingkhynwin hadien ba  ki la don kiba leit hiar thma ia ka ophis jong katei ka AMD ha Wahkaji.
Katei ka jingkhynwin kaba la mih ha kine ki khyndiat sngi kam dei shuh halor ka surok ar lain, hynrei ka dei halor ka jingwan poi kaba kynsan kynsan jong ki ophisar ka Atomic Mineral Division hapoh ka shnong Wahkaji, kaba la pynsuba jur ruh ia ki nongpyrshah tih Uranium, ba kitei ki briew ka AMD ki la wan ha ryngkat ka jingthmu ban khlong noh ia u Uranium u ba don ha Mawthabah, namar kitei ki briew ka AMD, ki la wanlam lang ruh ia ki tiar kum ki mashin drill bad kiwei kiwei.
Na ka liang jong u ne u nongthoh khubor myn hynnin ka sngi u la hiar sha ki thaiñ Wahkaji sha ka jaka ba shah hiar thma ka ophis jong katei ka AMD ha kaba u nongthoh khubor u la lap ruh ba ki la don ar tylli ki kali ha katei ka ophis treikam jong ka AMD ha Wahkaji kiba la julor, kiba kynthup ia kawei ka Mahindra Invader kaba don ia u number ML 05 E 7344 kaba la shah pynpait ki iit bad kawei pat kaba la iing khong na ka jingshah wiang ding kadei ka Jeep kaba don ia u number ML05 D 1142.
Shuh shuh u nongthoh khubor, u la pyrshang ruh ban wad jingtip na ki nongshong shnong jong ka thaiñ Wahkaji, ha kaba iadei bad ka jingwan poi jong kitei ki ophisar ka AMD ha Wahkaji bad ha ka jingiakren bad u wei u samla katei ka shnong u bym shym la kwah ban pynpaw kyrteng, u la ong ba katkum ka jingioh jingtip jong u, kitei ki ophisar ka AMD kim shym dei ba ki la wan hi sha katei ka jaka.
Shuh shuh u tei u samla u la iathuh ruh ba kitei ki ophisar ka AMD ki la wan poi sha Wahkaji 4 sngi shwa ka jingshah thombor ha ka kynhun jong ki runar bad u la ong ruh ba kitei ki ophisar ki la wan hadien ba ki trai khyndew kiba don jaka hapoh ka shnong Mawthabah kaba dei ka jaka ba don u marpoh khyndew Uranium ki la phah wan ia kitei ki ophisar ban sorbe (Survey) ia ka jaka ka jong ki kaba don ha ka thaiñ Mawthabah.
Ym tang katta la ong ruh ba naduh ba kitei ki ophisar ka AMD kila poi ha Wahkaji, ki la shimwai ia kawei ka Iing ban pynlong kum ka ophis treikam bad kitei ki ophisar ki dang iohlad ruh tang shisien ban hiar sha ka thaiñ Mawthabah ha ryngkat ki mashin drill (Drilling Machine) na ka bynta ban leh ia ka sorbe, hynrei ha shwa ba ka jingsorbe ka jong ki kan iaid, ka khubor ka la saphriang stet bha kaba la ong ba kitei ki ophisar ki la wanlam ia kitei da ka jingthmu ban khlong noh ia u Uranium bad dei halor katei ka khubor ka kynhun ki runar ka la wan ban thombor ia ki haduh ba kin da mynsaw jur bad ha ryngkat ka jingjulor ki tiar namar ka jingshah wiang ding.
Kumban shu pynkynmaw ba kitei ki ophisar ka AMD kiba la mynsaw la tip kyrteng kum u Satyander Saurav 29 snem bad u Srinjoy Mukherjee 31 snem,  katba u wei pat uba la mynsaw jur u dei u nongiarap jong kitei ki ophisar uba la tip kyrteng kum u Sauman Das 31 snem, u ba don mynta hapoh NEIGRIMS hospital Shillong ban ioh ia ka jingsumar.
Kumba ka long mynta na ka liang jong ki bor pyniaid District ki la phah ap pahara bha ha ka thaiñ Wahkaji ha kaba ki pulit kiba ap ban peitngor ia ka shong suk shong sain ha katei ka thaiñ ki don haduh kumba 12 ngut ei ei.
Hadien ka jingshah wiang ding ki kali jong ka AMD ha Wahkaji bad Mawthabah, ki runar ki la bteng biang ban wiang ding sa ia kawei ka trok kaba don ia number AS 01EC 330.
Katkum ka tyllong khubor bala ioh lum la ong ba katei ka jingjia kala jia hynnin ka miet jong ka sngi Palei ha kapor kumba 9.
30 pm ha kawei na ki jaka ha Phodumbah kaba don hajan Wah Umngi.
Shuh shuh ka tyllong khubor ka iathuh ruh ba katei ka trok kaba la shah wiang ding ha ki runar kadei jong ka Central Ground Water Board kaba hap hapoh jong ka Ministry of Water Resources jong ka sorkar India.
Katei ka trok ka la wan poi sha ka thaiñ Mawkyrwat da ka jingthmu ban wan drill pung um na ka bynta jong ka tnad PHE jong ka sorkar jylla bad katei ka trok ka la wan poi ryngkat lang bad kawei pat ka trok drilling rig kaba khlem shah pynjulor ei ei ruh em.
Ha katei ka jingjia u wei na ki nongtrei u ba don ha katei ka trok u la mynsaw malu mala hadien ba u la shah ot ha ki iit pait jong katei ka trok.
Jowai: Ka Iing Dorbar ka JHADC mynynnin ka sngi ha ka Dorbar Lyiur ka la wanrah haduh saw tylli ki bill bad ia baroh kine ki bill la pdiang ia ki ba kin long ain ha JHADC.
Kitei ki Bills ki kynthup ia ka jingpynkiew tulop ia ki MDC, ki EMs kiba kynthup ia u Chairman, Deputy Chairman, CEM bad Dy.
CEM nalor ka Bills ban pynkylla ia ki kyndon jong ka Riti Synshar ka JHADC (JHADC Constitution).
Lai tylli ki bill ba la mynjur mynta ka sngi ki dei  na ka bynta ban pynkiew tulop ia ki MDCs bad ia ki dkhot ka EC naduh ki members bad ki nongialam kynthup ia u CEM, DY.
CEM, Chairman bad Dy Chairman.
Katkum katei ka bill ba la wanrah mynta ka sngi ki MDCs kin ioh ia ka tulop kaba haduh 1 lakh 10 hajar shibnai kaba kynthup ia ki jingsiew ba bun jait (allowances).
Ka Tulop u CEM ka la kot shaduh T.
160500/- shi bnai katba u nongialam ka liang pyrshah un ioh ia ka tulop kaba haduh 1 lakh 39 hajar haba kheinlang lut ia baroh ki jingioh jong u.
Ka jingioh jong kiwei kiwei ki dkhot ka iing dorbar ha JHADC ki long katkum kum kane ka jingkhien harum.
Ki MDC kiba la shong thait lane kiba shah rem noh hadien ba ki la jop kan long kumne, kito kiba tang 5 snem ka long 15000 shi bnai, kiba 2 term kin ioh 20000 shibnai, kiba lai term kin ioh haduh 25000 shibnai bad kito kiba jop 4 sien shaneng kin ioh 30 hajar shibnai.
Ka JHADC mynta ka sngi ka la shong Dorbar Lyiur ha kaba la wanrah ia kitei ki saw tylli ki bill.
Ka la sdang naduh ka por 11:00 bad ka la don haduh ar sien.
Ha ka por step la shu wanrah ia kitei ki bill bad ha ka sien shong kaba ar la iatai bad mynjur ia kitei ki bill khlem da don kano kano ka jingpyrshah.
Shillong: U MLA ka 19th Shillong South konstitwensi u bah Sanbor Shullai u la khot hajir haduh 28 tylli ki tnad sorkar myn hynnin ka sngi ban pan jingshai na ki halor ka jingbym poi ki jingtip sha u paidbah halor ki skhim bapher bapher jong ka sorkar.
U bah Sanbor u la ong ba ka sorkar ka la dep mang kyrpang ia ki tnad jong ka halor ki jinglut jingsep ba kin pynlut na bynta ki jingpynbna paidbah hynrei ki jingtip kim shym la poi satia sha ki paidbah.
“Ka Mang tyngka na ka bynta ki jingpynti paidbah ki la don lypa, ki tnad sorkar ki dei ban pyntip sha ki kotkhubor, ym tang kawei ka kotkhubor hynrei baroh, mano ban pule tang kawei ka kotkhubor, pyntip lyngba ki jingwah ha kynroh, ki kot kotkhubor bad ki jingpynbna paidbah sha manla ki shnong lym kumta mano ban tip ba ki don ki skhim sorkar" ong u bah Sanbor.
U bah Sanbor u la ong ba ka daw ba u la khot hajir ia ki ophisar jong ki tnad bapher, ka dei hadien ba ki samla ki shem jingeh ban ioh ia ki kam sorkar hynrei ki donpat kiba bun ki skhim sorkar kiba pynioh kam ia ki samla kiba khlem kam katba ia kitei ki skhim pat ka sorkar kam shym la pyntip hangne hynrei ka la pyntip shabar bad dei hangne ba ki briew kiba nabar ki wan tur sha kane ka jylla.
Kitei ki ophisar ki la pan por na u bah Sanbor 6 sngi ba kin ai jubab ia katei ka jingkhot hajir jong u.
Nalor ki skhim iaplok, ki skhim bai bam tymmen bad kiwei pat kiba la tip paidbah u bah Sanbor u la pan jingtip na kitei ki nongtrei sorkar sa kiba kumno pat ki skhim sorkar kiba don bad kumno ki paidbah ki dei ban leh ban ioh jingmyntoi na kitei ki skhim (Guide lines).
"Nga la ia kynduh bad kiba bun ki samla kiba don shabar jylla, tang ha Karnataka ki don kumba 5 lak ngut ki samla Khasi kiba trei bylla, ha kylleng ka ri India da ki phew hajar ngut, balei pat ki dang don ki briew kiba nabar jylla kiba poi trei shane, kane ka dei ka jingtlot lyngba ki bor jingpynbna" ong u bah Sanbor Shullai haba kren sha ki nongthohkhubor.
U bah Sanbor u la ong ba ki don shibun ki lad ki lynti ban plie lad ia ki  samla ba ioh kam ioh jam lyngba ki skhim sorkar jylla bad sorkar pdeng hynrei la buhrieh ia kitei ki skhim bad ym shym la pyntip satia.
U la ong ba haba u khot hajir ki ophisar ki la jubab ba la pyntip sha ki kotkhubor ruh halor ka jingdon jong kitei ki skhim, “Nga lyngngoh ba na ka bynta ka jingpyntip paidbah la mang pisa bun, lada pyntip tang sha kawei ka kotkhubor kumno ki paidbah kin tip , dei ban pyntip sha baroh ki kotkhubor, wah Banner ha jaka paidbah, leit pyrta da ki tynghung DIPR" u la ong.
Shillong: U Myntri ka tnad ka koit ka khiah ka jylla u Bah AL Hek u la ong ba u la iakren mardor bad u myntri ka tnat ka koit ka sorkar Assam, u Himanta Biswa Sarma ba dei ban ai bhah beit 10 ngut ia ka Meghalaya ha ki jaka pule doktor ha Assam, kumba ju long mynshwa.
“Hadien ba la ioh ka jingthoh na ka sorkar Assam ba kan ai tang 2 ngut ka jaka ia ka jylla Meghalaya ban pule doktor, nga la shim khia ia kane ka kam bad nga la iakren beit ia u Himanta kum u para dkhot ka seng, ba ka dei ban pynneh ia ka bhah kumba ju ai kata 10 ngut ia ka Meghalaya’, la ong u Bah Hek.
U Bah Hek u la bteng biang, “Mynhynnin ka sngi, la ioh ia ka jingpynthikna na ka sorkar Assam lyngba ka jingthoh ba ka la mynjur ia kane ka jingiasaid jong ngi ban ai 10 ngut".
Katkum ka jingiathuh u Bah Hek, ka sorkar Assam ka la thmu ban ai bhah tang ar ngut ia ka jylla Meghalaya ha ki medical college ba don ha ka jylla jongka, hynrei kham hadien ka la pynkiew sha ka 4 ngut hynrei namar ka jingiakhun tyngeh jongu kum u myntri, ka la mynjur ban ai kumba ju long kata 10 ngut.
Halor ka jingkylli balei ka sorkar Assam ka kwah ban ai bhah duna ia ka Meghalaya ha kaba ka la don ruh ka jingrai ka Supreme Court mynshem snem ba kam dei ban pynduna ia ka bhah, u Bah Hek u la ong, “Kumba ju long kano kano ka jylla kaba don ka jaka pule kan iakhun beit ban ioh kham bun ka bhah ialade bad kane ka ju jia".
U la iathuh ba man ka snem, ka jylla Meghalaya ka ju ioh bhah 56-57 ngut ha baroh kawei ka ri India.
S.
A.
KurbahKa Dorbar Kyllur Pynehrngiew ia la ka Jaidbynriew ka la khie rasong khrek da ka Jingkyllur jong ki MDC badonburom jong ngi hapoh ha ka Jingkyllur jong u Bah H.
S.
Shylla, CEM, ka KHADC “DA KABA WANRAH IA KA AIN BAN YM KHEIN JAIDBYNRIEW HYNNIEWTREP SHUH IA KITO KI KYNTHEI KIBA SHONGKHA KHLEH BAD KI DKHAR (bar jylla).
Yn khein Khaitpohjar lut ia ki bad ia ki khun ki kti jong ki baroh.
Kane ka long ka jingleh jingkam ba  ki MDC badonburom jong ngi ki la imsngi immied shisha shisha ban pynim ia la ka jaitbynriew, ban pynkhraw ia ka dur ka dar bad ka snam tynrai u Hynniewtrep Hynniewskum ha ka jinglong Khasei Khasai Banylla (indigeneous).
Wat ka UN ka kubur ia kane ka jingleh jingkam jong kano kano ka jaitbynriew ha ka pyrthei.
Wat u Blei ruh U kyrkhu kyrdoh ia kata ka jingleh jingkam ban iada bad ban pynneh pynsah ia ka (identity) ha ka Hok katkum ka Hukum.
